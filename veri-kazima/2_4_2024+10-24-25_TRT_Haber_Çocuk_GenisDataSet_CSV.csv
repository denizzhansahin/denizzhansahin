,Baslik,Ozet,Kategori,Link,Icerik
0,Kusur değil farklılık: Nöroçeşitlilik,"Üç boyutlu nesneleri zihinsel olarak resimleyebilme, karmaşık matematiksel hesaplamaları kolayca çözebilme yeteneği… Ancak diğer tarafta öğrenme güçlüğü yaşama... Bu durumu yaşayan kişiler genellikle ""nöroçeşitli"" olarak kabul ediliyor.",Çocuk,https://www.trthaber.com/haber/cocuk/kusur-degil-farklilik-norocesitlilik-845213.html,"Nöroçeşitlilik ilk kez otizmli sosyolog Judy Singer tarafından 1998 yılında kullanılan bir kavram. Bireylerin beyin yapılarının ve işlevlerinin çeşitliliğini kabul eden bu yaklaşım, Tourette Sendromu, DEHB, otizm, öğrenme güçlüklerinin de aralarında bulunduğu birçok nörolojik ve bilişsel farklılığı kapsıyor. Bu sendromlardan birkaçına sahip olmak nöroçeşitliliğin belirtilerini de artırıyor.     Son yıllarda yapılan çalışmalara göre nöroçeşitlilik oldukça yaygın... Sadece belirli bir gruba değil, toplumun geneline yayılması nedeniyle de farkındalık ve destek gerektiriyor. Özellikle de çocukluk çağında... Peki, nöroçeşitli olarak tanımlanmak bir çocuk için neden önemli? Nöroçeşitli bir çocuk karmaşık matematik problemlerini zihninde çözebilirken diğer tarafta öğrenme güçlüğü yaşayabiliyor. Yeteneklerinin fark edilmediği durumlarda ise başarısızlık ve akran zorbalığıyla mücadele etmek zorunda kalıyor. Tespiti zaman alabilen nöroçeşitliliği çocuklar üzerinden bir bakış açısıyla ele aldık. Sağlık Bilimleri Üniversitesi, Ankara Etlik Şehir Hastanesi, Çocuk Nöroloji Eğitim Kliniği Eğitim İdari Sorumlusu Prof. Dr. Deniz Yüksel 5 soruda nöroçeştliliği anlattı. Kimler ""nöroçeşitli"" olarak kabul edilir? Nöroçeşitlilik, bireylerin farklı yeteneklere ve ihtiyaçlara sahip olabileceği anlamına gelirken, bireyler bazı durumlarda desteğe ihtiyaç duyabilirler. Birçok nörolojik ve bilişsel farklılık nöroçeşitlilik kapsamında yer alır. Dikkat eksikliği ve hiperaktivite bozukluğu (DEHB), Otizm spektrum bozukluğu (OSB), disleksi (okuma güçlüğü), diskalkuli (matematikte zorluk), disgrafi (yazma zorluğu), dispraksi (koordinasyon zorluğu), bipolar bozukluk, obsesif kompulsif bozukluk, Tourette sendromu, özgül öğrenme güçlükleri ve diğer duyusal, bilişsel, sosyal ve davranışsal farklılıkları içerir. Nöroçeşitli çocukların farklı yetenekleri olduğu söylenebilir mi? Nöroçeşitli çocuklar genellikle akranlarından farklı yeteneklere sahip olabilirler. Nöroçeşitliliğe sahip çocukların ailelerinin bunun hastalık ya da kusurluluk değil, farklı oldukları anlamına geldiğini bilmeleri, daha mutlu olma ve kariyerlerinde daha yüksek başarı hedefleme olasılıklarını artırmaktadır. Bazı otizm spektrum bozukluğu olan çocuklar matematikte ya da müzikte üstün yetenekler gösterebilirken, diğer alanlarda zayıf olabilirler. Benzer şekilde, disleksi veya dikkat eksikliği ve hiperaktivite bozukluğu (DEHB) gibi durumlara sahip çocuklar da belirli yeteneklerde farklılıklar gösterebilir. Disleksi olan kişilerin beyinleri disleksi olmayan birinin beyni gibi yazılı dili işlemediği için okumakta zorluk çekerler. Bununla birlikte, disleksisi olan kişiler genellikle 3 boyutlu nesneleri işlemede veya zihinsel olarak resmetmede daha iyi olabilirler. Bu durum optik illüzyonları tespit etmede çok daha hızlı olmayı sağlayabilir ve disleksili kişilerin grafik tasarım, sanat, mühendislik v.b. işlerde doğal bir yeteneğe sahip olmaları nedeniyle başarılı olmalarını sağlayabilir. Bu nedenle, nöroçeşitliğin kabul edilmesi ve her çocuğun benzersiz yeteneklere sahip olduğunun anlaşılması önemlidir. Farklı yeteneklere sahip çocukların güçlü yönlerini tanımak ve geliştirmek, onların kendine güvenlerini artırabilir ve başarılarına katkıda bulunabilir.   Nöroçeşitliliği olan çocuklar kendini nasıl belli eder? Belirtiler nelerdir? Sosyal etkileşimde zorluklar: Genellikle iletişim kurmakta zorlanabilirler. Sosyal ipuçlarını okuma, göz teması kurma, duygusal tepkileri anlama ve başkalarıyla etkileşim kurma becerilerinde zayıflıklar görülebilir. Tekrarlayıcı davranışlar ve ilgi alanları: OSB gibi durumlarla ilişkilendirilen tekrarlayıcı davranışlar ve ilgi alanları sıktır. Belirli bir konu veya nesne hakkında aşırı ilgi veya tekrarlayıcı hareketler (örneğin, el sallama) gösterebilirler. Duyu hassasiyetleri: Bazı duyulara (örneğin, ışık, ses, dokunma) aşırı hassasiyet gösterebilir veya bu duyuları etkin bir şekilde işleyemeyebilirler. Konuşma, dil ve iletişim becerilerinde gecikmeler: Konuşmada gecikme veya dilin sınırlı ya da tekrarlayıcı kullanımı gibi iletişim zorlukları yaşayabilirler. Dikkat eksikliği ve hiperaktivite: Dikkatlerini sürdürme, organizasyon becerilerinde zorlanma ve aşırı hareketlilik gibi özellikler ortaya çıkabilir. Öğrenme güçlükleri Değişikliklere uyum sağlamada zorluk Özel yetenekler ve ilgi alanları: Genellikle belirli alanlarda güçlü yeteneklere sahiptirler. Matematik, sanat, müzik veya bilgisayar gibi alanlarda üstün yetenekler gösterebilirler. Bu belirtiler ve semptomlar, çocuğun nöroçeşitliliği olduğu anlamına gelmeyebilir. Ancak, bu belirtiler çocuğun potansiyel bir nöroçeşitlilik durumu yaşadığını düşündüren ipuçları olabilir. Bu nedenle, belirtiler gözlemlendiğinde, bir uzman değerlendirmesi ve tanı almak önemlidir. Nasıl bir tedavi yöntemi belirlenir? Özel eğitime ihtiyaç duyarlar mı? Bu çocuklarda genellikle tedavi ve destek yöntemleri, bireysel ihtiyaçlarına ve durumlarına göre belirlenir. Genellikle çok disiplinli bir yaklaşım gerektirir ve çocuğun genel gelişimine, özel ihtiyaçlarına odaklanılır. DEHB'i olan çocuklar için davranışsal terapi ve ilaç tedavisi yaşam kalitelerini olumlu yönde etkileyebilir. Diğer nöroçeşitliliği olan çocuklar genellikle özel eğitim ve destek hizmetlerine ihtiyaç duyarlar. Bu çocuklar, geleneksel eğitim ortamlarında bazı özel ihtiyaçlarını karşılamakta zorlanabilirler ve bu nedenle bireyselleştirilmiş bir eğitim planı gerekebilir. Bireyselleştirilmiş öğrenme ihtiyacı, sosyal iletişim becerileri geliştirme gereksinimi, dil ve konuşma terapisi ihtiyacı, davranışsal destek ihtiyacı ve duyusal işleme ihtiyacı olması, güçlü yönlerini ortaya çıkarmaya yardımcı olabilmek için özel eğitim/terapi programları önerilmektedir. Aileler nasıl bir yol izlemeli? Çocuğa nasıl yaklaşılmalı? Dinlemek, empati ve anlayış: Çocuğun nöroçeşitliliği hakkında bilgi edinmek ve onun dünyasını anlamaya çalışmak önemlidir. Onları dinleyerek duyduğunuzu, anladığınızı ve seçimlerine saygı duyduğunuzu bilmelerini sağlamak öneriler arasındadır. Açık ve etkin iletişim: Samimi iletişim, aile ve çocuk arasında güçlü bir bağ kurulmasına yardımcı olabilir. Çocuğun duygularını ifade etmesine ve ihtiyaçlarını dile getirmesine olanak tanır. Telefon görüşmesi veya yüz yüze görüşme yerine mesajlaşma ya da e-posta gibi yazılı iletişim tercih edilebilir. Güven, kabul ve saygı: Çocuğun kendini kabul ettiği, kişisel olarak onurlandırıldığı ve sevildiği hissini vermek önemlidir. Çocuğun kendine güvenmesi ve gelişimini desteklemesine yardımcı olabilir. Bireyselleştirilmiş eğitim ve olumlu pekiştirme: Çocuğun ihtiyaçlarına uygun bir eğitim ve destek planı oluşturulması, çocuğun güçlü ve zayıf yönlerinin dikkate alınması ve onun potansiyelini artırmak hedeflenmelidir. İstenilen davranışları teşvik etmek, başarılarını takdir etmek ve ödüllendirmek, motivasyonlarını artırabilir."
1,Sınırı akıllı işaretler mi aileler mi çizmeli?,Medya içeriklerinde çocuk ve gençler için konulan yaş sınırları akıllı işaretlerle ifade ediliyor. Kimi içerikler aileyle izlenebilirken bazılarından çocukları tamamen uzak tutmak gerekiyor. Ancak kendi yaş grubuna uygun işarete sahip bir içeriği izlemek de çocukları olumsuz etkileyebiliyor.,Çocuk,https://www.trthaber.com/haber/cocuk/siniri-akilli-isaretler-mi-aileler-mi-cizmeli-844173.html,"20 ile 23 yaş arasındaki 3 sene çok büyük bir farka yol açmaz. Ancak 7 yaşındaki bir çocuk ile 10 yaşındaki çocuk arasında derin bir uçurum olabilir. Medyadaki akıllı işaretler, işte tam olarak bu gelişimsel farkları ayırmak için kullanılıyor. Sinema filmi afişlerinde ya da televizyon programlarında yaş sınırlarını gösteren akıllı işaretler, hangi yaş grubunun neyi izleyebileceğini anlatıyor. Ancak konu çocuk gelişimi olunca, aslında akıllı işaretler de yeterli değil. Zira aynı yaştaki çocukların dahi gelişim düzeyi farklılık gösterebiliyor. 10 yaş için uygun kabul edilen bir içerik o yaştaki her çocuğa hitap etmeyebiliyor. Uzmanlar bu noktada ebeveynlerin akıllı işaretlerin yanı sıra çocuklarının gelişim düzeyine göre hareket etmesi gerektiği konusunda uyarıyor. Biz de konuyla ilgili kapsamlı bilgi edinmek için çocuk içeriklerinin en yetkin adresine, TRT Çocuk'a gidiyoruz. Sorularımızı TRT Çocuk Psikoloğu Emine Sevde Uzunoğlu'na yöneltiyoruz.      Akıllı işaretler neye göre belirleniyor? Film, dizi, çizgi film gibi medya içeriklerindeki yaş sınırları içerdikleri temaya göre belirleniyor. Şiddet, cinsellik, korku, olumsuz davranış gibi unsurların varlığı, izleme yaşının yükselmesine yol açıyor. TRT Çocuk Psikoloğu Emine Sevde Uzunoğlu, içerikler yaş gruplarına göre sınıflandırılırken temel, bilişsel, sosyal ve fiziksel gelişim alanları ile çocuk gelişim kuramlarının göz önünde bulundurulduğunu anlatıyor. ""Medya içerikleri çocuklar için birer eğlence aracı olmanın yanı sıra içinde bulunduğu dünyayı ve toplumu tanıma ve anlama araçlarından biridir. Özellikle okul öncesi dönemdeki çocuklar izledikleri görüntülerin hangilerinin gerçek, hangilerinin kurmaca olduğunu anlayamazlar. Bu yaş grubundaki çocuklar izledikleri her şeyi gösterildiği haliyle algılar ve çizgi film kahramanları ile özdeşim kurup onları taklit etmeye çalışırlar. Örneğin, kendisinin de süper güçleri olan bir çizgi film kahramanı gibi davranabileceğini düşünebilirler. Bu durum, çocuk içerikleri kontrollerinin ne denli önemli olduğunu ortaya koymaktadır."" Uzunoğlu Türkiye'deki medya denetiminin titizlikle yapıldığını ancak internetteki içerikler üzerinde kontrolün mümkün olmadığına değiniyor. ""Ülkemizde yayınlanan medya içerikleri Kültür ve Turizm Bakanlığı ve RTÜK tarafından denetlenmektedir. Bu içerikler, alanında uzman sosyologlar, psikologlar ve çocuk gelişimciler tarafından çocuk gelişiminin evrensel ve kültürel özellikleri göz önünde bulundurularak 'Genel İzleyici, 7 yaş ve üzeri, 13 yaş ve üzeri, 18 yaş ve üzeri' olarak sınıflandırılmaktadır. Bu duruma ek olarak internet üzerinden ve uluslararası yayınlanan platformlarda evrensel değerler göz önünde bulundurulsa da en sağlıklı yöntem, gerekli filtrelemeyi ebeveynin gerçekleştirmesi olacaktır. İnternet dünyasının sınırsız oluşu, tüm medya içeriklerinin kontrolünü mümkün kılamıyor.""     10 yaşındaki her çocuk aynı düzeyde mi etkilenir? Her ne kadar sınıflandırmalar 7 yaş ve üzeri, 13 yaş ve üzeri, 18 yaş ve üzeri olarak yapılsa da, aynı yaştaki her çocuk aynı içeriği izleyebilir mi? Bu soruyu yönelttiğimiz Emine Sevde Uzunoğlu'ndan, ""Yaş gruplarının her biri kendi içinde bile oldukça farklı olabilir"" yanıtını alıyoruz. ""Bazı yaş sınırı 10 ya da 13 olarak belirlenen filmlerde küfür ve korku unsurları bulunabilir. Ancak, 10 yaşındaki her çocuk aynı anlama düzeyine sahip değildir. Çünkü çocukların bilişsel gelişimi, yaşadıkları deneyimler ve kişisel özellikleri farklılık gösterebilir. Bu nedenle, aynı yaş grubundaki çocuklar bile aynı filmi farklı şekillerde algılayabilir ve anlayabilirler. Korku, genellikle kişinin bilişsel gelişim seviyesi ile ilişkilidir. Bu sebeple, çocuklarda korku yaratan medya içeriği de yaşa göre değişmektedir."" Uzunoğlu, küçük ve daha büyük çocukların korktukları unsurların genelde farklılık gösterdiğini anlatıyor. Korku ögesiyle gerçek hayatta karşılaşma ihtimali ise, yaşanan kaygının seviyesini doğrudan artırıyor. ""Küçük çocuklar daha çok hayali veya gerçek dışı şeylerden korkarken, daha büyük çocuklar genellikle gerçekçi kurgulardan veya haber içeriklerinden korkma eğilimindedir. Medya içeriğindeki tehlikenin, özdeşim kurulan ana karakterin yaşadıkları üzerinden mi anlatıldığı, gerçek yaşamda karşılaşılabilecek olaylara mı odaklandığı gibi faktörler, çocukların korku seviyesini etkiler. İçeriğin yaş grubu, bu unsurlar ve hikâyenin gerçeklik düzeyi, korkmuş insan görüntüsünün ne derecede ekranda göründüğü gibi noktalar göz önünde bulundurularak belirlenir. Örneğin, ilkokul çağındaki bir çocuk dolaylı anlatımları anlamayabilir ve ekrandaki mesajları doğrudan algılar."" Peki bir çocuk, yaş grubuna uygun bir içeriği izlediğinde olumsuz etkilenebilir mi? Uzunoğlu bu soruyu şöyle yanıtlıyor: ""Eğer bir medya içeriği okul dönemi çocuklarına yönelik üretildiyse, o yaş çocuğunun ilgisini çekecek olan bir kurguya, mizaha ve aksiyona sahip olacaktır. Ancak ne olursa olsun, gelişimin bireye özgü olduğu ve farklılıklar gösterebileceği unutulmamalıdır. Örneğin, erkek çocuklarının izlediği çizgi filmlerde şiddet oranları kız çocuklarının izlediği çizgi filmlere oranla daha yüksek olduğu bilinmekte. Bu nedenle, çocukların rol model almaya en yatkın oldukları dönemlerden biri olan erken çocukluk döneminde şiddet unsurları içeren çizgi filmler izlemeleri, kişilik ve ahlak gelişimlerini olumsuz yönde etkileyebilir. Burada dikkat edilmesi gereken bir diğer nokta, her çocuğun farklı geçmiş deneyimlere sahip ve biricik olduğu bilgisidir. Örneğin, palyaço korkusu gibi belirli bir korku bazı çocuklar için oldukça yaygın olabilirken diğer çocuklar için herhangi bir korku hissi uyandırmayabilir.Ebeveynler, içerik seçerken, belirtilen yaş gruplarının kendi çocuklarının gelişim düzeyleriyle ne kadar uyumlu olduğunu değerlendirerek en uygun seçimi yapabilirler.""   Çocuklar için sınır neye göre çizilmeli?  Sadece Türkiye'deki medya içerikleri değil... İzleme yaşı belirlenirken evrensel bir sınır da belirleniyor. ABD'de bir filmi izleme yaşı 13+ ise Türkiye'de de aynı şekilde gösterime giriyor. Yani çocukların benzer düzeyde etkilenecekleri öngörülüyor. Ancak bu durum gerçeği yansıtmıyor. Özellikle kültürel ve çevresel farklar da işin içine girdiğinde akıllı işaretler her zaman doğru yönlendiremeyebiliyor. Peki, bu durumda ailelerin ne yapması gerekiyor? ""Ebeveynlerin çocuklarını zararlı medya içeriklerinden korumasının en etkili yollarından biri, çocuklarıyla birlikte medya içeriklerini izlemek ve üzerine tartışmaktır. Şimdiye kadar yapılan tüm çalışmaların ortak çıktısı çocukların medya içeriklerini ebeveynleriyle birlikte izlemesinin medyanın olumlu taraflarını pekiştirdiği, olumsuz tarafları azaltmadaysa etkili olduğu bilgisidir. Ebeveynlerin çocuklarının hangi içeriği ne kadar süreyle izlediği konusunda haberdar olması da oldukça önemlidir. Ayrıca, çocuklarla izlenilen içerikleri tartışmak, içeriği anlamalarına ve içindeki mesajları sorgulamalarına yardımcı olabilir. İzlenilen içeriğin konusu, karakterleri, yaş grubu, kullanılan dil ve görsel gibi noktalara dikkat edilerek içerik tercihi yapılması önemlidir. Burada bahsedilmesi gereken bir başka konu ise çocukların kendi yaş grubuna yönelik hazırlanan medya içeriklerinden farklı olarak haber, belgesel ve dizi filmler gibi içeriklere maruz kalması konusunda hassas olunması gerektiğidir. Bu bağlamda hem ebeveyn hem de çocuk için medya okuryazarlığı yetisinin kazandırılması oldukça mühimdir. Bu sayede, çocuklar medyayı daha doğru anlayabilir ve zararlı içeriklere karşı daha dirençli olabilir. """
2,Gıda boyaları çocukların sağlığını etkiliyor,Gıdaları daha iştah açıcı ve dikkat çekici şekle büründürmek için kullanılan renklendiricilerin sağlık üzerindeki etkisi öteden beri tartışılan bir konu. Yasal çerçevede kullanılmayan ürünler sağlığı bozuyor. Bu durumdan en fazla etkilenenler ise çocuklar.,Çocuk,https://www.trthaber.com/haber/cocuk/gida-boyalari-cocuklarin-sagligini-etkiliyor-842520.html,"Rengarenk şekerlemeler, pastalar ve içecekler… Rafları süsleyen birbirinden renkli gıdalar her yaştan insanı cezbediyor. İşte ürünleri bu kadar albenili yapan ise ""gıda boyası'' olarak bilinen renklendiriciler. Bu renklendiricilerin pek çoğu belirlenen yasal mevzuatlar çerçevesinde gıdaların içerisinde yer alıyor. Asıl sorun ise belirlenen standartlara uyulmayarak gıdalarda kullanılan renklendiriciler...   Peki gıda boyaları sağlığa zararlı mı? Hangi noktada ne zarar veriyor? En önemlisi de kimlerde hangi sonuçlara yol açabiliyor? Ankara Üniversitesi Veteriner Fakültesi Gıda Hijyeni ve Teknolojisi Ana Bilim Dalı Öğretim Üyesi Prof. Dr. Ufuk Tansel Şireli’yle merak edilen sorulara yanıt aradık. Gıda boyaları hangi amaçla kullanılıyor? “Gıda endüstrisindeki firmalar ürünlerin daha lezzetli, besleyici, çekici ve güvenli olması için çaba harcıyorlar. Bu nedenle yiyecek ve içecek üreticileri kitle pazarına hitap etmek için doğal ve sentetik olarak üretilen renklendiricileri ürünlerine gıda katkı maddesi olarak dahil ediyor.” Gıdalarda kullanılan doğal ve sentetik renklendiriciler sağlığa zararlı mı? “Gıda endüstrisinde gıda boyaları doğal (havuç yağı, pancar tozu vb.) ve sentetik (tartrazin, quinoline yellow vb.) olarak gıda bileşimleri içerisine katılıyor. Tabii gıda boyaları içerisinde yer almayan, taklit ve tağşiş amacıyla zaman zaman ucuz ve maliyeti düşük olan, üstelik halk sağlığında ciddi tehlike yaratan farklı maddeler de kullanılıyor. Fakat yasal olmayan bu toksik (zehirli) maddeler halk sağlığı açısından kanser ve ölümlere kadar varabilen sonuçlar yaratıyor. Tüketiciler açısından, renklendiricilerden kaynaklanan asıl sorun, yasal olanların güvenli kullanım dozlarının aşılması, bilinmemesi ya da diğer amaçlı (hile) renklendiricilerin gıda sanayinde kullanılması.” Gıda boyaları en fazla kimler için risk yaratıyor? “Gıda boyalarının yarattığı sağlık tehlikelerine maruz kalan en riskli grup çocuklar. Araştırmalar çocukların besleyici doğal gıdalar yerine kalorisi yüksek, besin değeri düşük, katkı madde içeren parlak renkli işlenmiş yiyecekler ya da yapay aromalı içecekleri ve atıştırmalık ürünleri daha çok tercih ettiklerini gösteriyor.""   Renklendiriciler hangi sağlık sorunlarına yol açıyor? “Yapılan bilimsel çalışmalar; özellikle sentetik renklendiricilerin insanlarda aşırı duyarlılık, astım, deri döküntüleri, migren, erken doğum, kromozom hasarları, tiroid tümörü ve kanser gibi sağlık sorunlarına yol açtığını ve bunlarla ilişkilendirilen alerji ve astım sorunlarında artış olduğunu ortaya koyuyor. Örneğin İngiltere merkezli bağımsız bir kurum olan Gıda Standart Ajansı’nın (Food Standards Agency-FSA) yaptırdığı bilimsel çalışmalarda daha çok alkolsüz içecekler, tatlılar, dondurma, şekerleme vb. gıdalarda kullanılan sentetik renklendiricilerden bazılarının çocuklarda davranış bozukluklarına neden olduğu bildiriliyor.”   Çocuklar üzerinde başka olumsuz etkiler de bulunuyor mu? ""Çocuklarda sentetik renklendiricilerin etkisi önemli kişisel farklılıklar gösteren davranış bozuklukları, hiperaktivite ve dikkat eksikliği şeklinde ortaya çıkabiliyor.
Bu bağlamda, gıda katkı maddelerinin davranış ve bilişsel etkilerinin incelendiği bir klinik araştırmada yaşları 7-13 arasında değişen 486 hiperaktif çocuk gözlemlendi. Bu çalışmada sentetik renklendiriciler ve tatlandırıcılardan etkilenen hiperaktif çocukların yüzde 96’sında uzun süreli susuzluk hissi, egzama, kulak ve/veya göğüs enfeksiyonları, rinit semptomları görüldü. Çalışmanın anket değerlendirme sonuçlarına göre hiperaktif çocukların yüzde 60’ında gıda katkı maddeleri ile davranış bozukluğu arasında bir ilişki olduğu saptandı.""   Günümüzde çok sayıda gıdada renklendiriciler kullanılıyor. Tüketiciler bu noktada nasıl bir yol izlemeli? “Gıda boyaları gıdaya dışardan bakıldığında sentetik mi doğal mı diye net olarak anlaşılmasa bile, gıdanın doğal rengi düşünülerek algılandığında fark edilebilir. Fakat burada önemli olan boya katımı değil, katılan boyanın yasal olması ve dozudur. Zira yasal olarak birçok renklendirici gıdaya ilave edilebilir. Asıl sorun yasal dozun kullanılmış olup, olmamasıdır. Ayrıca dışardan bakıldığında anlaşılmasa bile etiket okuma kültürü bunu bize söyler. Çünkü ambalajlı her ürünün içinde içerik bilgisi yer almakta ve katılan her ürün doğrudan adı veya her katkı maddesine verilen E kodu ile yazılmaktadır. E kodu gıdalardaki katkı maddelerinin adı yerine kullanılan uluslararası sınıflandırma numaralarıdır. Fakat önerimiz aşırı yapay renkli şeker, dondurma gibi ürünlerin tercih edilmemesidir."""
3,Belirtileri otizmle karıştırılıyor: Uyaran eksikliği,Yeterince ve yaşına uygun uyarana maruz kalmayan çocukların zihinsel ve fiziksel gelişimi olumsuz etkileniyor. Bu çocuklar otizm benzeri belirtiler gösterse de aslında rahatsızlığın başka bir adı var: Uyaran eksikliği.,Çocuk,https://www.trthaber.com/haber/cocuk/belirtileri-otizmle-karistiriliyor-uyaran-eksikligi-842385.html,"Tepki vermeme, öfke nöbeti, göz teması kurmaktan kaçınma... Çocuklardaki bu tür davranışlar her ne kadar otizmi çağrıştırsa da, çok daha farklı bir soruna, ""uyaran eksikliği""ne işaret edebiliyor. Uyaran eksikliği; çocukların yaşına uygun yeterli düzeyde uyarana maruz kalmaması, böylelikle sağlıklı gelişim göstermemesi olarak ifade ediliyor. Bir hastalık değil, bir sonuç olarak kabul ediliyor. Peki, bu sonuca çocukları hangi eksik davranışlar götürüyor? Belirtiler otizmden nasıl ayrılıyor? Tedavi için ne yapmak gerekiyor? Sorularımızı ve daha fazlasını Sağlık Bilimleri Üniversitesi'nden Nöropsikolog Merve Tuğçe Doğru'ya yönelttik.   Nedeni ebeveyn tutumları olabilir Ebeveynler, çocuklar için uyarıcının ne denli önemli olduğunun farkında olmayabiliyor. Ancak bir çocuk, anne karnında olduğu andan itibaren aslında uyarıcılara maruz kalıyor. Annenin hamilelik döneminde yaşadığı olumlu olumsuz bütün duyguları hissediyor, gelişimi de böyle şekilleniyor. Nöropsikolog M. Tuğçe Doğru uyaran eksikliğini tam da bu nedenle, ebeveyn tutumlarıyla ilişkilendiriyor. ""Çocukta uyaran eksikliğinin en temel göstergelerinden biri 0-3 yaş arası dönemdeki ebeveyn tutumlarıdır. Bu yaşlar arasında çocuğa ne kadar uyaran verilirse çocuğun beynindeki nöral aktiviteler o kadar artar. Çevresel uyaranların çeşitlendirilmesi ve çocuğun böyle bir gelişim problemine maruz kalmaması açısından en büyük rol anne-baba ya da bakım veren kişilere düşmektedir."" Dijitalleşen çağ, bu durumun artmasında bir etken mi?  Günümüzde çocuklarda uyaran eksikliği sıkça artıyor. Bunun bir nedeni de ekran maruziyeti diyor Tuğçe Doğru ve ekliyor: ""Ciddi oranda vakaların arttığını, yapılan çalışmalar incelendiğinde görmekteyiz. Dijital çağın birçok olumlu etkisiyle birlikte olumsuz etkilerini de patolojik olarak gözlemleyebiliyoruz. Ekranlar büyüdükçe çocuklarla iletişimimiz, sosyal etkileşimlerimiz, aile sohbetlerimiz giderek azalıyor. Örneğin çocuklara yemek alışkanlığının kazandırıldığı en önemli yaşlar olarak değerlendirdiğimiz 2-3 yaş dönemde; ‘Sadece izlerken yedirebiliyorum yoksa asla yemiyor çok zayıfladı’ gibi cümleleri fazlaca duyuyoruz. Böylelikle oyun kuramayan, hayal gücü zayıf, uyaran maruziyeti azalmış ve yeni şeyleri sadece sanal dünyada görmekten kaynaklı ciddi bilişsel ve fiziksel problemler yaşayan çocuklar çıkıyor karşımıza.""   Otizm ile uyaran eksikliği arasındaki farklar Uyaran eksikliği gelişim üzerinde öylesine etkili ki, belirtileri otizmle karıştırılabiliyor. Zira uyaran eksikliği yaşayan bir çocuk da tıpkı otizmde olduğu gibi tepki vermeme, göz teması kurmaktan kaçınma benzeri davranışlar sergileyebiliyor. Tuğçe Doğru, sık sık karıştırılan bu iki rahatsızlığın ayrımının doğru yapılması gerektiğini anlatıyor. Otizm ve uyaran eksikliği arasındaki farkı şöyle sıralıyor: Otizm; erken çocukluk çağlarında belirtilerin gözlendiği önemli bir nörogelişimsel bozukluktur. Otizm olarak adlandırdığımız tanı klinik gözlem ve davranışsal özelliklere göre konur. Otizmde genellikle 2 yaş civarında belirtiler gözlenmeye başlar ve tanı konabilir. Ancak iyi bir klinik gözlem ile 1 yaşındaki çocukta bile belirtiler saptanabilir.  Uyaran eksikliği ise bir nedendir, böyle bir tanılama yoktur. Uyaran eksikliği otizmin alt nedenleri arasında vakaların bireysel değerlendirmeleri içerisinde gözlenebilir. Otizm doğuştan oluşan ancak uyaran eksikliği ise doğumdan sonra eksik yapılan davranışlar sonucu ortaya çıkan bir neden olabilir.   Örnek verecek olursak, otizm tanısı almış çocuğa seslenildiği zaman tepki vermemekte fakat uyaran eksikliği olan vakaya baktığımızda seslenildiği zaman tepki verdiği görülmektedir. Uyaran eksikliği olan vakalarda acıya tepki verdiklerini yani duygusal olarak canı yandığında ya da bir olaya çok sinirlendiğinde öfke nöbetine kadar giden duygusal boşalmaların olduğunu görmekteyiz. Fakat otizmli bireylerde acıya herhangi bir tepki yoktur. Otizmli bireyler duygularını göstermeden tekdüze konuşurlar. Otizmde düzensiz şekilde etkileşimden koparan ritüel davranışlar vardır. Uyaran eksikliğinde ise uyarıcı davranışlar amaçsız değildir. Tuğçe Doğru, uyaran eksikliğinin belirtilerini ise şöyle anlatıyor. ""Sosyo-duygusal anlamda yeterli düzeyde ilişki kuramayan, sosyal etkileşimleri zayıf, içine kapanık kendi halinde bir ruhsal durum olarak düşünebilirsiniz. Bu çocuklarda dil ve konuşma becerilerinde zayıflık, özellikle kendi yaşıtlarıyla iletişim kurmada ciddi zorlanmalar yaşadığı görülmektedir. Bununla birlikte gelişimsel gerilikler, jest ve mimik kullanımında zorlanmalar ve göz teması kurmaktan hoşlanmayan ve hatta kuramayan, olayları algılamada zorluk ve çoğu zaman verilen yönergelere nasıl cevap vereceğini bilişsel olarak düzenleyemeyen çocuklar olarak örneklendirebiliriz."" Tedavi nasıl edilir? İleri düzeyde iletişim sorunlarına yol açan uyaran eksikliğini önlemek mümkün mü? Doğru, tedavide birincil basamak olarak aile farkındalığına işaret ediyor. ""Aile eğitimi uyaran eksikliğinde önemli bir konuma sahiptir. Dijital cihazlarla geçirdiği süre kısıtlanmalıdır. Çocuğun bunlar yerine sosyalleşmesi ve sosyalleşebileceği alanlarda vakit geçirmesine olanak sağlanmalıdır. Uyaran eksikliği eğer tedavi edilmezse, çocukların akranları ile aynı yaşta olmasına rağmen yeterli bilişsel becerileri kazanmamış olduğu ve nörogelişimsel olarak yaşıtlarından geride kaldığı görülür. Bireysel farklılıklar göz önünde bulundurularak, ileri seviye uyaran eksikliği olan çocuklarda özel eğitim uzmanları, psikologlar ve çocuk gelişimi uzmanları tarafından multidisipliner bir çalışma sağlanabilmektedir. Bunların dışında tedavi için diğer önemli bir yol ise oyun terapisidir. Oyun terapisi sayesinde çocukla oyun oynamak tedaviye oldukça fayda sağlamaktadır.""   Nöropsikolog Merve Tuğçe Doğru son olarak ebeveynlere şu tavsiyeleri veriyor. ""Genel olarak oyunlar çocuğu teknolojiden uzak tutan ve zekasını, uyaranlara karşı tepkisini harekete geçirici oyunlar olmalıdır. Çocukla daha çok vakit geçirmek, vakit geçirmek derken gerçekten tüm kalbimizle çocuğumuzu dinlemek, isteklerini, ihtiyaçlarını, 'yanındayım, seninleyim' duygusunu çokça çocukla paylaşarak vermek çok önemli.   Ebeveynlerin çocukları ile farklı aktivitelerde bulunması, farklı ortamlara gitmek, bahçede koşmak, toprağı kazmak, zıplamak ve hatta boğuşarak bile kaliteli vakit geçirmesi mümkün. Tüm bunları yaparken evde daha önce görmediği bir nesneye dikkatini çekmek uyaran eksikliğinin giderilmesi açısından önemlidir. Çocuğunuza sık sık ismi ile hitap etmek, bol bol kitap okuyup, resimler yoluyla çocuğunuzun kitabı size anlatmasına fırsat da verebilirsiniz. Buradaki en temel unsur, çocukların hayal gücünü artırmak. Düşünme becerileri kazanmalarına destek olmak ve gelişim süreçlerine eşlik edebilmek."" "
4,Akran zorbalığı sanal ortama da taşındı,"İstanbul Üniversitesi İletişim Fakültesi Halkla İlişkiler ve Tanıtım Bölümü Öğretim Üyesi Doç. Dr. Derya Gül Ünlü, okullarda öğrencilerin birbirlerine uyguladığı akran zorbalığının, teknoloji kullanımının artmasıyla dijital ortama taşındığını söyledi.",Çocuk,https://www.trthaber.com/haber/cocuk/akran-zorbaligi-sanal-ortama-da-tasindi-842031.html,"Doç. Dr. Derya Gül Ünlü, çocukların sanal ortamda birbirine uyguladığı akran zorbalığını ve bununla mücadele yöntemlerini değerlendirdi. Sıklıkla çocuklar arasında karşılaşılan akran zorbalığı kavramının, herhangi biçimde güçlü veya avantajlı pozisyonda bulunan bir çocuğun, diğerlerine karşı üstünlük kurma mücadelesi olduğunu belirten Ünlü, bu mücadelenin genellikle sözlü veya psikolojik olarak, zaman zaman da şiddeti bulan fiziksel çatışmalarla ortaya çıktığını kaydetti. Ünlü, eskiden zorbalığın sadece arkadaşların sosyal çevrelerinde kendini gösterdiğini, ancak dijital kullanımların artmasıyla bunun sanal ortamlara taşındığını ve siber zorbalıkla iç içe geçtiğini dile getirerek, ""Akran zorbalığı maalesef günümüzde çok şekilli bir hal aldı. Önceden sadece okul ve arkadaş ortamında görülen akran zorbalığına bugün sosyal medyada da sıkça rastlamak mümkün. Geleneksel akran zorbalığı, yerini dijital platformlardaki zorbalık türlerine bırakıyor."" dedi. ""Çocukların neredeyse yüzde 70'i zorbalık yapan kişileri çevrim dışı hayatlarında da tanıyor"" Ekonomik Kalkınma ve İş Birliği Örgütünün (OECD) PISA 2018 programı kapsamında 2022'de yayımladığı bir rapora göre, Türkiye'deki öğrencilerin yüzde 24'ünün her ay akran zorbalığına ya da buna bağlı siber zorbalığa maruz kaldığını ifade eden Ünlü, bu rakamın öğrencilerin neredeyse 4'te birinin akran zorbalığı ve buna bağlı siber zorbalığa maruz kaldığı anlamına geldiğini aktardı. Ünlü, çocukların sanal ortamda, birbirlerine yaptıkları zorbalığın, alaycı içerikler, videolar ve paylaşımlarla ortaya çıktığına değinerek, şöyle devam etti: ""Siber akran zorbalığına uğrayan çocukların neredeyse yüzde 70'i zorbalık yapan kişileri çevrim dışı hayatlarında da tanıyor. Bu çocuklar okul, mahalle arkadaşları, yakın çevrelerinden tanıdıkları veya akranları olabiliyor. Dijital ortamda çocukları 'zorbalayan' içerikler, hızlıca yayılıyor, bu içerikler çocuğu zor durumda bırakabilecek materyallerden besleniyor. Lakap takılan, dalga geçilen, alay edilen paylaşımlar veya içeriği uygun olmayan bir video örneğin. Bunlara maalesef sıkça rastlıyoruz internet ortamında. Okulların açık olduğu bu dönemde yine bunların artacağı, daha fazla dolaşıma sokulacağı gibi bir gerçek söz konusu."" Sanal dünyadaki zorbalığın, hem yayılım hızı hem de aldığı olumsuz etkileşimin fazlalığıyla, geleneksel zorbalık türlerinden daha fazla psikolojik tahribata yol açabileceğine dikkati çeken Ünlü, şu ifadeleri kullandı: ""İçeriklerin hızlıca yaygınlaştırılması, istenilmeyen şekillerde bu görüntülerin, materyallerin kullanılabiliyor oluşu çocuklar için büyük ve geleneksel zorbalık türlerinden farklı bir tehdit konusu. İçerikler bir şekilde internet ortamından kaldırılabiliyor fakat bunların çocuklar üzerinde bıraktığı tahribat ölçülebilir değil. Bu etki çocuktan çocuğa farklılık gösterebileceği gibi ne zaman veya nasıl bir yıkıma yol açacağı da öngörülebilir değil. Dijital platformlardaki akran zorbalığına da en az geleneksel zorbalık türleri kadar dikkat etmek, göz ardı etmemek gerekiyor."" Ünlü, özellikle okulların açık olduğu dönemlerde akran zorbalığında artış gözlendiğini, bunun normalleştirilmemesi gerektiğini, aksi taktirde çocuklarda psikolojik sorunlara yol açabileceğini vurgulayarak, ""Akran zorbalığı, fiziksel, psikolojik veya ruhsal şiddete maruz kalan çocuk açısından ciddi problemleri beraberinde getirebiliyor, ilerleyen yıllarda görülebilecek daha büyük psikolojik bozukluklara, öz saygı yitimiyle ilişki bazlı problemlere neden olabiliyor. "" diye konuştu. ""Akran zorbalığıyla mücadelede uzlaşı metotları tercih edilmeli"" Derya Gül Ünlü, akran zorbalığının çok çeşitli bir hal almasının, bununla mücadele yöntemlerini de değiştirdiğine işaret ederek, şu değerlendirmede bulundu: ""Zorbalıkla mücadelede genelde cezalandırıcı stratejiler tercih ediliyor. Bu hem okulda hem de sosyal yaşantısında zorbayı görmezden gelen etkisiz bir yöntem. Burada uzlaşı adını verdiğimiz ve hem zorbayı hem de mağduru, sürece erken yaşta dahil edecek bir sistemden bahsetmek gerekiyor. Çocukların arasını bulmak, sorunun kaynağının ne olduğunun ve bu davranışın neden yanlış olduğunun yapıcı bir şekilde ele alınması daha kıymetli. Yapıcı, uzlaşmayı önceleyen stratejilerle zorbalığa karşı bilinçlendirme sağlanabilir. Zorba bir çocuğa, zorbalığa uğrayan çocukları koruyup kollama görevini ya da bu bilinci aşılayabilecek bir sorumluluk vermek, yaptığının hata olduğunu anlamasını, empati kurmasını sağlayabilecek bir yöntemdir."" Uzlaşı yöntemlerinin, özellikle küçük yaştaki çocuklarda erken dönemde ""yaptıklarının yanlış olduğunu öğrenme"" bilincini oluşturacağını belirten Ünlü, bunun çocuğa, ilerleyen yıllarda bir başkasına ya da kendine yapılabilecek zorbalığın da önüne geçme duyarlılığını kazandıracağını söyledi. Ünlü, uzlaşı ve rehberlik yöntemlerinin yanı sıra ailelerin de bu süreçte etkin rol oynaması gerektiğinin altını çizerek, sözlerini şöyle tamamladı: ""Rehberlik öğretmenlerimiz bu konuda önemli bir vazife üstleniyor fakat ailelerin, bu gibi vakalarda profesyonel destek almasında, zorbalığın türlerinin ve altında yatan sebeplerin incelemesinde fayda var. Ben özellikle ailelerin de sürecin içerisinde olması gerektiğini düşünüyorum. Nasıl ki çocuk bir fiziksel rahatsızlıkla karşılaştığında buna bir şekilde çözüm aranıyorsa, çocuğumuz bir biçimde zorbalığa maruz kaldığında da bununla mücadele edilmeli. Bu asla görmezden gelinmemeli, normalleştirilmemeli, 'benim çocuğum yapmaz' dememeliyiz."""
5,Çocuklarda tik neden olur?,"Çocukların yaklaşık yüzde 20'sinde kısa süreli istem dışı hareketler yani tikler görülebiliyor. Ancak tikin bir yıldan uzun sürmesi, nörogelişimsel bir bozukluk olan Tourette Sendromu'na (Tik Bozuklukları) işaret ediyor.",Çocuk,https://www.trthaber.com/haber/cocuk/cocuklarda-tik-neden-olur-840667.html,"Göz kırpma, sıçrama, baş sallama ve daha birçoğu... İstem dışı ve yineleyici olan tikler, özellikle okul çağındaki çocukları etkisi altına alıyor. Tikler çocuk gelişiminin bir parçası olarak kısa süreli de olabiliyor, bir yılı aşkın da... Çocukların yaklaşık yüzde 20'si kısa süreli etkilenirken, uzun süreli tikler yüzde 1 ile sınırlı kalıyor ve tedavi gerektirebiliyor. Türü, şiddeti ve sıklığı değişen tikler kız ve erkek çocuklarda da farklı seyredebiliyor. Bir yıldan uzun süren tik bozuklukları, bilimsel adıyla Tourette Sendromu, erkek çocuklarda 3-4 kat daha sık görülüyor. Tedavi için ise nöroloji ve psikiyatri doktorlarının desteği gerekebiliyor. Biz de Sağlık Bilimleri Üniversitesi, Ankara Etlik Şehir Hastanesi, Çocuk Nöroloji Eğitim Kliniği Eğitim İdari Sorumlusu Prof. Dr. Deniz Yüksel ile tik bozukluklarını ve tedavi yöntemini konuştuk. İşte 7 soruda tikler...   Tik bozukluğu nedir ve en çok hangi yaş aralığında görülüyor? Tik bozuklukları genellikle 6-7 yaş civarında başlayan; kısa, hızlı veya ani, ağırlıklı olarak baş ve boyun bölgesinde ortaya çıkan göz kırpma, sıçrama, seğirme, başını sallama şeklinde olabilen istemsiz hareketlerdir. Çocukların yüzde 20 kadarında gelişimlerinin bir parçası olarak motor tikler görülebilir, ancak bunlar genellikle yalnızca birkaç haftadan aylara kadar sürer ve biter. Birden fazla motor tik ve bir veya daha fazla vokal tikin bir yıldan uzun süredir mevcut olduğu nörogelişimsel bir bozukluk olan Tourette sendromu ise erkek çocuklarda 3-4 kat daha sık görülür. Tik bozukluğuna obsesif kompulsif davranışlar, dikkat eksikliği/hiperaktivite bozukluğu, depresyon, anksiyete, öğrenme güçlüğü eşlik edebilir.   Kronik tik bozukluğunun görülme sıklığı nedir? Motor ve/veya vokal tikler nispeten yaygındır ve okul çağındaki çocukların yaklaşık yüzde 1'inde görülür. Tiklerin türü, sıklığı ve şiddeti zamanla değişir ve tipik olarak geç ergenlik veya erken yetişkinlik döneminde azalır. İstem dışı hareket çeşitleri neler ve ne gibi belirtiler verir? Basit motor tikler; göz kırpma, göz devirme, burun veya yüz seğirmesi, ağız hareketleri (somurtmak, ağız açmak, ağzı yana doğru hareket ettirmek), yüz buruşturma, omuz silkme, dil hareketleri, baş sallama, boyun germe, karın kasılmaları, kol veya bacakta sıçrama tarzı atımlar şeklinde olabilir. Basit vokal tikler ise homurtu, boğaz temizleme, öksürme, koklama, hayvan sesleri çıkarma, gıcırtı, çığlık atma, alçak veya tiz sesler, soluk soluğa kalma, gürültülü nefes alma, yutkunma, tıklama şeklinde ses çıkarmadır. Kompleks motor tiklere örnek olarak; vurmak, zorla dokunmak, kendini/başkalarını öpmek, yalamak, koklamak, tükürmek, ayaklarını yere vurmak, zıplamak, atlamak, dönmek, eğilmek, tekmelemek, alışılmadık yürüyüş sayılabilir. Kompleks vokal tikler; tekrarlanan kelime, ifade, cümleler; istemsiz küfürler, müstehcen olmayan ancak sosyal açıdan uygunsuz yorumlar veya istemsiz müstehcen hareketler; sosyal açıdan uygunsuz dokunma, diğer insanların hareketlerini kopyalamak veya tekrarlamak. Tikler yer değiştirebilir mi ve atakların döngüsü nasıl olur? Kısa süreli de olsa istemli olarak bastırabilen tiklerin yeri veya türünde değişiklikler olabilir, bir tür tikin yerini diğer tikler alabilir. Stres ve kaygı durumunda tikler daha da kötüleşebilir. Genellikle tik bölgesinde bir esneme/gerilme veya karıncalanma şeklinde olan bir ön uyarı hissi veya tik gerçekleştirilince hafifleyen zihinsel bir dürtü oluşur. Tipik olarak tikler arası kısa bir süre rahatlama olur ardından tik dürtüsü geri gelir. Tikler saniyeler, dakikalar veya birkaç saat boyunca gönüllü olarak bastırılabilir (örneğin, bazı çocuklar bunları okulda bastırabilir) ancak bunu bir süre sonra yeniden ortaya çıkan ataklar takip eder. İstem dışı hareketlerin şiddeti değişken midir? Tiklerin türü, sıklığı ve şiddeti zamanla değişir. Tiklerin sıklığı genellikle çocuk rahatladığında, odaklandığında veya spor yaparken ya da müzik aleti çalarken olduğu gibi dikkati dağıldığında azalır. Tikler genellikle stres, kaygı, uyku eksikliği veya yorgunluk nedeniyle daha da kötüleşir. Tik kendi kendine mi, tedavi ile mi geçer? Geçici tik bozukluğu, 12 aydan kısa süren tiklerdir. Kronik veya kalıcı tik bozukluğu ise 1 yıldan uzun süredir var olan çoklu motor tikler veya vokal tikler olarak tanımlanır. Tourette Sendromu olarak tanı alan çocuklarda 1 yıldan uzun süren çoklu motor ve bir veya daha fazla vokal tike rastlanır. Hiçbir sıkıntıya ya da işlev bozukluğuna yol açmayan basit tikler, dikkatlice beklemeden fayda görebilir, ancak tekrarlanan hareketlerden kaynaklanan ağrı, sıkıntı ya da işlev bozukluğu ortaya çıkarsa bu durumda bazı ilaç ve davranışsal müdahaleler uygulanabilir. Hastada, eşlik eden hastalıklardan veya tiklerden kaynaklanan ve ilk müdahaleye rağmen problemli olmaya devam eden semptomlar mevcutsa bir uzmana (örneğin, çocuk nöroloğu, çocuk psikiyatristi) başvurmaları önerilir. Ani başlayan kore, ataksi veya distoni adı verilen istem dışı hareketleri olan çocuklar nörolojik değerlendirme için hemen bir çocuk nöroloji doktoruna yönlendirilmelidir. Anksiyete ruh hali veya obsesif durum gibi eşlik eden hastalıklar için bir çocuk ergen ruh sağlığı uzmanına başvurmak gerekebilir. Aileler tik bozukluğu olan çocuğa nasıl yaklaşmalı? Tikin çocuğun kontrolü dışında bir hareket olduğu ve bu nedenle eleştirilmemesi gerektiği unutulmamalı ve bozukluğu olan çocuğun okuluyla görüşülmelidir. Tiklerin sıklığı, türü, yeri ve doğası nedeniyle rahatsız ediciyse, ağrıya neden oluyorsa, istenmeyen ilgiye veya utanmaya neden oluyorsa ebeveynler tıbbi yardım alabilir. Aileler tiklerin önemi veya nedenleri hakkında tavsiyeler alabilirler. Tik bozukluğu olan çocuk ve gençlere yardım etme stratejileri için; kişinin kendisinin, ailesinin, öğretmenlerinin ve akranlarının konu hakkında bilgilendirilmesi ve bir takım tutum önerilerinin planlanması gerekir. Bunlar arasında öncelikle tepkisel davranışlardan kaçınıp, destekleyici bir tutum içerisinde birtakım rutinler sağlamak önemlidir.   Örneğin kısa molalar ve fiziksel hareket açısından fırsat sağlamak için, tikler şiddetli olduğunda önceden kararlaştırılan gidilecek güvenli bir yer belirlemek; okulda molaya çıkabilmesi için sınıfın ön tarafında ve kapıya yakın oturmasını sağlamak, akran zorbalığını önlemeye yardımcı olabilsin diye sosyal destek için gönüllü bir arkadaş belirlemek, tikleri hakkında soru sorulduğunda nasıl yanıt verebileceğini sağlayacak kendini savunucu iletişim yöntemlerini önceden planlamak olabilir. Aileler öncelikle tetikleyicileri belirleyip bunlardan kaçınmalı; stresi, kaygıyı veya can sıkıntısını yönetebilmeli. Rahatlatıcı aktiviteler teşvik edilip çocuğun özgüvenini artıran hobilere yönlenmesi sağlanmalı. Ayrıca deneyimleri paylaşmak ve kamp gibi faaliyetler veya etkinliklere katılmak için destek gruplarına katılmak da faydalı olabilir."
6,Bademcik iltihabı gelişim bozukluğu yaratabiliyor,Çocuklarda sıkça rastlanan bademcik iltihabı basit gibi görünen ciddi bir sorun. Kolayca tedavi edilebilen bademcik iltihabı ihmal edildiğinde çocuğun gelişimini kalıcı olarak etkileyen sonuçlara yol açabiliyor.,Çocuk,https://www.trthaber.com/haber/cocuk/bademcik-iltihabi-gelisim-bozuklugu-yaratabiliyor-840438.html,"Kış aylarında sık karşılaşılan üst solunum yolu enfeksiyonları yaş ayırt etmeksizin herkesi etkiliyor. Ancak içlerinden bir tanesi var ki, özellikle çocukluklarda görülüyor. Söz konusu hastalık, çocukların boğazında büyük sıkıntılara sebep olan bademcik iltihabı… Bağışıklık sisteminin bir parçası olan bademciklerde gelişen iltihap, sık tekrar etmesi durumunda cerrahi yöntemlerle alınıyor. Aileler ise bu noktada çocukları bir operasyona gireceği için ister istemez büyük endişeye kapılıyor. Hatta ameliyatın gerekli olup olmadığı konusunda şüpheye bile düşüyorlar. Peki bademcik iltihabı nelere yol açıyor? Hangi durumlarda operasyon kaçınılmaz oluyor? Marmara Üniversitesi Pendik Eğitim ve Araştırma Hastanesi Kulak Burun Boğaz Hastalıkları Ana Bilim Dalı Başkanı Prof. Dr. Çağatay Oysu’yla konuştuk.   Bakteriler ve virüsler sebep oluyor Bademcik iltihabının her yaştan çocukta görülebildiğinin altını çizen Prof. Dr. Oysu, “2 yaşından sonra sıklığı artıyor. Bakteriler veya virüsler buna sebep oluyor. Bir kere geçirilmesinin çok önemi yok ama bazı çocuklarda çok sık tekrar ediyor” diyor. Bademcik iltihabının bir üst solunum yolu enfeksiyonu olduğuna dikkat çeken Prof. Dr. Oysu, nasıl geliştiğini ise şöyle anlatıyor: “Burnun arkasında, boğazda ve dilin iki yanında bir araya gelmiş lenf dokuları var. Bunlardan biri bademcikler diğeri ise geniz eti. Bakteriler veya virüsler buralarda iltihap gelişmesine neden oluyor.” Prof. Dr. Oysu, bademcik iltihabının en bilinen belirtilerini ise boğaz ağrısı, ateş, halsizlik, yutma güçlüğü olarak açıklıyor.   Mutlaka hekime başvurulmalı Peki çocuklarında bademcik iltihabı meydana gelen ailelerin nasıl bir yol izlemesi gerekiyor? Bademcik iltihabının bazen kendiliğinden iyileşebilen bir durum olduğunu ifade eden Prof. Dr. Oysu, yine de hekime başvurulması gerektiğinin altını çiziyor. ""Bir çocuk bademciklerindeki şişme sebebiyle ailesi tarafından hekime götürüldüğünde ilk olarak iltihabın sebebi araştırılıyor"" diyen Prof. Dr. Oysu sözlerini şöyle sürdürüyor: “Çocuktaki semptomların laboratuvar bulgularına bakarak bakteriyel mi yoksa viral kökenli mi olduğunu anlamamız lazım. Eğer bakteriyelse antibiyotiklerle tedavi edilmeli. Çünkü bakteriyel bademcik iltihaplarında lokal apseler olabilir. Hatta tedavi edilmezse ateşli romatizma hastalığı gibi uzak eklemlerde ve kalpte sorun yaratabilir.” Cerrahi müdahale gerekebiliyor Bademcik iltihabı tedavi edilebilen bir hastalık olsa da kimi durumlarda kesin çözüm için cerrahi müdahale gerekebiliyor. Buna karar vermek için birtakım kıstaslara bakılıyor. Prof. Dr. Oysu, hangi durumlarda bademciklerin operasyonla alınmasına karar verdiklerini şöyle açıklıyor: Bakteriyel sebeplerle bademcik iltihabı çok sık tekrar ediyorsa alınması gerekir. Çok sıktan kasıt nedir derseniz son 3 senede 3 kere ya da son 2 senede 4 kere veya son 1 sene içinde 5 kere olursa sık tekrar eden olarak tanımlanır ve alınması gerekir. Bazen de enfeksiyon olmaz ama bademcikleri o kadar büyümüştür ki, hastanın solunum yolunu tıkar. Çocuk gece uyuyamaz, uyurken horlar, hırıldar. Hatta apne dediğimiz nefes durmaları olur. Bu durumda da alınması gerekir. Bir de bazen bademcik dokusunun etrafında apseleşme oluyor. Eğer bu apseleşme meydana gelirse, o zaman da bademciğin alınması gerekiyor. Bademcikle birlikte bazen geniz eti de alınabiliyor. Prof. Dr. Oysu, “Eğer büyükse, nefesi tıkıyorsa, burundan nefes almaya mani ise geniz etinin de alınması gerekiyor” diyor ve sözlerini sürdürüyor: 10 yaşından sonra lenf dokusu vücutta küçülme eğilimi gösteriyor. Bademcikler özellikle geniz etindeki lenf dokusunda oluştuğu için onların da küçülme eğilimi var. Yani yaş ilerledikçe alınması gereken geniz eti oranı gitgide azalıyor. Ameliyat ebeveynlerde endişe yaratıyor Bademcik ameliyatı çoğu anne ve babayı korkutuyor. Söz konusu bir operasyon olduğu için elbette kafalarında soru işareti beliriyor. Prof. Dr. Oysu, bu konuda ailelerin duyduğu endişeye hak veriyor. “Cerrah açısından yapılması kolay bir ameliyat ama her operasyonun taşıdığı riskleri barındırıyor. Onun için vakaları seçerek ameliyat etmek lazım. Aileye de bu şekilde bilgi vermek gerekir. Yapılacak ameliyat hakikaten alınan riske değerse o zaman yapmalı.” Ailelerin bir başka endişelendiği konu da bademciklerin alınmasının vücuda bir zarar verip vermeyeceği yönünde… Prof. Dr. Oysu, “Bademciklerin alınmasının uzun vadede bir sakıncası yok, bilakis faydası var” vurgusu yapıyor. “Bademcik alındığında çocuk daha çabuk büyüyor, serpiliyor, boy atıyor, kilo alıyor. Çünkü büyük bademciklerden, geniz etinden dolayı çocuk normal bir uyku uyuyamıyor. Halbuki büyüme hormonu uyku esnasında salgılanıyor. Dolayısıyla rahat uyuyamayan çocukta büyüme hormonunu efektif bir şekilde salgılanamadığı için çocuklar küçük ve zayıf kalıyor.” İhmal nelere yol açıyor? Peki bademcik iltihabı ihmal edilirse nelere yol açabiliyor? ""Çocuklarda bademcik ve geniz eti çok büyüdüğünde burun tıkanıyor ve kronik ağız solunumu oluyor"" ifadesini kullanan Prof. Dr. Oysu, sözlerini şöyle noktalıyor: Uzun vadede yüz gelişimi bozuluyor çocuklarda… Dişlerde kapanma sorunu gelişiyor, üst çene daralıyor, ağzı balık gibi açık oluyor. Yani bademcik sorunu yüz, çene ve diş gelişimini de olumsuz etkiliyor.
 "
7,Zaman tüm yaraları iyileştirmez: Çocukluk çağı travmaları,"Travmalar çocuğun fiziksel ve psikolojik sağlığı üzerinde derin etkiler bırakıyor, gelişimini ve gelecekteki yaşam kalitesini şekillendiriyor. Uzmanlar, çocukluk çağı travmalarının önemli bir halk sağlığı sorunu olduğuna işaret ediyor.",Çocuk,https://www.trthaber.com/haber/cocuk/zaman-tum-yaralari-iyilestirmez-cocukluk-cagi-travmalari-839080.html,"""İnsanın anavatanı çocukluğudur"" demiş M.S 50 ila 130 yılları arasında yaşamış filozof Epiktetos... Merhum psikolog ve yazar Prof. Dr. Doğan Cüceloğlu da, Epiktetos'un sözlerine atıfta bulunarak, ""Çocukluğunu yaşamamış bir insanın mutlu olması çok zor"" der bir konuşmasında. Çocukluk çağı travmaları kişinin geleceğini öylesine şekillendiriyor ki, önemli bir halk sağlığı sorunu olarak kabul ediliyor. Yani ruh sağlığı doktorlarının terapilerde öncelikli olarak çocukluk anıları üzerinde durmaları tesadüf değil... Peki, olumsuz çocukluk deneyimlerinin tedavisi mümkün mü? Klinik Psikolog Prof. Dr. Gülsen Erden ile çocukluğa damga vuran travmaları konuştuk.     Travmanın ilk belirtileri yıllar sonra ortaya çıkabilir Çevre kirliliği nedeniyle bir zehre maruz kalsak, bunun sağlığımızı nasıl etkileyeceğinden korkarız. Çocukluk travmaları da işte bu zehre benziyor diyor Gülsen Erden, ancak bir farkla diye de ekliyor: Olumsuz deneyimlerin sağlığımızla ne kadar bağlantılı olduğunun farkında değiliz. Araştırmalar yetişkinlerin en az üçte ikisinin bir ya da daha fazla olumsuz çocukluk deneyimi yaşadığını gösteriyor. Çocukluk travması yaşayanların sayısı ise her geçen gün artıyor. Çocukların yaklaşık yüzde 40'ının en az iki olumsuz olay yaşadığı düşünülüyor. Gülsen Erden, tüm bu kötü deneyimlerin çocuğun gelecek yaşamına, kişiliğine, ruhsal durumuna ve sosyalliğine zarar verdiğini söylüyor. Uzun vadeli sonuçlarınsa bazen olaydan yıllar sonra ortaya çıkabileceğine dikkat çekiyor. ""Çocukluk çağında sayısız olay yaşar ve deneyimleriz. Bunlardan güveni sarsıcı ve incitici olanlar, sağlığı tehdit eden yara izlerine dönüşür ve yetişkinlik yolunda kabukla üstü örtülen, görünmez yaralar olarak derinlerde kalır. Bu deneyimler çeşitli ruhsal sorunların kaynağı olabilir. Bu olaylar sırasında her çocuk acı ve korku yaşar. Temel beyin gelişiminin hızlı gerçekleştiği çocukluk çağında ortaya çıktığı için travmanın gerçekleşmesinden uzun süre sonra bile bireyde gözlenen birçok fiziksel, ruhsal duygusal sağlık sorunu çocukluk travmasıyla ilişkili bulunmaktadır. Travmanın gerçekleştiği zaman diliminde akut sarsıntılar yaşanırken devamında şiddeti aşırıya kadar değişen kronik bir kriz duygusu deneyimlenir. Kronik durumun ne kadar süreceği öngörülemeyen faktörlere bağlıdır."" En sarsıcı travmalar 0-8 yaş arasında mı olur? İstismar, ihmal, şiddete tanık olmak, zorbalığa uğramak, sevilen birini kaybetmek... Travmatik olay denilince akla bu tür deneyimler gelse de aslında çok daha azı dahi çocuklarda derin yaralar oluşturabiliyor. ""Çocukluk travması fiziksel, duygusal ihmal, istismar, ciddi yaralanma veya hastalıklar, doğal afetler, savaş ya da terör olaylarına bağlı olarak gelişir. Öte yandan çocukların ilgilenmediği, anlamadığı düşünülen ya da çocuklardan saklanabildiği sanılan yaşanıp bittiği düşünen pek çok olay da çocukları derinden etkileyebilmekte. Olumsuz çocukluk deneyimlerinin önemli bir halk sağlığı sorunu haline geldiği ve etkilerinin tüm yaşama yayılabileceği açıktır. ”   Bazı uzmanlar en çok 0-8 yaş arası yaşanan duygusal travmaların geleceği şekillendirdiği üzerinde duruyor. Peki, en etkili travmalarımız bu döneme mi ait? Prof. Erden travmanın her yaşta deneyimlenebileceğini söylüyor. Ancak etkilerin çocuklarda daha sarsıcı olduğunu anlatıyor. Bunun en önemli nedeni de çocuk beyninin kriz yönetebilecek donanımda olmaması...  ""Güvenlik duygusunu zedeleyen, insanları dünyayı hatta en yakınlarını güvenilmez olarak algılamasına neden olan her travmatik deneyim hangi yaş olursa olsun, çocukluk çağından yetişkinliğe derin izler ve etkiler taşır. Yaşamın ilk yılları güven duygumuzun, kişiliğimizin ve kimliğimizin belirlendiği yıllardır. Okul öncesi dönemde bağlanma geçekleşir. Bir çocuk güven içinde yaslanabileceği sağlıklı ve gereksinimlerini zamanında ve olması gerektiği gibi karşılayan anne baba ya da bakım verenle sağlıklı bağ kurar ve güvenli bağlanma gelişir. Güvenli bağlanma güvenli ve sağlıklı ayrılmalar için de bir öncüdür. İlkokul çağına doğru çocuk kimliğini, kim olduğunu benimser. Sosyal hayat yolculuğuna bağımsız adımlarla girebilir. Bu aşamalarda ya da okul çağında çocuğun sağlıklı gelişimini ketleyecek, durduracak bir travmatik yaşantı geleceğe taşınabilecek ve ergenlikte ya da yetişkinlik çağında çeşitli ruhsal, duygusal sorunlara yol açacaktır. Özellikle bağlanma ya da kimlik özümseme aşamalarındaki travmalar gelecek yaşantılar açısından daha ağır travmalar olarak kabul edilebilir. Ancak travmanın nasıl nerede kimlerle yaşandığı, nasıl yaklaşıldığı ve süresi ile tekrarlılığı da çocuğun yaşı kadar önem taşımaktadır.""   Travma yaşayan çocuk nasıl anlaşılır? Olumsuz çocukluk deneyimleri fiziksel ve duygusal etkiler bırakabiliyor. Gülsen Erden, ""Ne travmaların tam bir listesini vermek ne de hasarı tam olarak ölçmek pek mümkün değil"" diyor. Gözlemlenebilecek olası belirtileri ise şöyle sıralıyor:

Uyku ve yeme düzeninde bozulma, geri çekilme, yalnızlaşma, kabuslar, davranışsal sorunlar, yoğun kaygı ve korku gibi belirtilerin yanı sıra okul terk oranları, düşük benlik saygısı, değişen stres tepkileri, artan intihar oranları gözlenmekte. Travmatik çocukluk yaşantıları sonrasında yetişkinlikte madde bağımlılığı (sigara, içki, uyuşturucu vb.), kalp hastalığı, nedeni belirlenemeyen kronik sağlık sorunları depresyon, anksiyete ve çok çeşitli tehlikeli ve sağlıksız davranış örüntüleri gözlenme riski artar.   Travma yaşamış birine nasıl destek olunur? Zaman tüm yaraları iyileştirmiyor... Bu yaraları iyileştirmek için çoğu zaman destek almak da gerekiyor. ""Travma yaşamış bir çocuğa destek olmak için öncelikle yaşadıklarını konuşabilmesi adına fırsat sunmak, onu dinlemek ve duygularını anlamasına yardımcı olmak lazım"" diyor Gülsen Erden. ""Doğal afetler ya da insan eliyle gerçekleştirilen travmalar sonrasında çocukların acısını, korkularını, kaygısını ya da bedensel tepkilerini böyle bir olaydan sonra ortaya çıkması mümkün tepkiler olarak normalleştirmek, çocuğun kendisini, yalnız, çaresiz ve garip görmesini önlemek gerekir. Fiziksel belirtilerin hafifletilmesi geleneksel tedavilerle mümkündür ancak kalıcı iyileşme psikoterapi gerektirir. Bir terapiste başvurmak, sağlıklı ve üretken bir geleceği geri kazanma yolunda büyük bir adımdır. Travmatik çocukluk olaylarına gereken önem verilmelidir. Çocuktur unutur, hatırlamaz ya da oyun sanır, daha da kötüsü hayal gücü geniş uyduruyor gibi travmatik yaşantıyı önemsememe, hafife alma ya da örtbas etme girişimleri çocuğa en az travmatik yaşantı kadar zarar verecektir. Nerede herhangi bir travmaya maruz kalan bir çocuk varsa, hızla yardım alması sağlanmalıdır. Aynı şey, bugün kendilerini etkileyen olumsuz çocukluk olaylarından kurtulmaya çalışan yetişkinler için de geçerlidir.""

Peki, günümüzde travma odaklı ne tür tedaviler uygulanıyor? Gülsen Erden şöyle anlatıyor: Bunlar arasında Bilişsel-Davranışçı Terapi (BDT), Oyun Terapisi, Göz Hareketi Duyarsızlaştırma ve Yeniden İşleme (EMDR) veya Travma Odaklı Bilişsel-Davranışçı Terapi (TF-BDT) dikkati çeker. Her yaklaşımın kendine özgü yararları ve yöntemleri vardır; dolayısıyla bunları anlamak, bilinçli karar vermek önemlidir. Oyun terapisi, sanat terapisi ve travma odaklı terapi onları gelecekteki zorluklarla baş etme, travmayı tetikleyenler veya hatırlatıcılarla baş etme ve yeni ortamlara uyum sağlama konusunda güçlendirir.
 "
8,Çocukluk çağı kanserlerine dikkat,"Çocuklarda başta lösemi olmak üzere pek çok kanser türü görülebiliyor. Erken teşhis sayesinde pek çoğu tedavi edilebiliyor. Peki hangi belirtiler, hangi kanseri işaret ediyor?",Çocuk,https://www.trthaber.com/haber/cocuk/cocukluk-cagi-kanserlerine-dikkat-837413.html,"Kanser, cinsiyet ve yaş ayrımı yapmaksızın herkeste görülebilen bir hastalık. Ancak çocuklarda görülen kanser türleri yetişkinlerden farklı oluyor. Başta lösemi olmak üzere pek çok kanser türüyle küçük yaşlarda da karşılaşılabiliyor. İşte bu kanser türlerine dikkat çekmek ve farkındalık yaratmak amacıyla 15 Şubat tarihi 2002 yılında ""Çocukluk Çağı Kanser Günü"" ilan edildi. O günden bu yana her yıl 15 Şubat’ta yapılan etkinliklerle erken teşhisin öneminden tedavi ve bakım sürecine ilişkin pek çok konuda toplumu bilinçlendirme çalışmaları yapılıyor. Dünya Sağlık Örgütü (DSÖ) Uluslararası Kanser Araştırmaları Ajansı (IARC) verilerine göre dünyada 0-19 yaş arası çocuklarda bir yıl içerisinde 400 binden fazla yeni kanser vakası tespit ediyor. Türkiye’de ise aynı yaş grubundaki çocuklarda ortalama 4 bin 700 yeni kanser teşhisi koyuluyor. Peki çocukluk çağında hangi kanser türleri görülüyor? Ailelerin hangi belirtileri gördüklerinde, nasıl bir yol izlemesi gerekiyor? Sağlık Bilimleri Üniversitesi Başakşehir Çam ve Sakura Şehir Hastanesi Çocuk Hematoloji ve Onkoloji Uzmanı Prof. Dr. Ali Ayçiçek’le konuştuk.   Lösemi ilk sırada Prof. Dr. Ayçiçek, çocukluk çağındaki kanserlerin sıklıklarının yaşa göre değiştiğini ifade ederek, “Bunların başını kan kanseri ve beyin tümörleri çekiyor” diyor.
Kan kanseri olarak da bilinen lösemi, çocuklukta görülen kanserlerin yüzde 30’luk kısmını kapsıyor. Geriye kalan yüzde 70’i ise başta merkezi sinir sistemi tümörleri, lenfoma ve solid tümörlerden (organ ve çeşitli dokulardan gelişen kanserler) oluşuyor. Peki hangi yaş grubunda hangi kanser daha sık görülüyor? Yanıtını Prof. Dr. Ayçiçek’ten alıyoruz: “Kan kanserleri 10 yaş öncesinde daha sık görülüyor. Lenfoma ikinci on yaşta yani ergenlikte daha çok görülüyor. Nöroblastom dediğimiz sinir kök hücrelerinde meydana gelen tümörler 5 yaşın altında daha fazla görülüyor. Wilms tümörü (böbrek tümörü) ise daha da küçük çocuklarda görülüyor.”   Soluk renk ve halsizlik lösemi habercisi olabilir Bu kanserlerin birçoğu erken evrede teşhis edildiğinde tedavide başarı elde edilebiliyor. Ancak buna rağmen, dünyada yılda 100 bin çocuk, bu hastalılar nedeniyle yaşamını yitiriyor. Bu nedenle hastalığı erken teşhis etmek için özellikle anne ve babaların dikkatli olması gerekiyor. Her tümörün öne çıkan belirtilerinin farklı olduğunun altını çizen Prof. Dr. Ayçiçek, kanser türüne göre görülebilecek semptomları şöyle özetliyor: “Kan kanseri, yani lösemide çocuğun renginde solmayla beraber vücudunda lekelerin çıkması, halsizleşmesi, 3-5 günden uzun süren ve sebebi bulunamayan ateş, eskisi gibi oyun oynamaması, yemek yememesi ve bunlara ilave olarak vücudunda ağrılar görülebiliyor. Özellikle bu ağrılar geceleri uykudan uyandırır vaziyeti aldıktan sonra zaten teşhis ediliyor. Tabii sadece rengi solduğu için kanser demek doğru değil. Bunun yanına yukarıda sayılanların bir veya birkaçı eklendiğinde kanser ihtimali güçleniyor.”   Nedensiz kusma ve baş ağrısı beyin tümörü işareti “Beyin tümörlerinde ise özellikle sabah erken saatlerinde kusmalar meydana gelebiliyor” diyen Prof. Dr. Ayçiçek, “Kusmanın yanında baş ağrısı da olmaya başlıyor. Yüz felci olabiliyor ya da kusması artarak devam edip ve baş ağrısı dayanılmaz oluyor. Dengesizlik, sersemlik hissi olabiliyor. Örneğin yazısı bozuluyor. Bazen huyu değişebiliyor” şeklinde devam ediyor. Nöroblastom ile Wilms tümöründe ise en önemli belirti çocuğun karnında meydana gelen şişlik ve sertlik oluyor. Kemiklerde gelişen tümörlerde ağrı görüldüğünü ifade eden Prof. Dr. Ayçiçek, “Tek uzvu ilgilendiren, genellikle de ergenlik çağında çocuğun tek dizinin hemen üstünde veya altında anlamsız bir ağrı başlıyor. Bu bazen top çarpması, bazen düşmeden sonra oluyor ama geçmiyor. Her geçen gün bir önceki günü aratır halde sürüyor” diyor. Boyunda şişliğe dikkat Lenfomada ise boyun bölgesinde oluşan şişliklere dikkat çekiyor Prof. Dr. Ayçiçek. Bu şişliklerin sert, hareketsiz ve etrafında yavrularıyla birlikte görülebileceğini vurguluyor. Çocuklarında bu belirtilerden bir veya birkaçını fark eden ailelerin pek çoğu ister istemez telaşa kapılıyor. Prof. Dr. Ayçiçek, bu konuda, “Tabii ki erken teşhis önemli. Ama erken teşhis denilince bir dengede durmak gerekiyor; boynunda badem çekirdeği kadar lenf bezi saptanıp ilerleyen gün-haftalarda katlanarak büyümeyen lenf bezleri için her hafta ultrason yaptırmak doğru değil. Çocuklar eskisi gibi değilse eğer doktora gitmek gerekiyor. Doktor mühim bir şey bulamadı  ancak zamanla bir düzelme yoksa, hemen başka bir doktora gitmek yerine yine aynı doktora gidip tekrar muayene edilip gerekiyorsa başka tetkikler istenebilir. Böylece daha kolay teşhise ulaşılır” diyerek bu süreçte izlenmesi gereken yolu anlatıyor. Grafik: Ayhan Akgün"
9,Çocuğum fenomen olmak istiyor!,"Bir çocuğun sosyal medya platformlarını kullanabilmesi için en az 13 yaşında olması gerekiyor. Ancak çok daha küçük çocuklar da bu platformlarda boy gösteriyor. Peki, çocukların şevkini kırmadan onları sosyal medyanın tehlikelerinden korumak mümkün mü?",Çocuk,https://www.trthaber.com/haber/cocuk/cocugum-fenomen-olmak-istiyor-837172.html,"YouTube, Instagram, X ve daha birçoğu... Sosyal medya mecralarının özellikle çocuk ve ergenler için barındırdığı tehlikelere sıklıkla haberlerimizde yer veriyoruz. Her ne kadar sosyal medya mecralarını kullanmanın alt sınır yaşı 13 olsa da, çok daha küçük yaşlardaki çocuklar erişkin hesapları üzerinden bu platformlara rahatlıkla ulaşabiliyor. Bebekliklerinden itibaren teknolojinin bu nimetlerine aşina olan çocukları sosyal medyadan uzak tutmak çağımızda hiç de gerçekçi görünmüyor. Yeteneklerini sergilemek, içerik üretmek, dans etmek, şarkı söylemek, oynadığı bilgisayar oyununu anlatmak... Belki çoğu geçici heveslerle de olsa çocuklar bu mecrada yer almak istiyor. Sadece fenomen olma hayali kuran çocuklar dahi var. Yetişkinlere ise bu noktada onlara yasaklar koymak değil, desteklemek düşüyor. Tabii belli şartlarla... Bu şartları Çocuk ve Ergen Psikiyatristi Uzman Dr. Önder Küçük ve İletişim Uzmanı ve Sosyal Medya Danışmanı Nurhan Demirel ile konuştuk.   Çocuklar siber zorbalık riskiyle karşı karşıya Çocuklar sosyal medyada çeşitli risklerle yüz yüze gelebiliyor. Siber zorbalık, tehdit, şantaj bu risklerden sadece bazıları. Çocuk ve Ergen Psikiyatristi Uzman Dr. Önder Küçük de internet kullanımında yaşanan problemlerle çok sık karşılaştıklarına dikkat çekiyor.    Anne babaların çoğu durumda ne yapacağını bilemediğini söyleyen Küçük, ""Öncelikle çocukların ilgi ve merakı, dijital platformları keşfetme isteğinin olduğunu anlamak önemli"" diyor ve devam ediyor: ""Ama bir yandan da bu merakın, bu ilginin yaratacağı tehlikelerin, güvenlik risklerinin de bilinmesi gerekiyor. Bunları biz klinikte çok sık görüyoruz. Yani siber zorbalık üzerinden görüyoruz, çeşitli istismar olayları üzerinden görüyoruz. Çocuğun tehdit edilmesi, sindirilmesi, belli içeriklerin, görsel şeylerin paylaşılmasının talep edilmesi gibi birçok açıdan onların risklerini görüyoruz, gözlüyoruz."" Peki çocuklar bu platformlarda ne gibi sorunlarla karşılaşıyor? ""En basitinden altına yazılan yorumlar, çocuğun karşılaştığı olumsuz bir yanıt etki bırakan, kötü hissettiren bir duruma yol açabilir. Buradaki sorumluluk anne babanın. Bebeklikten itibaren daha 12 aylık, 18 aylıkken çocuğun önüne YouTube videoları konuluyor. O yüzden de çok erken yaşta bunları görüyor çocuk ve denetimsiz olduğunda da karşılaştığı içerikler ve videolar onun açısından başka türlü riskler barındırıyor. Bu kendi beden algısına dönük bazı riskler barındırıyor olabilir. Çeşitli konularda gördüğü içeriğin yarattığı etki anlamında sorunlar olabilir. Yaşına uygun olmayan cinsel, korkutucu ya da şiddet içerikli videolar hayatını olumsuzlaştıran etkilere dönüşebiliyor.""   Çocuğun görüntüsü açık ağda paylaşılmamalı Önder Küçük, tehlikelere karşı atılabilecek en önemli adımın dijital okuryazarlık olduğunu söylüyor. Çocukların çevrim içi güvenlik konusunda bilgilendirilmesi, eğitilmesi, bilinçli kullanımın nasıl olacağının ebeveynlerle birlikte ele alınmasının önemine değiniyor. ""Anne baba burada sadece çocuğa karşı koyan, engelleyen bir pozisyonda değil, bu sürece birlikte bakan, gerekirse birlikte üreten konumunda olabilir. Tamamen karşı koyup kapatıp bir şey yapmak yerine biraz daha o çocuğun yaşına özgü bazı içerikler üretilebilir. Yaptığı bir resmi çizip paylaşmak olabilir, bir faaliyet videosu olabilir. Basit bazı oyunlar yapıp yüklemek olabilir."" Uzman Dr. Küçük bu noktada önemli bir konuda uyarıda bulunuyor. Çocukların görüntülerinin bu platformlarda kontrolsüz paylaşımı... ""Kendi kişisel görüntüsünü paylaşırken paylaştığı ağ kapalı şekilde olmalı. Yani YouTube'da sadece aile üyelerinin görebileceği ya da o linkin ulaştığı kişilerin görebileceği bir hale de çevirebilirler. Burada denetimsiz olması asıl sıkıntılı kısım oluyor. Görüntülerin bütün alana, bütün internet ortamına açık şekilde paylaşılması en net şekilde doğru değil, yanlış.""    Kız ve erkek çocuklar yaşlarına özgü davranmıyor 9-12 yaş beden algılaması ile ilgili bir öz güvensizliğin de oluşmasının temellerinin atıldığı yaşlar. Kız çocukları idealize edilmiş güzellik standartlarına en çok internette maruz kalıyor. Peki, bu durum onları nasıl etkiliyor? Önder Küçük şöyle anlatıyor: ""Bir norm görüyor, o görüntüyü, o görseli olunması gereken bir norm gibi algıladığı için ona uyumlu olmayan her beden bölümü, onun için uygun olmayan, güzel olmadığını düşündüğü, değiştirmek istediği, farklılaşmak istediği bir görüntü gibi oluyor."" Küçük, erkek çocuklarda ise durumun biraz daha farklı olduğunu anlatıyor. ""En sık gördüğümüz bazı oyun videoları oluyor ama o oyun videoları içeriğinde de şiddet, küfür, argo yoğun düzeyde oluyor. Onların da zamanın çoğu orada geçiyor. Yani her ikisinde de aslında o yaştan beklenmeyecek düzeyde bir davranış biçimi var. Bir noktadan sonra çocuğun sosyal ilişkileri de bozulmaya başlıyor. Bir ortamda, rahatsız olduğu, öfkelendiğinde kullandığı yöntem küfür olabiliyor. Daha çabuk sinirlenen, daha tahammülsüz, daha sabırsız çocuklar da oluşuyor. Bunlar ciddi bir risk aslında. Özellikle ön ergen grubunda.""   13 yaş sosyal medya için erken mi? 13 yaşından sonra sosyal medya platformu açmak normal kabul ediliyor. Önder Küçük hesap açma yaşının çocuğun gelişim durumuna göre değişebileceğini söylüyor: ""Evet, 13 yaştan önce sosyal medya hesabı açmak, kurmak, oradan bir şey paylaşmak uygun değil. Ama YouTube'a bir video çekebilir çocuklar. 5-6 yaşında çocuk da bazı şeyler çeker. Bunu YouTube'a da koymak isteyebilir ama bunun uygun şekilde yapılması önemli."" Bu noktada sorularımızı İletişim Uzmanı ve Sosyal Medya Danışmanı Nurhan Demirel'e yöneltiyoruz. Demirel bu platformlardaki yaş sınırının artması gerektiği görüşünde. Bunun nedenin de dolandırıcılık ve tehdit vakalarıyla sıkça karşılamaları olarak anlatıyor. Dijital okuryazarlığa vurgu yapıyor: ""Aslında normalde bütün uygulamalarda 13 yaş sınır olarak görünüyor. Fakat çocukların doğruyu ayırt edebilmesi, sosyal medya okuryazarlığının olmaması, bununla ilgili eğitimler olmaması çocukları bu alanda tehlikeye açık hale getiriyor. Her gün çok iyi eğitimli insandan dahi dolandırıcılıkla ilgili, sosyal medyada kandırıldığı ile ilgili telefonlar geliyor ve bu konuda yardım isteniyor.""    ""Çocuğun mahremiyeti hiç akla gelmeyen bir detay"" Nurhan Demirel'e çocukların bu mecralarda karşı karşıya kaldığı tehlikeleri soruyoruz. ""Sosyal medyada her ne kadar filtreler olsa da çocukların en büyük karşılaştığı şeylerden bir tanesi uygunsuz içerik. Olumsuz davranışlar ve siber zorbalık davranışları. Tehdit, şantaj, hakaret alabilirler. Oyun oynarken biliyorsunuz aynı zamanda yazışabiliyorlar. Burada hakarete uğrayabilirler. Onların hoşuna gitmeyecek lakaplar takılabilir. Yapay zeka ile farklı görüntüler oluşturulup şantaja uğrayabilir çocuk. Sonuç itibariyle orada herkes bir profil oluşturuyor. Oluşturdukları profillerin gerçekte o insanlar olup olmadıkları bilmiyoruz. Dolayısıyla bir çocuk profili oluşturup çocukla arkadaşlık elde edip, çocuğun görüntülerini elde edip veya çocukla dışarıda buluşma imkanı sağlayabilir."" Nurhan Demirel en hassas konunun çocuğun mahremiyet ihlali olduğunu söylüyor ve bu ihlali çoğunlukla ailelerin yaptığını anlatıyor.   ""Bazen aile olarak paylaşımlar da yapılabiliyor. Çocuğun mahremiyeti var ama bazen aile de bunun farkında değil. Influencer olma yolundaki anne babalar için çocuğun mahremiyeti hiç akla gelmeyen bir detay."" Nurhan Demirel de çocukların zarar görmemesi için ailelerin bilişim okuryazarı olması gerektiğine dikkat çekiyor. Aileler her aşamada sürece eşlik etmeli diyor. ""Ailenin öncelikle bu konuda bilinçli olması lazım. Çocuğun eğer bir yeteneği varsa, bu yetenekle ilgili ailesi çocuğun önceden mahremiyeti ihlal edilmeden o sosyal medya platformunu bilinçli bir şekilde kullanabileceği şekilde çocuğunu telkin edebilir.""
 "
10,"Çocukların aileyle uyuması: Alışkanlık mı, güvende hissetme ihtiyacı mı?","Çocukların büyük kısmı büyüme sürecinde anne ve babaları ile uyumak ister. Bunun en önemli nedeni, anne ve baba ile kendilerini daha güvende hissetmeleri. Uzmanlara göre ise çocukların kendi odalarında uyumaya alıştırılması gerekiyor.",Çocuk,https://www.trthaber.com/haber/cocuk/cocuklarin-aileyle-uyumasi-aliskanlik-mi-guvende-hissetme-ihtiyaci-mi-835833.html,"Gece ağlamaları, uyanmaları, beslenme ve bakım ihtiyaçları nedeniyle bebeklerin 2-3 yaşına kadar anne babayla ya da onlarla aynı odada uyumaları doğal karşılanır. İlerleyen süreçteyse kimi aileler bu durumu sürdürür, kimileri de çocuğu kendi odasında uyumaya alıştırır. Ancak bu süreçte aileler sık sık, ""Sizinle uyuyabilir miyim?"" sorusuyla karşı karşıya kalabiliyor. Dokuz, on hatta daha büyük yaştaki çocuklarda dahi aileyle uyuma eğilimi devam edebiliyor. Peki, çocuklar neden aileleriyle uyumak ister?
2-3 yaşından sonra odaları ayırmak her çocukta uygulanabilir mi?
Aileyle uyumanın çocuğun psikolojik ve fiziksel gelişimi üzerinde etkisi var mı? Sorularımızı Klinik Psikolog Seda Aydoğdu'ya yönelttik.     Güven ve huzur duygusu uykuya geçişi kolaylaştırıyor Özellikle okul öncesi dönemde çocukların büyük kısmı aileyle uyuyor. Ancak çocuk büyüdükçe bu alışkanlıktan kopması kolay olmuyor. ""Anne babanın yanında hissedilen güven ve huzur duygusu çocukların uykuya geçişini kolaylaştıran önemli unsurlar"" diyor Seda Aydoğdu. Çocukların bu nedenle de bağ ve sevgi dolu bir ortamda uyuma arzusunda olduklarını söylüyor. Uzmanlar çocukların 2 ila 3 yaşından sonra ayrı odalarda uyumaya alıştırılması gerektiğine vurgu yapıyor. Ancak Aydoğdu, ""Ayrı odaya geçişte çocuğun yaşından ziyade gelişimine göre hareket edilmeli"" diyerek ekliyor: Bu durum çocuğun bireysel gelişimine ve aile dinamiklerine bağlı olarak değişebilir. Bazı aileler bir yaş öncesi ayırırken bazı aileler okul döneminde dahi ayırmakta zorlanabiliyor. Aile ile uyumanın kesin ve net bir ayrımı olmasa da, okula başlanmasıyla bu sürecin tamamlanmasını uygun buluyoruz.   Ebeveynlerdeki endişe ve kaygı çocuklara da geçiyor Her çocuk çok iyi gözlem yeteneğine sahip olarak doğuyor. Anne ve babalarının hem davranışlarını hem de duygusal durumlarını gözlemleyen çocuklar onların kaygı, endişe ve korkularını da hissediyor. Ancak çocuklar bu duygularla yalnız kaldıklarında baş edemeyebiliyorlar. Aydoğdu bu durumun daha büyük çocuklarda da gözlemlendiğini söylüyor. ""Çocuğun yaşı ilerledikçe anne ve babası ile uyuması; kendi başına uykuya dalmasında zorluk yaşadığını, korktuğu durumlarda kendisini sakinleştirmekte zorlandığını ve bunun için bir ebeveynine ihtiyaç duyduğunu düşündürüyor. Bu durumlar yaş ve bireysel yapı göz önünde bulundurularak iyice araştırılmalı ve ihtiyaca göre bir uzman desteğinin alınması gerekiyor."" Çocukların kendi alanları olmalı Birçok ebeveyn, ""Ne de olsa eninde sonunda büyüyecek ve kendi odası olacak, şimdilik bizimle uyumasında ne sakınca var?"" düşüncesine sahip olabiliyor. Ancak Aydoğdu, çocuğun sağlıklı gelişimi için bu sürecin uzamaması gerektiğini söylüyor. ""Çocukların kendi odalarında uyuması; çocuğun bireysel uyku alışkanlığını geliştirmesi, kendi alanını yönetmeyi öğrenmesi, kendini sakinleştirerek uykuya hazırlaması ve uykuya geçiş yapabilmesi adına önemlidir. Kendi alanının olması, mahremiyet açısından da güven hissini verebileceği göz önünden bulundurulmalı. Özellikle kalabalık ailelerde yetişen çocuklar için bu durum oldukça önem arz ediyor.""   Anne babaların kararlı duruşu önemli Çocuklar alıştıkları düzenden dolayı kendi yataklarında yatsalar dahi gece her uyandıklarında ebeveynlerin yanına gidebiliyor. ""Bu durumlarda anne ve babalarının tekrar tekrar uygulaması gereken hususlar var"" diyor Aydoğdu ve ebeveynlerin dikkat etmesi gerekenleri şöyle anlatıyor: Çocuğumuzu her gece kendi odasında yatırmaya özen göstermeliyiz, uyanıp geldiği durumlarda da sabırla kendi odasında yatırmalı ve uykuya dalana kadar sakince beklemeliyiz. Uyku öncesi hazırlıklarında da uyku hijyenine ve çocuğu bilişsel olarak odasında yatmaya hazırlamak oldukça önemli. Anne ve baba olarak kararlı bir tutum sergilendiğinde çocuğumuz kendi odasında yatmaya başlayacaktır. Tüm bu hususlar ele alındığında dikkat edilmesi gereken en önemli nokta çocuklarımızın bireysel yapısıdır. Her çocuğun hazır olma süreci farklıdır. Bu farklılıklar göz önüne alınarak çocuğumuzun uyku rutinine ve ihtiyaçlarına dikkat etmeli, gerek görüldüğü durumlarda ise bir uzman desteği mutlaka alınmalı."" "
11,Çocuklar yarıyıl tatilinde TRT Çocuk Oyun Dünyası’nda buluşuyor,"Çocuklar yarıyıl tatilinin keyfini macera, spor, işletme, yapboz, sanat gibi farklı kategorilerde birçok oyunu tek bir uygulamada sunan TRT Çocuk Oyun Dünyası’nda çıkarıyor.",Çocuk,https://www.trthaber.com/haber/cocuk/cocuklar-yariyil-tatilinde-trt-cocuk-oyun-dunyasinda-bulusuyor-833119.html,"Çocuklar yarıyıl tatilinde eğlencenin tadını TRT Çocuk Oyun Dünyası’nda çıkarıyor. Eğlence dolu kasabada çocuklar istedikleri oyunu oynuyor, karakterleri yönlendiriyor, oynadıkça hediye gelen binaları, araçları, yeni oyunları haritada yerleştirerek hayal ettikleri kasabayı inşa ediyor. Bulmaca, spor, işletme kurma, aksiyon ve eğlence dolu su, sanat, müzik, rakam ve şekil oyunları, binalar, araçlarla çocuklar hem eğlenceli vakit geçiriyor hem de öğreniyor. Yarıyıl tatili boyunca çocukların hem eğlenceli hem de öğretici bir platformda vakit geçirmelerini sağlayan TRT Çocuk Oyun Dünyası, sosyal, bilişsel, dil, duyusal ve fiziksel becerileri geliştiren onlarca farklı oyun içeriyor. Çocuklar yarıyıl tatilinde istedikleri zaman ve istedikleri yerde TRT Çocuk Oyun Dünyası’na erişebiliyor, kendi dünyalarını inşa ederek yeni beceriler kazanabiliyor. En popüler çocuk oyunları TRT Çocuk Oyun Dünyası’nda TRT Çocuk Oyun Dünyası, çocukların en çok oynadıkları, popüler mini oyunları tek bir uygulamada güvenilir bir platformda sunuyor. Yepyeni karakterleri, oyun içi ödülleri ve sürprizleriyle çocuklar, eğlenirken hayal ettikleri kendi eğlence merkezini oluşturabiliyor. Çocuklar; oyun oynadıkça açılan, bulutların ardında gizlenmiş birbirinden renkli ve eğlenceli oyunları ister tek başına isterse arkadaşlarıyla keşfederken, açılan yeni bölgeleri oyunlu veya oyunsuz binaları, karakterleri, taşıtları ve bitkileri istediği gibi düzenleyebiliyor. Uzmanlar tarafından 3-8 yaş arası çocukların gelişim ve ihtiyaçları gözetilerek özel hazırlanan TRT Çocuk Oyun Dünyası, ücretsiz ve reklamsız oynanabiliyor. Türkçe, İngilizce ve Arapça dil seçenekleriyle sunulan TRT Çocuk Oyun Dünyası oyunları, bu özelliği ile çocukların dil gelişimini de destekliyor. Ebeveyn paneline sahip güvenilir oyun uygulaması Anne babalar için geliştirilen Ebeveyn Paneli’nden TRT Çocuk Oyun Dünyası’nda çocuğun ne tür oyunlar oynadığı, hangi becerilerin geliştiği ve çocuğun ilgi alanları takip edilebiliyor. Ebeveynler bu panelden çocuk için ekran süresi ile uyku saatleri ayarlayabiliyor. Yarıyıl tatilinde de çocukların güvenli ve eğlenceli bir şekilde vakit geçirmelerini sağlayan TRT Çocuk Oyun Dünyası, Google Play ve AppStore mağazalarından ücretsiz ve reklamsız olarak indirilebiliyor. "
12,Tutarsız yetiştirilen çocuk kurallara uymuyor,"Çocuğunuzu bir davranışı yüzünden bazen cezalandırıyor, bazen de aynı davranış karşısında hoş görülü mü davranıyorsunuz? Tutarsızlık, pek çok ebeveynin çocuk yetiştirirken düştüğü bir hata. Çocuklarınsa ebeveyn kurallarına uymasının önündeki engellerden biri...",Çocuk,https://www.trthaber.com/haber/cocuk/tutarsiz-yetistirilen-cocuk-kurallara-uymuyor-832235.html,"Kimi zaman büyük tepkiler verilen bir olaya, başka bir zaman ve yerde aileler tepkisiz kalabiliyor. Ancak ebeveynlerin koyduğu kurallar zamana, şartlara ve duruma göre değişmemeli diyor uzmanlar. Zira, tutarsızlık çocuğa, doğruların zamana, duruma göre değişebileceğini ve yeterince ısrar, ağlama ile kararların değişebileceğini düşündürüyor. Ebeveynlerin tutarsız ve çelişkili tavırlarının çocuğun karakter gelişimi üzerindeki etkisini Çocuk ve Ergen Psikiyatri Uzmanı Prof. Özalp Ekinci ile konuştuk.   Tutarsız ebeveynin çocuğu kurallara daha az uyuyor ""Ebeveynlerin kurallarının tutarlılığı çocuğun ya da gencin duygusal gelişimi açısından çok önemli"" diyor Prof. Özalp Ekinci ve sadece tek bir ebeveynin çocuğa karşı tavrı değil, iki ebeveynin birbiri arasındaki tutarsızlığın da çocuğu etkilediğini anlatıyor. ""Ebeveyn tutarsızlığı derken, bir ebeveynin tutumlarının, kuralların diğeriyle uyuşmamasını da aslında kastediyoruz. Hem ebeveynin kendiyle çelişir tutumlarda olması ve iki ebeveynin aynı olaya farklı bakması... Örneğin bir ebeveynin kabul ettiği bir davranışı ve öbürünün kabul etmemesi... Bir ebeveynin cezalandırdığı bir davranışı diğer ebeveynin olumsuz olarak görmemesi gibi...""   Peki, çocuklar durum ve ebeveyne göre esneyen ya da sertleşen kurallara nasıl tepki veriyor? Özalp Ekinci, tutarsızlık arttıkça çocuğun kurallara uyma ihtimalinin de azaldığını söylüyor: ""Tutarsız ebeveynin bizim açımızdan önemli sonuçlarından biri, çocukların kurala uyma zorlukları yaşamasıdır. Ebeveynin koyduğu kurallara, sınırlara uymama, dediklerini yapmama, bilinçli olarak karşıt olmama, ebeveynler bunu tırnak içinde; 'Biz ne dersek tam tersini yapıyor özellikle inadına hayır diyor' şeklinde tanımlarlar. Bu durum ebeveynlerin tutarsızlığı ile direkt ilişkilidir."" Tutarsızlık DEHB tedavisinde dezavantaj DEHB yani dikkat eksikliği ve hiperaktivite bozukluğu sıkça rastlanan bir sağlık sorunu.   Tutarsız ebeveyn tutumu, bu hastalığın tedavisini sekteye uğratıyor diyor Özalp Ekinci. ""Çocuk ergen psikiyatrisinde yine bizim çok gördüğümüz bir klinik tablo var; dikkat eksikliği ve hiperaktivite bozukluğu... Yani çabuk sıkılma, odaklanmakta zorlanan, unutkan, çok hareketli, sabırsız, çok konuşan, kendini kontrol etmekte zorlanan, özellikle akademik uyum sağlamakta, sınıf kurallarına uyum sağlamakta zorlanan çocukları kastediyorum. Yaptığımız çalışmalar şunu gösteriyor; tutarsız ebeveynlik dikkat eksikliği ve hiperaktivite bozukluğu tanısı olan çocuklarda da gidişatı çok belirgin olarak olumsuz etkiliyor. Bu çocukların tedaviye verdiği yanıtı olumsuz etkiliyor, uyumunu bozuyor, ergenliğe sağlıklı geçisini etkiliyor."" Çocuğun kimlik gelişiminden çevreyle ilişkisine, ebeveynlerin tutarlılığının etkili olduğunu anlatıyor Ekinci ve şöyle devam ediyor: ""Tutarsız ebeveynliğin süreğen olduğu durumlarda, özellikle ergenliğe geçiş döneminde, kimlik gelişiminin de olumsuz etkilendiğini görüyoruz. Ebeveynlerin ilgisizlik, bilinçsizce ödüllendirme ve sert cezalar şeklinde çocukla iletişim kurmasının çocuğun duygusal gelişimini de bozduğunu söyleyebiliriz. Bu şekilde yetişen çocuklar olumsuz olaylara sağlıklı ve dengeli tepkiler vermekte zorlanıyorlar ve daha kırılgan oluyorlar. Toplum kurallarına aykırı davranma, sorumluluk almama ve genel olarak okulda, evde başka ortamlarda insanlara, çocuklara, kimi zaman da hayvanlara uygunsuz, rahatsız edici şiddet içerikli tutumlarda bulunma olarak tanımlayabiliriz durumu."" Tutarsız tutumu iyileştirmek için neler yapmak gerekir? Cep telefonu kullanma saatlerine uymayan bir çocuğa annenin bazı günler yalnızca sözlü olarak kızması, bazı dönemler ise telefonu haftalarca yasaklaması... Kimi zaman da çocuk fazladan zaman isteyince kuralı bozup saati uzatması... Cep telefonu üzerinden verilen bu örneğin benzerleri yeme alışkanlıklarından, yatma saatlerine pek çok alanda yaşanıyor ve ebeveynler hem kendileri hem de diğer ebeveynle çelişebiliyor. Özalp Ekinci ne yapılması gerektiğini ise şöyle özetliyor: ""Burada uyulması gereken en önemli konu, çocuğun yaşı ve gelişim düzeyine uygun kuralların, çocuğun da fikri alınarak belirlenmesi ve -çok özel koşullar dışında- bu kurallara uyulmasıdır. Yazılı anlaşmalar yapılması ve kurala uyulmadığında sonucun ne olacağının çocuğa, önceki hataları yüzüne vurmadan, sakince ifade edilmesi yine çok önemli. Ne olursa olsun çocuğun önünde bir ebeveynin diğer ebeveyn kuralını eleştirmemesi gerekiyor. Eksik ya da belli açılardan yeterli düşünülmemiş bir kural da olsa çocuğun yanında ebeveynler tartışmamalı ve kural o sefer için uygulanmalı. Tabii ki ebeveynler başbaşa kaldığında kuralı masaya yatırıp çocuk için daha uygun hale getirebilirler."""
13,Neden bazı çocuklar daha çabuk öfkelenir?,Bebeklikten itibaren yüz ifadesiyle anlaşılan altı temel duygudan biri: Öfke... Mantıksızca davranışlara neden olabilen bu duygu çocukları hangi durumlarda etkisi altına alıyor? Neden bazı çocuklar daha çok öfkeleniyor?,Çocuk,https://www.trthaber.com/haber/cocuk/neden-bazi-cocuklar-daha-cabuk-ofkelenir-831014.html,"Altı temel duygu; mutluluk, üzüntü, korku, şaşkınlık, tiksinme ve öfke... Öfkenin diğer duygulardan farkı ise dışa vurulmak istenen enerjinin daha fazla olması... Bazı çocuklar mizaçlarından dolayı bu duyguyu daha hırçın ifadelerle dışa vurarak yaşarken, bazı çocuklar sessiz kalarak öfkelerini dışa vurmadan yaşayabilir. Ama her çocuk doğası gereği öfke hisseder. Hatta bu durum bazen ebeveynlerin kontrol etmesini zorlaştıracak boyutlara ulaşabilir. Haberimizde çocuklarda sıkça gözlenen ""öfke"" konusunu TRT Çocuk'tan Uzman Kinik Psikolog Şehitnur Zülfikar ile ele aldık. Bu duygunun çocukları en çok hangi durumlarda ""esir"" aldığı sorusuna yanıt aradık. Öfke sorunu ile baş etmeye çalışan ebeveynler için yol gösterici tavsiyelere yer verdik.     Öfkenin altındaki sebepler: Hangi çocuklar daha çabuk öfkelenir? ""Öfke, çocuklarda da tıpkı yetişkinlerde olduğu gibi, zorlayıcı bir duyguya dönüşebiliyor. Kontrol edebilmek için ise önce öfkenin altında yatan nedenlere bakmak gerekiyor"" diyor Kinik Psikolog Şehitnur Zülfikar ve çocuklarda öfkenin genellikle iki durumda yaygın olarak görüldüğünü anlatıyor: ""İhtiyaçları karşılanmadığında ve isteklerine ulaşamadıklarında..."" ""Öfkenin arkasında kolaylıkla üstesinden gelinebilecek temel bir fiziksel ihtiyaç (aç ve yorgun olmak) olabileceği gibi bazı zamanlarda daha derin sebepler olabilir. Burada çocuğun yoksunluğunu çektiği herhangi bir duygusal ihtiyacı olup olmadığını anlamak gerekmektedir. Çocuk; sevgi, şefkat, ilgi, dikkate alınma, kabul görme, takdir edilme, yakınlık kurma, gözetilme, aidiyet, bağ kurma gibi çok önemli duygusal ihtiyaçlarının karşılanmasını bekliyor olabilir."" Anlaşılmak, dikkate alınmak yetişkinler kadar çocukların da eksikliğini hissettiği duygusal gereksinimler...""Ciddiye alınmayan duygular çocuklardaki öfkeyi daha da görünür kılıyor"" diye anlatıyor Şehitnur Zülfikar ve fiziksel ve duygusal ihtiyaçları karşılanmayan, ya da istismara uğramış çocuklarda öfke problemine daha çok rastlandığını söylüyor.   ""Öfke değil, saldırgan tavırlar normal dışı"" Her çocuk doğası gereği öfke hissediyor. Çocuğun kendisine, etrafına veya bir başkasına zarar vermeye başladığı durumlarda ise, ebeveynlerin harekete geçmesi gerekiyor. Kinik Psikolog Zülfikar, alarm çanlarının ne zaman çaldığına şöyle açıklık getiriyor: ""Öfkesinden dolayı çocuk riskli ve tehlike unsuru oluşturabilecek yıkıcı davranışlara yöneldiğinde alarm çanı çalar. Ayrıca öfke nöbetleri, risk ve tehlike içermemesine rağmen çocuğun kendisi için işlevsiz, sağlıksız, fayda sağlamayan davranışlar sergilemesine sebep oluyorsa da sıkıntı oluşturur."" Zülfikar, dikkat edilmesi gereken noktanın öfke değil, saldırgan tavırlar olduğuna vurgu yapıyor: ""Duygu beden üzerinden kendisini belli eder. Çocukların bedenlerindeki öfke belirtilerinin neler olduğunu anlamamaları, duygusal olarak ne hissettiklerini fark edememeleri, sözel olarak kendi duygularını nasıl ifade edeceklerini bilmemeleri saldırgan davranışlar sergilemelerine yol açabilir. Normal dışı kabul edilen, öfke değil, bu saldırgan davranışlardır. Öfkeyi sağlıklı bir şekilde anlamak ve ifade etmek için çocuklar doğru bir rehberliğe ihtiyaç duyar."" Öfke nöbeti alt beyin mi üst beyin mi kaynaklı? Buraya kadar çocuklarda öfkeye neyin yol açabileceğine dair genel bilgiler verdik. Gelin şimdi biraz daha derine inelim ve öfke nöbetlerinin yaş ve beyinle ilişkisine yakından bakalım. Zira beyin araştırmaları öfke nöbetinin iki tür olduğunu söylüyor: Alt ve üst beyin öfke nöbetleri... Kinik Psikolog Zülfikar alt ve üst beyin nöbetinin farklı olduğunu örneklerle detaylandırıyor: ""Alt beyin doğduğumuz anda bile iyi gelişmiş olan beynin temel yapısını oluşturur. Üst beyin ise yirmili yaşlara gelinceye kadar tam olarak olgunlaşmamış olan daha karmaşık kararlar vermemizi sağlayan beynin kompleks kısmıdır. Burası beynin en geç gelişen kısımlarından biridir. Sağlıklı karar vermek, duyguların ve bedenin kontrolü, empati yapabilmek, kendini anlamak, ahlaklı olmak gibi çocuklardan beklenen davranışlar ve beceriler çocukken henüz gelişimi tamamlanmamış üst beyine bağlıdır. Alt beyin öfke nöbeti çocuğun çok temel bir veya birkaç ihtiyacı karşılanmadığında doğallıkla gelişen bir krizdir. Aç ya da uykusuz, uzun süre hareketsiz kalmış, tuvalet ihtiyacı gelmiş olabilir. Hasta olduğu için bedensel ağrı ve acı hissediyor olabilir. Çocuk alt beyin nöbeti sırasında çok mutsuzdur, bu sebeple o anda üst beynini kullanmak onun için imkansız hale gelir. Bu durumda çocuğa şefkatle yaklaşıp yatıştırmak, onun üst beynini devreye sokmasını ve sakinleşmesini sağlar.""   Peki, üst beyin nöbeti kendini nasıl belli ediyor? ""Üst beyin nöbeti ise çocuğun üst beyninin aktif çalışmasından kaynaklı kasıtlı bir nöbettir. Yani çocuk bir kriz yaratmaya karar verdiğinde ortaya çıkar. Çocuk kendi istediğini elde edene kadar ebeveynlerinin ya da yanlarındaki diğer yetişkinlerin sınırlarını zorlar çünkü bunu yapmaya bilerek ve isteyerek karar vermiştir. Böyle zamanlarda çocuğun ağlaması gözyaşı içermeyebilir. Düşüp bir yerini incittiğinde ağlarken çıkan ses tonu ile üst beyin öfke nöbeti geçirdiğindeki ağlamanın tonu bile farklılık gösterir. Burada ebeveynin kesin sınırlar çizmesi, uygun olan ve olmayan davranışları kısa, öz, ciddi ve net bir şekilde tanımlaması çok önemlidir. Ebeveyn, saygı ve nezaketi koruyarak kurulan iletişimin ve sabırlı olmanın işe yaradığını, aksi davranışların ise zarara yol açtığını çocuğa öğretmelidir. Ebeveynlerin bu yaklaşımı üzerine çocuk üst beyin nöbetinin bir etkisi olmadığını ve hatta çoğunlukla ters tepip olumsuz sonuçlandığını görünce bu yönteme başvurmaktan vazgeçer.""   Öfke kontrolünde doğru rehberlik nasıl olur? Öfke, genellikle uzun sürmese de bir an için sonsuz gibi gelebilen, bu sebeple de pek hoşlanılmayan bir duygu. Bu duyguyu saklamak, görmezden gelmek ya da onun ortaya çıkmasını engellemeye çalışmaksa fayda sağlamıyor. ""İnsan yaşı ne olursa olsun hissedeceği duyguyu seçemez ama davranışını seçebilir"" diyor Şehitnur Zülfikar ve çocukların da erken yaştan itibaren doğru yönlendirmeyle davranışlarını kontrol etmeyi öğrenebileceklerini anlatıyor. Peki, yönlendirme nasıl olmalı? İşte Uzman Kinik Psikolog Şehitnur Zülfikar'dan yol gösterici tavsiyeler: Çocuk için ne hissettiğini bilmek, niçin hissettiğini bilmekten daha önemli: Çocuk duygusunun ne olduğunu açıkça bilirse daha az zihinsel karışıklık yaşar. Bunun için ebeveynleri tarafından çocuğun duygularına ayna tutulması, yani nasıl hissettiğinin yansıtılması gereklidir. Böylelikle çocuk kendi duygusal hallerini anlamaya ve anladıkça da sakinleşmeye başlar. Duyguları serbest bırakmak fakat davranışları sınırlamak en doğru yaklaşım: Bu yaklaşımda sıralama oldukça kritiktir. “Biliyorum/anlıyorum/görüyorum şu an kızgınsın” ile çocuğun duygusunu kabul eden cümle ile konuşmaya başlanmalıdır. “Ama bu yaptığın davranış sağlıklı/doğru/uygun değil. İstersen sakinleşmek için elini yüzünü yıkayabilir ya da su içebilirsin” benzeri alternatif önerilerle konuşma bitirilmelidir: Çocuğun tehlike ve risk içeren bir davranış sergilemesi durumunda: Mesela çocuk kardeşine taş atıyorsa “Kardeşine değil, ağaca at” diyerek ebeveynin tehlikeli davranışı durdurması ve sonra duygulara odaklanıp onları dile getirmenin zararsız yollarını çocuğuna göstermesi gerekmektedir. Kendisine genellikle kabul ve anlayış ile yaklaşılmış olan çocuk zaman içinde bu yaklaşımı içselleştirecektir."
14,Ebeveynlere uyarı: Negatif dile pozitif sonuç beklemeyin,"Ebeveynler karne notlarına gerekenden fazla anlam yükleyebiliyor; düşük not olan çocuklar suçlamalara ve cezalara maruz kalabiliyor. Ancak ebeveynlerin bu eleştirel tavrı çocukları motive etmiyor, aksine başarısızlığı daha da tetikliyor.",Çocuk,https://www.trthaber.com/haber/cocuk/ebeveynlere-uyari-negatif-dile-pozitif-sonuc-beklemeyin-830336.html,"Karne ile çocuğun o yıl içinde edindiği bilgilerin yeterli olup olmadığı ölçülür. Yani çocuğun zekası, değeri ve kişiliği notlarla gösterilmiyor. Yine de ebeveynlerin düşük notlara verdiği tepki çocuk için yıkıcı sonuçlara yol açabiliyor. Bu noktada uzmanlar ""Önemli olan not değil, çocuğun gösterdiği çaba"" diyor. Eğitim ve Rehberlik Uzmanı Ömer Öcal ile ""kötü karne""ye verilen yanlış ebeveyn tepkilerini konuştuk.   Karne çocuğun kişiliğini ve zekasını göstermez ""Karne notuna yaklaşımlarda öğrencinin kimliğine, kişiliğine dönük anlam yüklenerek bir eylemde bulunuluyor. Bunun son derece yanlış olduğunu, öğrencinin kişilik gelişiminde olumsuz etki yarattığını söyleyebilirim"" Eğitim ve Rehberlik Uzmanı Ömer Öcal, karneyi çocuğun kişiliğiyle özdeşleştiren bakış açısını böyle eleştiriyor. ""Çocukların motivasyonları, gösterdiği emek ve çaba, bunlara bütün olarak bakılmalı. Kişilik gelişim çağında kendini bulma yolunda olan bir öğrenciye sadece not üzerinden gitmek, onun ileri ki akademik yaşantılarında olumsuz etki yaratabilir."" Öcal, çağın değiştiğini ve eğitimcilerin de ebeveynlerin de buna ayak uydurması gerektiğini söylüyor. ""Çocukların sevmediği bir kavram var, sözcük var: 'Ders çalış'. Bu tarz kavramlardan rahatsız oluyorlar. 'Bana ders çalışın deyince çalışasım varsa da çalışmıyorum' diyorlar. Çocuklar emirli cümleyi sevmiyorlar. Sadece not üzerinden bir değerlendirme yapılıyor olması onları rahatsız ediyor.""   Negatif dil, pozitif sonuç getirmez Çalışmadın, tembelsin... Çocuklarlar suçlanıyor, kıyaslanıyor hatta cezalandırılıyor... Ebeveynlerin yaptığı en büyük hatalardan biri, çocukları eleştirerek onların davranışını değiştirmesini beklemek. Yani negatif bir dille pozitif bir sonuç alınması bekleniyor. Öcal, bu beklentinin gerçek dışı olduğunu anlatıyor: ""Çocuğu rahatsız edecek, kişiliğine dönük, onu aşağılayan kavramlarla eleştirerek çocukta istenen davranışı ortaya çıkarmak mümkün değildir. Onun yerine hangi davranışın çıkmasını istiyorsa ebeveynler, eğitimciler o dili kullanarak iletişimde bulunmalı. Yani pozitif, besleyici ve destekleyici dil kullanmaları onlar için son derece önemli."" Önemli olan karne değil, çocuğun gösterdiği çaba diyor Ömer Öcal ve ""Düşük notların tek sorumlusu çocuk değil, eğitim bir bütün"" diye de ekliyor: ""Anne babaların karne değil, süreci değerlendirmesi gerekir. Yani derse ne kadar zaman ayırdığı, sorumluluk hissettiği, çalışma alışkanlığı geliştirdiği, okuma etkinliği geliştirdiği, bunlara bütün olarak bakılması gerekir. Sadece çocuğu suçlamak son derece yanlış, eksik ve hatalıdır. Burada sorumlu sadece çocuk değil. Eğitim bir bütün, bu bir sistem. Bunun içinde okul, öğretmen, rehberlik, yönetim, anne, baba hepsi etken. Dolayısıyla sadece çocuğa, sen çalışmadın diyerek onun kimliğine, kişiliğine dönük söylemler yanlış olur."" Peki çocuğu suçlayıcı söylemler onları nasıl etkiliyor? ""Bir defa çocukların çalışma ve öğrenme motivasyonlarını engeller. Çocukların okula karşı negatif algı geliştirmesine yol açabilir. Çocukları okumaya, öğrenmeye, derse karşı soğutabilir. Kaygı, endişe, okul fobisi gibi pek çok semptoma neden olabilir."" ""Kötü"" karneye doğru yaklaşım nasıl olmalı? Öncelikle; ""Kötü karne yok, kötü izlenmiş yöntem ve süreç vardır"" diyen Eğitim Uzmanı Öcal, yaklaşımın da bu yönde olması gerektiğini anlatıyor. Sürecin değerlendirmesini aile, çocukla beraber yapmalı diyor, yapıcı dile dikkat çekiyor: ""Bu sonuca nasıl ulaştık? Neden ulaştın değil, nasıl ulaştık? Bu sonuca nasıl ulaştık? Neleri yaparak bu sonuç geldi? Neleri yapmadan, yapmayarak bu sonuçlara ulaştık diyerek süreci değerlendirmesi gerek. Şans verilmeli. Bu dönem iyi geçmedi. Önümüzdeki döneme ilişkin bunu nasıl telafi edebiliriz? Nasıl sorusu çok önemli. Nasıl bunu pozitif hale getirebiliriz? Ben anne baba olarak sana nasıl destek verebilirim? Benden hangi konuda destek ve yardım istiyorsun? gibi spesifik ve somut sorularla çocuğu motive etmesi gerekiyor.""
 "
15,"Çocuklar neden ""hayali arkadaş"" edinir?","Küçük çocukların kendi zihinlerinde oluşturdukları karakterlerle kurdukları dostluklar, yani hayali arkadaşlar... Aileler durumdan kaygı duysa da, hayali arkadaşlık aslında sanıldığı kadar nadir ve endişe verici değil.",Çocuk,https://www.trthaber.com/haber/cocuk/cocuklar-neden-hayali-arkadas-edinir-827577.html,"Bir çizgi film karakteri, süper kahraman, hayvan ya da sevilen bir oyuncak... Çocukların yaklaşık yüzde 40 ila 60'ı bir hayali arkadaşa ihtiyaç duyabiliyor. Bu ""görünmeyen"" arkadaşı zihinlerinde kurgularken ise çoğu zaman tanıdıkları, bildikleri özellikleri bir arada topluyorlar. Böylece hayali arkadaşlar kimi zaman örnek teşkil ediyor, kimi zamansa ailelerin tasvip etmediği özelliklere sahip oluyorlar. Hatta ""günah keçisi"" rolünü üstlenebiliyorlar... Peki, çocuklar hayali arkadaşa neden ihtiyaç duyuyor? Özellikle 3-7 yaş aralığında ortaya çıkan bu durumu, Klinik Psikolog Seda Aydoğdu ile konuştuk.     Hayali arkadaş nedir ve nasıl ortaya çıkar? ""Hayali arkadaş; çocuk nerede isterse orada olan, hangi oyunu oynamak isterse onu oynayan, koşulsuz kabul eden bir arkadaştır."" Klinik Psikolog Seda Aydoğdu çocukların kendi zihinlerinde oluşturduğu bu görünmez arkadaşları böyle tanımlıyor. Aydoğdu, aileler durumu çoğunlukla kaygı verici bulsa da, yapılan araştırmaların bu yönde olmadığını anlatıyor. ""Çocuğumuzun hayali arkadaşının olması endişe verici bir durum olarak değerlendirilmemelidir. Hayali arkadaş geliştirmek çocuğumuzun hayal dünyasını geliştirmekte ve ihtiyaçlarına yönelik destekleyici bir yönü ile ortaya çıkmaktadır."" Çocukların günah keçisi: Hayali arkadaş Peki, çocuklar neden hayali bir arkadaşa ihtiyaç duyuyor? Çocuğun kendini yalnız ve başka çocuklar tarafından dışlanmış hissetmesi akla ilk gelen olası nedenlerden... Ancak araştırmaların bu konuda da farklı bir durumu işaret ettiğini anlatıyor Seda Aydoğdu: ""Sanılanın aksine yapılan araştırmalar hayali arkadaşın yalnızlık ile ilişkili bir şekilde ortaya çıkmadığını göstermekte. Geniş arkadaş çevresi olan çocuklarda da hayali arkadaş görülebilmekte. Hayali arkadaş, çocuk tek başına kaldığında da onunla oynayan ve oyun kurmasını destekleyen bir simge olarak değerlendiriliyor. Bunların yanı sıra hayali arkadaşlar bazen yaramazlıklar yapan ve kötü sözler söyleyen biri olarak karşımıza çıkabilir. Çocuk bu durumda hayali arkadaşı kendisi ve ailesinin kızması arasında bir siper olarak kullanarak, adeta günah keçisi ilan edebiliyor."" Birçok kişi, hayali arkadaşın psikolojik bir rahatsızlığın göstergesi olduğunu da düşünebiliyor. Aydoğdu ise, ""Hayali arkadaş psikolojik bir rahatsızlık değil"" diyor ve şöyle devam ediyor: ""Psikolojik bir rahatsızlık olarak değil, gelişimin bir basamağı olarak ele alınmalıdır. Her çocukta görülmese de bazen bazı çocuklarda görülmesi psikolojik bir rahatsızlık yerine her çocuğun özel olduğu ve her gelişimin kendine has yollardan filizlenen bir kavram olduğu düşünülmelidir. Hayali arkadaşlar, çocukların zihin teorisi bağlamında kurdukları oyunlar ve düşler sayesinde diğerlerinin düşüncelerini daha iyi anlayabilmelerini sağlayan ayrı ve özel bir alan olarak da değerlendirilmekte.""   Peki hangi çocuklar zihinlerinde hayali arkadaş geliştirmeye daha yatkın diye soruyoruz Psikolog Aydoğdu'ya: ""Travma mağduru çocuklarda veya yoğun korkuları olan çocuklarda hayali arkadaş geliştirmek, baş etme becerisi olarak değerlendirilmektedir. Aynı zamanda çocuklar; destek ve dayanak alma ihtiyacına yönelik olarak ve duygu düzenleme aracı olarak hayali arkadaş geliştirebilmekte."" Hayali arkadaşa sahip olmak ne zamana kadar normal kabul ediliyor? Çocukların yaklaşık yüzde 40 ila 60'ı, özellikle 3-7 yaş aralığında, görünmez bir arkadaş edinebiliyor. Aydoğdu durumun, 7 yaşından sonra da nadiren görülebildiğini söylüyor. ""Çocukların gelişiminde 6 yaşa kadar gerçek ve hayal dünyası ayrımı net değildir. Bu iki kavram sık sık birbirine karışmaktadır. 7 yaşından sonra gerçek ve hayal arasındaki sınırların belirginleşmeye başladığını görmekteyiz. Buna bağlı olarak 3-7 yaş arasında hayali arkadaşların görülmesinin en sık olduğu dönemdir. Sıklıkla 7 yaşından sonra hayali arkadaşlar kaybolsa da bazen bazı çocuklarda bu durum ergenlik dönemine kadar devam edebilmektedir."" Peki, aileler bu arkadaşlık ilişkisine nasıl yaklaşmalı? Aydoğdu, ailelerin endişelenmek yerine hayali arkadaşı iyi tanımaya çalışması gerektiğini söylüyor ve ekliyor:  ""Çünkü o hayali arkadaş çocuğun zihninin bir temsili olarak değerlendirilmektedir. Çocuk kendi arzu ve ihtiyaçlarını, korkularını ya da yaramazlıklarını o hayali arkadaşı üzerinden dile getirmektedir. Bu bağlamda kurallar ve sınırlar içerisine hayali arkadaşın muhtemel yaramazlıkları da dahil edilmelidir. Çocuğun oyunları ve söylemleri takip edilmelidir. Belli bir oranda biz ebeveynler de çocuğumuzun hayali arkadaşı ile kurduğu oyunlara katılmalıyız ancak bunun yanı sıra koyulması gereken sınırlar karşısında da geri adım atılmaması gerekmektedir. Çocuğumuz yaptığı davranışın hayali arkadaşından dolayı olduğunu söylese de kurallar ve sınırlar esnememelidir. Ailenin kararsız kaldığı durumlarda da uzman görüşüne başvurmaları önemli olacaktır.""  "
16,Sağlıklı uyku düzeni çocukların öğrenme becerisini hızlandırıyor,"Avustralya’da yapılan bir araştırmayla gündüz uykusunun, okul öncesi çocukların öğrenme sürecine olumlu etki ettiği belirlendi. Yaşamın ilk yıllarında iyi bir uyku alışkanlığı edinmenin yetişkinlikte sağlıklı bir hayat için önemli olduğu vurgulanıyor. Çocuklarda sağlıklı uyku düzeninin sağlanması için ise ebeveynlerin dikkat etmesi gerekenler var.",Çocuk,https://www.trthaber.com/haber/cocuk/saglikli-uyku-duzeni-cocuklarin-ogrenme-becerisini-hizlandiriyor-825564.html,"Uyku, yaşam için vazgeçilmez, aktif, tekrarlayıcı, belirli süresi olan fizyolojik bir durum. Gözümüzü kapatıp uykuya daldığımız o sürecin sağlığa katkısı ise hayli büyük. Uykunun büyüme, gelişme, öğrenme, hafıza, davranış ve duygu gelişimi, bağışıklık sisteminin güçlenmesi, hormon salınımı, vücudun kendini yenilemesi ve yeni güne hazırlaması gibi birçok önemli fonksiyonu var. Sağlıklı uykunun çocuklar üzerindeki etkisi de kritik önemde. Özellikle de zihin dünyalarının gelişiminde… Avustralya’da gerçekleştirilen bir araştırma da buna dikkati çekiyor. Gündüz uykusu ve öğrenmeye etkileri Okumayı öğrenme sürecinde önemli olan, harfleri seslerle eşleştirme yeteneğidir. Uyku, bu becerinin edinilmesi ve hafızanın güçlendirilmesi için de başlıca etkenlerden biri. Avustralya’da yapılan çalışmada, gündüz uykusunun çocuklarda harf-ses eşleştirmesine yardımcı olup olmadığı araştırıldı. 32 okul öncesi çocuk üzerinde yapılan araştırmada elde edilen sonuçlara göre, gündüz uykusu sonrası çocuklar, uyanıklıktan sonraki döneme göre daha iyi harf-ses öğrenme performansı sergiledi. Bu çalışma, gündüz uykusunun okul öncesi çocukların harf-ses eşleştirmelerini öğrenmelerinde faydalı olabileceğine dair ilk kanıtları sağladı. Sonuç olarak uyku insanın gelişimi için olmazsa olmaz. Peki çocuklarda sağlıklı uyku düzeni nasıl olmalı? Ebeveynler nelere dikkat etmeli? Sağlık Bilimleri Üniversitesi Erenköy Ruh ve Sinir Hastalıkları Eğitim ve Araştırma Hastanesi Uyku Bozuklukları Merkezi Koordinatörü Prof. Dr. S. Füsun Domaç ile bu sorulara yanıt aradık.   Çocuklarda yaşa göre uyku düzeni Yenidoğan ve çocukluk döneminde iyi bir uyku alışkanlığı edinmek, yetişkinlikte sağlıklı bir yaşam için epey önem taşıyor. Gelişme dönemindeki yetersiz uyku davranışsal ve bilişsel problemlere yol açarak hem çocuğun hem de ailenin yaşam kalitesini düşürüyor. Peki uyku düzeninin çocuklara katkısı neler? “Çocuğun beyin ve vücut gelişimi ile büyümesi için önemli olan büyüme hormonu derin uyku sırasında salınır” diyerek sözlerine başlıyor Domaç. Uyku sürelerinin dönemlere göre değiştiğine dikkat çekiyor, hangi yaş aralığında nasıl bir seyir söz konusu şu sözlerle anlatıyor: “Uyku süreleri yenidoğan döneminde 12-18 saat arasında değişir. Prematüre doğan bebekler daha uzun süreli uyuyabilir. Kısa süreli ve çoklu uyku dönemleri 24 saat içinde tekrarlar. Gece ve gündüz arasında farklılık yoktur. Süt çocukluğu döneminde ise (3 ay-1 yaş) gece uykularının süreleri artmaya başlar. Gece 10-14 saat arası uyuyan bebekler, gün içinde 2 veya 3’e bölünmüş olarak yaklaşık 3-4 saat arası uyurlar. 6 aylık olan bebekler gün içinde genellikle 2 kez uyurken, gece uyku süreleri de artmaya başlar. Neredeyse bebeklerin hepsi gece boyunca kısa süreli uyanır ve birçoğu kendiliğinden tekrar uykuya dalar.”    Bu noktada ebeveynlere önemli bir uyarıda bulunuyor Domaç:
“Bebek gece uyandığında bebeği yatağında bırakmaları, uyuyana kadar beklemeleri bebeğe kendi başına tekrar uykuya dalma alışkanlığını kazandırmak için önemlidir.” Domaç’a göre 6 aylıkken edinilen uyku alışkanlığı sonraki yıllardaki uykunun temellerini atıyor. Uyanınca kucakta sallanan, yanında yatılan çocuklarda özellikle uykuya dalma güçlüğü ile giden uykusuzluk, gece uykusunun sık bölünmesi, gece korkuları, yatağa gitmek istememe gibi uyku ile ilgili sorunlar ortaya çıkabiliyor.    Çocukluk döneminde uyku seyri Yürümeye başlayan çocuklarda (1-3 yaş arası) gece uyku süresi ise 10-12 saat arasında değişiyor. Çocuklar gün içinde artık 1 kez uyuyor. Domaç, bu dönemde yaşanabilecek sorunları da sıralıyor: “Çocukların yaklaşık dörtte birinde uyumak için yatağa gitmeye direnme, zor uykuya dalma ve sık uyanma gibi uyku ile ilişkili şikayetler ortaya çıkmaya başlıyor. Az uyuyan çocuklarda gün içinde de davranışsal problemler görülebiliyor.” Okul öncesi dönemde (3-5 yaş) artık gün içi uyumalar azalmaya ve sona ermeye başlıyor, gece uyku süreleri de 11-12 saat civarında oluyor. Domaç, “5 yaşına gelen çocukların yaklaşık dörtte üçü gündüz uykusuna yatmazlar” diyor.   Okul çağındaki çocuklarda uyku Gelelim okula giden çocuklardaki (6-12 yaş) uyku düzenine… Gece boyunca 10-11 saat uyuduklarında gün içinde uyanık, zihinsel ve bedensel açıdan aktif oluyorlar. Prof. Dr. Domaç, gün içi kısa süreli uyuma ya da diğer deyimle şekerlemenin nadir görüldüğünü belirtiyor.    Çocukların uyku alışkanlıkları okul günü/hafta sonu, tatil günleri ve yaz aylarında değişiklik gösterebiliyor. Bu yaş grubundaki çocukların üçte birinde uyku problemleri görülebiliyor. Bunların ne olduğunu Domaç’tan öğreniyoruz: “En sık görülen şikayetler uyku için yatağa gitme direnci, uykuyu başlatma güçlüğü, gün içi aşırı uykululuk görülebilir. Yetersiz uyku süresi, uyku apne sendromu, uyku hijyeninin kötü olması, kaygı bozukluğu ve depresyon bu şikayetlere neden olabilir. Uyku süresinin kısa olması nedeniyle dikkat ve hafızada etkilenme, karar verme, problem çözme ve öğrenme güçlüğünün yanı sıra yoğun stres, kaygı bozukluğu, depresyon, agresif davranış gibi psikiyatrik bulgular da eşlik edebilir. Yapılan bir çalışmada yetersiz uyku uyuyan çocuklarda bu bulguların yaklaşık 2 yıl devam ettiği, yani yeterli uyku uyumamanın uzun süreli olumsuz etkileri olabileceği belirtilmiştir.” Gündüz uykusu ne zaman bırakılmalı? Prof. Dr. Domaç, gündüz uyumanın süt çocuğu ve okul öncesi dönemlerinde öğrenme ve hafıza üzerine olumlu etkileri olduğunu vurguluyor. Gündüz uyuyan okul öncesi dönemdeki çocukların uyandıktan sonra harf-ses eşleştirmelerinde daha başarılı olduğunu gösteren araştırmaya değiniyor. “Farklı bir çalışmada ise gündüz uyumanın tek başına yeterli olmadığı, gece uykusunun düzenli ve yeterli sürede olması ile öğrenmenin daha kalıcı olduğu bulunmuştur” diyor. Peki gündüz uykusu nasıl planlanmalı? Çocuk ne zamana kadar gündüz uyutulmalı? Domaç’ın bu sorulara yanıtı ise şöyle oluyor: “Gündüz uykusunu bırakma için kesin bir yaş yoktur, çocuğun davranışları ve fiziksel bulguları bunda yol gösterici olmaktadır. Çocuğunuz gündüz uyumadığı zamanlarda yorgun ve huzursuz görünmüyorsa, gündüz uykusu için yattığı saat diliminde uykulu değilse ve aksine uykuya dalmakta zorlanıyorsa, gündüz uyuduğu için gece uykuya dalmakta güçlük çekiyorsa bu artık gün içinde uyumaya ihtiyacının kalmadığını gösterir.”    Çocuklarda görülen uyku problemleri Dilsel gelişimin ve zihinsel muhakemenin oluştuğu okul öncesi dönemde uyku problemleri ortaya çıkabiliyor. Prof. Dr. Domaç, bu süreçte yaşanabilecek olumsuzlukları şöyle anlatıyor: “Yatağa gitme saatini geciktirme, karanlıktan ve canavarlardan korktuğu için uykuya dalmak için direnme, kabus bozukluğu, uykudan korkuyla uyanma, uykuda yürüme gibi uyku hastalıkları bu dönemde başlayabilir.” Prof. Dr. Domaç, erişkin döneminde görülen uyku hastalıklarının çocukluk döneminde de görülebildiğine vurgu yapıyor. “Çocukların uyku düzeni sorgulanırken çocuğun her gece yatağa gitmeden önce neler yaptığı, yatağa gidiş saati, uyuduğu odanın çevresel koşulları (odayı kardeşiyle mi paylaşıyor, odada televizyon var mı gibi), yattıktan sonra ne kadar sürede uykuya daldığı, gün içinde uyuyup uyumadığı, gün içinde uyursa gece uykuya daha zor geçip geçmediğine bakılmalı” diyerek ebeveynlerin hangi durumlara dikkat etmesi gerektiğini ise şu şekilde açıklıyor: “Gece uyku sırasında sık uyanıp uyanmadığı, tekrar uyumakta güçlük yaşaması, kabus görme, bağırarak korkuyla uyanma, uykuda yürüme, horlama, nefes tıkanıklığı ile uyanma veya ebeveynlerin ya da kardeşinin fark ettiği uykuda geçici nefes durma atakları, nöbet geçirme ve gece yatağı ıslatma sorgulanmalıdır. Sabah nasıl uyandığı, uyanmada güçlük çekip çekmediği, gün içinde aşırı uykululuk ve yorgunluk olup olmadığı, gün içinde şekerleme yapma ihtiyacı duyup duymadığı ya da gün içinde kolayca uykuya dalması, okul başarısı, derslere dikkatini verip veremediği de takip edilmelidir.”    Sosyal ilişkiler, aile bireyleri ve ebeveynlerle ilişki, ev ortamında yaşananlar, okul ve sosyal stres faktörlerinin de ebeveynler tarafından öğrenilmesi gerektiğini belirtiyor Domaç. Kaygı bozukluğu, depresyon, hiperaktivite ve dikkat eksikliği gibi durumların bu dönemde uyku bozuklukları ile birlikte görülebildiğini ifade ediyor. Peki bu davranış özellikleri görüldüğü takdirde ebeveynler ne yapmalı? Domaç’tan dinliyoruz: “Çocuğunuzda bu bulguları gözlemliyorsanız öncelikle çocuk hekiminize danışmalı, bunlara yol açacak herhangi bir neden olup olmadığı araştırılmalıdır. Psikiyatrik problemler eşlik ediyorsa çocuk psikiyatri uzmanı tarafından değerlendirilmeli, uyku ile ilgili şikayetlerin psikiyatrik kökeni olup olmadığı araştırılmalıdır. Eğer çocuğunuzdaki şikayetler uyku bozukluklarından birini düşündürüyorsa uyku hastalıkları hekimine başvurulmalı ve gerekli hallerde uyku testleri yapılmalıdır.” Grafik: Ayhan Akgün"
17,Altın çocuk sendromu: Başarılı olmaya zorlanan çocuklar,"Bulundukları ortama uygun davranışlarıyla ve başarılarıyla dikkat çeken, dolayısıyla da herkes tarafından örnek gösterilen çocuklara yönelik bir tabir; altın çocuk… Ancak örnek çocuk olmak beraberinde bir sendromu da getirebiliyor. Buna ""Altın çocuk sendromu"" adı veriliyor.",Çocuk,https://www.trthaber.com/haber/cocuk/altin-cocuk-sendromu-basarili-olmaya-zorlanan-cocuklar-824123.html,"“Çınar ne kadar uslu bir çocuk”, “Zeynep ne kadar da çalışkan”,”Arda odasını kendi topluyor, görüyor musun?” Ebeveynler zaman zaman çocuklarını bu tür örneklerle kıyaslayabiliyor. Daha önceki haberlerimizde kıyaslamanın çocuklar üzerindeki etkisine bakmıştık.   Bu kez, ailelerin örnek olarak gösterdiği çocuklara yakından bakacağız. Altın çocuk sendromu olarak adlandırılan durumu Klinik Psikolog Seda Aydoğdu'dan dinleyeceğiz.   Ebeveynlerin “altın çocukları” Altın çocuk sendromu toplumumuzda 'örnek gösterilen çocuk' olarak da bilinen bir ifade. Bu çocuklar içinde bulundukları ortamda 'uygun' davranışlarıyla dikkat çekerler. Sorumluluk sahibi olmak bu çocukların en belirgin özelliklerinden... Yetişkinler tarafından sık sık örnek gösterilen bu çocukların ortak diğer bir özelliği ise yaşadıkları stres... Seda Aydoğdu ""örnek olmanın"" çocuklar üzerinde kurduğu baskıyı şöyle anlatıyor: “Altın çocuk sendromunda olan çocukların; mükemmeliyetçi olmaya yönelik önemli bir talepleri vardır çünkü sahip oldukları ayrıcalıklı durumu hata yaparak kaybetmek istemezler. Bu durumu korumak için de olması gerekenin üzerinde sorumluluk alırlar ve bu durum da başa çıkmada zorlanmalarına sebep olabilmektedir. Tüm bu uğraşlarla fazla meşguliyet içerisinde olmaları diğerleri ile ilişki kurma zorluğu yaşamalarına sebep olur çünkü içinde bulundukları ayrıcalıklı durum akran ilişkileri içerisinde dışlanmalarına sebep olabilir. Çevresi tarafından ve en çok da kendi içinde mükemmeliyetçiliği barındıran çocukların stresle başa çıkma toleransları da oldukça düşüktür."" Kusursuz olmaya zorlanmak çocukları nasıl etkiliyor? Çocuklar ebeveynleri gibi olmak zorunda mı? Ya da onların ulaşamadığı hedefleri gerçekleştirmek? Ebeveynler çocuklarının iyiliğini isterken aslında farkında ya da olmadan, kendi hedef ve ideallerini gerçekleştirmeye çalışabiliyor. Kusursuz olarak yetiştirmeye çalıştıkları çocuklar ise sevilmenin tek koşulunu hata yapmamak olarak görüyor. Seda Aydoğdu ebeveynlerin yüksek beklentilerinin çocuklar üzerindeki etkisinin yetişkinlikte de devam ettiğini anlatıyor: ""Çocukluk dönemlerinde altın çocuk olarak etiketlenmiş kişiler yetişkinlik hayatlarında; empati ve ilişki kurmakta zorlanan, içinde bulundukları grupta lider özellikleri ile öne çıkmak ve bu sebeple ilişkiler içerisinde bağ kurmakta, anlamakta ve anlaşılmakta zorlanabilmektedirler. Bunların yanı sıra düşük öz güven, stres toleransının düşük olması ve dışarıdan sürekli onay ve takdir almaya yönelik beklentiler içerisinde olabilmektedirler. Unutulmaması gereken en önemli özellik ise; bireysel farklılıkların olması ve herkeste farklı durumlarda farklı belirtilerin ortaya çıkabileceğidir.""    Ebeveynler ne yapmalı? Çocukları stres ve baskıdan korumanın birinci aşaması, ebeveynlerin kendi beklenti ve hedeflerini kontrol etmesiyle mümkün... Her anne ve babanın çocuğunun sağlıklı, mutlu ve öz güvenli olmasını isteyeceğini söyleyen Seda Aydoğdu, ailelerin kısa vadede aşırı beklentiye girebildiğini anlatıyor: ""İçinde bulunduğumuz toplumun eğitim sistemi ve kültürel özellikleri de göz önüne alındığında çocuklarımızdan yüksek akademik başarı, örnek öğrenci ve sosyo-kültürel alanlarda aktif çocuklar olmasının onlara mutluluk ve başarı getireceğinin inancı içerisinde kısa vadede fazla beklenti içerisine farkında olmadan sokabilmekteyiz. Bu durumlar uzun vadede hem biz ebeveynleri hem de çocuklarımızı zorlayabileceği için çocuklarımızın bireysel özelliklerine göre yönlendirmeler yapmak ve beklentilerimizi o seviyede tutmak oldukça önemlidir."" Peki ebeveynler nelere dikkat etmeli? Aydoğdu bu soruyu da şöyle yanıtlıyor: ""Özellikle kardeşler arası olmakla birlikte çocuğumuzun içinde bulunduğu ortamda ona eşit ilgi göstermeli ve eşit ilgi gösterilmesini sağlamalıyızdır. Empati yeteneğinin gelişmesi ve onay alma ihtiyacına yönelik duygu odaklı iletişimin temeli aile içinde atılmalıdır. Stres yönetimi ve mükemmeliyetçi özelliklere yönelik otokontrolün gelişmesi için profesyonel destek alınması da oldukça önemlidir."""
18,Çocuklarda kışla birlikte RSV vakaları arttı,"Çocuklarda mevsimsel etkiyle üst solunum yolu enfeksiyonlarında artış yaşanıyor. Uzmanlar, Özellikle 0-2 yaş aralığındaki bebekler açısından risk oluşturan Respiratuar Sinsityal Virüsle (RSV) sık karşılaştıklarını açıkladı.",Çocuk,https://www.trthaber.com/haber/cocuk/cocuklarda-kisla-birlikte-rsv-vakalari-artti-823021.html,"Ankara Etlik Şehir Hastanesi Çocuk Enfeksiyon Hastalıkları Uzmanı Doç. Dr. Ayşe Kaman, çocuklarda mevsimsel etkiyle üst solunum yolu enfeksiyonlarında artış yaşandığını ve en sık, özellikle 0-2 yaş aralığındaki bebekler açısından risk oluşturan Respiratuar Sinsityal Virüsle (RSV) karşılaştıklarını söyledi.  Kaman, çocuklarda son dönemde en sık görülen enfeksiyonlar ve korunma yöntemlerine ilişkin bilgileri paylaştı. Havanın soğuması, kapalı alanlarda geçirilen sürelerin uzamasıyla birlikte çocuklarda enfeksiyonların görülme sıklığının arttığını dile getiren Kaman, ""Her kış mevsiminde olduğu gibi bu dönemde de çocuklarda artan acil servis ve poliklinik başvurularıyla karşı karşıyayız. Havaların soğuması, çocukların kapalı alanlarda daha fazla kalmasıyla birlikte özellikle üst solunum yolu enfeksiyonlarında artış görüyoruz"" ifadelerini kullandı. Kaman, üst solunum yolu hastalıklarının özellikle okul ve kreşe giden çocuklarda fazla görüldüğüne, ağırlıklı olarak ateş, öksürük, boğaz ağrısı, burun akıntısı, hapşırma şikayetlerinin ortaya çıktığına işaret etti. ""RSV, özellikle 2 yaşın altındaki bebekler açısından yüksek riskli bir hastalık. Özellikle küçük çocuklarda, üst solunum yolu enfeksiyonlarının ilerlemesi sonucu bronşiolit ve zatürre gibi daha ağır alt solunum yolu enfeksiyonlarıyla da karşılaştıklarını aktaran Kaman, sözlerini şöyle sürdürdü: ""Toplumda ve yatan çocuk hastalarımızda yaygın olarak Respiratuar Sinsityal Virüsü (RSV) görüyoruz. Ayrıca bu aylarla birlikte grip etkeni olan influenza vakaları da artmaya başlıyor. Şimdilik yatan hastalarımız içinde influenzayı ciddi boyutta görmesek de artışı mevcut. Daha büyük yaştaki okul çağı çocuklarında ise şu an en sık halk arasında 'beta' olarak bilinen A grubu beta hemolitik streptokok dediğimiz bakteriyel enfeksiyonla karşılaşıyoruz. RSV, özellikle 2 yaşın altındaki bebekler açısından yüksek riskli bir hastalık. Bronşiolit dediğimiz, bebeklerde soluk alıp verirken hışıltıya (ıslık benzeri ses) neden oluyor. Bebeklerinde öksürük, nefes alıp vermede zorluk gibi şikayetlerle bizlere başvuruyor aileler. Eğer üzerine bakteriyel enfeksiyon bindiyse daha ağır tablolar da oluşabiliyor."" ""Hırıltılı, hışıltılı nefes almada sağlık kuruluşuna başvurulmalı"" Bebekte erken doğum, kalp sorunu, astıma yatkınlık gibi ek problemlerin de hastalık tablosunun kötüleşmesine neden olduğunu, ciddi riskin ortaya çıktığını vurgulayan Kaman, ailelere ""Eğer bebeğinizde ateş olmasa bile nefes alıp verirken hışıltı, hırıltı varsa hızla bir sağlık kuruluşuna başvurulması gerekiyor."" uyarısında bulundu. Çocuklarda 5 günden uzun süren ateşe dikkat Çocuklar ve bebeklerde viral enfeksiyona eşlik etme riski olan bakteriyel enfeksiyon belirtilerine de dikkat edilmesi gerektiğini dile getiren Kaman, şu bilgileri paylaştı: ""Normalde viral enfeksiyon kaynaklı ateş gibi belirtiler ortalama 3-5 gün içerisinde geçer. Çocukta 5 günden uzun süren ateş, solunum sıkıntısı, nefes alıp vermede zorluk varsa mutlaka tekrar sağlık kuruluşuna başvurulmalı. Çünkü bunlar alt solunum yolu enfeksiyonu belirtileri olabilir."" ""Aralık ve ocak, çocuklar için biraz zor geçen aylar"" Kaman, çocuklarda artan solunum yolu enfeksiyonlarının farklı bir durum değil her kış döneminde yaygın görüldüğünün altını çizerek, ""Bu tip enfeksiyonlar açısından özellikle aralık ve ocak, yüksek riskli, çocuklar için biraz zor geçen aylardır. Aralık itibarıyla Türkiye'de influenza vakaları da artmaya başlar, hastalık tablosu biraz daha uzamış, dirençli ateş gibi semptomları bulunan çocuklarla da karşılaşırız. İnfluenzayı takiben beta enfeksiyonunun arttığı durumlar da ortaya çıkabilir."" dedi. En iyi korunma yöntemi sağlıklı beslenme ve uyku Viral enfeksiyonların tedavisinde antibiyotiğin yerinin olmadığına da işaret eden Kaman, bakteriyel bir enfeksiyon olan ""beta"" teşhisinde ise mutlaka doktorun önerdiği doz ve sürede antibiyotik tedavisinin uygulanması gerektiğini söyledi. Doç. Dr. Kaman, ""Enfeksiyonlara karşı en iyi korunma yöntemi sağlıklı, dengeli beslenme ve uykudur. Bu bağışıklık sisteminin güçlenmesini sağlar."" dedi. 6 ayın üzerindeki tüm çocuklar grip aşısı olabilir Çocukların bulunduğu kapalı ortamların sık sık havalandırılmasının, hasta çocukların özellikle kalabalık, kapalı alanlar ve okulda maske takmasının önemine de işaret eden Kaman, ""Özellikle 6 ayın üzerindeki çocuklar influenzaya karşı aşılanabilir. Grip aşısını risk gruplarında mutlaka öneriyoruz ama risk grubu dışındaki, 6 ayın üzerindeki tüm çocuklar için de aşılanma influenzaya karşı en iyi korunma yöntemi."" açıklamasında bulundu."
19,Bipolar bozukluk mu DEHB mi?,"Kimi dönem coşkun, diğer dönemlerde ise depresif... İki uçta yaşanan duygular arasındaki hızlı, kontrolsüz geçişlere yol açmasıyla bilinen bipolar bozukluk, nadiren çocuklarda da görülüyor.",Çocuk,https://www.trthaber.com/haber/cocuk/bipolar-bozukluk-mu-dehb-mi-820100.html,"Bipolar bozukluk, diğer adıyla manik depresif hastalık, dünyada 60 milyonu aşkın insanda görülüyor. Hastalar arasında çocuklar da var... Ancak çocuklardaki belirtilerin yetişkinlerden farklı olması teşhisi zorlaştırıyor. Kimi durumlarda ise dikkat eksikliği ve hiperaktivite bozukluğu (DEHB) ile karıştırılıyor.   Sağlık Bilimleri Üniversitesi Tıp Fakültesi Çocuk ve Ergen Ruh Sağlığı ve Hastalıkları Ana bbilim Dalı Başkanı Prof. Özalp Ekinci ile çocukluk çağında bipolar bozukluğu konuştuk.   Ergenlikte belirtiler yetişkinlerdekine benzer... Bipolar bozukluk genellikle ergenlik, geç ergenlik ve yetişkinlikte karşımıza çıkıyor diyor Prof. Özalp Ekinci ve ekliyor; "" Ergenlerde yetişkinlere benzer belirtiler görülüyor."" Peki, ergenlerde manik depresif hastalık belirtileri neler? ""Duygu durumunda keskin değişiklikler, özellikle mani dediğimiz tablonun olduğu dönemde aşırı konuşkanlık, uyku gelişiminde azalma, benlik öz saygısında abartılı artma olarak tanımladığımız taşkınlık, coşkunluk, dürtüsel davranışlar, bu dönemde aşırı alışveriş yapma, yersiz, dengesiz espriler yapma, rahatsız edici davranışlarda bulunma, çabuk öfkelenme, düşünce hızına yetişememe gibi pek çok belirti olur. Taşkınlığın, kontrolsüzlüğün, dışarıdan bakıldığında çevre tarafından anlaşılan bir dengesizliğin olduğu ağır bir ruhsal durum olarak tanımlayabiliriz maniyi."" Bipolar, taban tabana zıt ""mani"" ve ""depresif"" dönemlerle kendini gösteriyor. Prof. Özalp Ekinci, bu belirtilerin en az bir hafta devam edebileceğini anlatıyor: ""Belli dönemlerde ortaya çıkar bir epizot, en azından bir hafta sürer. Tedavi edildiğinde de epizot ortadan kalkar. Mani ortadan kalktıktan, tedavi edildikten sonra tekrar bir depresyon dönemi ortaya çıkabilir. Depresyonu pek çoğumuz zaten biliyoruz. Moralimizde belirgin bozukluğun, üzüntülü bir halin olduğu, kendimizi depresif hissettiğimiz, kişinin genel olarak isteksiz, hayattan zevk almaz hale geldiği, uyku ve iştahının büyük oranda bozulduğu, değersizlik, suçluluk duygularının olduğu bir üzüntülü hal diyelim. Maninin arkasından depresif dönemler ortaya çıkar, bu bir döngü şeklinde sürer."" Çocuklarda teşhisi neden zor? Hastalığın hem nadir görülmesi hem de belirtilerdeki farklılıklar çocuklarda teşhisi zorlaştırıyor. Peki, çocuklarda ne tür farklar görülüyor? Ekinci en büyük farkın, sanrı ve halüsinasyon olduğunu anlatıyor: ""Çoğunlukla yirmili yaşlarda belirti veren bu hastalığın çocuklarda görülme oranı yüzde 1'in altında... Çocuklarda genel olarak depresyon ve mani gibi birbirinden farklı iki ayrı uç duygu durumunun daha az olduğunu, birbirine yakın belirtilerin görüldüğünü, yani epizotik niteliğin kısıtlı olduğunu söyleyebiliriz. Genel olarak belirtilerin birbirine yakın şekilde sürdüğü bir dönemi kastediyorum. Birbirinin içine geçmiş depresyon ve mani dönemlerinin olduğu bir tabloyu görmemiz daha sıktır çocuklarda. Çocuklarda psikotik belirtiler dediğimiz sanrı ve halüsinasyon, yani olmayan şeyleri görme ya da duyma olarak tanımladığımız durumun, ki işitsel halüsinasyonlar çocuklarda çok daha belirgindir, daha sık olduğunu biliyoruz. Yani psikotik belirtiler, sanrı ve halüsinasyon çocukluk çağı bipolar bozukluğunda daha sıktır.""    DEHB mi bipolar bozukluk mu? Çocuklarda bipolar bozukluğun bir diğer belirtisi hiperaktivite.. Ancak hiperaktivite denilince akla ilk DEHB yani dikkat eksikliği ve hiperaktivite bozukluğu geliyor. Ekinci, belirtiler benzer olsa da, iki hastalığın karıştırılmaması gerektiğini söylüyor. En önemli farklardan biri aile öyküsü... Genetik faktörler bipolar bozuklukta belirgin. Özalp Ekinci; ""DEHB'li çocuklarda bu yönde bir aile öyküsü beklenmez"" diyor. Peki, DEHB ile manik depresif bozukluk arasındaki diğer farklar neler? ""DEHB ve bipolar bozukluğunun ayrımı çocuklarda çok önemli bir konu. Temel farkları şöyle sıralayabiliriz. Aşırı hareketlilik belirtileri olan bir çocukta çok daha yoğun hareketlilik olması, yani hiperaktivitenin çok daha kontrolsüz bir noktaya ulaşması bizim için önemli belirtiler arasında. Dikkat eksikliği hiperaktivite bozukluğunda çocuğun, mutsuz, üzüntülü, içe kapanık, kimi zaman taşkın olması hali, gördüğümüz bir tablo değildir. DEHB'li çocuklar genel olarak hareketlidir, sabırsızdır, heyecanlıdır, dürtü kontrol zorluğu yaşarlar. Yaşadıkları arkadaş ilişkisi güçlükleri, okulda başarısızlık ve genel olarak hiperaktivite, dikkat eksikliği ve sabırsızlık şikayetleri sonucunda kimi zaman kendilerini üzüntülü, eksik hissettikleri dönemler olabilir. Biz bunlara ağır olmayan depresif dönemler ya da distimik bir görüntü deriz. DEHB'teki uyku zorluğu çocuğun gece yatağa geç gitmesi, yatağa direnç göstermesi ile bağlantılıdır. Genellikle çocuk gece yatağa geç gider ve sabah da, geç uykuya daldığı için geç kalkabilir. Oysa bipolar bozukluğu olan çocuklar, uyku gereksiniminde belirgin azalma yaşar. Uykuya dalmaz, yatağa gitmez ve buna karşın enerjik olurlar. Çocukluk çağı DEHB'inde psikotik belirtiler, halüsinasyonlar karşımıza çıkmaz. Bipolar bozuklukta bunlar, çok karakteristik olarak görülür. Cinsellikle ilgili aşırı merak, çocukluk çağı bipolar bozukluğunda görülür. DEHB'te karşımıza çıkmaz.""   Çocukluk çağı bipolar bozuklukluğu ilaçla tedavi ediliyor ""İki uçlu bozukluğun tedavisi yetişkinlerde ve ergenlik döneminde olduğu gibi çocuklarda da ilaç tedavisidir"" diyor Ekinci. Tedavinin önemini ise şu sözlerle anlatıyor: ""Belirtilerin kontrol altına alınmasında ve geleceğe ilişkin koruma açısından temel tedavi ilaç tedavisidir. Burada ilaç tedavisinin tabii ki belli incelikleri olduğunu bilmemiz önemli. Tüm tedavilere başlama öncesinde ailenin ve çocuğun uygun bir dille yaşına bağlı olarak bilgilendirilmesi çok önemlidir. Tedaviden alınacak katkıyı da büyük oranda ailenin doğru bilgilendirilmesi ve farkındalığı etkileyecektir."""
20,"""Akran zorbalığı"" PISA araştırmasına katılan ülkelerin tamamında görülüyor","Ekonomik İşbirliği ve Kalkınma Örgütünce (OECD) 37'si üye, 81 ülkede uygulanan Uluslararası Öğrenci Değerlendirme Programı (PISA) 2022 verilerine göre akran zorbalığı uygulamaya katılan ülkelerin tamamında görülüyor.",Çocuk,https://www.trthaber.com/haber/cocuk/akran-zorbaligi-pisa-arastirmasina-katilan-ulkelerin-tamaminda-goruluyor-819777.html,"PISA'da okuma becerileri, matematik ve fen okuryazarlığı alanındaki akademik becerilerin yanı sıra öğrencilere okulda zorbalıkla ilişkilendirilebilecek davranışlarla ilgili deneyimleri soruldu. Araştırmada okullarda ""fiziksel"", ""ilişkisel"", ""sözel"" ve ""gasp"" olmak üzere 4 farklı zorbalık türü ölçüldü. PISA 2022 verilerine göre zorbalık, uygulamaya katılan ülkelerin tamamında görüldü. Türkiye'deki öğrenciler de en sık sözel ve ilişkisel zorbalık yaşadıklarını bildirdi. Araştırma sonuçlarına göre, OECD ülkelerindeki öğrencilerin yüzde 8'i ""sık sık zorbalığa uğrayan"" olarak sınıflandırılırken, Filipinler'deki öğrencilerin yüzde 36'sı, Güney Kore'deki öğrencilerin ise yüzde 1'i bu grupta yer aldı. Zorbalık içeren davranışlardan herhangi birine uğrayan öğrenci ortalaması OECD ülkelerinde yüzde 20, Türkiye'de ise yüzde 27 oldu. Filipinler'de bu oran yüzde 48, Güney Kore'de bu oran yüzde 9 olarak gerçekleşti. ""Şiddet ve saldırganlık taklit edilerek artan olgular"" Kastamonu Üniversitesi Eğitim Fakültesi Öğretim Üyesi Prof. Dr. S. Tunay Kamer, PISA raporuna da yansıyan akran zorbalığına ilişkin AA muhabirinin sorularını yanıtladı. Okullarda şiddet ve saldırganlık olaylarının her dönemde ve her ülkede gündeme gelen önemli problemlerden biri olduğunu ifade eden Kamer, ""Şiddet ve saldırganlık taklit edilerek artan olgular. Çocuklar ailesinde ve yakın çevresinde gördüğü şiddet ve saldırganlık neticesinde bunu sıradanlaştırır ve bunun en doğru adım olduğunu varsayar. Ayrıca okulda öğretmenin istenmeyen davranışların giderilmesi için şiddetin kullanması ya da arkadaşlarının şaka amaçlı başlayıp daha sonra güç gösterisine dönüşen şiddet ve saldırganlık eylemleri okuldaki şiddet olaylarını artırmaktadır"" diye konuştu. Çocukların en etkilendiği grubun genelde akranları olduğunu vurgulayan Kamer, ""Onlarla kendilerini kıyaslarlar. Arkadaş gruplarına kabul edilmek için bazı istenmeyen davranışlarla kendini ispat etmek isteyebilirler. Olumsuz davranışlarına herhangi bir tepki ya da uyarı gelmediğinde bunun doğru bir davranış olduğunu düşünüp uygulamaya devam ederler"" ifadelerini kullandı. Tunay Kamer, konuya ilişkin şu değerlendirmelerde bulundu: ""Akran zorbalığı her dönemde karşılaşılan şiddet türlerinden biridir. Önceden televizyon veya atari oyunlarından etkilendiğini düşündüğümüz çocuklarımızın istenmeyen davranışları günümüzde özellikle salgın döneminde hayatımızda önemli bir yer verdiğimiz dijital cihaz kullanımı ile yeni bir yola girmiştir. Akran zorbalığı, siber zorbalıkla birlikte anılmaya başladı; hatta birbirini desteklediğini gösteren bilimsel çalışmalar günden güne artıyor."" ""Özellikle içerik kontrolü konusunda ciddi problemler yaşanıyor"" Kamer, dijitalleşmenin etkisiyle toplumsal hayatta meydana gelen değişim ve dönüşümlerin hayatı kolaylaştırdığı gibi olumsuz ve istenmeyen birçok davranışın da açığa çıkmasına neden olduğunu anlattı. Dijital dünyadan çocukların çok etkilendiğini, karşılaştığı olay ya da kişileri rol model aldığını dile getiren Kamer, şöyle devam etti: ""Dijital oyunlar ve sosyal medya platformları kontrol edilmesi çok zor mecralar haline gelmeye başladı. Özellikle içerik kontrolü konusunda ciddi problemler yaşanıyor. Bu da geleceğimiz olan çocuklarımızın fiziki, ahlaki, sosyal, bilişsel ve duygusal gelişimlerini olumsuz yönde etkiliyor. Sosyal medya platformları ve çevrim içi dijital oyun platformları kendilerine göre içerik kısıtlaması ve uygun olmayan içeriklerini kaldırılması konusunda bazı çalışmalar yapsa da bu yeterli olmuyor. Her gün milyonlarca uygun olmayan içeriklerin yüklendiği düşünüldüğünde bu konuda eğitimin bütün paydaşlarına ciddi anlamda sorumluklar ve görevler düşüyor."" Problemlerin çözümünün sadece ebeveynin üstesinden gelebileceği bir konu olmadığının altını çizen Kamer, bu konuda öğretmenin, okul yönetiminin, ilgili bakanlıkların hatta kanun koyucu ve uygulayıcıların da sorumluklarının bulunduğunu vurguladı. Okullardaki şiddet olaylarının açığa çıkmasında şiddet içerikli dijital oyunların önemli pay sahibi olduğunun bilimsel çalışmalarla ortaya konduğuna işaret eden Kamer, başta TikTok olmak üzere sosyal medya platformları üzerinden yapılan meydan okumalar sebebiyle çocukların ciddi fiziksel yaralanmalarla karşılaştıklarını aktardı. ""Gelecek yıllarda bu uygulamaların olumlu yönde çıktılarını göreceğiz"" Akran zorbalığının ya da siber zorbalığın, suçlusunu aramak yerine çözümüne odaklanmak gerektiğini vurgulayan Kamer, ""Önleyici tedbir alınması akran zorbalığı, şiddet, gasp, siber zorbalık, istismar, çeteleşme gibi olayların azalması için hatta ortadan kalkması açısından büyük önem taşımaktadır. İstenmeyen bir durum ortaya çıktıktan sonra onu cezalandırmak yerine olası durumların açığa çıkmadan önlenmesi için politikalar geliştirilmelidir"" diye konuştu. Milli Eğitim Bakanlığının konuya ilişkin aldığı önleyici tedbirlerini özetleyen Kamer, okullara akıllı telefon, akıllı saat, tablet gibi dijital cihazların getirilmemesi, müfredata konuyla ilgili yeni kazanımların eklenmesi, kültür, sanat ve spor derslerinin ders saatlerinin artırılması gibi bu uygulamaların olumlu yöndeki çıktılarının gelecek yıllarda görüleceğini söyledi. İçişleri ile Aile ve Sosyal Hizmetler bakanlıklarının, istenmeyen içeriklerin engellenmesi ve çocuklara olumsuz örnek olan hesapların ya da uygulamaların kapatılmasına yönelik çalışmaların da önemine işaret eden Kamer, TBMM Dijital Mecralar Komisyonu'nun da bu konularda önemli kararlar alınmasına öncülük yaptığını söyledi. Kamer, ""Çocukların dijital cihaz kullanımıyla ilgili, yasaklamaya karşı olmakla birlikte bazen istenmeyen davranışların azaltılması ya da doğru davranışların farkına varılması adına uygulanabilir olduğunu düşünüyorum. Sonraki süreçte doğru davranışlar, birtakım etkinliklerle mutlaka pekiştirilmeli ve öğrencilerin dijital okuryazarlık seviyelerinin artması sağlanmalıdır"" ifadelerini kullandı."
21,"Çocuk mu bağımlı, anne mi? Bağımlı anne sendromu",Ebeveynlerin yetiştirme tutumları çocuklarda anneye bağımlılık gelişmesine yol açabiliyor. Bu duruma bağımlı anne sendromu da deniyor.,Çocuk,https://www.trthaber.com/haber/cocuk/cocuk-mu-bagimli-anne-mi-bagimli-anne-sendromu-818915.html,"Bağımlı anne sendromu, çocuğun anneye aşırı bağlılık göstermesi, annesi olmadan veya ona danışmadan hayatına devam etmekte zorlanması, bireyleşme sürecini tamamlayamaması olarak tanımlanıyor. Ancak bu durum ebeveynlerin tutumlarıyla yakından ilgili... Aşırı koruyuculuk, otorite, babayla yetersiz iletişim, anne bağımlılığını artıran nedenler olarak görülüyor. TRT Çocuk ekibinden Çocuk Gelişimci Ayşegül Koçali ile bağımlı anne sendromunu konuştuk. Ebeveynlerin hatalı yetiştirme tutumlarını kendisinden dinledik.   Ne tür davranışlar çocuğu anneye bağımlı kılar? Doğduğumuz andan belirli bir yaşa kadar aslında hepimiz bize bakım veren kişiye, çoğunlukla anneye bağımlıyız. Ancak zaman içerisinde gelişip, olgunlaştıkça anneden ayrışmaya da başlıyoruz. Çocuk Gelişimci Ayşegül Koçali, bu ayrışmanın sağlık bir şekilde gerçekleşmediği durumlarda bağımlı anne sendromunun ortaya çıkabildiğini söylüyor. Fark edilip müdahale edilmediği takdirde ise yetişkinlikte bireyin sosyal, duygusal ve akademik gelişimini olumsuz yönde etkilediğini sözlerine ekliyor. Peki çocuğu anneye bağımlı kılan, onu sağlıklı bir ayrışmadan uzak tutan ne? Ayşegül Koçali çoğunlukla ebeveynlerin hatalı ve problemli yetiştirme tutumlarının bağımlı anne sendromunun gelişmesine yol açtığını anlatıyor. ""Çocuklarının sağlıklı duygusal ve kişilik gelişimi için ebeveynlerin dengeli bir tutum içinde olmaları önemlidir. Ancak kimi ebeveynler iyi niyetlerle aşırı koruyucu bir tutum veya korku kültürü üzerine kurulmuş aşırı otoriter, baskıcı tutumlar benimseyebiliyor. Kimi ebeveynler ise sürekli olarak değişken tutumlar sergileyerek yine olumsuz sonuçlar doğmasına zemin hazırlayabiliyor. Tutarsız yaklaşımlar çocuğun kendisini güvende hissetmesini engeller. Yaşanan bu güvensizlik de anne bağımlılığının gelişmesine neden olabilir."" Bağımlı anne sendromuna yol açan bir başka durumsa babayla çocuk arasındaki iletişimsizlik diyor Ayşegül Koçali. ""Babasıyla olumlu, sağlıklı, yeterli düzeyde ve en önemlisi de güven temelli bir iletişim kuramayan, ilgi ve sevgi göremeyen çocuklar bunun sonucunda anneyi güvenli ebeveyn olarak kabul ederek anneye karşı bağımlılık geliştirebilir.""   Ebeveyn ile çocuk arasındaki iletişim hataları da olumsuz sonuçlar doğurabiliyor. Ebeveynlerin çocuğun özgüven gelişimi için teşvik, tebrik ve destekleme davranışlarında bulunmaması çocuğun özgüven ve benlik saygısının sağlıklı gelişimini engelleyebilir. Çocuk kendi başına var olabileceğine dair inancı hiç edinemeyebilir veya var olmaya başlayan inancını hatalı iletişim yöntemleri nedeniyle kaybedebilir. Bu durum da çocukta anneye karşı bağımlılık geliştirebilir. Güvensiz bağlanma da anne bağımlılığında rol oynayabilmektedir."" Çocuk mu bağımlı yoksa anne mi? Aşırı korumacı ve mükemmeliyetçi tutumlar benimseyen annelerin de çocuklarına bağımlılık geliştirebildiğini söylüyor Ayşegül Koçali. Yani bağımlı anne sendromunda sadece çocuk değil, anne de çocuğa bağımlı olabiliyor. Koçali bu durumdan en çok, her an çocuğun yanında olmaya çalışan annelerin etkilendiğini anlatıyor: ""Kimi anneler bilinçsizce kimi anneler ise çocuğa kıyamama, çocuğun olumsuz bir durumla karşılaşmasına engel olma gibi kendilerince iyi niyetlerle aşırı korumacı tutumlar benimseyerek her an çocukla yakın olmak, çocuğa destek olmak isteyebilirler. Bu gibi durumlar çocukta anneye karşı bir bağımlılık geliştirebileceği gibi annenin de farkında olarak veya olmayarak çocuğa karşı bir bağımlılık geliştirmesine neden olabilir. Anne, kendisini çocuğu ile var etmiş, hayatının her anında ve alanında annelik rolüne bağımlı, çocuğu yanında olmadığı zamanlarda aşırı kaygı geliştiren bir ebeveyn haline gelebilir. Kendisi yanında olmadığında annesindeki kaygı ve huzursuzluğu, aşırı bağlılığı hisseden çocuk da anneye karşı bir bağımlılık geliştirmeye başlayabilir. Bu durum da olumsuz bir sarmala dönüşebilir."" Bağımlı annelik çocuğa nasıl zarar veriyor? Anneye bağımlı bir iletişim biçimi en başta çocuğun sosyal, duygusal, kişilik ve hatta akademik gelişimini olumsuz yönde etkiler diyor Ayşegül Koçali ve bu ilişkinin çocuklar üzerindeki etkisini şöyle detaylandırıyor: ""Annelerinin yokluğunda kaygı, huzursuzluk yaşayan bu çocuklar bağımsızlıktan kaçınarak yaşlarına ve gelişim düzeylerine uygun bağımsızlık kazanma fırsatlarını reddedebilir ve güvenli olarak kodladıkları annelerinin koruyucu ve kontrol edici tutumlarına devam etmelerine izin verebilirler.   Anneye bağımlı çocuklar sürekli annelerinin onayını veya fikrini almak ister, kendi başlarına karar almakta zorlanır, sorumluluk almaktan çekinir, eleştiriye, kaybetmeye karşı ekstra hassasiyet geliştirebilir ve yeniliklerden korkar hale gelebilirler. Özgüven düşüklüğü yaşayarak tek başlarına yaptıkları her şeyde kaygı duyarak zorluk yaşayabilirler. Okula gitme, arkadaşlarıyla vakit geçirme, sosyalleşme gibi anneden uzak kalmayı gerektirecek durumlardan kaçınırlar. Arkadaş edinme, farklı insanlarla iletişime geçme konularında sorunlar yaşayan bu çocuklar sağlıklı duygusal ve sosyal bağlar kurmakta zorluk çekerler. Tüm bu sorunlarla bağlantılı olarak çocuk okula uyumda da sorunlar yaşayabilir. Yaşadığı tüm bu sosyal ve duygusal problemler çocukta okula karşı isteksizlik oluşturabilir ve ileri durumlarda okul fobisi veya sosyal fobi boyutuna dahi ulaşabilir."" Peki çocuğun anneye bağımlılığı kaç yaşından sonra sağlıksız olarak kabul ediliyor? ""Yaklaşık 3 yaş ve sonrasında anneden ayrışmaya, özerk davranışlarda bulunmaya ve bireyleşmeye başlar. Ancak belirtilen geçişi sağlıklı bir şekilde sağlayamayan çocuklar hayatlarını anneye bağımlı şekilde yaşamaya devam ederler. Bu noktada ebeveynlerin de yaklaşık 3 yaş sonrasında çocuklarının artık bakıma muhtaç ve kendilerine bağımlı bir bebek değil büyümekte, gelişmekte olan bir birey olduğunu kabul etmeleri önemlidir. Ancak ne olursa olsun gelişimin bireye özgü olduğu ve farklılıklar gösterebileceği de unutulmamalıdır."" Çocuk anneye aşırı düşkünlüğü nasıl bırakır? Çocuğun anneye bağımlılığı nasıl ebeveyn tutumlarıyla tetikleniyorsa, tedavide de bakım verenlerin tutumu büyük önem taşıyor. Ayşegül Koçali, ""Çocuğun annesine bağımlılıktan kurtulabilmesi için öncelikle annesine gerçekten ihtiyaç duyduğu anda ulaşabileceğine dair bir güven geliştirmesi gerekir"" diyor. ""Bu güvenin oluşabilmesi için de çocuğun annesi ile kaliteli vakit geçirmesi, annesinin sağlıklı ilgi, sevgi ve dikkatini yeterli düzeyde hissetmesi de oldukça önemlidir. Çocuğu anneden ayrı kalmaya zorlamamak ve bu güveni, yaşayarak edinmesine fırsat tanımak gerekir. Çocuğun kendi duygu ve düşüncelerini tanımlamasına, ihtiyaçlarını, hedeflerini belirlemesine ve bu hedeflere ulaşmak, ihtiyaçlarını karşılayabilmek için kendi başına harekete geçmesine yardımcı olmak, çocuğu cesaretlendirmek gerekir. Çocuğun yaşıyla uyumlu sorumluluklar alması ve başarma duygusu yaşaması sağlanabilir. Ebeveynler çocuğa karşı dengeli bir tutum içerisinde olmaya çalışmalı ve anneye bağımlı çocuğa karşı aşırı koruyucu veya aşırı kontrolcü, baskıcı tutumlar sergilemekten kaçınılmalıdır. Çocuktan ayrı kalmak konusunda ebeveynin de rahat, güvenli ve soğukkanlı bir duruş sergilemesi gerekir. Ebeveyn olarak ayrılık anlarında çocuğa kaygılı görünmekten kaçınmak ve geri gelineceği temin edilerek çocuğun yanından ayrılmak önemlidir. Tekrar bir araya gelindiğinde ise çocuğa, kavuşmanın farkındalığını yaşatmak ve ayrı geçirilen sürede de güzel vakit geçirerek sorunsuz şekilde anneye kavuşabileceğini hissettirmek destekleyici olacaktır."" Bağımlı anne olmamak için tavsiyeler Son olarak bağımlı anne olmamak için Ayşegül Koçali'ye tavsiyelerini soruyoruz. Koçali ebeveynlere işte şu önerilerde bulunuyor: ""Bağımlı anne sendromunun oluşmaması için en temelde çocuğa karşı dengeli bir tutum içerisinde olmak gerekir. Annenin bebek doğduğu andan itibaren hem kendisinin hem de bebeğin duygularını tanımaya, anlamaya ve sağlıklı şekilde yönetmeye çalışması, güven temelli, şefkatli bir ilişki kurmaya çalışması önemlidir. Çocukla ayrılma anlarında ve ayrı kalınan zamanda dengeli ve sağlıklı bir tavır içerisinde olarak çocuğa olumlu rol model olunmalıdır. Çocuktan ayrı kalabilme konusunda yaşanan kaygı yönetilmeye çalışılmalı, gerektiği durumlarda profesyonel destek alınmalıdır. Çocuğun bakımı, çocukla iletişim alanlarında destek almaktan çekinilmemelidir. Çocuğun anne dışında güvenilir diğer kişilerle de sağlıklı bağlar kurabilmesine alan açılmalıdır.Çocuğun büyüdüğü ve büyümeye devam edeceği kabullenilmeli ve çocuğun bağımsızlık girişimleri desteklenmelidir. Anneler, çocuğun yardıma ihtiyacı olduğunu düşündüğünde bunun gerçekten çocuğun ihtiyacı mı yoksa annenin çocuğa karşı geliştirdiği aşırı düşkünlüğün veya problemli, kaygılı bir tutumun çıktısı mı olduğunu dürüstçe değerlendirerek harekete geçebilir."""
22,"Çocuklar ""Çocuk Dostu Uygulamalar"" ile zararlı içeriklerden korunuyor","Aile ve Sosyal Hizmetler Bakanlığının ""Çocuk Dostu Uygulamalar""ı, sosyal medya başta olmak üzere her türlü mecradaki zararlı içeriklerden çocukları korumak amacıyla ""sanal kalkan"" görevi görüyor.",Çocuk,https://www.trthaber.com/haber/cocuk/cocuklar-cocuk-dostu-uygulamalar-ile-zararli-iceriklerden-korunuyor-818567.html,"""Çocukların iyilik hali her şeyden önce gelir"" ilkesiyle hareket eden Aile ve Sosyal Hizmetler Bakanlığı, çocukları gerçek hayatta karşılaşabilecekleri risklerin yanı sıra sanal ortamdaki risklere karşı korumaya yönelik çalışmalar da yapıyor. Bu kapsamda 2018'de hayata geçirilen ""Çocuk Dostu Uygulamalar"", çocukları özellikle sosyal medya olmak üzere her türlü mecrada karşılaşabilecekleri zararlı içeriklere karşı korumaya alıyor. Uygulamaların bir ayağı olan Sosyal Medya Çalışma Grubu tarafından bu yıl çocukları olumsuz yönde etkileyebileceği değerlendirilen 1915 içerik tespit edildi. Bu içeriklerle ilgili yapılan değerlendirmeler ve kurumlar arası işbirliği sonucu, içeriğin kaldırılması ya da içeriğe erişimin engellenmesine yönelik çalışma yürütüldü. 2020'nin ocak ayından bu yana 37 bin 928 kişiye dijital risklerden korunma eğitimi, 2018'in ocak ayından bu yana 146 bin 626 kişiye de mahremiyet eğitimi verildi. 38 kitap zararlı bulundu Küçükleri Muzır Neşriyattan Koruma Kurulunun 2018'in eylül ayından bugüne kadar yaptığı incelemelerde, 38 kitabın küçükler için zararlı olduğu kararı verildi. Ayrıca Kurul, aynı dönemde müstehcenlik suçuyla ilgili 20 bin 118 adli bilirkişi raporu hazırlayarak adli makamlara gönderdi. 2018 başından bugüne kadar incelenen kitaplardan 1503'ünün 0-18 yaş grubu için uygun içerikli olduğu değerlendirildi. Bu kitapların isim listesi, Çocuk Hizmetleri Genel Müdürlüğünün internet sitesinde yayımlandı."
23,Depresyon çocukluk çağında da ortaya çıkabiliyor,"Depresyonun ilk belirtileri sanıldığından erken yaşlarda, çocuklukta görülebiliyor. Çocukluk çağı depresyonu olarak adlandırılan bu durum tedavi edilmezse ergenlikte de devam edebiliyor.",Çocuk,https://www.trthaber.com/haber/cocuk/depresyon-cocukluk-caginda-da-ortaya-cikabiliyor-816699.html,"Depresiflik, ilgi-istekte azalma, iştah ve uykuda değişkenlik, yorgunluk, suçluluk, değersizlik hissi, konsantrasyon güçlüğü hatta intihara eğilim... Bu ve benzeri belirtilerden en az 5'ine 15 gün süreyle sahip olmak depresyonda olduğunuza işaret edebiliyor. Peki, bu belirtiler sadece yetişkinlerde mi görülüyor? Çocuklar da depresyondan etkilenebilir mi? Yapılan çalışmalar depresyonun ilk belirtilerinin 7 yaşın altına kadar indiğini gösteriyor. Çocukluk çağı depresyonu, ergenlikte ise daha tehlikeli belirtilerle ortaya çıkabiliyor. Peki, çocukluk çağı depresyonunun erişkin depresyonundan farkı ne?
Ebeveynler hangi belirtilere dikkat etmeli?
Ergenlikte depresyon neden tehlikeli? Bu soruları Çocuk ve Ergen Psikiyatri Uzmanı Nermin Kilit'e yönelttik.   Okul öncesinde de görülüyor... Psikiyatri Uzmanı Nermin Kilit 7 yaş altında dahi depresyonun görülebildiğini dile getirerek, çocuk ve ergenlerdeki etkisini şöyle tanımlıyor: ""Çocuk ve ergenlik dönemi depresyonu (ÇED), sık, tekrarlayıcı ve kronik bir seyir izleyebilen, ciddi morbidite ve mortaliteye sebep olabilen bir bozukluktur. 7 yaşın altındaki çocuklarda sözel kısıtlılık nedeniyle tanı koymak zordur. Beden diline ve yüz ifadesine dikkat edilmeli, aileden ve okuldan ayrıntılı bilgi alınmalıdır."" Erken çocukluk döneminde depresyon bir takım belirtilerle kendini ele veriyor. Uyku bozuklukları, iştahsızlık, okul başarısındaki düşüş, karın ve baş ağrısı bu belirtilerden sadece bazıları. Nermin Kilit, depresyondaki çocukların kendini olumsuz ifadelerle tanımladığına da dikkat etmek gerektiğini söylüyor. ""Ben aptalım, kötüyüm, cahilim, kimse beni sevmiyor"" benzeri ifadeleri örnek olarak veriyor. ""Bu çocuklarda kayıtsızlık, geri çekilme, ağlamaklı olma, yemeği reddetme ve uyku bozuklukları ortaya çıkar. Hareketlerde yavaşlama, monoton ses tonu, umutsuz ve çaresiz davranış söz konusudur. En sevdikleri okul dışı etkinliklere bile katılmada isteksizlik gösterebilirler. Somatik belirtiler sıktır, en sık olanlar da karın ve baş ağrısıdır. Altı yaş öncesi çocuklarda temel tedavi oyun terapisidir. İlaç tedavisi çok zorunlu değilse önerilmemektedir. ""   Okul, depresyonun etkilerini azaltabilir Okul çocuktaki depresyon sürecinin izlenmesi ve tedavisi açısından önemli bir rol oynuyor. Kilit, aile ve okulun iş birliği içerisinde olması gerektiğini söylüyor. ""Çocuğun okula başlamasıyla birlikte kendini ifade gücü artar. Ayrıca okul çocuğun işlevselliği hakkında bilgi toplayabilmek için bir başka kaynaktır. Okul dönemindeki çocukla görüşme yapılabilir ve duygu ve davranışları ile ilgili ayrıntılı bilgi alınabilir. Sıklıkla çocuklar anne-babalarının farkında olmadığı üzüntü, öz kıyım düşünceleri ve uyku bozukluklarından söz edebilirler. Ebeveyne huysuzluk, sızlanma, ilgi kaybı gibi davranış değişiklikleri hakkında bilgi verebilir. Ayrıca belirtilerin süresini de ebeveynler daha iyi bilebilir. Bu nedenle hem çocuktan hem de ebeveynden bilgi almak gerekir.""   Depresyonun ortaya çıkma ve kendine zarar verme riski ergenlikte artıyor Ergenler, içinde bulundukları dönem itibarıyla; duygu, düşünce ve ilişkilerinde ani değişiklikler yaşayabiliyor. Depresyondaki ergenler ise bu değişiklikleri akranlarına göre daha da hızlı yaşıyor. Yapılan araştırmalar ergenlikte depresyon ortaya çıkma riskinin yüksek olduğunu gösteriyor. Psikiyatri Uzmanı Nermin Kilit bu noktada, ergenlerdeki depresyonun çocuklardakinden daha tehlikeli olduğuna vurgu yapıyor. ""Ergenler yetişkinlere benzer şekilde sosyal geri çekilme, ilgi ve etkinlikte azalma, arkadaş ilişkilerinde bozulma, okul başarısında düşme, okul ve evden kaçma, madde ve alkol kullanma eğilimi ile intihar düşünce ve girişimleri şeklinde depresyon belirtileri gösterebilirler. Geç çocuklukta depresyon daha çok düşük öz güven ile birliktedir. Çocuk kendisi ile ilgili hayal kırıklığı, apati, irritabilite ve konsantrasyon güçlüğünden söz eder. Kendini tehlikeye sokacak davranış girişimleri de olabilir.""   Kilit, olumsuz aile ortamı ve genetik faktörlerin çocuklardaki depresyon üzerindeki etkisini şöyle anlatıyor: ""Genellikle depresyonu olan çocukların ailesinde en az bir bireyde de depresyon bulunmaktadır. Olumsuz aile ortamı depresyon, özkıyım düşüncesi ve riskini artırmaktadır. Aile yapısı ve fonksiyonu, özellikle duygusal destek azlığı özkıyım davranışıyla bağlantılı bulunmuştur. Depresyonu olan ergenler ailelerini daha çatışmacı, dışlayıcı, desteklemeyen ve kötüye kullanan gibi niteliklerle tanımlama eğiliminde olur. Ergen depresyonu riskini artıran diğer aile etmenleri sosyal desteğin olmayışı, boşanma, geniş aile, büyük kardeşin alkol madde bağımlılığıdır. Cinsel olarak kötüye kullanılmış olanlarda da depresyon riski artar."" Depresyon ne kadar sürüyor? Tedavisi nasıl olmalı? Depresyon belirtileri ortalama 7-9 ay sürerken, hastaların yüzde 90’ı 1 ila 2 yıl içinde iyileşebiliyor. Ancak bazı durumlarda depresyon hem daha uzun sürüyor hem de kronik bir hal alıyor. 2 yıl içinde depresyonun yineleme olasılığı yüzde 40, 5 yıl içinde ise yüzde 70 olarak belirtiliyor. Kızlarda depresyonun ortaya çıkma oranı ise erkeklere göre iki kat fazla... ""Yinelemeyi etkileyen faktörler arasında önceki epizodların fazlalığı, ciddiyeti, psikotik özellikler olup olmaması psikososyal faktörler, hastalığın erken başlama yaşı yer almaktadır. Çocukluk çağı boyunca kızlarla erkekler arasında oranlar benzerken, ergenlikte kızlarda depresyonun ortaya çıkması erkeklere göre iki kat daha fazla olmaktadır. Depresyonun iyileşmesinden sonra da ergenler olumsuz atıflarını sürdürebilirler."" Çocukluk çağı ve ergenlik depresyonu gelecekteki işlevselliği de etkiliyor. Peki, depresyon nasıl tedavi edilmeli? ""Başlangıçta tedavinin yatarak veya ayaktan sürdürülmesine karar verilmesi önemlidir. Birçok durumda çocuğun ve ailesinin bilgilendirilmesi büyük önem taşır. Ebeveynin eğitimi ve çocuğun sorununa yardımının sağlanması da çok önemli olan bir başka konu. Özellikle oyun çağında aile ile işbirliği çok önemlidir. Tedavide çocuğun yaşamına girerek ona özel zaman ayırmaları ve kendisine değer verildiği gösterilmelidir. Klinisyenin sıcak, koruyucu, destekleyici, çocuk ve ergene sınır oluşturan tutumu özellikle yardımcıdır. Çocuğun duygularını tanımasına, belirtmesine ve olumsuz duyguların üstesinden gelmesine yardımcı olunmalı ve cesaretlendirilmelidir. Okul döneminde bu tedavilere ilaçlar da eklenebilir. Ergenlerde psikoterapinin çok önemli bir yeri vardır. Psikoterapi ilaç tedavisiyle birlikte uygulanabileceği gibi tek başına da etkili olabilir. Sık görüşmelerle ergeni dinlemek, anlamaya çalışmak, paylaşmak, açıklayıcı bilgiler sunmak, yeti ve özelliklerinin farkında olmasına yardımcı olmak, gerektiğinde yönlendirmek ve planlarına yardımcı olmak psikoterapinin temel amaçlarından olmalıdır. Özkıyım riski dışında hekim gizliliği ve güvenilirliği özellikle vurgulamalıdır. Özellikle özkıyım riski için dikkatli denetim ve aile okul iş birliği şarttır. Ebeveyn-çocuk ilişkisini kolaylaştırmaya yönelik girişimler aile seansları şeklinde yapılmalıdır. Özellikle ergenlerde ebeveyn ile bireysel görüşmeler genellikle önerilmemektedir. Psikiyatrist aile ile çocuk arasında haber taşıyıcı rolüne girmemelidir."" "
24,Sağlıklı dişlerin temeli çocuklukta atılıyor,"Çürüyen dişler, düşmeye bağlı travmalar ve diş eti hastalıkları… Çocukluk döneminde sık görülen ağız ve diş problemleriyle başa çıkmada ailelere önemli bir rol düşüyor.",Çocuk,https://www.trthaber.com/haber/cocuk/saglikli-dislerin-temeli-cocuklukta-atiliyor-814797.html,"Sağlık ağızda başlıyor. Bu nedenle ilk süt dişinin çıkmasıyla birlikte ağız ve diş bakımına dikkat etmek gerekiyor. Anne-babalara, çocukları bu bilinci kazanana dek büyük görev düşüyor. Çünkü ağız ve diş sağlığı ile ilgili sorunlar, sanılanın aksine çocukluk yaşlarında da sıkça görülüyor. Üstelik bu dönemde doğru müdahale edilmezse hayat boyu sürecek sorunlara ve diş kayıplarına yol açabiliyor. Çürüyen dişler, düşmeye bağlı travmalar ve enfeksiyon hastalıkları… Çocukluk çağında ağız ve diş sağlığı konusunda sık görülen problemleri ve çözüm yollarını Sağlık Bilimleri Üniversitesi Hamidiye Diş Hekimliği Fakültesi Çocuk Diş Hekimliği Ana Bilim Dalı Öğretim Üyesi Prof. Dr. Günseli Güven Polat’la konuştuk. En yaygın görülen sorun: Çürük Çocukluk çağında diş sağlığı denilince akla ilk çürük geliyor. Prof. Dr. Polat, “Sadece Türkiye’de değil, dünyada da çocuklarda en yaygın görülen kronik enfeksiyöz hastalık çürük. Özellikle 6 yaş altında erken çocukluk çağı çürüğü adını verdiğimiz hastalık çok sık görülüyor” diyor.   Peki, çocukluk çağında görülebilecek olası çürüklere karşı önlem almak için neler yapılması gerekiyor? Bu konuda ilk adım anne adayı henüz hamileyken atılıyor. “Anne adaylarına hamilelikten başlayarak bir çürükten korunma programı uygulanması” gerekiyor diyen Prof. Dr. Polat, sebebini ise şöyle açıklıyor: “Çocuklarda görülen çürükler, annenin ağzındaki bakterilerin geçişinden kaynaklanıyor. Annenin ağzında çok sayıda çürük diş varsa, büyük olasılıkla çocuğunun dişleri çıktığı zaman onlar da hızla çürüyecektir.”   Anne-babalar çocuklarının dişlerini fırçalamalı Tabii çocuklarda görülen diş çürüklerinin tek sebebi bu değil. Hijyenik sebepler ve beslenme alışkanlıklarıyla ilgili olarak da çürükler görülebiliyor. İşte bu nedenle ilk süt dişiyle beraber bakıma başlamak gerekiyor. Prof. Dr. Polat’tan bu süreçte izlenmesi gereken yolu öğreniyoruz: “Çocuğun dişleri ilk çıkmaya başladığı andan itibaren yaşına uygun fırça ve diş macunuyla günde 2 defa dişleri fırçalanmalı. Çocuklar ilk dişlerini altı aylıkken sürmeye başlarlar. Bundan sonra çocuk hekimlerinin önerisi doğrultusunda en az bir-iki yıla kadar anne sütüyle besleniyorlar. Ancak anne sütü bile masum değil… Çocuğun gece anne sütüyle uykuya dalması, içindeki şekerden kaynaklı dişlerde çürük problemlerine sebep olabiliyor.”   Biberon kullanımı çürüğe sebep oluyor Bebek ve çocuklarda diş çürüklerini önlemek için sadece fırçalamak yetmiyor. Beslenme alışkanlıklarının da düzenlenmesi çok önemli. “Çocuk altı aydan itibaren anne sütüyle birlikte karışık beslenmeye geçiyor” diyen Prof. Dr. Polat, bu süreçte kaşıkla beslenmeyi tavsiye ediyor. “Hiçbir zaman için biberon kullanımını onaylamıyoruz. Aileler genellikle biberonun içine masum olduklarını düşündükleri, pekmez veya bal gibi tatlandırıcılar koyarak çocuklara veriyorlar. Ancak bunlar dişlerin düşmanı. Sadece şeker değil nişastalı yiyecekler ya da ekmek gibi karbonhidratlar da çürüğe sebep olabiliyor.” Çocukların diş bakımı küçük yaşlarda ailesi tarafından yapılıyor. Peki, çocuk kaç yaşından sonra artık dişlerini kendi fırçalayabilir? Bunu anlamanın yolunu Prof. Dr. Polat’tan öğreniyoruz: “Çocuk ne zaman ayakkabılarını kendi bağlayabilirse, yani küçük motor hareketleri ne zaman koordineli olarak yapabiliyorsa o zaman dişlerini kendi fırçalamaya başlayabilir. Bu da ortalama 9-10 yaşa denk geliyor.”   Dişlerde travmaya bağlı kırık ve dökülme Düşme ya da çarpma gibi çeşitli sebeplerle dişlerin travmaya maruz kalması da çocukluk çağında sıkça görülen sorunlar arasında yer alıyor. Bu travmalar sırasında dişler kırılabiliyor hatta yerinden bile çıkabiliyor. Çocukların ağız ve diş bölgesine yönelik bir travma yaşadığında hemen vakit geçirmeden bir çocuk diş hekimine başvurması gerekiyor. Çünkü sanıldığının aksine yerinden çıkan bir diş kurtarılabiliyor. Böyle bir durumla karşı karşıya kalındığında izlenmesi gereken yolu Prof. Dr. Polat, şöyle anlatıyor: “Diş, kök kısmına dokunmadan temiz bir su veya sütün içinde yıkanmalı. Eğer yapılabiliyorsa yerine doğru bir pozisyonda yerleştirilmeli. Hafif basınç uygulayarak çocuğun gazlı bez ya da pamuk ısırması sağlanmalı, derhal çocuk diş hekimine veya kliniğine müracaat edilmeli.” ""Primer herpetik gingivostomatitis"" sorunu Çocukluk çağında çeşitli diş eti hastalıkları görülebiliyor. Bunların içinde en fazla görüleni ise özellikle 2-3 yaşlarındaki çocuklarda karşılaşılan primer herpetik gingivostomatitis… “Bu hem çocuk hem de aileler için gerçekten problemli bir dönem. Çünkü hastalık yaklaşık bir hafta kadar sürüyor. Ağızda beyaz küçük yara gibi lezyonlar çıkabiliyor. Ateş ve ağrı yapıyor, diş etleri kızarıyor. Böyle bir durumda doğruca diş hekimine ya da pediatri uzmanına başvurmak gerekiyor. Çünkü bazı durumlarda çocuğu hastaneye yatıracak denli bir tabloya bile dönüşebiliyor.” Primer herpetik gingivostomatitis görülen çocuğun tedavisinde ciddi vakalar haricinde spesifik bir tedavi yok. Ancak bu dönemde çocuğun ağrısını daha da artıracağı için asit içeren meyve sularından uzak durulması gerekiyor. Yine çiğneme gerektirmeyecek çorba gibi yemeklerle beslenmesine özen gösterilmesi de öneriliyor.
  "
25,Ebeveynlerin tutumu çocuklarda narsisizmi nasıl etkiliyor?,"Son yıllarda görülme sıklığı artan narsisizmin temelleri çocukluk çağında atılıyor. Ebeveynlerin çocuklarına yönelik takındığı tutumlar, narsist davranışlara yol açabiliyor.",Çocuk,https://www.trthaber.com/haber/cocuk/ebeveynlerin-tutumu-cocuklarda-narsisizmi-nasil-etkiliyor-814249.html,"Narsisizm ya da diğer adıyla özseverlik... Her insanda belli bir seviyede olması sağlıklı görülen narsist özellikler, ileri vakalarda bir tür kişilik bozukluğu olarak kabul ediliyor. Dünya nüfusunun yaklaşık yüzde 6’sında görülen narsist kişilik bozukluğunun içinde bulunduğumuz bireyselleşme çağında yükselişe geçtiği bir gerçek.   Bu rahatsızlığın temelleri ise çocukluk çağına dayanabiliyor. Ebeveynler, kendine güvenen, ayakları üstünde duran güçlü bireyler yetiştirmek isterken, çocuklarında narsist kişilik bozukluğu gelişmesine yol açabiliyor. Peki, nasıl? TRT Çocuk Psikolojik Danışmanlarından Mete Sevinç ile göz ardı edilen bu konuyu, çocuklarda narsisizmin nasıl geliştiğini konuştuk.   Narsisizm ile narsist kişilik bozukluğu birbirinden ayrılması gereken iki kavram ""Narsisizm ya da diğer adıyla özseverlik, kişinin abartılı öz güven hissi ile kendisini diğer insanlardan üstün görmesi, şişirilmiş bir benlik imajı şeklinde ifade edilebilir. Kişi kendisini diğer insanlardan üstün görmesine rağmen aslında bu görünümün altında çok kırılgan ve güçsüz bir yapı mevcuttur."" Psikolojik Danışman Mete Sevinç, narsisizmi işte bu sözlerle tanımlıyor. Narsisizm ile narsist kişilik bozukluğunun birbirinden ayrı tutulması gereken kavramlar olduğuna dikkat çekiyor: ""Narsist özellikler ve eğilimler her insanda mevcuttur. Sağlıklı insanların yaşamlarında zaman zaman ortaya çıkabilmektedir. Fakat çizgiyi çekmemiz gereken kısım; narsist özelliklerin, günlük yaşam örüntüsünün ana yapısı haline gelmesidir. Narsisistik Kişilik Bozukluğu, uzman hekimler tarafından tıbbi tanı gerektiren bir kişilik bozukluğudur. Bu kişilerde; her şeyin en iyisini kendisinin hak ettiği düşüncesi, herkesin kendisine hayranlık duyması gerektiği, empati yoksunluğu, başarılarını abartmak, başkalarını küçük görmek, eleştiriye açık olmamak gibi durumlar görülür. Bu bozukluğa neyin sebep olduğu tam olarak bilinememekle birlikte genetik ve çevresel faktörler sebebiyle ortaya çıktığı düşünülmektedir."" Narsisizm çocuklarda nasıl gelişir? Kendini nasıl belli eder? Mete Sevinç, çocuklarda narsisizmin ebeveynlerin tutumuyla yakın ilgili olduğunu söyleyerek narsisizmin genetik ve fizyolojik sebeplerinden ziyade çevresel sebeplerine odaklanmak gerektiğini söylüyor. ""Çocuklar dünyaya geldiklerinde doğal olarak ilgiye, şefkate, bakıma, güvenli bir ortamda bulunmaya, sevilmeye, onaylanmaya ihtiyaç duyarlar. Normal çocuksu narsisizmde çocuğun talepleri ihtiyaçlarıyla bağlantılıdır. Dolayısıyla çocuklarda kendi doğal ihtiyaçlarından ileri gelen, narsisizm özellikleri gösteren davranışları bir noktaya kadar normal kabul etmek mümkündür. Çocuklarda var olan bu çocuksu narsisizm özelliklerini, sorunlu bir noktaya taşıyan unsurlardan belki de en önemlisi ebeveynlerin çocuğa karşı takındıkları tutumdur. Çünkü ebeveynlerin çocuk yetiştirirken takındıkları tutumlar, çocukların gelecek yaşam deneyimleri için temel taşlardır. İlk yaşam deneyimlerini kazandığımız ailenin burada çok önemli bir rolü vardır. Çocuklukta yaşanan travmalar, anne ve babanın çocuğa karşı tutumları çocukta narsisizm özelliklerinin açığa çıkmasında etkilidir."" Peki, ebeveynlerin ne tür davranış ve söylemleri çocuklarda narsisizmi geliştiriyor? ""Eğer ebeveynler çocuklarını sporda, derslerde ve diğer ortamlarda en iyi olmaya zorlarlarsa, çocuklarına karşı verecekleri sevgiye bir koşul koymuş olurlar. Çocuklar, ihtiyaçları olan sevgiyi bu tarz koşullu bir durum üzerinden almaya çalıştıklarında gerçek benlikleri ile sevilmek yerine yalnızca başarılı olduklarında sevileceklerine dair bir inanış geliştirirler. Dolayısıyla 'Daha çok başarılı olmalıyım ki daha çok sevilmeliyim' gibi bir durumun içine girerler, aksi halde ebeveynlerinin gözünde bir hayal kırıklığı olacaklardır. Bu ve benzeri davranış ve beklentiler, çocuğu kendi istek ve ihtiyaçları olan bir birey olarak görmeyen ebeveynlerin davranış ve beklentileridir. Çocuklar böyle davranışlarla karşılaştıkları zaman bu davranış kalıpları ile mücadele edip kendi benliklerini ortaya koyamadıklarında -çünkü ebeveyn davranışları çok yoğundur- çocukların ileride narsist kişiler olmaları muhtemeldir.""   Çocuklarda narsisizmin önüne geçmek mümkün mü? TRT Çocuk Psikolojik Danışmanı Mete Sevinç, ebeveynlerin dikkat etmesi gereken konuları şöyle anlatıyor: ""Çocukların bir birey olduğu unutulmamalı, dolayısıyla yaşam tecrübesi içinde kendi benliklerini ortaya koymaları için aile tarafından uygun koşullar sağlanmalıdır. Aile; çocuğun hata yapabileceğinin, her şeyi mükemmel yapmak zorunda olmadığının farkında olmalıdır. Çocuk bir hata yaptığında durumun üstü örtülmemelidir. Çocukla konuşulmalı, neyi neden yaptığı anlaşılmaya çalışılmalıdır. Anne ve baba davranışları ile çocuğa örnek olmalıdır. Çocukların potansiyeli önemlidir. Fakat bu potansiyeli övmek yerine çocuğa potansiyelini ortaya koyabileceği alanlar oluşturmak daha önemlidir. Asıl övgü, çocuğun ilgi duyduğu alandaki gayretine yöneltilmelidir. Ayrıca, çocukların herhangi bir durum için aşırı övülmesi, kendisinin bir prens veya prenses olduğunun düşündürülmesi, çocuğun kendisini yok yere akranlarından üstün görmesine sebep olabilir. Çocuklara karşı, ebeveynlerin takındıkları tavırlarda bu tarz aşırı övgü veya yergilerden kaçınılmalıdır. Çocuğa güven verilmeli ve öz güveni geliştirilmelidir. Fakat bu durum şişirilmiş sözler üzerinden değil çocuğun gayreti ve ortaya çıkardığı sonuç üzerinden gerçekçi bir şekilde olmalıdır. Çocuğun eleştiriye açık olması önemlidir. Burada da anne ve baba rol model olarak çocukta bu durumun gelişmesine katkı sağlamalıdır.   Çocuk dünyada pek çok düşünce olduğunu bilmeli, kendi düşüncesinin dünyadaki en önemli, en doğru düşünce olmak zorunda olmadığını fark etmelidir. Çocukların empati becerisi geliştirilmeye çalışılmalıdır. Çocukların doğuştan getirdikleri kendilerine karşı duydukları sevginin ilerleyen yaşlarda diğer insanlara sağlıklı bir şekilde yönelmesi sağlanmalıdır. Bunun ilk oluştuğu yer ailedir. Son olarak kendinizi ve çocuğunuzu anlamak, daha kaliteli bir iletişim oluşturmak, aşamadığınız durumların üstesinden gelebilmek için ruh sağlığı uzmanlarından yardım almanız önemlidir."""
26,Prematüre bebeklerin bakımı özen istiyor,"Türkiye’de her yıl binlerce bebek, vaktinden haftalar önce dünyaya geliyor. ""Prematüre"" olarak adlandırılan bu bebekler pek çok ciddi sağlık sorunuyla karşı karşıya kalıyor. Peki, prematüre doğumun sebepleri neler? Bebeği ve aileleri doğum sonrası nasıl bir süreç bekliyor?",Çocuk,https://www.trthaber.com/haber/cocuk/premature-bebeklerin-bakimi-ozen-istiyor-813557.html,"Doğum her anne-baba adayı için heyecanlı bir süreç. Yaklaşık 40 hafta süren bu serüvenin sonucunda doğan sağlıklı bir bebek ailesine mutluluk getiriyor. Ancak prematüre bebekler o kadar şanslı olmuyor... Çünkü bu bebekler, erken doğumun getirdiği pek çok sağlık sorunuyla karşı karşıya kalabiliyor. Sonrasında ise hem bebek hem de ebeveynler için sancılı bir süreç başlıyor. Dünya Sağlık Örgütü (DSÖ) verilerine göre yılda 15 milyon bebek erken, yani prematüre olarak doğuyor. Bu bebeklerin 1 milyondan fazlası henüz 1 yaşını bile tamamlayamadan hayatını kaybediyor. Türkiye’de de her yıl 150 bini aşkın bebek dünyaya vaktinden önce geliyor. Kabaca tüm doğumların yaklaşık yüzde 10’u prematüre olarak gerçekleşiyor. İşte bu nedenle her yıl 17 Kasım Dünya Prematüre Günü’nde vaktinden önce doğan bebeklerin yaşayabileceği sağlık sorunlarına dikkat çekilerek, farkındalık yaratılmaya çalışılıyor. Biz de bu özel gün kapsamında prematüre bebeklerle ilgili merak edilen sorulara Sağlık Bilimleri Üniversitesi Ümraniye Eğitim ve Araştırma Hastanesi Yenidoğan Kliniği İdari ve Eğitim Sorumlusu Prof. Dr. İlke Mungan Akın’la yanıt aradık.   -Hangi bebekler prematüre olarak adlandırılıyor? Normal bir gebelik süreci 40 hafta sürüyor. 37 haftadan önce doğan tüm bebeklere prematüre bebekler deniyor. Tabii ki prematüre bebekler de kendi aralarında farklı alt gruplara ayrılabiliyor. Örneğin 34 hafta ile 37 hafta arasında doğan bebekler “geç preterm” olarak adlandırılıyor ve kendilerine has sorunlar yaşıyorlar. 32 haftadan küçük doğan bebekler çok daha riskli bebekler oluyor. Özellikle 28 haftadan önce doğan bebekler ise çok düşük doğum ağırlığına sahip olarak ve organ gelişimlerini dış dünyada tek başlarına yaşamaya yetecek düzeyde geliştiremeden doğdukları için mutlaka yenidoğan yoğun bakım ünitelerinde destek verilerek, özenli bakıma ihtiyaç duyuyor.   -Prematüre doğumun nedenleri neler? Prematüre doğumlar çok farklı nedenlere bağlı olarak gerçekleşebiliyor. Bu nedenleri anne kaynaklı ve bebek kaynaklı sebepler olarak gruplandırabiliriz. Annenin gebelik öncesi rahatsızlıkları, gebelik sürecinde ortaya çıkan tansiyon, şeker yüksekliği, karaciğer rahatsızlığı gibi durumlar veya annenin geçirdiği enfeksiyonlar erken doğumu tetikleyebilir. Bebekle ilgili olarak ise bebeğin anne karnında gelişimini engelleyen süreçler ya da organ anomalileri erken doğumun sebebi olabiliyor.   -Prematüre bebeklerde sık görülen sağlık sorunları ve çözüm yolları neler? Prematüre bebekler, anne karnında gelişim süreçlerini tamamlayamadan dış dünyaya adapte olmaya çalışırken organ ile ilgili birçok yetersizlik yaşıyor. Öncelikle cilt gelişimleri yeterli olmadığından ciltlerinden vücut ısılarını ve sıvılarını kaybedebildikleri için kuvöz dediğimiz cihazlar içerisinde ısılarının ve cilt nemlerinin korunması gerekiyor. Akciğer gelişimi yeterli olmadığı için solunum destek cihazlarına, akciğer geliştirici ilaçlara, mide-bağırsak sistemleri yeteri kadar olgunlaşmadığı için damardan beslenme desteğine ihtiyaç duyuyorlar. Ayrıca bağışıklık sistemleri yetersiz olduğundan her tür enfeksiyona karşı çok daha hassas oluyorlar.   -Bu bebekler hangi aşamaya kadar tedaviye ihtiyaç duyuyor? Her bebek için taburcu süreci bireysel olarak planlanıyor. Tam net bir ağırlık ve yaş söylemek çok doğru olmaz. Bir bebeğin eve gidebileceğine karar vermek için bebeğin öncelikle annesi tarafından bakılabiliyor, yani beslenebiliyor olması gerekiyor. Yine annenin bebekle ilgili tehlike işaretlerini anlayarak müdahale edilebiliyor olması da önemli. Bunun yanı sıra bebeklerde kısa süreli solunum durmalarının yaşanmaması, emme-yutma koordinasyonunun oluşması da kriterler arasında. Bebeğin kuvöz dışı ortamda günlük gerekli beslenme miktarını alabilmesi, günlük-haftalık olarak düzenli büyümeyi sağlayabilmesi, oksijen ihtiyacının ortadan kalkması ya da ev ortamında gerekli destek cihazları ve düzeninin sağlanması gibi kriterler de değerlendiriliyor.   -Prematüre bebeklerde kalıcı sağlık sorunları gelişebiliyor mu? Maalesef dış dünyada ne kadar anne karnındaki süreçleri taklit etmeye çalışsak da bu her organ sistemi için yeterli olamayabiliyor. Kalıcı görme-işitme kayıpları, zihinsel sorunlar, gelişimsel problemler, büyüme sorunları, akciğer problemleri yaşam boyu devam edecek sorunlar olarak karşımıza çıkabiliyor. Tabii ki bunlar her prematüre bebek için değil ama özellikle 1 kilogramdan hafif doğmuş bebekler için daha yüksek bir ihtimal oluyor. -Prematüre bebeklerin bakımında nelere dikkat etmek gerekiyor? Prematüre bebeklerin bakımında en önemli belirleyici faktör, bu bebeklerin yenidoğan yoğun bakım sürecinde özel eğitim almış uzmanlar tarafından gelişmiş ünitelerde özenle bakılması. Prematüre bebeklerin multidisipliner dediğimiz farklı bölümler tarafından düzenli aralıklarla takip edilmesi gerekiyor. Bunun sebebi de olası riskler açısından ancak yakın takiple mümkün olabilecek erken müdahale süreçlerinin uygulanabilmesi. Örneğin taburcu sonrası önerilen şekilde göz muayenesi takipleri yapılmayan, nörolojik gelişimi takip edilmeyen bir bebeğin kör olması söz konusu olabiliyor. -Aileler prematüre bebeklerin bakımında nelere dikkat etmeli? Tabii ki taburcu sonrası süreçte ailelerin bu bebeklerdeki potansiyel riskler konusunda bilgili, dikkatli ve özenli olmaları gerekiyor. Bu bebeklerin evde yaşayan aile fertlerinden ya da ziyaretçilerden kapabileceği basit bir üst solunum yolu enfeksiyonunun ilerlemesi zaten yeteri kadar gelişmemiş akciğerlerde zatürre dediğimiz kliniği ortaya çıkarabiliyor. Bu da bebeklerin yeniden yoğun bakım ve solunum destek makinelerinde takiplerine, hatta kaybedilmelerine bile neden olabiliyor. Bu gibi sebeplerle bebeklerin aileleri tarafından özenli ve dikkatli takipleri çok önemli."
27,Ara tatil için güvenilir çocuk oyun uygulamaları TRT Çocuk'tan,"Ara tatilde çocuklar güvenilir, ücretsiz ve reklamsız TRT Çocuk oyun uygulamalarıyla hem eğlenecek hem de öğrenecek.",Çocuk,https://www.trthaber.com/haber/cocuk/ara-tatil-icin-guvenilir-cocuk-oyun-uygulamalari-trt-cocuktan-811515.html,"Ara tatil çocuklarınızın eğlenirken öğrenebileceği ve güvenle kullanabileceği çocuk oyun uygulamalarını araştırarak seçmek, onların zamanlarını verimli ve eğlenceli bir şekilde geçirmelerini sağlamak için önemli. Oyun; çocukların fiziksel, bilişsel, sosyal-duygusal, dil gelişimi, öz bakım becerileri için oldukça değerli. Oyun oynamak, çocukların hayatı aktif bir şekilde keşfetmesine, sosyal etkileşim kurmalarına, fiziksel etkinlikler ile kendilerini geliştirmelerine olanak sağlıyor. Çocuğun oyunla gelişim sürecinde dijital oyun ve oyuncaklar, eğlenceli olması, eğitim sürecindeki faydaları, görsel zenginliği, erişim kolaylığı ve düşük maliyetli olması gibi sebeplerle hem ebeveyn hem de çocuklar tarafından oldukça fazla tercih ediliyor. Ara tatilde çocuğunuzun oynadığı oyunlara dikkat edin Çizgi filmden programlara, oyundan oyun videolarına kadar çocuklar için hazırlanan faydalı ve zararlı birçok içerik, televizyon kanalları, akıllı telefon ve bilgisayar aracılığı ile internetteki dijital video platformlarından çocuklara sunuluyor. Çocuklar özellikle dövüş, aksiyon, simülasyon, rol yapma, hayatta kalma, öldürme, korku, savaş, şiddet içeren oyunlardan uzak durulmalıdır. Çocuk bu oyunların zararlarını anlayabilecek yaştaysa sakıncaları kısaca anlatılmalı, değilse kısaca yaşına uygun olmadığı bilgisi verilmelidir. Ebeveynler, dijital platformlarda oyun ya da uygulama seçerken özellikle 6 yaşa kadar çocuklarının yanında olmalı ve onu yaşına uygun içeriklere yönlendirmelidir. İzledikleri ve oynadıklarıyla ilgili onunla konuşmalı ve yaşına uygun olmayan içerik ve oyunlarla karşılaştıklarında ne yapması gerektiği çocuklara mutlaka öğretilmelidir. Böylece çocuklar zararlı içeriklerden kendini korumayı ve uzak durmayı öğrenebilir.    Ara tatilde de ekran süresi aşılmamalı Ara tatili çocukların sürekli ekran başında geçirmemeleri gerekiyor. Ebeveynler, çocukların ekran kullanım süresiyle için dünya genelinde kabul görmüş standartlara dikkat etmeli. Buna göre ilk 18 ay çocuklar ekranla tanıştırılmaması, 18-24 ay arasında ise ekran, ebeveyn ile birlikte sadece iletişim amaçlı kullanılması öneriliyor. 2-5 yaş arasında ekran kullanım süresinin örneğin günlük 1 saat ile sınırlandırılması tavsiye ediliyor. 5-10 yaş arasında bu süre 1-1,5 saat arasında önerilirken, 11 yaş ve sonrasında ekran kullanım süresinin bireysel sorumluluklar verilerek aile takibiyle olması tavsiye ediliyor. Çocuklarda eğitim dışında, günlük 2 saat eğlence amaçlı ekran kullanımı hafif kullanım; 2-8 saat arası kullanımı riskli kullanım; 8 saat kullanımı orta derece bağımlılık; 14 saat ve üstü kullanım ise şiddetli bağımlılık olarak değerlendiriliyor. Ancak burada dikkat edilmesi gereken kullanım sadece bilgisayar veya akıllı telefon değil, çocukların maruz kaldığı veya kullandığı tüm ekranlar veya araçlar olarak belirtiliyor. Bu nedenle tatil süresince çocuğun yaşına uygun sürede ve kendine uygun içeriklerle vakit geçirmesi oldukça önemli. Ebeveynler “Çocuklara Uygun Dijital Oyunlar Nasıl Seçilir?” makalesinden detaylı bilgi edilebilir. TRT Çocuk oyun ve uygulamaları TRT Çocuk’un 37 oyun, TRT Çocuk video ve TRT Çocuk Kitaplık uygulaması bulunuyor. TRT Çocuk kahramanları ve özgün karakterlerle hazırlanan, uzman psikolog ve eğitimciler gözetiminde geliştirilen oyun ve uygulamalar 3-12 yaşa hitap ediyor.    Reklamsız ve ücretsiz oyunlar Kız ve erkek çocukların kolayca oynayabileceği TRT Çocuk oyun uygulamalarından bazılarının kazanımları şöyle; dikkat ve görsel algıyı geliştiren Ege ile Gaga Tangram, matematik ve eğlenceyi birleştiren İbi Macera, oba yaşamının incelikleri ile yardımlaşmayı anlatan Maysa ve Bulut Oba, fen bilimlerini geliştiren Bulmaca Kulesi, hayvanlara yardımcı olmayı modelleyen Orman Doktoru, farklı deniz ve okyanuslardaki deniz canlılarının keşfedildiği Su Altı Kaşifi, farklı kıtalarda yaşayan hayvanların yer aldığı Hayvanları Keyfediyoruz, ev işleriyle ilgili farkındalık yaratan Kolay Gelsin, sebze ve meyveleri anlatan Elif’in Düşleri, uçakla seyahat etmenin inceliklerini gösteren Kare Havalimanında. Ayrıca çocuklar, sevilen yarışma programları Rüzgar Gülü, Tel Ali, Yarışçı oyunu ile yeni bilgiler öğrenilirken, Sürpriz Kutusu oyunuyla da atık malzemelerden yeni tasarımlar yapmayı deneyimliyor. Çocuğu eğlendirirken koruma ve geliştirme hassasiyetiyle yerli, güvenilir, reklamsız ve ücretsiz olarak hazırlanan TRT Çocuk oyunları, trtcocuk.net.tr ile mobil uygulama mağazalarından indirilerek oynanabiliyor.    TRT Çocuk Oyun Dünyası: Eğlenceli oyunlar tek uygulamada Birçok eğlenceli ve eğitici oyunlara tek bir uygulamadan erişebilmeyi sağlayan TRT Çocuk Oyun Dünyası, çocukların bilişsel, duygusal, sosyal gelişimlerini ve dikkat, el-göz koordinasyonu gibi becerilerini destekleyen bulmaca, spor, eğlence, müzik, tasarım gibi birçok kategoride oyun içeriyor. Çocukların merak ve keşif duygusunu destekleyen, eğlendirirken öğretmeye özen gösteren ücretsiz, reklamsız ve güvenilir TRT Çocuk Oyun Dünyası, ebeveynler tarafından oldukça fazla tercih ediliyor. TRT Çocuk Oyun Dünyası uygulamasını indirmek için tıklayın. Ara tatili iyi değerlendirmek için farklı aktiviteler planlayın Ekran süresi yönetimi ile çocuğun uyku, fiziksel aktivite, oyun ve diğer ihtiyaçları için yeterince zamanı kalır. Kontrollü ekran kullanımı çocuklarda obezite, uyku bozukluğu, huzursuzluk ve iletişim problemleri yaşanmasını da önler. Bu konuda ebeveynlerin örnek olması oldukça önemli. Örneğin uykudan bir süre önce ailece tüm ekranlar kapatılarak birlikte kitap okunabilir, hayal gücünü geliştiren masal ve hikâyeler anlatılabilir. TRT Çocuk Kitaplık ile ara tatilde oku, dinle, oyna Ara tatilde okumayı yeni öğrenen çocuklar, eğlenceli hikaye ve masal kitapları ve “Kare ile Kavramları Öğreniyoruz”, “Ege ile Gaga 1. Sınıflar İçin Okuma” setleri ile okumalarını hızlandırabilir. TRT Çocuk Kitaplık’ta TRT Çocuk kahramanlarının lisanslı kitapları da bulunuyor. Hayatın İçinden, Meraklı Bilgin, Bizim Masallar, Doğanın Masalı ve Bizim Kahramanlar adacıklarında yüzlerce ücretsiz çocuk kitapları okurlarını bekliyor. Uygulamada çocuklar okudukları ve dinledikleri öyküleri kitap sonu testlerle pekiştirebiliyor. TRT Çocuk Kitaplık uygulamasını indirmek için tıklayın. Çocuğun hangi kitapları okuduğu takip edilebiliyor TRT Çocuk Kitaplık, çocukların okuma alışkanlığına katkı sunarken aileleriyle birlikte kaliteli, eğlenceli ve eğitici zaman geçirebilmelerini sağlamayı hedefliyor. Uygulamadaki ebeveyn paneliyle, çocuklara uygun profiller oluşturulabiliyor ve böylece çocukların hangi kitapları okuduğu, kaç sayfa okuduğu, ne kadar sürede okuduğu ve kitap sonunda yer alan aktivite sorularıyla kitabı ne kadar anladığı takip edilebiliyor. Türkiye’nin seçkin yayınevlerine ait en sevilen çocuk kitaplarının bir araya geldiği TRT Çocuk Kitaplık, tüm akıllı telefon ve tabletlere ücretsiz ve reklamsız olarak indirilebiliyor."
28,Filistinli çocuklar bu şiddeti ömür boyu unutamayacak,"4 binin üzerinde çocuk öldü, binlercesi yaralandı. Filistin'de her 10 dakikada 1 çocuk hayatını kaybediyor. Gazze, açık hava hapishanesinden adeta çocuk mezarlığına dönüyor. Hayatta kalan çocuklarsa ailelerini, evlerini, yakınlarını kaybediyor, zihinlerinde tamiri olmayacak yaralar oluşuyor. Kısacası Filistin'deki bütün çocuklar kurban...",Çocuk,https://www.trthaber.com/haber/cocuk/filistinli-cocuklar-bu-siddeti-omur-boyu-unutamayacak-810980.html,"Gazze'nin 2,3 milyonluk nüfusunun yarısı çocuklardan oluşuyor. İsrail'in, abluka altındaki Gazze Şeridi'ne yönelik saldırılarında hayatını kaybeden çocuk sayısı dünyada son 3 yılda öldürülen çocuk sayısının üzerinde. Şu ana kadar henüz 1 yaşını doldurmamış bebeklerin de aralarında bulunduğu 4 binin üzerinde çocuk yaşamını yitirdi. Bu sayı her geçen gün ne yazık ki artıyor. Ancak Filistin'de hayatta kalan çocuklar da kurban. Zira çocuklar baş etmeleri mümkün olmayan bir travmayla karşı karşıya. Gazze’de akan kan durmazsa, çocukların yaşadığı bu travma onları ömür boyu etkisi altında tutacak ve çok sayıda psikolojik rahatsızlığa yol açacak. Detayları Psikiyatri Uzmanı Prof. Nesrin Dilbaz ve Çocuk Psikiyatri Uzmanı Prof. Dr. Özalp Ekinci ile konuştuk.     ""Çocuklar hayata karşı güvenini kaybetti"" Sorularımızı önce Psikiyatri Uzmanı Nesrin Dilbaz'a yöneltiyoruz. Dilbaz sözlerine; ""Ruhsal ve fiziksel bir travma çocuklarda korku, dehşet ve çaresizlik hissi yaratıyor"" diyerek başlıyor. Filistinli çocukların içinde bulundukları durumu, çocuk zihniyle neler hissediyor olabileceklerini anlatıyor. ""Kişinin kendisinin ya da yakınının ölüm ya da yaralanma tehlikesi varsa bu ruhsal travma. Gazze'deki çocuklarımızın aslında yaşadıkları durum tamamen bununla ilgili. Çocuklar biraz daha farklı yaşıyorlar travmayı. Daha farklı derken daha hafif değil, daha ağır yaşayabiliyorlar. Bir kere şiddet tehdidiyle fazlasıyla karşı karşıya geldikleri için çocuklarda travma sonrası stres bozukluğu oluşuyor. Çocukların ebeveynleri ölmese de, ebeveynlerinin korku reaksiyonlarına şahit olmaları da benzer bir problem. Ayrıca fiziksel olarak yaralanma, kaçırılma, uzuv kaybı gibi durumlarla da maalesef baş edemiyorlar. Özellikle çok ciddi fakirlik, açlık çocuklarda uzun vadede kendilerini yoksun ve değersiz hissetmeleriyle sonuçlanabiliyor."" Çocukların güvendiği insanlar ölüyor ya da yaralanıyor... Güvenli hissettiği evleri yıkılıyor... Yaşadığı şehirden ya da bölgeden sürülüyorlar. Böyle bir durumda bir çocuğun dayanıklı olması mümkün değil diyor Nesrin Dilbaz. ""Sadece hayata yönelik değil insanlara yönelik, insanlığa yönelik bir güven kaybı oluyor. Şu anda çocukların ne yaşadığını düşünün, hiçbir şeye güvenemiyorlar. İnsanlığa güvenemiyorlar, yakınlarıyla ilgili güven duygusu yok. Bırakın yarınları, bir saat sonrasında ne olacağına dair güvenleri yok. Bu tabii ki onlarda dehşet ve korku duygularının daha da artmasına yol açıyor. Kendinizden daha güçlü, fiziksel olarak baş edemediğiniz birisi tarafından geldiğinde şiddet eylemi, kendinizi daha da baskılanmış, güçsüz ve çaresiz hissedersiniz."" Nesrin Dilbaz saldırılardan kurtulan çocukların ileride ne gibi problemler yaşayacağını tarihten örnekler vererek anlatıyor: Travma sonrası stres bozukluğu, depresyon, anksiyete bozukluğu gibi ruhsal hastalıklar ortaya çıkabiliyor. İkinci Dünya Savaşı'nda gördük biz bunu. Bu şekilde ebeveynlerinden, yerlerinden ayrılan çocuklarda ileride çok belirgin ruhsal hastalıklar oluştu. Bunların hepsi özellikle çocuklarda ciddi bir travma olarak yaşanıyor. Terör saldırıları, kaçırılma, yaşam tehdidi bunların hepsi savaş sırasında çocukların karşılaştıkları durumlar ve uzun vadede çocukların gelecekteki yaşantılarını çok ciddi biçimde etkiliyor. Barış dolu bir yaşam sürdürmekte çok zorlanacaklar. Bazı yetişkinler bu hastalıktan ciddi bir dayanıklılıkla çıkabiliyorlar ama çocuklar çıkamıyor. Çocuklarda o dayanıklılık yok. Çocuğun bunu yapabilecek gücü yok. Var olan gücü de erişkinler tarafından elinden alınıyor. "" Travma üzerine en çok çalışan ülke: İsrail Travma Sonrası Stres Bozukluğu en çok Vietnam ve İkinci Dünya Savaşı sonrası görülen bir ruhsal rahatsızlık. Travma üzerine en çok çalışmalar yapan ülkelerden biri ise İsrail... Nesrin Dilbaz, İsrail'in travmaya yönelik çalışmalarına da şu sözlerle değiniyor: ""Yıllarca onlar da benzer travmalara maruz kalmışlar ama ilginç olan, şu anda benzer şeyi orada çocuklara yaşatıyor olmaları. Bakın erişkinlere yaşatıyor olmaları da zaten asla kabul görecek bir şey değil. Ama çocukların buna maruz kalması gelecekteki bütün yaşamlarını ipotek altına almak demek. Hiçbir insan bunu çocuklara yönelik isteyerek ve bilerek yapmamalı.""     ""İnsanlık tarihinin en kara günleri"" Sözü bu kez Çocuk Psikiyatri Uzmanı Özalp Ekinci'ye bırakıyoruz. Ekinci, yaşananları ""İnsanlık tarihinin en kara sayfalarından biri"" olarak nitelendiriyor. ""Çocuk ve gençlerin hayatında bu yaşanan olayların, bombalamaların, kayıpların, insanların katledilmesinin anlamı çok daha yıkıcı, çok daha geri dönülmesi geri döndürülmesi mümkün olmayan acılar oluşturuyor tabii ki. Önce şunu vurgulamak lazım. Böyle bir süreç içinde aile üyesini ya da mahallesinden bir çocuğu, bir tanıdığını bombalama sırasında kaybeden ya da yaralandığına şahit olan çocukların yaşadıkları, içinde bulundukları durum, olabilecek en yüksek şiddetteki travmadır. Burada o çocukların hepsinin travmadan sonra gelişen ruhsal tablo açısından kesin bir risk altında olduğunu vurgulamamız lazım."" Peki çocuklar bu travmayı atlatabilir mi? Özalp Ekinci, bu soruya şöyle yanıt veriyor: ""Çocukların bu travmayı ne düzeyde atlabileceği sorusu, yaşanan olayların ne kadar daha devam edeceği ile direkt olarak ilişkili. Çünkü travmatik olaylarda iyileşmenin en temel şartı, travmatik yaşantının en erken zamanda ortadan kaldırılmasıdır. Sonrasında ise çocuğun güvenli bir hayata ve uygun koşullara ulaşabilmesinin sağlanmasıdır. Bu bağlamda, saldırıların ve savaşın erken zamanda bitirilmesi şu an o bölgede yaşayan çocukların geleceğini belirleyecek. Ailesinden bir ya da birden fazla üyenin kaybı olan, kendisinde fiziki yaralanma ve kalıcı fiziki/tıbbi yaralanmaları olan çocuklarda hayat boyu devam edecek ruhsal şikayetlerin olması beklenebilir. Savaşın bitirilmesinin ardından bu bölgedeki tüm çocukların düzenli psikiyatrik ve sosyal desteğe ihtiyacı olacak."""
29,Lösemi ile mücadelede kök hücre yöntemi,Özellikle çocuklarda sıkça görülen bir kanser türü olan löseminin tedavi yollarından biri de kök hücre nakli. Bağışçıya herhangi bir zararı olmayan bu işlemle pek çok çocuk sağlığına kavuşuyor. Bunun için kök hücre bağışı yapmak büyük önem taşıyor.,Çocuk,https://www.trthaber.com/haber/cocuk/losemi-ile-mucadelede-kok-hucre-yontemi-810549.html,"Çocukluk çağında görülen kanserlerin neredeyse üçte birini lösemi oluşturuyor. Halk arasında ""kan kanseri"" olarak bilinen lösemi, en sık 1-5 yaşları arasında görülüyor. Löseminin pek çok belirtisi bulunuyor. Bunların başında halsizlik, yorgunluk, solukluk, çabuk yorulma, çarpıntı, inatçı ateş, iştahsızlık, kilo kaybı, sık tekrarlayan enfeksiyonlar, lenf düğümlerinde şişlikler, ciltte beklenmeyen morarmalar, kemik ve eklemlerde ağrı, şişlik ve hareket kısıtlılığı geliyor. Bu belirtileri fark eden ailelerin çocuklarını vakit geçirmeden bir hekime götürmeleri gerekiyor. Lösemi günümüzde erken teşhis edildiği taktirde tedavide başarı oranı yüksek bir hastalık. Tedavi sürecinde hastanın durumuna göre kemoterapi ve kemik iliği nakli olmak üzere iki yol izleniyor. Lösemi tedavisinde etkili bir yöntem olan kemik iliği (kök hücre) nakliyle ilgili merak edilenleri Sağlık Bilimleri Üniversitesi Bakırköy Dr. Sadi Konuk Eğitim ve Araştırma Hastanesi Hematoloji Bölümü Öğretim Üyesi Dr. Emine Gültürk’le konuştuk.   Kemik iliği yerine kök hücre nakli tercih ediliyor Kemik iliği nakli yerine artık basit bir işlem olan kök hücre nakli tercih ediliyor. Dr. Gültürk, bu yöntemin kemik iliği naklinden farkını şöyle açıklıyor: “Kemik iliğinden herhangi bir ameliyat ya da işlem olmadan sadece bir iğne yaparak büyüme faktörü dediğimiz yöntemle kök hücrelerin periferik kana dökülmesini sağlıyoruz. Ardından kandan kök hücreleri topluyoruz. Yani artık kemik iliği değil, hastanın kök hücreleri toplanarak bu bağış işlemi yapılıyor.” Kök hücre yöntemiyle tedavide ilk önce hastanın kardeşi, akrabaları gibi uyum sağlanabilecek yakınlarıyla işe başlanıyor. Eğer beklenen uyum bulunmazsa devreye bağış yoluyla verilen kök hücreler giriyor. Başta lösemi olmak üzere pek çok hastalığın tedavisinde kullanılan bu yöntem sayesinde gerek çocuk gerekse yetişkin pek çok hasta sağlığına kavuşuyor. Onun için kök hücre bağışı yapmak büyük önem taşıyor.   Kök hücre bağışında hangi şartlar aranıyor? Peki kimler kök hücre bağışı yapabiliyor? Öncelikle kök hücre bağışı yapmak için 18-50 yaş aralığında olmak gerekiyor. Bağışçının Hepatit B, Hepatit C ve Sifiliz hastalığı geçirmemiş olması şart. Kronik hastalığının bulunmamasının yanı sıra kanser ya da HIV (AIDS) tanısı olmaması aranan diğer koşullar. Kök hücre bağışının çok basit bir işlem olduğunun altını çizen Dr. Gültürk, “Kızılay'ın belli merkezleri var. O merkezlere gidip üç tüp kan vererek bağışta bulunuluyor. Ardından bağışçının herhangi bir hastalığı olup olmadığı araştırılıyor. Kan grubuna ve doku uyumuna göre eşleştirilme yapılıyor” diyor.   Kök hücre naklinin bağışçıya zararı yok Bağış yapılan kök hücrenin hastayla eşleşmesi durumunda ise nakil süreci başlatılıyor. Bu konuda en fazla akla gelen sorulardan biri nakil süreci ya da sonrasında bağışçının yaşayabileceği sağlık sorunları. Bu işlemin bağışçıya hiçbir zararı olmadığının altını çizen Dr. Gültürk, sözlerini şöyle sürdürüyor: “Yıllardır yapılan bir tedavi yöntemi bu. Bağışçının sadece periferik kök hücre toplama yöntemi sırasında yapılan iğnelerden dolayı 2-3 gün kadar kemik ağrısı olabiliyor. Bunun nedeni de verdiğimiz büyüme faktörlerinin kemik iliğini aktifleştirmesi. Kemik ağrılarını da ağrı kesiciler vererek azaltıyoruz. Kısacası, işlemin donöre hiçbir zararı yok.” Kök hücre nakli işlemi öncesinde ve sonrasında bağışçının hastaneye yatması gerekmediği gibi anesteziye de gerek duyulmuyor. Kemik iliği yöntemi ise anestezi eşliğinde gerçekleştiriliyor. Yine merak edilen bir başka detay da bağışlanan kök hücrelerin kendini yenileyip yenilemediği... Dr. Gültürk konuya ilişkin olarak, “Kök hücre kısa bir zaman içinde hızlıca kendini yeniliyor. Bir ay içerisinde tamamen eski haline dönüyor” diyor. TÜRKÖK'ün büyük başarısı Türkiye’de kök hücre bağışı denilince akla gelen ilk adres, kısa adı ""TÜRKÖK"" olan Türkiye Kök Hücre Merkezi. TÜRKÖK, 2015’ten bu yana kemik iliği nakli bekleyen hastalar ile bağışçıları buluşturuyor. Bugüne kadar yaklaşık 1 milyon kişi TÜRKÖK Projesi sayesinde kök hücre bağışçısı oldu."
30,Bebeklerde ve çocuklarda besin alerjileri arttı,"Besin alerjileri en fazla bebeklik ve çocukluk çağında görülüyor. Özellikle son yıllarda çeşitli nedenlere bağlı olarak bir artış söz konusu. Uzmanlar, ailelerin bu konuda dikkatli olması gerektiğini söylüyor.",Çocuk,https://www.trthaber.com/haber/cocuk/bebeklerde-ve-cocuklarda-besin-alerjileri-artti-808201.html,"Tüketilen besinler, ilkbaharda uçuşan polenler ya da kullanılan temizlik maddeleri… Alerjiye sebep olan pek çok etken bulunuyor. İnsan hayatının her döneminde görülebilen alerjilerin içinde besinlere karşı olanlar kuşkusuz önemli bir yer tutuyor. Besin alerjileri özellikle bebekler ve çocuklarda görülüyorsa daha da dikkatli olmak gerekiyor. Besin alerjisi olan bebeklerin ve çocukların gelişimlerini sağlıklı bir şekilde sürdürmesi büyük önem taşıyor. Böyle bir durumla karşılaşan ebeveynlerin vakit geçirmeden hekime başvurmasından geçiyor. Peki bebeklerde ve çocuklarda sık görülen besin alerjileri neler? Besin alerjileri kalıcı mı geçici mi? Çözüm için ne yapmak gerekiyor? Merak edilenleri Hacettepe Üniversitesi Çocuk Alerji ve Astım Bilim Dalı Öğretim Üyesi Prof. Dr. Bülent Şekerel’le konuştuk. Besin alerjilerindeki artışın pek çok nedeni var Son zamanlarda besin alerjilerinde bir artış olduğuna dikkat çeken Prof. Dr. Şekerel, bunun sadece Türkiye’ye özgü olmadığını, gelişmiş Avrupa ülkelerinde de benzer bir durumun gözlendiğini söylüyor. Prof. Dr. Şekerel, bu artışın nedenlerini şöyle açıklıyor: “Batı tipi yaşam tarzı, sezaryen doğumlar, doğal yaşamdan kopmak, sigara, çok antibiyotik kullanmak ve aşırı hijyenik bir yaşam gibi farklı etkenler var. Ancak bunların hiçbirinin tek başına bundan sorumlu olmadığını biliyoruz. Bunların ortaklaşa bir etki mekanizması üzerinde bu artıştan sorumlu olabileceklerini düşünüyoruz.” Besin alerjilerinin özellikle bebeklerde çok daha fazla görüldüğünü ifade eden Prof. Dr. Şekerel, şunları söylüyor:     Süt, yumurta, kuruyemiş ve susama dikkat Besin alerjisi konusunda en fazla merak edilen konu ise en fazla hangi yiyeceklerin veya içeceklerin buna sebep olduğu… Prof. Dr. Şekerel, bu konuda özellikle 4 besine dikkat çekerek, “Süt, yumurta, kuruyemiş ve susam dörtlüsü Türkiye’nin en büyük sorunu” şeklinde konuşuyor. Kuruyemiş denilince pek çok ürün devreye giriyor. Peki, bunların en fazla hangileri alerjiye sebep oluyor? Sorunun cevabını Prof. Dr. Şekerel’den öğreniyoruz: “ABD veya Avrupa dergilerini okuduğumuz zaman onlarda yer fıstığı alerjisini görüyoruz. Bizde ise fındık, Antep fıstığı, kaju ve ceviz alerjisi ön planda. Çünkü biz yer fıstığı tüketen bir toplum değiliz. İnsanlar neyi yerse ona karşı alerji geliştirirler.” Bunların dışında her türlü gıda da alerjiye sebep olabiliyor. Örneğin egzotik meyveler, kabak çekirdeği, balık ve kabuklu deniz ürünleri gibi… Alerji en fazla cilt üzerinde belirti veriyor Peki besin alerjisi nasıl bir belirti veriyor? Ebeveynler çocuklarının alerjik bir reaksiyonla karşı karşıya olduğunu anlayabilir mi? Prof. Dr. Şekerel, en fazla deri bulgularının görüldüğünün altını çizerek şöyle devam ediyor: “Bir gıda yendiğinde kızarıklık, kaşıntı, kabarıklık, egzama gibi belirtiler verebilir. Bunların dışında bulantı, kusma, ishal yapabilir. Öksürük, hırıltı ve nefes darlığı yapabilir. Hatta tansiyon düşmesi, bayılma, fenalık hissi gibi durumlar oluşturabilir. Bütün bunların hepsi birlikte oluştuğunda ise anafilaksi dediğimiz hayatı tehdit eden bir reaksiyon meydana gelebiliyor. Ancak sadece izole bağırsak ya da deri belirtisi veren alerjiler de olabiliyor."" “Ailenin kendi kendine teşhis koymasını istemiyoruz” Çocuğunda herhangi bir besine karşı alerji olduğunu düşünen ailelerin hemen bu konuda bir uzmana giderek gerekli tetkikleri yaptırması şart. “Ailenin kendi kendine teşhis koyup tavır almasını istemiyoruz” diyen Prof. Dr. Şekerel, bunun nelere yol açabileceğini şöyle açıklıyor: “Çünkü beslenmenin en önemli olduğu dönem çocukluk ve bebeklik çağıdır. O yüzden bebeklerin ve çocukların gıdalarını, ebeveynlerinin karar vererek kesmesini istemiyoruz. Böyle bir şüphe durumunda hekime başvursunlar. Gerekli testleri yaptırsınlar.” Alerji tespit edilen besin, hekim tarafından hemen kesiliyor. Prof. Dr. Şekerel, “Besin alerjisinde azalttık lafının bir anlamı yoktur. Ya keseriz ya da devam ettiririz. Biz azaltsın, az tüketsin gibi bir ifade kullanmayız. Çünkü eğer bir besin alerji yapıyorsa az yediğinde de çok yediğinde de alerji yapar” ifadesini kullanıyor. Alerji yapan gıdaya göre farklı yaklaşım Tedavi sürecinde çoğunlukla alerjiye sebep olan besinin yenmemesi yoluna gidiliyor. Ancak bu bütün besin alerjileri için geçerli değil. “Bazen bilerek artıra artıra yedirerek vücudun tolerans geliştirmesini tetiklemeye çalışıyoruz” diyen Prof. Dr. Şekerel, her besin alerjisi için farklı yaklaşımları olduğunu vurguluyor:     Çocuklar 3-6 aylık periyotlarla kontrol ediliyor Besin alerjisine sahip çocuklar, hekimler tarafından 3 ya da 6 aylık aralıklarla takip ediliyor. Böylece söz konusu alerjinin geçip geçmediğine ve ilerleyen süreçlerde nasıl bir yol izleneceğine karar veriliyor. “Besin alerjisinin geçtiğini düşünüyorsak o gıdayı bizim yanımızda ilk kez yedirerek vücudun tolere edip etmediğine bakıyoruz” sözleriyle tedavi süreçlerini anlatan Prof. Dr. Şekerel, önemli bir ayrıntıya da değiniyor: “Bazen bazı gıdaların işlenmiş formları tüketilirken sadece işlenmemiş formları alerji yapabiliyor. Örneğin çocuğun süte alerjisi var... Süt içtiği zaman kötü oluyor ama sütlü kek yediğinde bir şey olmuyor... Çünkü fırınlanmak o besinin alerjitesini azaltan bir işlem. Aynı şey yumurta için de geçerlidir. Biz de bunlara bakarak ne yapabileceğimizi belirliyoruz. Hastanın hayatındaki kırmızı çizgileri mümkün olduğunca azaltmaya çalışıyoruz.” 3 yaşına kadar alerjilerin büyük çoğunluğu azalıyor Besin alerjilerinin en yoğun olduğu dönem bebeklik çağı… Ancak bunların büyük çoğunluğu 3 yaşına kadar azalıyor. Özellikle süt ve yumurtada yüzde 60'lara kadar bu gerilemenin devam ettiğini belirten Prof. Dr. Şekerel, “Fakat ileri yaşta başlayan alerjiler de var. Örneğin meyve, deniz ürünlerine karşı alerjiler daha ileri yaşlarda başlar. O yüzden de besin alerjisi olan bir çocukta ileride başka bir alerjinin gelişip gelişmediğini tespit etmek için yakından takip ediyoruz” diyor."
31,Çatışma görüntüleri çocuklarda şiddet algısını normalleştiriyor,"Çocuklar terörün ve savaşın masum kurbanları… Her türden şiddet eylemlerinin çocuklar üzerinde yarattığı travmatik etkiler, onların fiziksel, psikolojik ve ahlaki gelişimleri üzerinde kalıcı zarar bırakıyor.",Çocuk,https://www.trthaber.com/haber/cocuk/catisma-goruntuleri-cocuklarda-siddet-algisini-normallestiriyor-806492.html,"Geçmişten bugüne milyonlarca çocuk savaşların ve terör saldırılarının masum kurbanları ve tanıkları oldu. Birleşmiş Milletler Çocuklara Yardım Fonu (UNICEF) verilerine göre 2015 yılından bu yana 120 binden fazla çocuk silahlı çatışmalarda hayatını kaybetti ya da yaralandı. Bu sayı İsrail’in Gazze bombardımanlarıyla önemli ölçüde arttı. Savaş sadece yakından tanığı ve mağduru olan çocukları değil, uzaktan medya aracılığı ile şiddet görüntülerine maruz kalanları da etkiliyor. Tüm bu şiddet görüntüleri çocuklarda psikolojik rahatsızlıklar ortaya çıkmasına neden oluyor. Peki, dünyanın geçtiği bu zorlu dönemde çocuklara savaş kavramı nasıl anlatılmalı? Onlara umut aşılamak, güzel bir geleceğin varlığına inandırmak neden önemli? Baykoz Üniversitesi Klinik Psikoloji Anabilim Dalı Öğretim Üyesi Prof. Dr. Gülsen Erden ile savaş görüntülerinin çocuklarda bıraktığı izleri konuştuk. Gülsen Erden’e göre geleceği inşa edecek olan yeni nesiller, dijitalleşen dünya ile birlikte çatışma görüntülerine kontrolsüzce maruz kalabiliyor ve şiddeti olağan karşılıyor.     Çocuklara savaş nasıl anlatılmalı Geleceği inşa edecek olan yeni nesiller, dijitalleşen dünya ile birlikte çatışma görüntülerine kontrolsüzce maruz kalabiliyor. Erden, bu durumun çocuklarda şiddetin kabul edilebilir hatta normal olduğu algısını oluşturabileceğine dikkat çekiyor. Peki, çocuklara savaş ve başka insanlara zarar vermenin normal olmadığı nasıl anlatılmalı? “Çocukları korkutacak, heyecanlandıracak hatta paniğe kapılmalarına sebep olabilecek açıklamalar yapılmamalıdır. Ayrıca henüz doğruyu yanlışı ayırt edemeyecek yaşta oldukları unutulmadan, ayrımcılığa girmeden olabildiğince nötr açıklamalar yapılmalıdır. Bu yaştaki çocuklar için haksızlık anlaşılabilir değildir. Ve haksızlığa uğramak dünyaya ve kendilerine güveni sarsacak bir durumdur. Güvenin sarsılması onları kaygılandıracaktır.”   Savaş anlatılırken; şiddeti övmek, savaşı bir çözüm yolu olarak göstermek çocukların ahlaki gelişimini olumsuz yönde etkiliyor. Bu açıklamalardan kaçınmanın önemini Gülsen Erden şöyle anlatıyor: “Çocuklar için olası risklerden biri otorite figürleri tarafından sergilenen şiddet eylemlerinin ahlaki olarak kabul edilebilir olduğunu düşünmeye başlamalarıdır. Bu nedenle savaşa dair siyasi, kişisel yorumlardan kaçınılmalı sadece açık olumsuzluklar ve çocuk ‘nasıl kendini güvende hisseder?’ sorusunun cevabına odaklanılmalıdır.” Çocukları şiddet görüntülerinden nasıl korunur? Dijitalleşen dünyada çocukları savaş ya da terör saldırıları görüntülerinden korumak oldukça zor. Korku, kaygı ve güven duygusunda sarsılma, bu tür görüntülerin çocuklarda gözlenebilen etkilerinden sadece birkaçı… Çocukların yaşadığı kaygıları azaltmak ise ebeveynlere düşüyor. Gülsen Erden, çocuklarla nasıl iletişim kurulması gerektiğine dair şu önerilerde bulunuyor. “Çocuğa konuşma fırsatı yaratılarak ne hissettiği ve nasıl olduğu anlaşılmaya çalışılmalıdır. Konuşma esnasında sakin bir ses tonuyla çocukla aynı hizada olup yüzüne bakarak konuşmayı sürdürmek gerekir. Bazı çocuklar susar, içe çekilir ve soru sormadan olayı kendi içinde yaşar. Çocukların konuşmama nedenlerinin bulunması önemlidir. Çocuklar anne babalarının kendileriyle yakından ilgilendiğini ve onu dinleyip anlayabileceğini açık bir biçimde hissederlerse yaşantılarını paylaşmaya gönüllü olurlar. Savaşa ilişkin görüntüler ve haberlere erişimde ise öncelikle ev içinde tekrarlı dinleme ve izlemelerden kaçınılması, ağır konuların çocuklardan uzak konuşulması gibi önlemler işe yarayacaktır. Her şeyden önce anne ve babalar telefonları, tabletleri ya da televizyon haberleriyle fazla vakit geçirmekten kaçınmalı ve kendi ekran saatlerini de kontrol altında tutmalıdırlar. Çocukların görerek ve gözlemleyerek örnek aldıkları unutulmamalıdır. ”
    Ebeveynlerin sağlıklı iletişim kurmadığı, olayı yok saydığı durumlarda ise çocuğun kaygısı yükselebiliyor. “Çoğu zaman çocuğun bakımından sorumlu yetişkinler, belki biraz da kendi endişelerini bastırmak için çocuklarıyla travmatik olaylar hakkında pek de konuşmak istemezler; sanki o olay hiç olmamış ya da önemli değilmiş gibi davranırlar. Bu durum, çocukların olaylar hakkında kendi senaryolarını, kendi varsayımlarını üretmelerine neden olur. Ancak, çocuğun kendi kafasında kurguladığı durum belirsizlikler taşıdığı, tahminlere dayandığı için çocuğu çok rahatsız eder.” Çocuklar kendilerini mi suçluyor? Savaş ve çatışmaların yaşandığı kaotik ortamların çocuklar üzerindeki fiziksel ve sosyal etkilerini açıkça görmek mümkün... Özellikle bu olumsuz etkilere doğrudan maruz kalan ya da tanık olan çocuklar yoğun korku ve çaresizlik duygularıyla boğuşuyor. Prof. Gülsen Erden, ""Bu korkular olayın tekrarlanacağına, yaralanmaya ya da ölüme, yalnız ve savunmasız kalmaya, yaptıkları yanlışlar nedeniyle cezalandırılmış olmaya ya da suçlanmaya ilişkin olabilir"" diyor ve sözlerini şöyle sürdürüyor:  ""Savaş travmasına maruz kalan çocuklar, travma sonrası stres bozukluğuna işaret eden ve uygun şekilde ele alınmadığında gelişimi olumsuz yönde etkileyebilecek olan birtakım tepkiler gösterebilirler. Örneğin hareketlilik, uyku ve iştah problemleri, dikkatini verememe, çabuk sinirlenme, huzursuzluk, korku ve yalnız kalamama gibi belirtiler ortaya çıkabilir. Savaş yaşantısına bağlı travma sonrası stres bozukluğunun diğer belirtileri arasında tedirginlik, gerginlik, irkilme durumları, huzursuzluk, öfke patlamaları ve saldırgan davranışlar sayılabilir."" Bu noktada çocuklara güven ve umut vermek büyük önem taşıyor. Peki nasıl? Çocukların sarsılan güvenini onarmak mümkün mü? Gülsen Erden atılabilecek adımları şöyle özetliyor: ""Alınacak ilk ve birincil önlem, çocuğun içinde yaşadığı alışageldiği günlük yaşam biçiminin korunması. Çocuğun savaş ve şiddet görüntülerinden olabildiğince uzak tutularak yakınlarıyla ya da güvendiği kimselerle birlikte etkileşim içinde vakit geçirmesinin sağlanması önemli. Güven içinde olduğu, yalnız olmadığı konusunda çocuğun sık sık rahatlatılması, duygularını ifade etmesine izin verilmesi, savaş ve benzeri ürkütücü üzücü olaylar olduğunda bunları hissetmenin normal olduğu söylenerek rahatlatılması gerekir. Çocuklara sık sık sarılarak, yakınında olarak, daha çok zaman ayırarak sevildiğinin ve değerli olduğunun ifade edilmesi, yaşanan tüm zorlukların aşılabileceğine dair umut aşılanması da önemlidir."" Grafik: Hafize Yurt"
32,Kardeşler arası kıyaslama çocukları nasıl etkiliyor?,Kardeşler arasındaki ilişki ele alındığında akla gelen ilk kavramlardan biri de 'kıskançlık' olur. Kıskançlığın kaynağında ise anne babanın tavrı yatıyor. Kardeşler arası kıyaslamanın çocuk dünyasına etkisine yakından baktık...,Çocuk,https://www.trthaber.com/haber/cocuk/kardesler-arasi-kiyaslama-cocuklari-nasil-etkiliyor-802229.html,"Anne-babanın sevgisi için girilen kıskançlığa ve rekabete dayanan, zaman zaman da sevgi ve arkadaşlık boyutuyla öne çıkan ikircikli bir ilişki türü kardeşlik... Bu ilişki anne ve babayla kurulan bağın hemen ardından geliyor. Dolayısıyla da iç dünyamızın şekillenmesinde oldukça etkili oluyor. Çocuklar ailenin yeni üyesiyle anne ve babanın ilgisini, zamanını, yeri geldiğinde kendi odasını ve oyuncağını paylaşmak zorunda kalabiliyor. Bir diğer yandan da; tek çocuk olmanın yalnızlığını hafifleten, anne babanın tüm dikkatinden sıyrılabilmeyi sağlayan rahatlayıcı bir işlevi de var kardeşliğin. Uzmanlar tüm bu ikilemler içerisinde kardeşlerin dengeyi bulabilmesi, anne ve babanın rehberliği sayesinde olabilir diyor. Biz de Uzman Klinik Psikolog Seda Aydoğdu ile oldukça komplike gözüken ancak aslında basit bir dinamiğe dayanan kardeşlik ilişkisini konuştuk. Kardeşler arası kıyaslamanın çocuk dünyasına etkisine yakından baktık.   ""Sen daha..."" ile başlayan cümleler: Kardeşler arası kıyaslanma Kardeş ilişkileri ortak oyunların, paylaşılan sırların yaşam boyu hatırlandığı, yetişkinlik dönemlerinde de kılavuz olan oldukça doyurucu bir ilişki türü. Ancak kardeşler arası kıskançlık bütün bu olumlu duyguları gölgeleyebiliyor. Uzman Klinik Psikolog Seda Aydoğdu, çocukların kıskançlık gibi yoğun ve güçlü duyguları anne ve babalardan öğrendiğini, ancak eğer ebeveynler bu duyguyu yönetmek konusunda çocuğa rehber olamazsa kardeş kıskançlığının ortaya çıktığını anlatıyor. “Anne ve babalar her zaman kapsayıcı ve dönüştürücü olabilmeye çalışmalıdır. Kardeşler arası ilişkilerin sağlıklı bir düzlem içerisinde yürütülmesi anne ve babanın ortak tutumları ve yönlendirmeleriyle olacaktır."" Sen daha tatlısın, sen daha akıllısın, sen daha yaramazsın... Farkında ya da olmadan kardeşler arasında bu tür kıyaslamalar olabiliyor. Çocuğun sahip olduğu sevgi ve ilginin elinden alınıp yeni gelene verildiğini görmesi bir yana, çocuklar ‘abi ve abla’ olarak da tanımlanarak yepyeni sorumluluklarla da karşı karşıya kalıyorlar.   Seda Aydoğdu bu durumun kıskançlığı tetiklediğine vurgu yapıyor. ""Uyması gereken ve uyamadığında 'ablalar/abiler böyle yapmaz' diye eleştirilmesi çocuğun sahip olduğu kıskançlığın kontrolsüz bir şekilde ortaya çıkmasına sebep olacaktır. Zaman içerisinde bu durum öfke problemleri, kendine ve çevresine zarar verme, karşıt olma, karşıt tepki geliştirme gibi sorunlara yol açabiliyor. Bunların yanı sıra içe kapanma, düşük öz güven ve gerileme olarak tanımladığımız yaşından daha bebeksi davranışların da (mesela alt ıslatma, tekrar meme emmek isteme, parmak emme, bebeksi konuşmalar gibi) görülme ihtimali oluyor."" Kıyaslanan kardeşler arası iletişim nasıl etkileniyor? Birçok anne ve baba çocuğunu motive etmek adına “iyi niyetli benzetmeler” şeklinde kıyaslama yapsa da bu durum çocuğun özgüveninin düşmesine yol açıyor. Peki kıyaslama çocuğun kardeşine bakış açısını da değiştiriyor mu? Kıyaslamaya maruz kalan çocuk kendisini nasıl hissediyor? Seda Aydoğdu anlatıyor: ""Çocuk temelde kendisi olarak sevildiğini ve kabul gördüğünü hissedemiyor, anne ve babanın koşulsuz sevgisi ve kabul görmesini yine anne ve babanın koyduğu hedeflere ulaşabilmesi ile ilişkilendiriyor. Çocuk bu hedeflere ulaşamazsa veya beklenen davranışı sergileyemez ise kendisini yetersiz, değersiz ve sevilmeyen bir çocuk olarak tanımlayacaktır. Bütün bu olumsuz duygular kardeşe yönelik agresif tutumların ortaya çıkmasında da artışa sebep olacaktır.""   Kıyaslama çocuğun çevresiyle ilişkisini de etkiliyor Kıyaslama sadece kardeşler arası boyutta değil, arkadaşlık, sınıf ortamı veya akrabalık içerisinde de sıkça görülüyor. Çocuklara kurulan ""sen daha"" ile başlayan cümleler, onları sosyal ilişkilerden okul başarısına, birçok alanda olumsuz etkiliyor. ""Kıyaslama davranışı çocuğun kendisiyle olan ilişkisini, akranlarıyla olan ilişkisini, akademik performansı ile ilişkisini ve geleceğine olan yatırımını da olumsuz olarak etkilemektedir. Kıyaslamada öne çıkan kardeşin performans kaygısı yaşama ihtimali yüksektir. Sevilebilme ihtimali başarıya odaklıdır ve aksi bir durumda anne baba sevgisini kaybedeceği düşüncesi kendilik algısının değersizlik üzerine inşasına sebep olabilir.”   Peki ne yapmak gerekiyor? Sen daha ... ile başlayan cümleler yerine nasıl cümleler kurulmalı? Seda Aydoğdu ebeveynlerin hangi cümleleri kurarken dikkatli olmaları gerektiğini şöyle örneklendiriyor: ""Sen daha akıllısın, sen daha uslusun gibi cümleler yerine bireysel farklıklara, güçlü yönlere vurgular yaparak çocukları geliştirmek ve yönlendirmek önemlidir. 'Ne kadar yaramazsın biraz kardeşin gibi ol ve otur yerine' gibi cümleler yerine 'hiç bitmeyen bir enerjin var bu enerjin beni çok şaşırtıyor ve mutlu ediyor' diyerek çocuğu enerjisini atabileceği aktivitelere yönlendirerek onu kırmadan, kıskançlık duygusunu körüklemeden ve bu enerjisini sağlıklı bir şekilde dönüştürmesine kılavuz olarak yönlendirmeliyiz. “"
33,Çocuklarda bu mevsimde artan solunum yolu enfeksiyonuna karşı ne yapılmalı?,"Sağlık Bakanı Fahrettin Koca, özellikle eylülden itibaren görülmeye başlayan solunum yolu enfeksiyonlarına ilişkin Çocuk Enfeksiyon Hastalıkları Uzmanı Prof. Dr. Ateş Kara'nın açıklamalarını paylaştı.",Çocuk,https://www.trthaber.com/haber/cocuk/cocuklarda-bu-mevsimde-artan-solunum-yolu-enfeksiyonuna-karsi-ne-yapilmali-799230.html,"Bakan Koca, sosyal medya hesabından yaptığı paylaşımda, ""Çocuklar bu haftalarda neden sık hasta oluyor? Ne yapmalı?"" ifadesini kullanarak, konuya ilişkin Çocuk Enfeksiyon Hastalıkları Uzmanı Prof. Dr. Ateş Kara'nın videolu açıklamalarına yer verdi. Söz konusu videoda Prof. Dr. Kara, şunları kaydetti: ""Solunum yolu enfeksiyonları özellikle kış aylarında ama baktığımız zaman eylül ayından itibaren görülmeye başlıyor. Özellikle çocukların okullara başlaması, kreşlere, ana sınıflarına dönmeleriyle birlikte bir araya gelmeleri de kendi taşıdıkları mikroorganizmaları, bakterileri ve virüsleri bir diğeriyle paylaşmasına neden oluyor. Ve böyle olunca da özellikle çocuklar okullara başladıklarında kreşe gittiklerinde ana sınıfına gittiklerinde, ilk günlerde, haftalarda ve özellikle de ilk ay içerisinde çok sık hastalanıyorlar.""    ""El yıkama alışkanlığını kazandırmalıyız"" Kara, çocukların eve kıyasla okula gittiğinde daha fazla bakteri ve virüsle karşı karşıya geldiğini hatırlatarak, şunları söyledi: ""Buradaki en önemli nokta okula gitmeleriyle birlikte bu artışın bizim doğal olduğunu bilmemiz ama bunların bir kısmını en azından önleyebileceğimizi de aklımızda tutmamız. Önleme derken özellikle çocuklara el yıkama alışkanlığını kazandırmamız. Ders aralarında teneffüse çıkmalarını, açık alana çıkmalarını ve özellikle de öğretmenlerimizden ve öğrencilerimizden ders aralarında sınıfların camlarının açılarak havalandırılmasının sağlanmasının çocuklardaki enfeksiyon sayısını azaltacağını hatırlatmamız çok büyük önem taşımakta."""
34,Çocukların internetteki istismar görüntülerinin paylaşımı yüzde 1800 arttı,"İnternet İzleme Vakfı (IWF) bugün yaptığı açıklamada, cinsel istismara uğrayan çocukların fotoğraf ve videolarının paylaşımının son on yılda yüzde 1800 arttığını duyurdu.",Çocuk,https://www.trthaber.com/haber/cocuk/cocuklarin-internetteki-istismar-goruntulerinin-paylasimi-yuzde-1800-artti-798895.html,"İngiltere merkezli sivil toplum kuruluşu IWF, internet ortamında çocukların cinsel istismar ve işkence görüntülerinin alınıp satılma suretiyle paylaşılma oranlarının son on yılda yüzde 1800 arttığını açıkladı. IWF yaptığı açıklamada, çevrimiçi çocuk cinsel istismarı materyallerinin yayılmasını önlemek adına şirketleri, siyasetçileri ve ebeveynleri gizlilik önlemleri almalarını sağlamaya davet etti.  Uçtan uca şifreleme ile çocukları korumak mümkün IWF, “Uçtan uca şifrelenmiş özellikler ile çocukları ve gizliliği korumak mümkün. Şirketleri, mesajlaşma hizmetlerinde halihazırda uçtan uca şifreleme kullanıyorlarsa veya kullanmak üzerelerse, güvenlik önlemleri de almalarını sağlamaya çağırıyoruz. Bu önlem ile birlikte çocukların istismar edildiği görüntüler paylaşılamayacak ve ticaretinin yapılmasına izin verilmeyecektir” açıklamasında bulundu. "
35,Çocuklara ekran eşliğinde yemek yedirmek neden tehlikeli?,"Çocuklar yemek yemeden oyuna, vakitlerinin büyük bölümünü ekrana bakarak geçiriyor. Uzmanlar özellikle ekran eşliğinde yemek yemeninin yol açtığı tehlikelere dikkat çekiyor.",Çocuk,https://www.trthaber.com/haber/cocuk/cocuklara-ekran-esliginde-yemek-yedirmek-neden-tehlikeli-798271.html,"Obezite, yeme problemleri, dijital bağımlılık, algı bozuklukları... Çocuklarda artan bu tür problemlerin kaynağında kuşkusuz ekrana aşırı maruz kalmak yatıyor. Özellikle zor yemek yiyen çocukları beslerken dikkat dağıtmak için bir şeyler izlemelerine izin vermek, bu tür tehlikeleri artırıyor. Haberimizde çocukların yemek ve ekran ilişkisini ele aldık ve sorularımızı TRT Çocuk Uzman Yardımcısı Sena Avcılar' Esen'e yönelttik.   Çocuklar ailelerini örnek alıyor Neredeyse bütün aileler çocuklarının ekranla çok vakit geçirdiğinden yakınıyor. Dikkatlerden kaçan gerçekse, çocukların alışkanlık edinirken ebeveynlerini örnek aldığı. Eğer yemek yerken bir şeyler izlemeyi seviyorsanız, çocuğunuzun da aynı davranışı göstermesine şaşırmamalısınız. Ancak yemek yerken bir çocuğun ekrana maruz kalmasıyla yetişkinin kalması farklı sonuçlar doğruyor. Bu farklılıklara ve nasıl engellenebileceğine geçmeden önce, TRT Çocuk Uzman Yardımcısı Sena Avcılar Esen, çocuk ekran ilişkisinde ebeveynlerin rolünü bize anlatıyor: ""Ebeveynler ekranları çocuk bakıcısı olarak görüyor. Dahası çocuğun oyalandığını düşünerek onların gelişiminin olumsuz yönde etkileneceğini göz ardı ediyorlar. Bebekler ellerinde sürekli telefon olan ebeveynleri gördüklerinde hem bir sosyal öğrenme süreci yaşıyor, hem de ebeveynlerinden onlara aktarılan iletişim biçimini ediniyorlar. Çocuklar ailelerini örnek alarak ekran karşısında yemek yiyorlar. Araştırmalar da bunu doğrulamaktadır."" Amerikan Pediatri Derneği’ne göre, 2 yaşın altındaki çocukların ekrana maruz kalmamaları gerekiyor. 2-5 yaş aralığındaki çocukların ise ekran ile geçirdikleri süre günde 1-2 saati geçmemeli.     Ekran ailelerin rüşvet unsuru  Esen, 12 yaşına kadar çocukların gelişimindeki kritik dönemlerin ekran nedeniyle sekteye uğrayabileceği konusunda uyarıda bulunuyor ve yine ebevenlerin alışkanlıklarına işaret ediyor: ""Ebeveynlerin ekran karşısında yemek yeme alışkanlığı ve çocukların ekran karşısında yeme alışkanlığı birbiriyle doğru orantılı. Ailelerin ellerinde yemekte dahi sürekli telefon gören veya evde sürekli televizyon eşliğinde yemek yenen bir ortama maruz kalan çocuk bunu hayatına uyumlamakta ve ekran karşısında yemek yemektedir."" Bazen de aileler bir rüşvet unsuru olarak ekranı kullanabiliyor. Çünkü çocuklar, ailenin onların yemek yemesini ne kadar istediğini bildiği için bunu aileye karşı kullanırlar ve karşılığında ailelere istediklerini yaptırırlar. Böylece yemek yemeye karşı olumsuz yönde bir şartlanma durumu oluşur.""   Ekrana maruz kalarak beslenen çocuklar ile kalmayanlar arasında ne gibi farklılıklar var? 2000’lerin başında bir çocuk için tek seçenek televizyonken günümüzde çocuklar telefon, televizyon ve tablet gibi ekranlara neredeyse doğumdan itibaren maruz kalıyor. Dolayısyla çocuklar için ekranlardan uzak durmak oldukça zor. Sena Avcılar'ın da söylediği gibi özellikle 10 yılı aşkın süredir ekranın bir tür çocuk bakıcısı görevi gördüğü düşünüldüğünde, yol açtığı dezavantajlar daha somut bir şekilde karşımıza çıkıyor. Peki son 10 yılda ekrana maruz kalarak beslenen çocuklar ile kalmayanlar arasında ne gibi farklılıklar oluştu? Araştırmalar ne diyor? Sena Avcılar bu farklılıkları şöyle sıralıyor:   ""Ekrana uzun süre maruz kalan çocuklar daha az hareket ediyor ve az hareket etmek ise obeziteyi tetikleyebiliyor. Yapılan araştırmalarda ergenlik dönemi öncesinde günde 3 saatin üzerinde ekran başında zaman geçmenin, dikkat eksikliği ve hiperaktivite bozukluğu ile ilişkili olduğu bulunmuştur. Okul öncesi dönemde ekrana maruz kalmanın ise obezite ile ilişkili olduğu bulunmuştur. Çok uzun süre (5 saat üzeri) ekrana maruz kalan 5-10 yaş arasındaki çocukların, günde 2 saat maruz kalan çocuklara göre kilo artış riskinin beş kat daha fazla olduğu görülmüştür. Araştırmaların ortak noktası uzun süre televizyon izlemenin ve ekrana maruz kalmanın obeziteyi tetiklediği yönünde. Obez olan çocukların neredeyse yarısı günde iki saatten fazla televizyon izlemekte ve normalin üçte biri oranında fiziksel aktivitede bulunmaktadır. Ekran başında yemek yiyen veya bazen yemek yiyen çocukların görsel algı ve dikkatlerinin ekran başında yemek yemeyen çocuklardan daha düşük olduğu da bulunmuştur. Ekran başında yemek yeme, bilişsel ve fiziksel gelişimi olumsuz etkilemenin yanı sıra kilo almaya bağlı olarak psikolojik olarak da olumsuz etkide bulunmaktadır.""   Ekran önünde yemek tokluk hissini engelliyor mu? Peki, ekran önünde yemek neden obeziteyle bu denli ilişkili? Sena Avcılar bu durumu tokluk hissinin kaybolması olarak açıklıyor ve çocukların yediği şeye odaklanamadığını anlatıyor: ""Açlık ve tokluk hissinin farkına varamıyorlar. Çocukların böylece ne yediklerini ve neyi ne kadar yediklerini fark edememeleri obeziteyi tetikleyici bir etken olarak karşımıza çıkıyor. Ekran karşısında yemek yeme çocuklar için dikkat dağıtıcı bir etken olarak görülmektedir. Ekrana maruz kalmak çocuklarda uyku süresinin kısalmasına sebep olmaktadır. Kısa uyku süresi ve buna bağlı olarak da düşük uyku kalitesi çocuklarda, açlık hissetmeye ve iştahta artışa sebep olmaktadır. Böylece kısır döngüye giren çocuklar düşük uyku kalitesi sonucunda daha fazla açlık hissederler. Çocuklar ekran karşısında yedikleri için miktar olarak daha fazla besin tüketirler. Bu döngü sonucunda da çocuklarda aşırı kilo artışı ve obezite tetiklenir. Araştırmalara göre ekran karşısında hiç yemek yemeyen veya çok ender olarak yemek yiyen çocukların cips ve soda tüketimi daha azdır. Ekran gibi dikkat dağıtıcı unsurlar olmadığı zamanlarda, çocuklar ne yemek istediklerine karar verebildiklerinde ve kendi porsiyonlarının miktarını belirleyebildiklerinde daha kolay beslenmekte, besinleri reddetme oranları azalmakta ve sevmedikleri besinler hakkında daha az şikayette bulunmaktadır."" Ekransız bir yeme rutini oluşturmak mümkün mü? Bu soruya olumlu cevap vermek özellikle ekran alışkanlığını kazanmış aileler için zor olsa da, TRT Çocuk Uzman Yardımcısı Sena Avcılar Esen ebeveynlerin nelere dikkat etmesi gerektiğini madde madde sıralıyor. Gelin o maddelere yakından bakalım. Çocuk ve yemek yeme arasında bir ilişki kurulmalı. Aileler önemli olanın yemeğin çocuğun midesine girmesi değil, çocuğun farkında olarak yemesi olduğunun bilincine varmalı. Yeme probleminin ortaya çıkmaması için aileler çocuğun yemekle temasını sağlamalı ve bunu yaparken ekran gibi bir aracı kullanmaktan kaçınmalı. Çocuklara zorla yemek yedirilmemeli. Ekran bir rüşvet unsuru olarak kullanılmamalı. Aileler çocuğun yemek yemesi konusunda kaygılı olmamalı. Çocuk yememekte diretiyorsa bir sonraki öğüne kadar bir şeyler atıştırmasına izin verilmemeli. (Bu sayede çocuk öğünleri saatinde yemeyi öğrenebilecektir.) Yemek yeme, çocuk için olumlu olarak algılanmalı. Yemeğin olumlu bir şekilde sunulması, çocuğun yemeği olumlu olarak algılamasını kolaylaştıracaktır. (Mesela çocuğun sevdiği ve tercih ettiği tabak ve bardaklar kullanılabilir.) Grafik :Hafize Yurt"
36,“Kare Takımı: Gizemli Ada” 29 Eylül'de sinemalarda olacak,"TRT Çocuk’un sevilen çizgi dizisi 'Kare', bu kez sinema filmiyle küçük dostlarıyla buluşacak. 'Kare Takımı: Gizemli Ada' adlı animasyon filmi 29 Eylül’de beyaz perdede olacak.",Çocuk,https://www.trthaber.com/haber/cocuk/kare-takimi-gizemli-ada-29-eylulde-sinemalarda-olacak-797217.html,"TRT Çocuk’un ilgiyle takip edilen çizgi dizisi 'Kare' beyaz perdeye aktarıldı. “Kare Takımı: Gizemli Ada” isimli animasyon filmi, 29 Eylül'de sinemalarda olacak.
Böylece bu yıl TRT ortak yapımı yedinci animasyon filmi vizyona girecek. Filmin üç yıllık bir süreçte tamamlandığını söyleyen yönetmen ve yapımcı Orhan Bal, ""Türkiye'de nadir aslında 2D film yapan bir stüdyoyuz. Tabii ki senaryoyla başlayıp en son beyaz perde diyebileceğimiz bir görüntüye ulaşması kolay bir iş değil. Yani 18-20 aşamadan geçen bir süreç bu. Her süreçle ilgili arkadaşlarımız çok özverili çalıştı."" dedi. Bal, TRT'yle çalışmaktan memnuniyetini belirtti. ""TRT kanalı aracılığıyla sevildiği, kitlelere ulaştığı, tüm Türkiye'de sevilen bir dizi oldu. Tabii ki bunun sinema filmini yapmaya karar verdiğimizde TRT'den her anlamda destek gördük. Gerek filmimizin kurgusal anlamda, filmimizin tanıtımı anlamında çok ciddi bir destek görüyoruz TRT'den."" Filmde farklı sürprizler de olacak “Kare Takımı: Gizemli Ada”, izleyicileri, bir adada düzenlenen “Renkli Notalar Müzik Yarışması”na ortak edecek. Rakip ailelerden en küçük üyelerin kaybolmasıyla işler karışacak, heyecan ve gizem artacak. Kare Takımının çözüm için adaya gelmesiyle asıl macera başlayacak. TRT ortak yapımı filmde farklı sürprizler de olacak. ""Bizim TRT Çocuk'ta diğer bir fenomen dizimiz ""Kehribar ile Boncuk"". Reytingleri çok iyi, çocuklar çok seviyor. Biz madem ikisi de benzeri dünyaların karakterleri iki sevilen karakteri, iki seviyenin çizgi filmi tek bir filmde buluşturalım istedik. Ortaya çok tatlı bir uyum çıktı."" Film, TRT Çocuk’un uzman psikologları, çocuk gelişim uzmanları ve içerik editörlerinin katkılarıyla hazırlandı. Filmin senaryosunu Ali Salman kaleme aldı. 2D animasyon tekniğiyle hazırlanan filmin eğlenceli müziklerini ise Burak Çambel hazırladı. "
37,Yaz tatilinde bozulan beslenme düzenini toparlama zamanı,"Beslenme hayatımızın her döneminde olduğu gibi okul çağı çocuklarında da çok önemli. Öğrenciler yaz tatilinden çıktıkları için daha düzensiz beslenme eğilimindeler. Peki, çocukların bozulan beslenme düzeni için nelere dikkat edilmeli?",Çocuk,https://www.trthaber.com/haber/cocuk/yaz-tatilinde-bozulan-beslenme-duzenini-toparlama-zamani-795038.html,"Tatilde çocuklar da daha geç uyuyor, uyanıyor, kahvaltı daha geç saatlere sarkıyor... Dondurma, fast food, paketli gıdaların kontrolünü ise birçok ebeveyn esnetebiliyor, yaz döneminde beslenme düzensizlikleri daha fazla oluyor. Gelişme çağındaki çocuklarda yetersiz beslenme nedeniyle demir, kalsiyum, D vitamini, iyot eksiklikleri daha sık görülebiliyor. Okulların açılmasıyla bu düzensiz durum her ne kadar biraz normale dönecekse de, ailelerin alacağı önlemlerle bu süre daha da kısalabilir. Peki, nelere dikkat etmek gerekiyor?
Düzenli ve sağlıklı beslenme rutini kısa sürede nasıl oluşturulur?
Beslenme alışkanlıkları çocukların başarısını nasıl etkiliyor?   Kahvaltının önemi... Uzman Diyetisyen Hülya Yiğit, çocuklar için özellikle kahvaltının önemine dikkat çekiyor, günün ilk öğünü için ""olmazsa, olmaz"" diyor. ""Okula gitmeden önce mutlaka kahvaltı yapmalarını öneriyoruz öğrencilerin. Çocuk iştahsız olarak uyanabiliyorlar bazen. İştahsızlık durumunda da en azından proteini için bir peynir, bir dilim ekmek alınabilir okula gitmeden önce. Ya da ev yapımı poğaçalar, sandviçler tercih edilebilir. Tabii ki velilerin de bu sağlıklı beslenme rutinlerini oluşturması gerekiyor."" Bir diğer konu, beslenme çantası... Uzman Diyetisyen Hülya Yiğit, ""Beslenme çantası götürmelerini mutlaka öneriyoruz"" diyor ve ekliyor: ""Aslında okul kantinlerinde de daha sağlıklı besinler bulabiliyor çocuklar. Ama tabii ki dışarıdan temin etmelerini sınırlayamıyoruz. Bu noktada velilerin de aslında kontrollü olması gerekiyor. Beslenme çantası bu nedenle önemli. Çocuklar fast food yiyecekleri tercih etmek istiyor. Bu noktada ya evden beslenme çantası götürülecek ya da çocuğun en azından günde bir süt içmesi, bir bardak yoğurt yemesi gerektiğini bilmesi gerekiyor. O konuda yönlendirilmesi gerekiyor çocuğun.""   Yetersiz beslenen çocuklarda vitamin eksikliği görülüyor Hülya Yiğit, gelişme çağındaki çocukların yetersiz beslenmesinin birçok sorunu beraberinde getirdiğini anlatıyor: ""Eğer günlük bir tane süt, yoğurt, yeterli peynir tüketmiyorsa, protein almıyorsa bu noktada demir eksikliği, kalsiyum, D vitamini, iyot eksiklikleri olabiliyor. Yiğit, fast food dışında hangi besinlerden uzak durulması gerektiğini şöyle sıralıyor: ""Genelde meyve sularını çok önermiyoruz. Şekersiz meyve suları yani sadece meyvenin kendisinden yapılan meyve suları var. Onları da tercih edebiliriz istersek kahvaltılar için ya da gün içindeki enerji ihtiyaçları için. Ara öğünlerde daha çok kek meyve suyu tercih edilir. Biz bunları çok tercih etmiyoruz. Çikolata, şekerleme çok tercih edilmesin. Onun yerine potasyumdan, magnezyumdan zengin olan kuru meyveler, cevizler daha çok bunlar tercih edilsin istiyoruz. Fruktozdan zengin besinler, paketli gıdalar obezitenin birinci nedeni olarak görülüyor ergenlik ve okul çağı çocuklarında.""   Beslenme alışkanlıkları başarıyı etkiliyor Sadece sağlık değil, çocukların bilişsel aktiviteleri de doğru beslenmeden nasibini alıyor. Dolayısyla okul başarısı da.. Hülya Yiğit doğru beslenmenin eğitim hayatına yansımasını şöyle anlatıyor: ""Trans yağların çok fazla kullanılması hem bilişsel aktiviteleri etkiliyor hem de yüksek miktarda alındığında vitamin, mineral eksikliğine yol açıyor. Yeterli beslenen çocukların bilişsel aktivitelerinin daha yüksek olduğu görülüyor. Okul başarısı, hafızası daha güçlü oluyor. Çocukların hafızalarını güçlendiren iki şeyden birisi örneğin Omega3, bir tanesi de beyin jimnastikleri oluyor. Mesela Omega3 alımını da daha çok balık tüketimi yaparak alsın istiyoruz. Takviye gıdaları çok tercih etmiyoruz. Hiçbir zaman yeterli beslenmenin yerini tutmuyor. Çünkü biz mesela bir balığı yerken balıktan protein, kalsiyum, omega3'ü alırken, takviye gıdadan aldığınız tek şey omega3 oluyor. Yani besinlerin de birbiriyle etkisi var. Bu önemli bizim için.""
  Grafik: Hafize Yurt"
38,Yapay zeka araçları çocuk gelişimi üzerinde bir tehdit mi?,"Birleşmiş Milletler’in eğitim, bilim ve kültür kurumu UNESCO, yayınladığı kılavuzda okul çağındaki çocukların üretken yapay zeka araçlarını kullanmasına dikkat çekti.",Çocuk,https://www.trthaber.com/haber/cocuk/yapay-zeka-araclari-cocuk-gelisimi-uzerinde-bir-tehdit-mi-794926.html,"Yayınlanan kılavuzda ChatGPT gibi programların çocuk gelişimini olumsuz etkileyebileceği ve belli bir yaş sınırlaması getirilmesi yönünde çağrıda bulunuldu.
Biz de bu konuyu hem sokağa hem de uzmanına sorduk. “Sizce çocukların yapay zeka kullanımında yaş sınırlaması olmalı mı?” Ankara sokaklarında sorduğumuz bu soruya birçok kişinin yanıtı benzerdi. Çoğunluk, küçük yaşlarda yapay zeka araçları kullanımının çocuklar üzerinde zararlı olabileceği ve yaş sınırlaması olması yönünde görüş belirtti. Aynı soruyu bir de Ankara Yıldırım Beyazıt Üniversitesi Sağlık Bilimleri Fakültesi’nden Doç. Dr. Dilek Altun’a sorduk. Çocuk gelişimi uzmanı Altun’un görüşü de sokağın sesini doğrular nitelikte. “Riskler içeriyor” Üretici yapay zeka uygulamalarının internet üzerindeki hazır veri setleri üzerinden algoritmalarla çalıştığını ve bunun yetişkinlere göre tasarlandığını belirten Altun, çocukların bu araçları kullanmasının doğuracağı riskleri şu sözlerle anlattı: “Çocuklar için birtakım riskler içeriyor. Bunların başında doğru bilgiye ulaşamama, manipülasyonlar, uygun olmayan içerikle karşılaşma, verilerin korunmasındaki problemler, çocuk hakları ihmalleri, etik problemler gibi birçok probleme kapı açtığını görüyoruz. Burada dikkat edilmesi gereken nokta bu uygulamaların gerçek hayatla bağlantılı oyun temelli ve aile, öğretmen gibi yetişkin etkileşiminde kullanılması.” Çocuklara uygun araçlar geliştirilerek riskler ortadan kaldırılabilir UNESCO’nun yayınladığı kılavuza göre 13 yaş ve üzerindeki çocukların aile veya öğretmen gözetiminde mevcut araçları kullanmasının daha uygun olduğunu hatırlatan Altun, çocuklara özel hazırlanacak araçlarla bu yaşın daha da aşağı inebileceğini belirtti: “UNESCO'nun şu an önerdiği yaş grubu 13 ve üstü. Bu bağlamda önerilerinin gerçekten haklı ve geçerliliği olduğunu düşünüyorum. Ama çocukların gelişim seviyelerine özgü, belirli veri setleri ve algoritmalarla hazırlanacak daha uygun, yapay zeka destekli araçların 13 yaş altında da yine yetişkin gözetiminde kullanılabileceğini düşünüyorum.”
 "
39,Babayla kurulan ilişki çocuğun dış dünyaya açılan kapısı,"Çocuk anne bedeninde yaşama tutunuyor, büyüyor ve gelişiyor. Özellikle 0-6 yaş arasında öncelikli bakımın annede olduğu, babanın biraz geri planda olabileceği düşünülüyor. Peki, bu durum çocuğun karakterini nasıl şekillendiriyor?",Çocuk,https://www.trthaber.com/haber/cocuk/babayla-kurulan-iliski-cocugun-dis-dunyaya-acilan-kapisi-794184.html,"Hayatımız boyunca edindiğimiz davranış biçimlerinin çoğunu 6 yaşına kadar kazandığımızı biliyor muydunuz? Peki, bu döneme babalar ne kadar dahil oluyor? Toplumumuzda 0-6 yaş arasında öncelikli bakımın annede olduğu, babanın biraz geri planda olabileceği algısı mevcut. Ancak babanın geri planda kalarak sadece otorite figürü olarak çocuk gelişiminde konumlanması ""anneye yapışık çocuk"" kavramını ortaya çıkarıyor. Peki, sağlıklı bir baba-çocuk ilişkisi nasıl olmalı? Çocuğun karakter gelişiminde babanın etkisi nedir? Babanın tavrı çocuğun geleceğini nasıl şekillendiriyor? Uzman Psikolog Seda Aydoğdu'ya bu soruları yönelttik.   Çocuk gelişiminde babalar geri planda kalırsa... Çocuklar hayata ilk basamaklarını anneleri sayesinde atıyor, büyüdükçe baba ve toplum sevgisiyle gelişimlerine devam ediyor.  Uzman Psikolog Seda Aydoğdu bu noktada anneyle çocuk ilişkisini şöyle tanımlıyor: ""Anne ile kurulan ikili ilişki, sağlıklı bir şekilde anne baba ve çocuğun olduğu bir üçlü ilişki kurmaya geçiş dönemini simgeler."" Anneyle bağın babayla çocuk ilişkisini geri plana atması toplumumuzda sıkça görülen, hatta kabul görmüş bir durum. Peki, bu durum ne kadar sağlıklı? Babanın geri planda olması “anneye yapışık” bir diğer deyişle ""anneye bağımlı"" çocuklar yetişmesine zemin hazırlar mı? Bu soruyu Seda Aydoğdu'ya yöneltiyoruz. ""Aile dinamikleri çerçevesinde bakıldığında ve sağlıklı bir çocuk yetiştirme modeli göz önüne alındığında babanın geri planda olması değil aksine anne baba birlikteliği uzmanlar olarak bizlerin en çok önem verdiği ebeveyn tutumları içerisinde yer almaktadır. Anne ve baba çocuğun hayatında sağlıklı bir şekilde rol aldığında, tutarlı ve istikrarlı bir ilişki kurulduğunda çocuk yetiştirmek için ideal bir ebeveynlik tutumu benimsenmiş olmaktadır. Bu sayede çocuk ne anneye yapışık olacaktır ne de babadan korkup kaçacaktır aksine özgüveni yüksek bir çocuk yetiştirmenin temeli atılmış olacaktır."" Çocuğun karakter gelişiminde babanın etkisi nedir? Ebeveynlerin tutumları çocukların karakter gelişiminde başrolü oynuyor. Dolayısıyla yanlış kurulan baba çocuk ilişkisi tamir edilmesi zor sonuçlar doğurabiliyor. Zira uzmanlara göre ""baba"" çocuğun dış dünyaya geçişini simgeliyor. Seda Aydoğdu çocuğun karakter gelişiminde babanın etkisini bakın nasıl anlatıyor: ""Çocuğun babası ile kurduğu ilişki ne kadar sağlamsa dış dünyayla ve diğerleriyle kurduğu ilişki de sağlıklı olacaktır. Baba ile kurulan ilişki dış dünyaya açılan kapıyı temsil eder. Baba kuralları ve otoriteyi temsil eden kişidir çocuğun hayatında ancak bu otorite ve yasa cezalardan ve yasaklardan arınmış bir şekilde çocuğu cesaretlendirip yön göstererek var olursa eğer kendine yetebilen ve dış dünyayla sağlıklı bir ilişki içerisinde olan bir gelişimin desteklenmesini sağlamış olur.""   Sadece kural koyan baba mı, çocukla oyun oynayarak kaliteli vakit geçiren baba mı? Özgüven, kararlılık, kendini ortaya koyabilme... Sağlıklı bir baba-çocuk ilişkisinin çocuğa kazanımlarından sadece bazıları... Peki, bu ilişki doğru şekilde nasıl kurulur? Sadece kural koyan, cezalandıran baba figürü, bu kazanımlardan çocukları ne kadar uzaklaştırıyor? ""Sadece kural koyan, cezalandıran, ilişki kurmaktan uzaklaşan mesafeli baba çocuğunun dış dünya ile ilişkilerinde kendisini güvensiz hissetmesine neden olur. Eleştiren baba zamanla eleştiren bir iç ses haline gelebilir. Bu yüzden sadece eleştiren değil aynı zamanda cesaretlendiren, yol gösteren ve teşvik eden bir  baba çocuğunun hem gelişmesine hem de diğerleriyle sağlıklı bir ilişki kurmasına yardımcı olur."" Baba ile kurulan ilişki iç sesimizin bir versiyonu olan eril sesi oluşturur. Yetişkinlik dönemindeki partner seçiminde büyük rol oynayan bu iç ses çocuklarımızın nasıl bir ilişki dinamiği içerisinde yer alacağını da belirtir. İkili duygusal ilişkilerin belirleyicisi olan bu ses aynı zamanda otorite karşısında konumu da belirleyen bir hale gelebileceğinden ötürü sadece romantik değil sosyal hayat ve iş hayatı gibi birçok ilişki içeresinde de belirleyicidir.""   Anne ve babalara tavsiyeler: Anneler babaya alan açmalı ""O yapamaz, anne olarak çocuğun ihtiyaçlarını en iyi ben karşılarım""
Babaların çocuk bakımındaki yeterliliğine dair kaygı ve şüpheler aslında baba-çocuk ilişkisini sekteye uğratabiliyor. Seda Aydoğdu da bu noktaya değinerek; ""Anne bazen babaya çok fazla alan açmıyor. Babanın çocuğun ihtiyaçlarını karşılayamayacağını ya da yeterince hassas ilgilenemeyeceğini düşünüyor"" diyor. Aydoğdu sözlerini şöyle sürdürüyor: ""Ama babalık çoğunlukla öğrenilen bir süreç ve babaya alan açılması çocukla beraber ikili bir ilişki kurması çok önemli. Bu yüzden annenin de biraz deşarj olabilmesi için geri plana kayıp baba çocuk aktivitelerine destek olması oldukça önemli."" Yoğun çalışan babalar ise çocuklarına vakit ayırmakta zorlanabiliyor. Bu noktada önemli olan ""çok"" değil ""kaliteli"" vakit geçirebilmek. ""Bu durumda en azından belli rutinlerin oluşturulması, haftada bir saat mesela baba çocuk oyun günü, film günü, çizgi film günü olabilir. Mutfakta beraber bir şeyler hazırlama günü olabilir. Yani illa dışarıya çıkmalı, çok vakit harcamalı şeyler değil, evde de minimalize edilmiş, ama mümkün mertebe bir standarda oturtulmuş şeyler olabilir. Çünkü rutinler çocukların hayatı için çok önemli. Aile ne kadar rutine bağlı olursa çocuk da aslında hem dış dünyayla olan ilişkisinde, hem babayla olan ilişkisinde bu düzeni, bu dengeyi kurmuş olur. Sadece babayla değil, aynı zamanda anne-baba-çocuk günü, bir üçgen ilişkide çocuğun görmesi ve çocuğun üçüncü konumda kalabilmesi bizim için çok kıymetli oluyor. Zaten bunlar sağlandığı zaman da çocuk anneye çok yapışmamış oluyor."" "
40,Okul sezonu öncesi ailelere 'süper enfeksiyon' uyarısı,"""Süper enfeksiyon"", kış aylarında özellikle çocuklarda sıklıkla görülen nezle ve grip gibi mevsimsel hastalıkların başka virüslerle birleşerek salgın seviyesine yükselmesiyle oluşuyor. Her yıl okulların başlama zamanında etkisini gösteren enfeksiyona karşı uzmanlar uyardı.",Çocuk,https://www.trthaber.com/haber/cocuk/okul-sezonu-oncesi-ailelere-super-enfeksiyon-uyarisi-794127.html,"2023-2024 eğitim öğretim döneminin 4 Eylül itibarıyla başlamasıyla okula gitmeye başlayan öğrencilerin her yıl virüsler nedeniyle yakalandığı süper enfeksiyon, başta aileler olmak üzere hastalığın salgın seviyesine yükselmesiyle tedirginliğe neden oluyor. Yalova Üniversitesi Tıp Fakültesi Dekanı Çocuk Sağlığı ve Hastalıkları Uzmanı Prof. Dr. Vefik Arıca, ""süper enfeksiyon"" uyarısında bulundu., okul döneminin açılmasıyla her yıl olduğu gibi bu yıl da ""süper enfeksiyon""un görülebileceğini söyledi. Süper enfeksiyonun, virüs bulaşan çocukların henüz iyileşemeden yeni bir enfeksiyonun başlamasıyla okul içinde hızlı bir şekilde dağılımı anlamına geldiğini aktaran Arıca, ""Süper enfeksiyon, okulda çok sıklıkla ve hızlı bir şekilde yayılarak oradan ailelere, çocuklara, öğretmenlere ve tüm topluma yayılmasıdır. Eğer bir çocukta enfeksiyon var ise en az 5 gün okula gitmemesi gerekiyor. 5 gün boyunca dinlenmeli, ilaçlarını kullanmalı, tamamen enfeksiyon taşıyıcılığı geçtikten sonra doktor kontrolünde okula gidebilir. Yoksa süper enfeksiyonlar bu dönemlerde çoğalabilir"" diye konuştu. ""Hekim kontrolü olmadan antibiyotik alıp çocuklarımızı zehirlemeyelim"" Ailelerin, hasta olduğunu düşündükleri çocuklarını okula göndermemesi gerektiğine dikkati çeken Arıca, çocuklara bol sıvı takviyesi yapılmasını ve yüksek proteinli düşük karbonhidrata sahip besinler verilmesini önerdi. Okulda öğretmenlerin de sınıfın sık sık havalandırılmasını sağlaması uyarısında bulunan Arıca, şöyle konuştu: ""Öğretmenlerimiz, öksüren, hapşıran veya enfeksiyonu olan öğrenciyi aileye bilgi vererek en az 5 gün okula gönderilmemesini sağlamalı. Süper enfeksiyon, iki veya daha fazla virüsün bir araya gelmesiyle vücuttaki bağışıklık sisteminin de düşmesiyle çocukta oluşabilecek olan viral enfeksiyonlardır. Tabi virüs enfeksiyonlarının üzerine bir de bakteri eklenebilir. Dikkat edilmesi gereken konu viral enfeksiyonlarda antibiyotikler kullanılmaz. Hekim kontrolü olmadan antibiyotik alıp çocuklarımızı zehirlemeyelim. Genelde süper enfeksiyonlar solunum yoluyla, hapşırma ya da temas yoluyla ve elin iyi yıkanmamasıyla geçer. Ailelere önerimiz çocukların ellerini sık sık sabunla yıkamalarını sağlamaları ve o dönemde çocuklarını okula göndermemeleri gerekiyor. Hijyen çok önemli. Öksüren bir çocuk tüm sınıfı aynı anda enfekte edebilir."""
41,Okulla ilgili söylenen yalanlar hayal kırıklığına yol açıyor,Aileler cazip hale getirmek için çocuklarına okulu renkli bir şekilde anlatabiliyor. Ancak okulla ilgili söylenen yalanlar çocuklarda okul fobisine yol açabilir.,Çocuk,https://www.trthaber.com/haber/cocuk/okulla-ilgili-soylenen-yalanlar-hayal-kirikligina-yol-aciyor-793231.html,"Milyonlarca öğrenci yeni eğitim öğretim yılı için hazır. Peki, doğru bilgilerle mi? ""Çok eğleneceksiniz, yeni oyunlar öğreneceksin""
ya da tam tersi
""Öğretmenin kızacak, okulda sana ceza verilecek."" Ailelerin okulla ilgili gerçeklikten uzak tutumları çocukların eğitim hayatını olumsuz etkiliyor. 2023-2024 eğitim öğretim yılına başlarken, ailelerin dikkat etmeleri gereken konuları Eğitim ve Rehberlik Uzmanı Ömer Öcal ile konuştuk.   ""Aileler de uyum sağlamalı"" Öcal, çocuklardan önce ailelerin okula uyum sağlaması gerektiğini anlatıyor. Zira ailelerin tutumları çocukların eğitim hayatını büyük oranda etkiliyor. ""Önce anne babalara okul idaresi tarafından bir eğitim verilmesi lazım. Buna oryantasyon çalışması diyoruz. Çünkü anne baba çocuğu ikna etmek için tutarlı olmayan bazı bilgiler de vermektedir evde. Sonra çocuk okulla temas kurduğunda da bu bilgiler gerçekle örtüşmediğinde çocuk bu defa doğru bilgiyle yönlendirilmediği için okula negatif duygu geliştiriyor. Önce anne babanın doğru, tutarlı bilgi vermesi gerekir.""    Peki aileler okulla ilgili çocuklara ne gibi yalanlar söylüyor? ""Okulun çok eğlenceli bir yer olacağına ilişkin bilgiler verilebiliyor. 'Hep oyun oynayacaksın' denilebiliyor. Kurallardan bahsedilmiyor. Okul hakkında detaylı bilgi verilmiyor. Okulun aile konforunun devamı ve aynı zamanda oyun alanı gibi gösterilmesi çocuğu hayal kırıklığına uğratabilir."" Kimi ailelerse okulu, öğretmeni tehdit ve terbiye edici olarak gösteren bir dil kullanıyor. Ancak bu tür söylemler okul fobisine davetiye çıkarıyor. ""Okulu sevimsiz hale getiren, evde uyulmayan kural ve davranışların okulla tehdit edildiği bir dil kullanılmamalı asla. Okul bir terbiye, disiplin yeri olarak, tehdit yeri olarak kullanılırsa sevimli hale gelmez.""   Okulla ilgili verilmesi gereken doğru bilgiler Peki, çocuğa okul nasıl anlatılmalı? Öcal, aileden okula geçişin sağlıklı yürütülmesi için verilen bilgilerin çocuğun yaşına ve özelliğine uygun olması gerektiğini söylüyor. ""Oyunla, masalla, anne babadan başlayarak evden okula doğru yolculuk yapmak lazım. Çocuğa neyle karşılaşacağı hakkında açık, şeffaf, doğru, gerçekçi bilgiler verilmesi gerekiyor. Yoksa çocuk gerçeğin kendisiyle yüzleştiğinde bir hayal kırıklığı, ümitsizlik, tutarsızlık oluşabilir. Bu çocuk ilerleyen zamanda yalan söylemenin normalleştiği bir davranış geliştirebilir."" Ömer Öcal, okul kurallarıyla ilgili bilgilerin ise öğretmenler ve yetkililerce verilmesi gerektiğini anlatıyor: ""Öğretmenlerin ya da görevlilerin güler yüzlü, sevecen, şefkatle yaklaşması son derece önemli. Asık suratlı, öğrencilere bağırmak, kurallar koymak ilk günde okul fobisi geliştirir. Dolayısıyla çocuğun bütün akademik hayatını etkileyecektir bu."" Peki, çocukta hayal kırıklığı neye yol açabilir? Çocuğun okulla ilişkilenmesini nasıl etkiler? ""Okulu masal dünyasındaki gibi eğlenceli bir alan gösterip sonra da kurallarla yüzleştiğinde çocukta okul fobisi olabilir. Akademik olarak derslere karşı ilgisizlik, okuldan uzaklaşma, hedefsizlik, ümitsizlik olabilir.""   İş telaşıyla çocuğu okula bırakmak çocukta da stres yaratıyor Anne babaların sabahları işe yetişme telaşı içerisindeyken çocukları okula bırakma gibi bir davranışları da var. Ömer Öcal bu durumun çocukta stres yaratarak ayrılık anksiyetesine yol açabileceğini anlatıyor. ""Özellikle ana sınıf, ilkokul birinci sınıfta, 'Benim bırakıp gidecek, beni terk edecek, ben burada yalnız kalacağım' gibi duygu gelişebilir çocuklarda. Dolayısıyla ulaşım ve çocuğu alma saatiyle ilgili bilgi vererek durum somutlaştırılarak anlatılmalı. Ayrılık kaygısını gidermenin yollarından bir tanesi de güven vermektir. 'Biz senin yanındayız, arkandayız' şeklinde destekleyici, besleyici bir dil kullanılmalıdır."" Grafik: Hafize Yurt"
42,Dijital uygulamalar okulda başlayan zorbalığı eve taşıyor,"Sosyal Medya ve Dijital Güvenlik Eğitim Araştırma Merkezi (SODİMER) Başkanı Prof. Dr. Levent Eraslan, ekran bağımlılığının akran zorbalığını artırdığına dikkati çekerek, okulda başlayan zorbalığın WhatsApp ve benzeri uygulamalar aracılığıyla evde de devam ettiğini söyledi.",Çocuk,https://www.trthaber.com/haber/cocuk/dijital-uygulamalar-okulda-baslayan-zorbaligi-eve-tasiyor-792628.html,"Eraslan, okulların açılmasına sayılı günler kala velilere uyarılarda bulundu. Yaz tatili boyunca çocukların gereğinden fazla ekrana maruz kaldığını anlatan Eraslan, bunun okul döneminde de devam ettiğini dile getirdi. Çocukların okulda zaman zaman zorbalıkla karşı karşıya kaldıklarına işaret eden Eraslan, şunları kaydetti: ""Eskiden okuldan evimize geldiğimizde huzur buluyor, dinleniyor, sıcak yuvamızda anne babamız ve kardeşlerimizle etkileşim içinde oluyorduk. Şimdi çocuklar eve geldiklerinde kendilerini odalarına kapatıyor, ellerindeki akıllı telefonlarla saatler geçirebiliyorlar. WhatsApp ve benzeri uygulamalar aracılığıyla birbirlerine zorbalık yapabiliyorlar. Okulda başlayan zorbalık evde de devam ediyor."" Ebeveynlere ""paylaşım"" uyarısı Eraslan, ebeveynlerin, çocuklarının neye maruz kaldığı, sosyal medyada ne tür içeriklere eriştiğini takipte zorlandıklarını belirterek, sosyal medyanın istismara da zemin hazırladığını belirtti. Sosyal medyanın çocuklar için birçok risk ve olumsuzluk içerdiğinin altını çizen Eraslan, şu ifadeleri kullandı: ""Ülkemizde sosyal medya mecralarının yaygınlaşmasıyla, çocuklar bu tür platformlarda iletişim açısından mesajı alımlayan olmaktan çıkıp, içerik üretir hale getirildi. Sosyal medyada ebeveynleri tarafından içerik üretmesi teşvik edilen hatta zorlanan çocuklar birer 'çocuk influencer' ve 'mikro ünlü' haline getirilmeye çalışılıyor. Yapılan her paylaşım ile çocukların dijital ayak izi oluşturuluyor. Çocuklar bu paylaşımların gelecekte kimliklerinin önemli bir parçası olacağı gerçeğinden bihaber şekilde yaşamaktadırlar."""
43,Çocuklarda diş sıkma neden görülür?,"Her 10 çocuktan 2 ila 3'ünde diş sıkma ya da gıcırdatma görülebiliyor. Peki, çocuklarda diş sıkma en çok hangi nedene dayanıyor? Anatomik mi yoksa psikolojik mi?",Çocuk,https://www.trthaber.com/haber/cocuk/cocuklarda-dis-sikma-neden-gorulur-791607.html,"Bebeklik döneminden itibaren çocuklarda da tıpkı yetişkinlerde olduğu gibi Bruksizm yani diş sıkma görülebiliyor. Kimi çocuklardaysa diş sıkmadan farklı değerlendirilen, diş gıcırdatmaya da rastlanıyor. Oldukça sık görülen bu durumun altında ne gibi nedenler bulunuyor?
Diş sıkma ve gıcırdatma tedavi edilmezse nelere yol açabilir? Üsküdar Üniversitesi Ağız Diş Çene Cerrahisi Ana Bilim Dalı Başkanı Dr. Fulya Üçem'e sorduk. İşte 8 soruda çocuklarda diş sıkma sorunu.     Diş sıkma problemi yaşayan çocuklarda görülen rahatsızlıklar neler? Diş sıkma, çocuğun dişleri çıkmaya başladığı andan itibaren yeme bozukluğuna yol açabiliyor. Dişlerin kırılmasına, diş eti çekilmesi, diş ve çenede başka problemlere sebep olabiliyor. Kulak ağrısı yapabiliyor. Uyku sorunları oluşturabiliyor. Bunlar bizim diş sıkma yaşayan çocuklarda gördüğümüz sorunlar.   Ebeveynler çocuklardaki diş sıkmayı veya gıcırdatmayı nasıl fark edebilir? Diş sıkmayla diş gıcırdatma birbirinden farklı olaylar. Çünkü diş sıkmada çene sağ, sol, yan hareketler yapmıyor. Hareket yapmadığı için diş sıkmada bir ses duymuyoruz. Sadece diş gıcırdatmada ses duyuyoruz. Dolayısıyla çocuk eğer uyku esnasında dişini gıcırdatıyorsa o zaman bunu fark edebiliyoruz. Diş sıkmadan, çocuğun kulak, çene ağrısı benzeri şikayetleri neticesinde şüpheleniyoruz. Diş sıkma psikolojik mi, anatomik kökenli olarak mı değerlendiriliyor?   Tabii psikolojik etkisi de olabiliyor. Çocuk stresli olduğu durumda otomatikman bütün vücut, kaslar da gerildiği için çene kası da gerilebiliyor. Buna bağlı olarak çocuk dişlerini sıkabiliyor veya gıcırdatabiliyor. Bunun haricinde dişlerin tam çıkmaması da çocuklarda bruksizme veya diş sıkmaya sebebiyet verebiliyor. Kulak ağrısı kaynaklı çocuk, dişini sıkabiliyor. Bazı ilaçlar, örneğin Serebral Palsi gibi tablolarda kullandığımız ilaçlar da diş sıkmaya sebep olabiliyor. Yani direkt bu psikolojik etkilidir diyemiyoruz. Zaten çok büyük bir oranda gördüğümüz için aslında normal karşılıyoruz. Çünkü on çocuktan ikiyle üçü bize gıcırdatma veya sıkma şikayetiyle başvuruda bulunabiliyor.   Çocuklarda bizim net bir karar verebilmemiz için başta beklememiz gerekiyor. Çocuğu takibe alıyoruz genellikle. Dokuz on yaşına kadar bu alışkanlık devam ediyor mu, etmiyor mu? Öncelikle buna bakıyoruz. Mutlak suretle altta bir etken var mı buna bakmak gerekiyor. Sadece sıkıyor, gıcırdatıyor, plak yapalım demiyoruz. Psikiyatri ve çocuk doktoruyla beraber çalışarak çözüm bulmaya çalışıyoruz. Diş sıkma mı yoksa gıcırdatma mı daha tehlikeli? Çocuğun aslında şikayetiyle bağlantılı. Çocuk dişlerini gıcırdatıyorsa, bu dişlerin aşınmasına sebebiyet verebiliyor. Dolayısıyla diş gıcırdatma aslında diş sıkmadan biraz daha önde gidiyor. Çocuk dişlerini aşındırabiliyor. O zaman bu durumda biz koruyucu plak yapmayı öneriyoruz. Diş sıkma veya gıcırdatmada nasıl bir prosedür izleniyor? Biz öncelikle süt dişlerinin düşmesini bekliyoruz. Süt dişleri düştükten sonra hala çocuk diş gıcırdatmaya devam ediyorsa o zaman altta yatan etkene bakmaya çalışıyoruz. Çünkü süt dişlenme sürecinde dişler tam tamamlanmadığı için veya tam hizalanmadığı için biz bunlarla karşı karşıya kalabiliyoruz. Ama çok ağrısı olan çocuklarda on yaşına kadar da koruyucu plak yaparak çocuğun diş sıkmasının önüne geçiyoruz ve çocuk doktoruyla da beraber çalışıyoruz. Çünkü altta yatan bir etken varsa kullandığı bir ilaç buna sebebiyet verebiliyorsa o zaman o medikal tedavinin düzenlenmesini isteyebiliyoruz. Bazı durumlarda kandaki bazı değerlerin, örneğin demir, magnezyum eksikliği de bruksizme sebebiyet verebiliyor. O zaman bunların da yine idamesinin sağlanmasını istiyoruz. Aileler ne yapmalı?   İlk önce çocuk doktoru ve bize mutlaka muayene olmalarını öneriyoruz. Aşınma çocukta çok fazlaysa çene ağrısı, kulak ağrısı gibi... Örneğin kulak ağrısı şikayetiyle çocuk doktoruna gidilebiliyor. Pediatrist kontrol ettiğinde eğer kulak kaynaklı herhangi bir sorun yoksa zaten direkt bize yönlendiriyor. Bu gibi durumda biz tabii ki beklemeden bir an evvel koruyucu bir plak yaparak bu diş sıkma veya diş gırçalatmanın önüne geçmeye çalışıyoruz ki çocuğun yaşadığı şikayeti kesebilelim. Çünkü bu çocuklarda yeme isteğini ortadan kaldırabiliyor. Sürekli olarak ağrı kesici kullanma durumunda kalabiliyorlar. O yüzden bu gibi vakaların aileler tarafından ihmal edilmemesi, mutlaka tedavi edilmesi gerekiyor. Tedavi ne kadar sürüyor? Aşağı yukarı altı ay gibi bir süre akşamları plak kullanılmasını istiyoruz. Bu süreçte aslında dişleri de kontrol ediyoruz. Diğer rahatsızlıklar varsa, kullandığı ilaçlar gibi, onlar da bu süreçte düzenlenebiliyor. Yani o altı aylık periyot aslında bizim etkenleri elimine ettiğimiz, çocuğun diş sıkmasını, gıcırdatmasını önlemek için, plağı kullandığımız, çeneyi rahatlattığımız bir süreç oluyor. Sonrasında da bir buçuk yıl kadar çocuğu takibimizde tutuyoruz. Grafik: Ayhan Akgün"
44,Bakanlık aileleri 'sanal dünya' konusunda uyardı,"Aile ve Sosyal Hizmetler Bakanlığınca, dijital platformların bilinçsiz kullanımının çocuklarda olumsuz durumlara sebep olabileceği belirtilerek, çocukların sanal dünyada yalnız bırakılmamaları konusunda uyarıda bulunuldu.",Çocuk,https://www.trthaber.com/haber/cocuk/bakanlik-aileleri-sanal-dunya-konusunda-uyardi-789742.html,"Bakanlıktan yapılan açıklamada, çocukları dijital ortamlardaki riskli içeriklerden korumak amacıyla çalışmalar yürütüldüğü, bu doğrultuda çocukların dijital risklerden korunması ve mahremiyet bilincinin kazandırılması amacıyla ""Dijital Risklerden Korunma Eğitimi ve Mahremiyet Eğitimi"" verildiği bildirildi. Açıklamada bu kapsamda, bugüne kadar bakanlığa bağlı kreş, gündüz bakımevi ve çocuk kulüplerinde 15 bin 329'u personel, 20 bin 221'i veli olmak üzere toplam 35 bin 550 kişiye ""Dijital Risklerden Korunma Eğitimi"", 142 bin 601 kişiye ise ""Mahremiyet Eğitimi"" verildiği belirtildi. ""Dijital Risklerden Korunma Eğitimi ve Mahremiyet Eğitimi""nin yanı sıra ailelerin çocuklarını dijital dünyanın kötülüklerinden koruması için tavsiyelerde de bulunulan açıklamada, çocukların dijital platformlarda kişisel bilgilerinin ve detaylı görsellerinin paylaşılmasının riskler barındırdığına işaret edildi. Açıklamada, çocukların kişisel bilgilerini ellerinde bulunduran bazı kötü niyetli kullanıcıların çocuklara daha kolay ulaşabileceği, bu kullanıcıların ellerindeki fotoğraf ve video gibi görsellerle çocukları istismar edebilecekleri anlatıldı. İnternetin uygunsuz kullanımının neden olacağı sorunlar konusunda öncelikle ebeveynlerin bilinçli olması gerektiği ifade edilen açıklamada, çocukların internet kullanımında engelleyici ve yasaklayıcı tedbirler yerine bilinçlendirici, rehberlik edici ve iyi örneklerin teşvik edildiği bir tavır takınılmasının önemi vurgulandı. ""Paylaşımların kimler tarafından görüntüleneceği denetlenmeli"" Herkese açık paylaşılan özel fotoğrafların kimler tarafından ve hangi amaçla kullanılacağının kontrol edilemeyeceği belirtilen açıklamada, ""Paylaşımların kimler tarafından görüntüleneceği mutlaka denetlenmelidir. Çocukların kişisel bilgileri, iletişim bilgileri gibi çocuklara fiziken ya da sosyal medya aracılığı ile ulaşılabilmesini mümkün kılacak hiçbir bilgi sosyal medyada paylaşılmamalıdır. Bunun yanında çocukların büyüdüklerinde rencide olacağı anları içeren videoların paylaşılması da doğru değildir."" uyarısında bulunuldu. ""Çocuklar 3 yaşına kadar ekrana maruz bırakılmamalı"" Çocukların dijital ortamda rahatsız edici bir durumla karşılaştıklarında ya da tanımadıkları kişilerden rahatsız edici bir mesaj aldıklarında onlara cevap vermemesi, bu durumu ailesi ya da güvendiği bir yetişkinle paylaşmaktan çekinmemesi konusunda bilgilendirilmeleri gerektiği aktarılan açıklamada, şunlar kaydedildi: ""Çocuğun internetle tanıştığı ilk dönemlerde, sanal mecralara ailenin ortak kullanım alanlarında girmesi sağlanmalı ve çocuklar sanal ortamda uzun süre tek başlarına bırakılmamalıdır. Çocuğun gerçek hayatta arkadaş olmadığı ve tanımadığı kişilerle temas etmesi engellenmeli, çocuk açısından riskli görülen profillerle iletişiminin önüne geçilmelidir. Birçok internet sayfası ve sosyal medya platformu rahatsız edici kişileri şikayet etme ve engelleme imkanı sunmaktadır. Bunun nasıl yapılacağı çocuğa mutlaka öğretilmelidir. Bunun yanı sıra 0-3 yaş dönemi, çocukların gelişimleri için oldukça kritik bir dönemdir. Bu süre içerisinde ekrana maruz kalmak çocukların henüz yeni oluşmakta olan beyin gelişimini, öğrenme ve zihinsel süreçlerinin gelişimini, sosyal gelişimlerini ve dikkat geliştirme becerilerini olumsuz etkilemektedir. Bu nedenle çocuklar 3 yaşına kadar ekrana maruz bırakılmamalıdır. Mobil cihazlar, çocuklar için bir oyuncak ya da ödül olarak görülmemelidir. Özellikle bu yaş çocuklarının pasif bir konumda ekran karşısında oturtmasından ziyade aktif katılımcı oldukları ve hayal dünyalarını ortaya koyabildikleri oyunlara teşvik edilmesi çok daha önemlidir."""
45,Boşanma sürecinden çocuklar nasıl korunur?,Sevgiyle bir araya gelen çiftler bazen tam tersi duygularla yollarını ayırabiliyor. Bu durum en çok çocukları etkiliyor.,Çocuk,https://www.trthaber.com/haber/cocuk/bosanma-surecinden-cocuklar-nasil-korunur-789195.html,"Kuşkusuz dünya evine giren herkes bir ömür boyu sürmesi niyetiyle imzasını atıyor. Ancak her evliliğin ömrü uzun sürmüyor. Çiftler yollarını ayırırken yaşanan anlaşmazlıklar ve tartışmalar boşanmanın doğal bir süreci. Bu sürece şahit olmak çocuklar için ise hiç de doğal ve sağlıklı sonuçlar doğurmuyor. Evlilikler bitebiliyor, eşler ayrılabiliyor, ancak ebeveynlik görevi bitmiyor. Konumuz parçalanmış ailelerin ""duygu dünyası parçalanmış"" çocukları...   Aileler problemlerini çocuklarına yansıtmadan bu süreci yönetebilir mi? Sürecin fazlasıyla içinde olan çocuklar ne gibi sıkıntılarla mücadele ediyor? Ebeveynler boşanacaklarını çocuğa hangi aşamada, nasıl anlatmalı? Peki, çocuklar kendilerini boşanmadan sorumlu tutar mı? Haberimizde Uzman Klinik Psikolog Seda Aydoğdu ile görüşerek işte bu sorulara yanıt aradık.   Ebeveynleri boşanma aşamasında olan çocuklarda ne gibi duygu değişimleri görülüyor? Uzman Klinik Psikolog Seda Aydoğdu'ya ilk olarak bu soruyu yöneltiyoruz. Aydoğdu bu konuda çocuğun yaşı ve mizacının belirleyici olduğunu söylüyor ve yaş gruplarına göre yaygın olan belirtileri anlatıyor: ""Mesela ergenlik döneminde daha çok öfke ve agresif tavırlar olarak karşımıza çıkarken, okul döneminde belki biraz daha kaygı, biraz daha bağlanmayla alakalı; anneye ya da babaya 'yapışma' gibi durumlar gözlemlenebiliyor. Daha küçük yaş döneminde yani okul öncesi dönemdeki çocuklarda ise biraz daha gerileme, yani o bebeksi döneme biraz daha yaklaşan davranış kalıpları karşımıza çıkabiliyor.     Bununla beraber farklı yaşlar yani ergenlik, okul dönemi ya da okul öncesi dönemde, bu üç grupta da alt ıslatma davranışı olabilir. Parmak emme ya da tırnakları koparma benzeri davranışlar görülebilir. Öfke, bağırıp çağırma, inatlaşma, vurma ya da kapıları çarpma, kendini yerlere atma gibi davranışlar da görülebiliyor.""   Aileler kendi problemlerini çocuklarına yansıtmadan bu süreci yönetebilir mi? Öfke, regresyon ya da kaygı... Çocukların boşanmaya verdikleri davranışsal tepkilerden birkaçı... Peki, aileler kendi problemlerini çocuklarına yansıtmadan bu süreci yönetebilir mi? Süreç çocuklar için daha kolay atlatılabilir mi? Seda Aydoğdu, boşanma aşamasında çiftlerin iki farklı davranış kalıbı sergilediklerini anlatıyor. ""Bir kısmı çocuklarda bu davranış görüldükten sonra kliniğe başvuranlar. Bir de, 'Biz böyle bir karar aldık, bunu çocuğumuza nasıl söyleyelim? Bunu söylememiz için çocuğumuz hazır mı?' şeklinde oluyor."" Peki bu davranışlardan hangisi doğru olan? Seda Aydoğdu, aile gizlese de, çocukların aslında bir sorun olduğunu hissettiğini söylüyor ve şöyle devam ediyor sözlerine: ""Çocuklar cımbız gibi duyguları, düşünceleri alırlar ve yakalarlar. Bu yüzden bence önce yetişkinler olarak, karı-koca olarak bizim kendi süreçlerimizi hızlıca gözden geçirmemiz, emin olmamız gerekiyor. Emin olduktan ve artık netleştikten sonra bunu çocuğumuza onun yaş düzeyine uygun anlayabileceği yalın cümlelerle söylememiz gerekiyor."" Aydoğdu, doğru yönetilen boşanma sürecinde çocuğun duruma kısa sürede adapte olabileceği görüşünde. ""Biz bu süreci sağlıklı yönettiğimiz zaman, çocuklarımızda bu tarz davranışların çok uzun süre olacağını düşünmüyoruz. Belki ilk bir hafta olayı henüz sindiremedikleri için anlamlandıramadıkları için bu tarz davranışlar nispeten görülse bile, uzun sürede kronik hale gelebilecek davranışlar olduğunu düşünmüyorum. Eğer zaten bu davranışlar kronik hale geldiyse olayın artık farklı boyutlarıyla ele alınması gerektiğini düşünüyoruz."" Peki, çocuklar kendilerini suçlama eğiliminde oluyorlar mı? Aydoğdu bu durumun küçük çocuklarda daha sık görüldüğünü söylüyor. ""'Ben yemeğimi yemedim, o yüzden babam ya da annem evden gidiyor' benzeri düşünceler olabiliyor. Çok ben merkezci yaklaşabiliyorlar. Yaptıkları her şeyin, her olayın kendi yaptıkları ya da yapmadıkları bir şeyin sonucu, bir cezası gibi değerlendirebildikleri için burada çocuğumuzun anlayabileceği basit bir şekilde boşanma sürecini anlatmamız çok önemli. Eğer böyle yerleşen otomatik düşünceler gelişmeye başlıyorsa orada hemen anında müdahale etmek ve bunu çocuğun hayatının geneline ya da olaylara bakış açısının geneline yani o gözlükle olaylara, dış dünyaya bakmamasını ona öğretmenimiz gerekiyor."" ""Evlenmek kadar boşanmak da doğal"" Ailesi boşanmış çocuklara iki farklı düzene sahip olması nedeniyle çoğunlukla ""travma yaşamış"" gözüyle bakılıyor. Ancak aslında boşanmak kimi zaman çocuğun sorunlu bir evde yaşayacağı travmaların önüne geçiyor. ""Biz her zaman şunu söylüyoruz; evlenmek ne kadar doğal bir durumsa boşanmak da o kadar doğal. Çünkü çocuğun kavgalı, çatışmalı bir ortamda büyüyeceğine nispeten daha sakin bir ortamda büyümesi, hayatını idame ettirmesi onun için çok daha iyi olacak. Mesela bazen şöyle de olabiliyor; 'Biz hiç kavga etmiyorduk. Hiçbir iletişimimiz yoktu. O salonda, ben mutfakta oturuyordum. Çocuk bundan etkilenmiyordu.' Aslında bu tarz iletişimsizlik de, evde bir diyaloğun, bir muhabbetin olmaması da çocukları çok etkiliyor. Bu yüzden bence sağlıklı yürütülmüş bir boşanma sürecinin, çocukta travma olarak tanımlanmaması gerekiyor."" ""Kral çocuk"" durumuna dikkat! Boşandığı için kendini suçlu hisseden ebeveynler çoğu zaman çocukların her istediğini yapma eğiliminde oluyor. Ancak bu durum başka sorunlara yol açıyor diyor Seda Aydoğdu. ""Çocuğa daha fazla travma yaşatmayalım diye taraflar çok verici olabiliyor. Her istediği alınabiliyor. Uyku düzeni değişiyor. Görev ve sorumluluklarındaki kurallar esnetilebiliyor. Çocuk kral çocuk oluyor aslında o evin içinde. Konu her ne olursa olsun, bu boşanma da, başka bir şey de olabilir. Çocuğun kral çocuk konumunda kalmasını istemiyoruz.""   ""Anne babalıktan istifa edilmiyor"" Birbirimizi ne kadar suçluyoruz?
Bu süreçte bir rekabet ortamı, bir çekişme varsa biz bunu çocuğumuza ne kadar yansıtıyoruz?
Çocuğumuzu bu sürecin ne kadar bir parçası olarak kullanıyoruz? Uzman Klinik Psikolog Aydoğdu, boşanma aşamasındaki çiftlerin kendilerine bu sorular sorması gerektiğini söylüyor ve şöyle devam ediyor sözlerine: ""Çünkü onlar karı koca olarak boşanıyorlar aslında. Anne babalıktan boşanma, ayrılma, terk etme, istifa etme gibi şeyler söz konusu olamıyor. Bunun baki olduğunu, bizim önce kendimize sonra da çocuğumuza hatırlatmamız gerekiyor. Çocuk, bizim onun her zaman yanında olacağımızı, onu kapsayacağımızı, onu yalnız bırakmayacağımızı bildiği sürece problem olmayacak."" Grafik: Şeyma Özkaynak"
46,Çocuklara tuvalet eğitimi nasıl verilmeli?,"Çocukların tuvalet eğitimi süreci doğru zamanlama, çocuğun hazır oluşu ve sabırlı bir yaklaşım gerektiriyor. Bu süreci daha etkili ve olumlu bir şekilde yönlendirmek isteyen ebeveynlere uzmanların önerisi anlayış olmak...",Çocuk,https://www.trthaber.com/haber/cocuk/cocuklara-tuvalet-egitimi-nasil-verilmeli-788774.html,"Çocukların tuvalet eğitimi süreci, pek çok ebeveyn için kimi zaman zorlu bir dönem olabiliyor. Ancak uzmanlara göre, çocuğun hazır olduğu zaman başlamak ve doğru yöntemleri benimsemek, bu süreci daha kolay ve başarılı bir şekilde geçirmeye yardımcı olabilir. Uzman Psikolog Büşra Sel Cengiz, çocukların tuvalet eğitimi sürecine dair işaretler ve ebeveynlere önerilerini paylaştı. Sel, çocuğun tuvalet eğitimine hazır olmasının belirtilerini anlatırken, önerilerde bulundu.    ""Başlangıç noktasını dönüm noktası olabilecek yerlere getirin"" Her çocuğun büyüme süreci farklı. Bu nedenle Sel, ""Aileler tuvalet eğitimine 18 ay sonrasında çocuklarının gelişimine göre başlayabilirler"" diyor ve bu konuda rehberlik edecek önerilerini anlatıyor: ""Kendi danışanlarıma başlangıç noktasını dönüm noktası olabilecek yerlere getirmelerini öneririm. Örneğin, okul açılırken, kapanırken, yılbaşında veya çocuğun doğum gününden sonra gibi."" ""Tuvalet eğitimine hazır olduğuna dair bazı işaretler var"" Psikolog Büşra Sel, ""Çocuğun tuvalet eğitimine hazır olduğuna dair bazı işaretler vardır. Öncelikle çocuğun tuvaletini yapma ihtiyacını fark edebilmesi ve bunun farkında olması önemlidir. Ayrıca çocuğun basit kelimeler veya jestlerle isteklerini ifade edebilmesi, günde birkaç saat kuru kalabilmesi ve ıslak veya kirli bezden rahatsızlık duyması da hazır olma işaretlerindendir"" dedi. Tuvalet eğitimine nasıl başlanması gerektiği konusunda ise Sel, ""Tuvalet eğitimine başlamadan önce çocuğun fiziksel ve zihinsel hazır olduğundan emin olmalıyız. Çocuğa tuvaletin nasıl kullanıldığını anlatmalıyız, basit şekillerde anlamasını sağlamalıyız. Daha sonra düzenli aralıklarla tuvalete gitmeyi teşvik ederek süreci başlatabiliriz"" şeklinde konuştu. ""Övgü ve takdir kullanmak çocuğun motivasyonunu artırır"" Motivasyonun korunması ve eğitim sürecinin zorlandığı durumlar hakkında da bilgi veren Sel, ""Motivasyonun korunması önemlidir. Eğitim süreci zorlandığında veya çocuğun motivasyonu düştüğünde, pozitif bir yaklaşım sergileyerek övgü ve takdir kullanmak çocuğun motivasyonunu artırabilir. Ancak bazen süreç o kadar zorlayıcı hale gelebilir ki, ara verme düşünülebilir. Ancak ara verirken çocuğun hala tuvalet eğitimine hazır olduğundan emin olunmalı ve sürecin uzun sürmemesi için çaba gösterilmeli"" diye ekledi.    ""Gece ve gündüz eğitimi farklı"" Uzman Psikolog Büşra Sel, eğitim sürecinde kullanılabilecek ekipmanlar ve ödüllendirme konularına da değinerek, gece tuvalet eğitiminin gündüz eğitiminden farklılıklarını da anlattı. ""Tuvalet eğitimine başlarken amaç öncelikle gündüz kuruluğunu sağlamak. Gece kuruluğu hemen kazanılan bir beceri olmayabilir. Ancak bu noktada gece ailelerin beze dönmesini de önermiyoruz. Gece için de olsa beze dönen çocuk, gündüz de beziyle devam etmek isteyebilir ve süreci uzatabilir. O sebeple hem gece hem gündüz alıştırma külotları ve alezler kullanılabilir. Aynı zamanda geceleri periyodik olarak 2-3 saatte bir tuvalete kaldırmak kazaları önleyebilir."" Çocukların tuvalet eğitimi sürecinin ebeveynler için önemli bir aşama olduğunu belirten Sel, ""Sabır ve anlayışla yaklaşmak, çocuğunuzun bu dönemi daha kolay geçirmesine yardımcı olacaktır"" dedi. Uzman Psikolog Büşra Sel'in verdiği bilgiler, çocukların tuvalet eğitimi sürecini daha etkili bir şekilde yönlendirmek isteyen ebeveynler için önemli rehber niteliği taşıyor."
47,İdealize edilmiş beden ölçüleri Barbie Sendromu'na yol açabilir,"Bu yıl 64. yaşını kutlayan Barbie bebeklerin ilk uzun metrajlı filmi, yıllardır devam eden bir tartışmayı yeniden gündeme taşıdı: Barbie Sendromu.",Çocuk,https://www.trthaber.com/haber/cocuk/idealize-edilmis-beden-olculeri-barbie-sendromuna-yol-acabilir-787031.html,"Gerçek üstü beden ölçüleri, pırıltılı bir yaşam öyküsü... Dünyanın en bilinen oyuncak bebeği Barbie 64 yıllık yaşamında kimi zaman bir film yıldızı, kimi zaman prenses kimi zamansa politikacı olarak 200'den fazla mesleğe ait giysiyle çıktı karşımıza. Bu süreçte Barbie bebeklerle ilgili en az değişen şeyse idealize edilmiş beden ölçüleri oldu. Oyuncak şirketi Mattel tarafından üretilen Barbie bebekler 1959 yılında piyasaya çıktı. Sarı ve siyah saçlı, beyaz tenli yetişkin kadın görünümündeki bu bebekler kısa sürede özellikle çocukların hayranlığını kazandı ve tarihin en çok satan oyuncaklarından biri oldu. Öyle ki, istatistiklere göre her üç saniyede, dünyada bir Barbie bebek satılıyor. Barbie bebeklere ilgi oyuncak reyonlarıyla sınırlı kalmadı. ""Barbie” uzun zamandır beklenen, kendi adındaki sinema filmi ile beyaz perdeye de taşındı. Ünlü oyuncuların canlandırdığı Barbie, 20 günde dünya çapında 1,03 milyar dolarlık bilet satışı yaptı. Peki, Barbie bebekleri bu kadar büyük bir başarıya ulaştıran aynı zamanda da eleştirilerin odağına taşıyan neydi?   Barbie'nin 64 yıllık gelişimi Astronot, doktor, pilot, politikacı... Barbie bebekler çocukların farklı meslekleri tanıması ve hayal güçlerini beslemeleri ile takdir gördü. Özellikle güçlü ve kendine yeten kadın imajı, kız çocuklarına ilham olacak nitelikteydi. Ancak diğer taraftan Barbie bebekler politik tartışmalara da konu oldu. Sadece beyaz tenli olarak üretilen Barbie, ilk kez siyahi olarak yerini almak için 1980 yılına kadar beklemek zorunda kaldı. Barbie, idealize edilmiş fiziksel özellikleri nedeniyle çocukların beden algılarının bozulmasına yol açtığı eleştirisiyle uzun yıllar mücadele etti. Öyle ki, Barbie Sendromu olarak adlandırılan bir terim bu dönemde ortaya çıktı. Mattel şirketi bu eleştirileri dikkate değer gördü ve son yıllarda farklı fiziksel özelliklere sahip çok sayıda bebek raflardaki yerini aldı. Down sendromlu, tekerlekli sandalyede ya da işitme cihazı takan bebekler bu çeşitliliğe sadece birkaç örnek...   Her ne kadar bu adımlar atılsa da Barbie Sendromu hala çocuklar hatta yetişkinlerdeki etkisini yitirmiş değil. Barbie Sendromu; Barbie bebeğin fiziksel görünümüne ve yaşam tarzına sahip olmaya yönelik yoğun bir arzu duyan kişilerin sergiledikleri tabloyu tanımlamak için kullanılan bir terim. Biz de Barbie'lerin çocuklar üzerindeki etkisini daha iyi anlayabilmek için sorularımızı TRT Çocuk uzmanlarına yönelttik. Uzman Çocuk ve Ergen Psikoloğu Kübra Taşkıran'la röportajımızda Barbie bebeklerle ilgili merak edilenlere cevap aradık.   Barbie bebek sendromu kimlerde görülür? Bize biraz anlatabilir misiniz? Bu durum genellikle ön ergenlik ve ergenlik dönemi kız çocuklarıyla ilişkilendirilse de, aslında her yaştan kadında gözlemlenebilmektedir. Bu sendroma sahip kız çocukları ve kadınlar barbie bebeğin gerçeklikten uzak ve idealize edilmiş vücut ölçülerine erişmek için yoğun bir çaba sarf ederler. Bu uğurda sıkı diyetler, yoğun egzersiz programları ve kişisel bakım rutinleri uygulayabilir, çeşitli estetik operasyonlar geçirebilirler. Barbie bebeğin şaşaalı hayat tarzına erişmeye duydukları ihtiyaç ise bu kadın ve kızların hayatlarında giyim kuşamlarından önemli yaşam tercihlerine kadar birçok konuda belirleyici rol oynayabilmektedir.

Resmen bir tıbbi tanı olmayan Barbie Sendromu genellikle Beden Algısı Bozukluğu ile ilişkili olarak ele alınmaktadır. Vücut Dismorfik Bozukluğu olarak da bilinen bu durum, kişinin dış görünüşünde algıladığı bir ya da daha fazla özür veya kusura karşı yaşadığı takıntı durumudur. Bu algılanan özür veya kusurlar aslında başkalarınca gözlemlenemez veya önemsenmeyecek seviyededir. Oyuncaklardaki idealize edilmiş beden ölçüleri çocukların algısını nasıl etkiliyor? Bu konuda yapılmış çeşitli çalışmalar, bu tür oyuncakların çocukların beden algıları üzerinde olumsuz bir etkiye sahip olduğunu gösteriyor. Bu etkiler maruziyetin türüne, süresine ve çocuğun yaşına göre çeşitlilik göstermekte. Örneğin bir çalışmada, söz konusu oyuncakların beden algısı açısından okul öncesi dönem kız çocuklarını, okul dönemi kız çocuklarına göre daha fazla etkilediği görülmüş. Okul dönemi kız çocuklarıyla yapılan diğer bir çalışmada ise soru-cevap aşamasında beden algısı açısından sorun yok gibi görünse de, ince yapılı bebeklerle oynayan kızların, normal beden ölçülerinde bebeklerle ve Legolarla oynayan kız çocuklarına kıyasla ikram edilen yemekleri daha az yedikleri gözlemlenmiş. Bu kız çocuklarının aniden iştahını kapatan şeyin yine beden algısına yönelik kaygılar olduğu çıkarımında bulunmak hiç de zor değil.   En çok sarı saç ve beyaz tenli Barbie'lerin ilgi görmesi, çocuklarda etnik kökenlere karşı da bir ön yargı oluşturabilir mi? Burada asıl sorun bu bebeklerin ilgi görmesinden ziyade, bu noktaya gelinene kadar geçilen aşamalarla ilgili. Sarı saçlı, mavi gözlü, beyaz tenli bebeklere sadece beyaz çocuklar değil, maalesef farklı ırk ve etnik kökenlerden çocuklar da kendilerine benzeyen bebeklere gösterdiklerinden daha çok ilgi göstermekte. Klasik beyaz Barbie’nin çocukların bu tercihindeki rolü azımsanamaz belki ancak bütün bir beyaz batı merkezli propagandanın içinde ve kadim doğu masallarındaki dünya güzeli Akkızların, Aykızların birikimi üzerine tek başına sorumlu da tutulamaz. Gelinen noktada oyuncak üreticilerinin çeşitli ırk ve etnik kökenlere sahip bebekler tasarlaması, tüm olası zararların yanında olumlu bir adım olarak değerlendirilmelidir. Söz konusu bebekler, sembolik yöntemle de olsa çocukların farklı ırk ve milletlerle tanışmasında ve önyargıların kırılmasında önemli bir rol üstlenmektedir. Ancak bundan daha önemlisi, görülmüş ve temsil edilmeye değer bulunmuş olmanın bir çocuğun özgüvenine ve kendi etnik grubuna yönelik inancına yapacağı olumlu etkidir. Dolayısıyla bu bebeklerin varlığı dahi kısır önyargı döngüsünü kırmak için önemli bir araç olarak değerlendirilebilir.     Çocuklar bu tür bebeklerle kendilerini özdeşleştiriyor, karşılaştırıyor mu? Sonrasında aynaya baktıklarında bu üzerlerinde nasıl bir etki bırakıyor? Hayal ve gerçeğin iç içe olduğu okul öncesi dönemde çocuklar, adeta aileden saydıkları oyuncak bebekleriyle belirli bir özdeşim kurarlar. Bu bebekler sahip oldukları özelliklere göre yakın arkadaşları veya kendi çocukları olabilirler. Yetişkin bir kadın modeli sunan bebekler ise oyunda çoğu zaman masalsı bir şekilde çocuğun kendisini temsil etmektedir. Hayalinde gerçek üstü fiziksel özelliklere sahip bu mükemmel görünümlü bebekle özdeşleşen bir çocuğun gerçek dünyaya döndüğünde aynada gördüklerinden memnun olması her zaman kolay olamamaktadır. Bu dönemde çocuğun bilinçaltına yerleşen bu kıyas uzun vadede ise sıkı diyet, ağır makyaj ve estetik ameliyat gereksinimi olarak karşımıza çıkabilmektedir. Barbie ve Ken bebekler bir yetişkin kadın ve erkek beden ölçülerine sahip. Küçük çocukların yetişkin bedenine sahip oyuncaklarla oynamaları sağlıklı mı? Burada sorun bu karakterlerin neyi temsil ettiklerini belirleyen detaylarda kendini göstermektedir. Görece daha normal ve sağlıklı fiziksel özellikle sahip Ken bebek oyundaki temsil görevini bir nebze kabul edilebilir seviyede gerçekleştirmektedir. Barbie bebek ise sahip olduğu gerçek üstü ve aslen sağlıksız beden ölçüleri ve tüketime yönelik pırıltılı yaşam şekli ile çocukların hayal gücünü çok da anlamlı olmayan bir yöne doğru çekmekte. Oyunların gerçek hayat için prova işlevi gördüğü düşünüldüğünde bu durumun olası olumsuz etkileri öngörülebilmektedir. Bu noktada akla görece daha mütevazı, meslek sahibi Barbieler gelmekte. Ancak onların dahi çizilen genç, güzel, bakımlı, süslü, şık kadın portresi ile iyi bir örnekten çok ulaşılması imkânsız bir model ortaya koyarak uzun vadede çocukların benlik saygılarını olumsuz etkilemeleri mümkündür. "
48,Dijital nefret dili çocukları da etkiliyor,"Sosyal medya, nefret söylemi taşıyan içeriklerin yayılması için en uygun ortam. Peki, bu mecralardaki nefret dili ve felaket senaryoları vaktinin çoğunu internette geçiren çocukları nasıl etkiliyor?",Çocuk,https://www.trthaber.com/haber/cocuk/dijital-nefret-dili-cocuklari-da-etkiliyor-785433.html,"Hızla gelişen teknoloji beraberinde getirdiği tehditleri de aynı hızda büyütüyor. Hakaret, aşağılama, değersizleştirme, itibarsızlaştırma... Çevrim içi platformlarda sıkça karşılaştığımız bu tür nefret söylemi taşıyan içeriklerin aile dinamiklerinden toplumsal barışa birçok değeri zedeleyeceğinden endişe ediliyor. Öyle ki durum Birleşmiş Milletler'in de gündeminde... BM Genel Sekreteri Antonio Guterres, insani bağların güçlenmesi için oluşturulan platformların, dijital alanda nefret ve yalanların yayılmasına zemin hazırlayarak küresel zarara neden olduğu çağrısında bulundu.   Geniş bir yelpazede tehdit olarak görülen nefret söylemi, rol modellerini yoğunluklu olarak dijital mecralarda popüler olandan yana kullanan, dijital oyunlarla büyüyen çocuk ve gençler için de tehlikeli mi? Bu dili onlar da benimseyebilir mi? Çocuk Psikiyatri Uzmanı Prof. Özalp Ekinci ile konuştuk.   Sosyal medyadaki nefret söyleminin altında ne yatıyor? Prof. Özalp Ekinci; ""Sosyal medyadaki öfke ve nefret söylemlerinde son yıllarda sıkıntılı artış olduğunu görüyoruz"" diyerek başlıyor sözlerine. ""Bunun altında aslında pek çok etken var. Ülkelerin içinde bulunduğu sosyoekonomik özellikler, sosyal zorluklar bu tür mesajlar için etkili olabiliyor. Birey bazında baktığımızda sıkışmış, çaresiz hissi ve algısı da bu tip mesajların altında yatabiliyor."" Özalp Ekinci, çoğunlukla kendini ifade etmekte zorluk çeken kişilerin bu tür bir dile başvurduğunu söylüyor. ""Kişilik ya da mizaçla ilgili özellikler, içinde yaşadığı aile şartları, akademik hayatta yaşadığı güçlükler, çözümleyemediği çatışmaların bir kısmında birey, kendisini yaşadığı olay karşısında ifade etmekte zorlanabiliyor. Zorlandığında da bunu üstü kapalı şekilde başka platformlarda yansıtılabiliyor. Yani bireysel bir yaklaşım türü. Herkes bu şekilde paylaşımda bulunmuyor. Bunu söylememizde fayda var ama yaşadığı zorluklar karşısında, bireysel çatışma olabilir, aileyle ilgili bir zorluk da olabilir ya da kurumsal hayatta kişinin önüne koyulan bir engel olabilir; hakkını arayamayan ya da ilgili kuruma kendi ismi ile yazamayan bazı bireyler bunu üstü kapalı olarak paylaşabiliyorlar. Bu aslında bir açıdan çok olgun olmayan bir savunma mekanizması olarak da değerlendirilebilir."" Nefret dilini ergenler neden kullanır...   Yetişkinlerle ergenlerin öfke ve nefret dilini kullanması aynı dinamiklere dayanmıyor. Nefret ve şiddet türü söylemler yetişkin dünyasında kimi zaman kışkırtma, yayma amaçlı kullanılırken bir yandan da çocuk ve gençleri de bu dili kullanmaya teşvik edebiliyor. Prof. Özalp Ekinci nefret içerikli söylemlerin çocuk ve ergenler üzerindeki etkisini bakın nasıl açıklıyor:   ""Ergenler bu tip paylaşımları gördüklerinde zaten bulundukları yaş itibariyle adalet arayışı, haksızlıklar karşısında yoğun bir duyarlılık hissetme, çok kolay bir empati süreci içine giriyorlar. Kendilerinde böyle bir duyarlılık olmasa bile benzer bir duyarlılığı hissetmiş algısına kapılarak aynı yola başvurabiliyorlar.""   Özalp Ekinci, çocukların ve ergenlerin bu tür paylaşımları yaparken aslında sonuçlarını idrak edemediğini, sadece popülarite için yapabildiğini söylüyor. ""Bu tip mesajların dikkat çekiciliği, okuduğu zaman merak uyandırması, ergenler için daha göz alıcı olarak görünüyor. Tabii ki bulunduğu yaşın popülarite isteği ve eğilimini de göz önünde bulunduralım. İnsanlar önünde göz alıcı ve farklı olmak uğruna bu paylaşımları aslında çok anlamadan, çok bilmeden, bilişsel olarak sonuçlarını çok idrak etmeden paylaşabiliyorlar."" Ekinci, popülarite arayışının işin sadece bir boyutu olduğunu anlatıyor. Ergenlerin sosyal medyadaki davranış kalıplarını rol model olarak alabildikleri konusunda uyarıyor: ""Böyle bir davranışı gören bir ergen bunu model alıyor. Aynı davranışı kendisi yapma eğilimine giriyor. Bu tip öfke, nefret gibi paylaşımı gören bir ergen bunu paylaşabiliyor, kimi zaman da kendisi bir mesaj oluşturmaya çalışabiliyor. Bu tip örnekleri yakın zamanda çok gördük. Örneğin ülke yönetimi, kurumların yaklaşımları, ailenin yapısı, sosyal kurallar, cezalar uygun olmayan davranış, vakalar, bazen bu tip kabul edilmesi mümkün olmayan ya da ergeni de ailesini de zora düşürecek, toplum kurallarının dışında paylaşımları ortaya koyabiliyorlar. Ergenin 'yaptığının ne olduğunun farkında olmaması' bizim açımızdan temel değerlendirmede gördüğümüz şey."" ""Yetişkinler sahte hesaptan, ergenler isim değiştirerek paylaşıyor""   Dikkat çekmek, görünür olmak, içeriğin temelinde kabul görmeyen söylemler dahi olsa, ergenleri paylaşım yapmaya teşvik edebiliyor. Özalp Ekinci, önemli bir noktaya daha işaret ediyor ve nefret dili kullanan yetişkinlerin sahte hesap kullanarak, benzer paylaşım yapan çocuk ve ergenlerin ise sadece isim değiştirerek paylaşım yapmaya daha yatkın olduklarını anlatıyor. ""Bir yetişkin bunu yaptığında ismini değiştirse bile bulunabileceğini öngörerek sahte hesaplarla hareket eder. Ama işte ergen yalnızca ismini değiştirir ve tabii ki bulunması çok daha kolay olur. Nefret, öfke içerikli mesaj yazmak, adını değiştirmek ön plana çıkmak gibi. Böyle bir eğilimde bulunan ergenlerin belli özellikleri de var. Akranlar arasında yer bulamama, akademik başarısızlık. Aileyle yetersiz, duygusal bir bağın olması. Yani bu bağlamda kimliğinde yetersizlik algısı olan, kendini yeterli şekilde ifade edemeyen ergenler daha çok böyle yollarla kendini ifade ederler. Bunu da aklımızda tutmamız lazım."" ""Fikirlerini kurallar çerçevesinde ifade etmeye teşvik edilmeliler""   Aile-arkadaş, öğretmen- otorite ilişkilerinde yaşadıkları haksızlık ya da adalet arayışı, kendini ifade etmede yetersiz olan ergenlerin, tepkilerini ve öfkelerini sosyal medyada dile getirmesine yol açabiliyor. Ekinci, bu noktada ebeveyn ve eğitimcilere düşen görevleri şöyle anlatıyor: ""Doğrusu, ergenenin yaşadığı zorluklar karşısında kendini direkt, doğru kelimelerle, toplumsal kuralları yıkmayan bozmayan şekilde hakkını araması, yaşadığı zorluğu tanımlaması ve bu zorlukla ilgili duygularını ifade ederek çözüm arayışı içinde olması... Hep bunu özendiririz, hep bunu teşvik ederiz. Ebeveynlerin de öğretmenlerin de bu şekilde model olması doğrusudur. Üstü kapalı başka yollarla, adını gizleyerek, farklı yollarla bu paylaşımları yapmanın doğru olmadığını mutlaka ebeveynler çocuklarına anlatmalı. Tabii ki toplumsal konularla ilgili, zorluklarla ilgili ebeveynlerin tutumları da önemli. Bazen anne babalar yaşanan zorluklarla ilgili keskin yorumlar yapıyorlar. Ergen de o keskin yorumu benimsiyor. O da aynı tutuma girebiliyor. Bu anlamda ebeveynlerin sağlıklı yorum yapması çok önemli. Belli bir kurala, yaşantı tarzına karşı olabilirler ama bunu söyleyiş tarzlarında, ergenin anlama kapasitesi, muhtemel eğilimleri akılda tutulmalı. Yani 'yaşadığımız olaylardan dolayı mutsuzuz, bu hatalı bir uygulama. Bu hatalı uygulama nedeniyle gideceğiz ilgili kuruma başvuracağız ve şikayette bulunacağız veyahut da bize bu davranışta bulunan kişi hakkında savcılığa gideceği, ya da burada bu kişiyle konuşacağız, bize yaptığının yanlış olduğunu söyleyeceğiz gibi hukuki bir yol, sosyal bir çözümle olabileceğini ergene anlatmak doğrusu."" "
49,Raşitizmin sebebi D vitamini eksikliği,"Türkiye’de D vitamini eksikliği sonucu görülen raşitizm, kemik gelişimini etkileyen ciddi bir sağlık sorunu… Anne adaylarındaki D vitamini eksikliği bir yana bırakılırsa, en sık 5 yaş altındaki çocuklarda görülüyor. Ancak Sağlık Bakanlığı’nın etkin D vitamini eksikliğini önleme programı sayesinde raşitizm, önceki yıllara göre önemli ölçüde azaldı.",Çocuk,https://www.trthaber.com/haber/cocuk/rasitizmin-sebebi-d-vitamini-eksikligi-784727.html,"İnsan vücudu pek çok vitamine ihtiyaç duyuyor. Vitamin eksikliği durumunda ise çeşitli sağlık sorunları baş gösteriyor. D vitamini eksikliği de bunlardan biri. İster çocuk ister yetişkin; hangi yaşta olunursa olunsun sağlık için vücutta yeterli düzeyde D vitamini bulunması gerekiyor. En önemli kaynağı güneş ışınları olan D vitamininin eksikliği ciddi sorunlara yol açıyor. Bunların içinde bir tanesi var ki, özellikle bebeklerin ve çocukların kemik gelişimini tehdit ediyor. Halk arasında “raşitizm” olarak bilinen bu hastalık, daha çok büyümenin hızlı olduğu erken çocukluk döneminde görülüyor. Bir zamanlar önemli bir sağlık sorunu olan raşitizm, Sağlık Bakanlığı’nın D vitamini konusundaki uygulamaları sayesinde önemli ölçüde azaldı. Raşitizmin sağlığa etkilerini ve D vitamininin bu hastalıkla mücadeledeki rolünü Sağlık Bilimleri Üniversitesi Dr. Behçet Uz Çocuk Hastalıkları ve Cerrahisi Eğitim ve Araştırma Hastanesi Başhekimi Prof. Dr. Behzat Özkan ile konuştuk.   Bacaklarda eğriliğe ve orantısız boy kısalığına neden oluyor Raşitizmi “büyüyen organizmanın hastalığı” olarak tanımlayan Prof. Dr. Özkan, “Türkiye’de genellikle D vitamini eksikliğine bağlı raşitizm görülüyor” diyor. Kanda D vitamini düzeyindeki azalma sonucu kalsiyum ve fosfor eksikliği geliştiğini ifade eden Prof. Dr. Özkan, bunun vücuttaki etkilerini ise şöyle açıklıyor: “Uzun kemiklerin uçlarında büyüme plakları bulunuyor. Buralarda kalsiyum çökmesi yetersiz kalıyor. Organize bir şekilde kemiğin uzunlamasına büyümesini sağlayan hücrelerin kıkırdak-kemik olgunlaşma süreci bozuluyor. Bu durumda kemik uçlarında çanaklaşma, fırçalaşma, genişleme ve yine kemiklerde yoğunluğun azalmasına ve buna bağlı olarak da kemiklerde eğrilme, bacaklarda eğriliğe yani deformitelere neden oluyor. Bazı durumlarda ise kafada şekil bozuklukları, diş çıkarmada gecikme, farklı göğüs deformiteleri ile kendini gösterebiliyor. Yine bazen çocuklardaki havale geçirmenin nedeni D vitamini eksikliğine bağlı raşitizm hastalığı olabiliyor.”   Türkiye'de görülme sıklığı önemli ölçüde azaldı Raşitizmin -ergenlerde de görülmekle beraber- özellikle 2 ay ila 5 yaş arasındaki çocukları etkileyen bir hastalık olduğunu belirten Prof. Dr. Özkan, eskiden beş çocuktan birinde D vitaminine bağı raşitizm bulguları görüldüğünü, günümüzde ise oranın binde 1’in altına düştüğüne dikkat çekiyor. Bunun en önemli sebebi kuşkusuz Sağlık Bakanlığı’nın 2007’de başlattığı ücretsiz D vitamini eksikliğini önleme programı. Sağlık Bakanlığı’nın uygulaması 1 yaşın altındaki çocuklara D vitamini dağıtımını öngörüyor. Aynı zamanda konuyla ilgili oluşturulan bilim kurulunun da üyesi olan Prof. Özkan proje hakkında şu detayları veriyor: “Sağlık Bakanlığı ülke çapında 2007 yılından itibaren her çocuğa dünyaya geldikten hemen sonra 1 yaşına kadar bedava D vitamini başlatılmasına karar verdi. Bu projenin D vitamini eksikliğine bağlı raşitizmin görülme sıklığının azalmasında önemli katkısı oldu.”   Anne adaylarında D vitamini eksikliği bebeklerde raşitizm riskini artırıyor D vitamini kullanımı sadece bebekler için değil, anneler için de önemli. Prof. Dr. Özkan, bunun nedenini şöyle açıklıyor. “Annede D vitamini eksik olduğu zaman çocuklarda erken dönemde D vitaminine bağlı klinik bulgular ortaya çıkabiliyor. Dolayısıyla annelerde D vitamini desteği kaçınılmaz. Bu nedenle Sağlık Bakanlığı, ülkemizdeki anne adaylarında hamileliğinin 3’üncü ayından itibaren D vitamini desteğini neredeyse zorunlu hale getirdi. Böylece çocuklarda erken dönemde ortaya çıkacak D vitamini eksikliğini de önlemiş oluyor.”   İlk belirtiler doğumdan 8 hafta sonra Peki bebeklerde D vitamini eksikliğine bağlı raşitizm hangi belirtilerle kendini ele veriyor? “Bebeklerde yenidoğan döneminde huzursuzluk, emmede zayıflama, tiz sesli ağlamalar” oluyor diyen Prof. Dr. Özkan, ilerleyen dönemlerde ise havale ve kasılmalar görüldüğünü ifade ediyor. Annenin D vitamini deposu -eğer D vitamini eksikliği yoksa- doğumdan sonraki ilk 8 hafta bebeği koruyor. Bebeklerde ilk klinik belirtiler de işte bu süreçten sonra ortaya çıkıyor. Prof. Dr. Özkan bebeklerde bu dönemde raşitizme bağlı gelişebilecek diğer semptomları şöyle sıralıyor: “Kafa kemiklerinde şekil bozukluğu, bıngıldağın normalden daha geniş olması, kafa kemiklerinin yumuşak olması, dişlerin çıkmasında gecikme, göğüste deformite ve buna bağlı olarak solunum güçlüğü, karında genişleme, bacaklarda eğrilme, yürüme bozuklukları ve yaşına göre boy kısalığı gibi belirtiler ortaya çıkabiliyor.”     Prof. Dr. Özkan, ailelerin genellikle çocuğun yürümeye başlamasıyla bu durumun farkına vardığını da ifade ediyor. Peki raşitizmin nasıl bir tedavi süreci var? Hastalığın tedavisi tıpkı oluşmasını önlemek amacıyla kullanılan D vitamininin verilmesiyle yapılıyor. Tedavi süreciyle ilgili detayları Prof. Dr. Özkan’dan öğreniyoruz: “Tedavide D vitamini uygulamasını kısa süreli veya uzun süreli olarak uygulayabiliyoruz. Tedavi sonrasında önleyici D vitamini uygulaması -ne kadar güneşten faydalanılsa da fark etmiyor- 1 yaşına kadar günde 400Ü/gün, 1 yaşından sonra ise 600 Ü/gün olarak hayat boyu devam etmek gerekiyor.” Prof. Dr. Özkan, tedavi sürecinde mutlaka kalsiyum tedavisi de uyguladıklarını belirterek süt, yoğurt ve peynir gibi kalsiyumdan zengin gıdalarla beslenilerek takviye yapılması gerektiğinin de altını çiziyor."
50,Çocuklar için güvenli bir gelecek: Ortak ebeveynlik,"Çocuk yetiştirmek, anne ve babalar için önemli bir sorumluluk. Uyumlu iletişim ve iş birliği ile çocuklara duygusal iyilik, akademik başarı, sosyal beceri ve mental sağlık sağlanabiliyor. Uzmanlar, ortak ebeveynliğin çocukların gelecekteki yaşam şartlarına hazırlanmasında önemli bir rol oynadığını vurguluyor.",Çocuk,https://www.trthaber.com/haber/cocuk/cocuklar-icin-guvenli-bir-gelecek-ortak-ebeveynlik-783996.html,"Çocuk yetiştirmek, ebeveynlerin üzerinde büyük sorumluluklar ve zorluklar yaratabilen bir süreç. Bu sorumlulukların en iyi şekilde yerine getirilmesi için ebeveynler arasındaki iş birliği ve uyum oldukça önemli. Bu bağlamda, ortak ebeveynlik modeli, çocukların sağlıklı bir şekilde büyümelerine katkı sağlayan güvenli bir yöntem olarak ön plana çıkıyor. Ortak ebeveynlik adı itibarıyla, eşit şekilde paylaşılan ebeveynlik rolleri olarak anlaşılabilir. Ancak böyle olmak zorunda değil. Paylaşım derecesi, ebeveynlerin özelliklerine, yaşadıkları sosyal çevre ve kültürel bağlama göre değişkenlik gösterebilir. Klinik Psikolog Büşra Sel Cengiz ile ortak ebeveynliğin önemini konuştuk.    Ebeveynler arasında romantik veya duygusal bağ içermeyen bu model, yalnızca çocuk yetiştirme yönlerini kapsıyor. Boşanmış ailelerdeki ebeveynler, aynı evi paylaşmayan ebeveynler veya büyükanne, büyükbaba gibi çocuk bakımına dahil olan herkes için uygun bir seçenek sunuyor. Büşra Sel Cengiz, Feinberg tarafından tanımlanan dört boyutlu ortak ebeveynlik çerçevesine değiniyor. Bu boyutlar, ortak aile yönetimi, uzlaşma, iş bölümü ve destek/zayıflatma olarak sıralanıyor. Ebeveynler arasındaki ilişkilerin düzenlenmesi, çatışmaların çözüme kavuşturulması ve etkili iletişim sağlanması, çocukların refahı için önemli adımlar olarak öne çıkıyor.    Ortak ebeveynlik modelinin 3 temel yönü var ""Çocuk yetiştirmek, anne ve babalar için önemli bir sorumluluktur ve bu süreçte ortak ebeveynlik modeli güvenli ve olumlu bir yaklaşım sunar"" diyor Büşra Sel Cengiz.   Ortak ebeveynliği, ebeveynler arasındaki ilişkilerin yönetilmesi ve çocuklarla etkileşimi içine alan bir kavram olarak açıklıyor ve şöyle devam ediyor: ""Çatışma, koalisyon ve etkileşim olmak üzere üç temel yönü bulunmaktadır. Çocuk yetiştirmede uzlaşma, aynı hedefleri, kuralları ve değerleri paylaşmayı vurgular. İş bölümü ise ebeveynlik görevlerinin dengeli bir şekilde paylaşılmasını ifade eder. Ortak ebeveynliğin son boyutu, destek ve zayıflatmadır. Ebeveynler arasında iş birliğini artırmak için etkili iletişim, saygılı iş birliği, çatışma yönetimi ve esneklik stratejileri kullanılabilir. Bu şekilde, çocukların sağlıklı bir ortamda büyümeleri ve refahları desteklenir.""    Çocuk için destekleyici bir ortam gerekiyor Uzman Psikolog Büşra Sel Cengiz, ""Ebeveynlerden biri, diğer ebeveynin otoritesini ve kararlarını sürekli olarak zayıflatıcı ve eleştirel bir tutum sergiliyorsa, çocuk bu durumda belirsizlik ve güvensizlik hissedebilir"" diyor. ""Ebeveynler, birbirlerinin kararlarını destekleyerek ve çocuğun önemli anlarında birlikte yer alarak destekleyici bir ortam oluşturabilirler.""      ""Çatışmaların yapıcı bir şekilde çözülmesi kritik bir adım"" Ortak ebeveynlik, duygusal iyilik, akademik başarı, sosyal beceriler ve mental sağlık açısından çocuklara pek çok fayda sağlıyor. Büşra Sel Cengiz, ebeveynlerin uyumlu bir şekilde çalışmasının, çocukların gelecekteki hayat şartlarına karşı daha hazırlıklı olmalarını ve sağlıklı bir yetişkinlik dönemi geçirmelerini desteklediğini belirtiyor. Ancak, ortak ebeveynlik sürecinin bazı zorluklar içerdiğini de ifade ediyor. Ebeveynler arasında etkili iletişim, saygılı iş birliği, çatışma yönetimi ve esneklik gibi stratejilerin benimsenmesinin önemli olduğunu vurguluyor. Çatışmaların yapıcı bir şekilde çözülmesi, çocukların refahını korumak için kritik bir adım olarak öne çıkıyor. Uzman Psikolog Büşra Sel Cengiz, ebeveynlere destekleyici bir ortam oluşturarak, çocukların refahını ve sağlıklı gelişimini desteklemelerini tavsiye ediyor."
51,Çocuklarda sorumluluk bilinci nasıl gelişir?,"Küçük yaşlardan itibaren çocuklara sorumluluk bilinci aşılamak onların öz güvenini pekiştiriyor. Peki, aileler nasıl davranmalı?",Çocuk,https://www.trthaber.com/haber/cocuk/cocuklarda-sorumluluk-bilinci-nasil-gelisir-782761.html,"Her anne-baba çocuğunun sorumluluk sahibi olmasını ister. Ders çalışmayan, odasını toplamayan, evdeki işlere destek olmayan, kısaca anne-babanın isteklerini yerine getirmeyen çocuklarsa kimi zaman sorumsuz olmakla itham edilir. Ancak sorumluluk, bir anda gelişen bir duygu değildir. Eskiler ne der bilirsiniz; ""Çocuklarınıza sözlerinizle değil, davranışlarınızla örnek olun."" Peki, bir çocuğun sorumluluk bilinci kazanması için doğru davranış nasıl olmalı? Bu konuda Uzman Klinik Psikolog Seda Aydoğdu'dan ebeveynlere tavsiyeler aldık.   Sorumluluk bilinci nedir? Yeterince gelişmezse ne olur? ""İçerisinde bulunduğu ortamın kurallarına uyabilme, ben ve diğerleri arasında olan sınırları bilme ve ona göre davranabilmek sorumluluğun tanımıdır"" diyor Uzman Klinik Psikolog Seda Aydoğdu. ""Ancak bu davranışlar yaşa ve dahil olunan ortama göre değişiklik gösterebiliyor"" diye de ekliyor. Peki sorumluluk sahibi bir insan ne tür özelliklerle bunu belli eder? ""Sorumluluk sahibi insanlar, kendi ayakları üzerinde durabilen, okul hayatından başlayıp iş hayatına kadar uzayan süreçte kendisinden yapması talep edilen işleri kendi performansı içerisinde en iyi şekilde yapan kişiler olarak karşımıza çıkmaktadır. Ayrıca kendi davranışlarının olumlu ve olumsuz sonuçlarını üstlenebilmek de sorumluluk bilinci içerisinde yer almaktadır.""   Dolayısıyla sorumluluk bilinci yeterince gelişmeyen çocuklar en büyük sıkıntıyı yaşları ilerlediğinde ve kendine yetmesi gereken yetişkinler olduklarında yaşıyor. Hatta bu kişiler sorumluluk almaktan kaçınan bireyler olarak toplum içerisinde, iş hayatında karşımıza çıkabiliyor. Seda Aydoğdu bu kişileri çocukluk dönemleriyle değerlendirmek gerektiğini anlatıyor ve onları şöyle tanımlıyor: ""Çocukluk döneminde onların yerine sorumluluğu alan, onların yerine o sorumlulukları yerine getiren başkaları olduğu için aktif olarak bir sorumluluğu alıp yerine getiremezler. Bununla birlikte herhangi bir durum veya iş karşısında başkasını suçlama eğilimleri de oldukça fazla olmaktadır."" Peki, sorumluluk bilinci ne zaman başlar?   Çocuklara kaç yaşından itibaren sorumluluk verilebilir? Çocuğunuzun sorumluluk alacak yaşta olduğunu düşünmeyebilirsiniz. Seda Aydoğdu da bu konuya değiniyor ve ebeveynlerin sıkça düştüğü hatayı şöyle özetliyor: ""Çocuk yetiştirirken yaptığımız en önemli hatalardan biri 'daha küçük, daha bebek…' şeklindeki düşüncelerimizden dolayı onlara sorumluluk vermekten kaçınmamızdır. Oysa çocuğumuzun gelişim dönemini baz alarak çok daha erken yaşlardan itibaren onlara sorumluluk vermeye başlayabiliriz."" Çocuklar basit görevleri kendi başına yerine getirdikçe hem sorumluluk bilinci kazanıyor hem de öz güvenlerinde artış oluyor. ""Örneğin çocuğumuzu, yürümeye başladığı dönemden itibaren, bezini değiştireceğimiz zaman temiz bezini getirmesi, kirli bezini çöpe atması, musluğu açıp ellerini kendi yıkamaya başlaması gibi temel günlük yaşam becerilerini yapması için teşvik etmeliyiz."" Çocuğa sorumluluk bilinci nasıl kazandırılır?   Önce anne ve babalar... Çocuğa sorumluluk vermeye hazır olmakla başlıyor her şey. Bunun için sabırlı ve istikrarlı olmak gerek diyor Seda Aydoğdu. ""Bunu yapabilmemizin en önemli adımı istikrarlı, sabırlı ve çatışmadan kaçınan taraf olmayı, olası bir krizle karşılaştığımız zaman bunu yönetebilecek sakinlikte olabilmemiz, çocuğumuzdan bir şey yapmasını istediğimiz zaman kurduğumuz cümle ve ses tonumuz oldukça önemlidir. Örneğin çocuğumuza 'Odanı toplamamda bana yardım eder misin?' gibi bir cümle kurmamız oldukça yanlıştır. Bu cümlenin anlamında; senin odanı toplamak benim görevim ama ben bunu yaparken sen bana yardım et şeklinde bir mesaj vardır. Aslında olması gereken 'Sen odanı toplarken bende kendi odamı toplayayım' şeklinde olmalıdır."" Seda Aydoğdu çocuklara kurulan doğrudan ve net ifadelerin de önemine işaret ediyor: ""Soru cümlesi içerisinde yer alan rica kavramına çocukların büyük kısmı 'hayır, yapamam...' şeklinde cevap verebildiği için emir değil, direkt ve net cümleler ile talebimizi ifade edebilmeliyiz. Klinik ortamda en sık karşılaştığımız söylem; 'yemek için masayı kurarken bana yardım ediyor' cümlesidir. Tabii ki yaşa göre çocuğumuzun yapabileceği şeyler sınırlıdır ancak en azından söylemlerimizle çocuğumuza görev bilinci ve sorumluluk dağılımını erken yaştan itibaren verebilmek oldukça önemlidir. Aslında beklediğimiz cümle örneğin 'masayı kurarken bardakları koymak senin görevin…' şeklinde olmalıdır."" Anne ve babalara tavsiyeler   Sabırlı, istikrarlı ve net olmak... Anne babaların çocuklara sorumluluk bilinci aşılarken tavırlarının önemli olduğunu anlatmıştık. Seda Aydoğdu bir konuya daha dikkat çekiyor: Ebeveynlerin tehditkar davranmasına... ""Sebep-sonuç ilişkisi sağlıklı bir şekilde kurulmalı ve bu durum çocuğumuzu tehdit etmeden ona uygun anlayabileceği bir dil ile aktarılmalıdır. Kendisine ait bir sorumluluğu yerine getirmediği zaman bunun bir bedeli olduğunu çocuğumuz bilmelidir. Kendisine ait olan bir sorumluluğun yerine getirilmediğinde ödemesi gereken bedelleri bilirse kendisini ve zamanını ona göre ayarlayacak ve beklenen sorumluluğu yerine getirecektir. Bu süreç içerisindeki en önemli noktalardan birisi; çocuğumuza verdiğimiz sorumluluğu o beklenilen şekilde yerine getirmediğinde bizim yapmamamızdır. Çocuğumuza sürekli 'Odanı topladın mı? Çantanı hazırladın mı?...' şeklinde defalarca kez sormaktan kaçınmakla beraber onun yapmadığı şeyleri söylenerek bizim yapmayı da bırakmamız gerekmektedir."" Çocuklara yaşa uygun ne gibi görevler verilebilir? Uzman Psikolog Seda Aydoğdu son olarak çocukların yaşına uygun görevlerin neler olduğunu anlatıyor: ""Özellikle okul çağındaki çocukların tek görevinin ders çalışmak olduğuna dair yaygın bir kanaat vardır. Ancak okul çağına kadar hiç sorumluluk verilmeden yetiştirilmiş çocuklar okula başladıkları zaman; disiplinli bir ortam içerisinde kendisinden beklenen görev ve sorumlulukları yerine getirmekte oldukça zorlandığı için bocalamakta ve okulla ilgili, ders çalışmak ve ödev yapmakla ilgili problemler yaşayabilmektedir. Altının bezlendiği dönemden itibaren gelişim dönemine uygun olarak çocuğa yapabileceği görevler verilmesi sorumluluk bilincinin tutarlı ve yaş ile uygun bir şekilde gelişebileceğini göstermektedir. Kirli bezini atmak, oyuncaklarını toplamak, boya kalemlerini kalemliğine koyması, kendi ellerini, dişlerini fırçalamaya başlamasından evin ortak kullanım alanlarına kadar yayılan sorumluluklar verilmelidir."" Grafik: Hafize Yurt"
52,"Çizgi film deyip geçmeyin! Çocuklara hangi yaşta, ne izletilmeli?","Çizgi filmler ebeveynlerin mola vermesi için kurtarıcı bir aktivite olarak kullanılsa da, asıl işlevi çocukların gelişimine katkı sağlamak. Peki yaşlara göre çocuklar ne izlemeli?",Çocuk,https://www.trthaber.com/haber/cocuk/cizgi-film-deyip-gecmeyin-cocuklara-hangi-yasta-ne-izletilmeli-781454.html,"Çizgi filmler iyi bir iletişim aracı olmanın yanı sıra toplumsal bir işleve de sahip… Özellikle nitelikli çizgi filmler, doğal akışında ilerleyen gelişim sürecine olumlu katkı sağlıyor. Duyguları, ilişkileri, paylaşma ve yardımlaşmayı öğreten çizgi filmler sayesinde çocuklar gelişim sürecinin basamaklarını daha hızlı tırmanıyor. Ancak her çizgi film gelişim sürecini olumlu desteklemeyebiliyor. Özellikle de yaşa uygun seçilmeyenler… Çizgi filmlerin çocuk gelişimi üzerindeki etkisini Uzman Klinik Psikolog Elçin Akı Konuk ile konuştuk.   Çizgi filmler çocuklara ne öğretiyor? Çoğu ebeveyn çizgi filmleri bir tür vakit geçirme, çocuğu oyalama aktivitesi olarak kullansa da aslında bu filmlerin çok daha önemli bir işlevi var. Uzman Klinik Psikolog Elçin Akı Konuk çizgi filmlerin eğitici ve öğretici niteliklerini şu şekilde örneklendiriyor: “Çizgi filmler dil becerilerini geliştirmeye ve ilerletmeye yardımcı olurken özellikle küçük yaştaki çocuklar için sayılar, renkler gibi kavramları öğrenmeyi de destekler. Duyguları, ilişkileri, sosyalleşmeyi, paylaşma ve yardımlaşmayı geliştirerek çocuklara olumlu davranışlar kazandırabilirler.”   Kaç yaşından itibaren çizgi filmler izletilmeli? Bebekler çizgi film izleyebilir mi? Çizgi filmler her ne kadar eğitici ve öğretici olsa da, belli bir yaştan önce yarardan çok zarara yol açıyor. Uzman Klinik Psikolog Elçin Akı Konuk, çocuklarda 2 yaşa işaret ediyor: “2 yaşından önce çocukların çizgi film seyretmeleri ve ekrana maruz kalmaları gelişimleri açısından risk oluşturmaktadır. Bu yaş dönemlerinde televizyon izleyen çocukların dil becerilerinde gecikmeler görülebilmektedir. Özellikle konuşmada gecikme ve iletişim sorunları yaygın olarak gözlenebileceği gibi dikkat becerileri ve fiziksel gelişimleri açısından da olumsuz etkileri olabilir. “ Peki, hangi yaş grubu ne izlemeli? Televizyondaki programların neredeyse hepsinde hangi yaş grubuna hitap ettiğini belirten ibareler bulunuyor. Aynı durum çizgi filmler için de geçerli. Her yaşın gelişim hızı ve becerisi farklı olduğu için, ebeveynler çocuklarının ne izlediğine önem vermeli. Peki hangi yaş grubu ne izleyebilir, Elçin Akı Konuk anlatıyor:   “7 yaş öncesi çocuklarda gerçeklik algısını zayıflatan çizgi filmlerin izletilmesi hem sosyal hem bilişsel açıdan zararlı olabilmekte. Özellikle 3-6 yaş arasındaki çocukların hayal dünyaları çok zengindir ve hayal ettiklerinin gerçekleşeceğini düşünürler. Bu nedenle gördükleri ve izledikleri filmlerde yaşanan olayların gerçek olduğuna inanırlar. Bu durum çizgi filmlerde gördükleri karakterlerin olumlu veya olumsuz davranışlarını ayırt etmeksizin taklit etmelerine neden olabilmektedir.”   ""3-7 yaş arasındaki çocuklara izletilebilecek en iyi çizgi film türleri eğitici ve öğretici nitelikte olanlardır. Bunlar çocuklara olumlu biçimde sosyal ve duygusal paylaşımları öğreten, zihinsel olarak geliştirici, problem çözmeyi öğreten çizgi filmler olmalıdır. Aile sevgisi, doğayı ve hayvanları tanıma, farklılıklara saygı, yardımseverlik, iyilik, doğruluk, hoşgörü, sosyalleşme, paylaşma gibi değerleri barındıran eğitici ve faydalı konuları işleyen çizgi filmler seçilmelidir.” Şiddet içeren yapımlar güven duygusunu zedeliyor   Elçin Akı Konuk, yaş düzeyi ve gelişim dönemi özelliklerine uygun seçim yaparken şiddet ve korku ögelerine dikkat etmenin önemine değiniyor. “Şiddet, cinsellik veya doğaüstü olaylar içermeyen, kaygı yaratacak veya korkutucu figürlerin olmayacağı, eğitici ve öğretici nitelikte olan güven ve güvenlik duygusunu çocukta oluşturabilecek çizgi filmler aile kontrolünde belli bir süre sınırlaması ile izletilebilir.” Peki, bu tür yapımlara maruz kalmak çocukları nasıl etkiliyor? “Şiddet ve korku içeren çizgi filmler çocukların sosyal, duygusal, bilişsel gelişimleri ve kimlik gelişimleri için uygun türde değil. Çünkü bu tür çizgi filmler çocukların güven duyma ve güvenlik duygularını zayıflatıyor. Buna maruz kalan çocuklar başkalarına güvenmemeyi ve çevrenin sürekli olarak tehlikeli olduğunu düşünürler ve yoğun biçimde kaygılı davranışlar ortaya koyabilirler. Özellikle çizgi filmlerde şahit oldukları şiddet sahnelerinden etkilenen küçük yaştaki çocuklar, gerçek ile hayal olanı ayırt edemedikleri için kendilerinin de şiddet kurbanı olabileceğini düşünerek yoğun bir korku ve kaygı duyabilirler.""   ""Bu durum sonucunda çocuklarda sık sık ağlama, anne babadan ayrılamama, saldırganlık eğilimi, uyku bozuklukları, kekeleme, tuvalet alışkanlıklarında bozulma, güven sorunları, sosyal ilişkiler kuramama, benlik değerinde düşme ve depresif belirtiler artabilir.” Uzun süre ekrana maruz kalmanın sakıncaları   Ekrana uzun süre maruz kalmak da gelişimi yavaşlatan etkenlerden. Elçin Akı Konuk ekran süresi uzun olan çocuklarda uyku düzeninin de bozulduğunu belirtiyor. “Bu durum, gelişim üzerindeki olumsuz etkileri daha derin ve daha kalıcı kılmaktadır. Bununla birlikte uzun süre çizgi film başında kalan çocukların hem bilişsel performansları olumsuz etkilenir hem de dikkat sürelerinin gelişmesi bozulabilir."" Uzun süreler çizgi film izlemek çocuğu akademik ve sosyal açıdan da olumsuz etkiliyor. “Böyle bir durumda ders başarısı ve derslere katılım düşer, sosyal faaliyetlere katılım sınırlanır hatta çocukları oyun oynamaktan bile alıkoyar. Sonucunda ise çocuğun sosyal ilişkileri zayıflar ve yalnızlaşarak içe dönük bir hale gelebilir.” Çizgi filmler okuma alışkanlığının körelmesine yol açar mı? Merak edilen bir başka konu da çizgi filmlerin okuma alışkanlığını olumsuz etkileyip etkilemediği. Uzmanlar doğru planlanmış bir günlük rutin ile okuma alışkanlığının devam edeceği görüşünde. “Eğer ebeveynler tarafından çocukların günlük rutinleri iyi bir şekilde planlanabilir ve takip edilebilirse çizgi filmlerin okuma alışkanlığı üzerinde olumsuz bir etkisi olmayacaktır. Bunu sağlayabilmek için gün içinde hem çizgi film saati hem de okuma saatlerinin ayrı olarak planlanması ve düzenli biçimde uygulanabiliyor olması çocuğun rutinlerinin bozulmamasını sağlayacaktır. “
  Grafik: Ayhan Akgün"
53,Gençlerin favori adresi: Gençlik Merkezleri,"Gençlik ve Spor Bakanlığı bünyesinde kurulan Gençlik Merkezleri, sanattan spora, bilimden teknolojiye kadar pek çok alanda çocuk ve gençlere ücretsiz hizmet veriyor, gelişimlerine katkıda bulunuyor.",Çocuk,https://www.trthaber.com/haber/cocuk/genclerin-favori-adresi-genclik-merkezleri-779591.html,"Gelişim çağındaki çocukların spor, sanat ve bilim gibi alanlarla ilgilenmesi hem doğru yönde gelişimleri hem de yeteneklerinin keşfedilmesi açısından önemli. Gençlik ve Spor Bakanlığı’na bağlı Gençlik Merkezleri, bu alanlarda yapılan sayısız etkinliği çocuk ve gençlerle buluşturuyor.   Tenisten müziğe, el sanatlarından inovasyon sınıflarına… Gençlik Merkezleri haftanın 7 günü ücretsiz hizmet veriyor. Merkezlerde el sanatları atölyesi, müzik sınıfları, güvenli ve sessiz bir ortamda ders çalışma olanağı sunan kütüphane, sinema salonları, inovasyon sınıfları, dinlenme odası, sohbet ve oyun odası, tenis kortu, futbol ve basketbol sahaları gibi pek çok imkan bulunuyor. Gençlik Merkezleri’ndeki atölyeler gençlerin istekleri doğrultusunda belirleniyor. Dolayısıyla merkezlerdeki atölyeler il ve ilçeye göre farklılık gösterebiliyor. Atölye ve eğitimler alanında uzman eğitmenler tarafından veriliyor.   “Merkezlerimiz gençlerimizle güzel” Altındağ Gençlik Merkezi Müdürü Bahadır Özçelik, Gençlik Merkezleri’nin çocuk ve gençleri hem kötü alışkanlıklardan uzak tuttuğunu hem de yeteneklerinin keşfedilmesine yardımcı olduğunu belirtiyor: “35 farklı alanda, ayda yaklaşık 3 bin etkinlikle gençlerimize hizmet veriyoruz. Bu faaliyetlerin tamamı ücretsiz. Gençlik Merkezleri’miz yıl boyu açık. Okulların kapanması ile birlikte gençlerimiz merkezimize yoğun bir talepte bulunuyor. Gençlik Merkezleri’miz gençlerimizle güzel. Tüm gençlerimizi Gençlik Merkezi’mize, bu noktalara davet ediyoruz.”   81 ilde 464 merkez ‘Gençlerin ayağına hizmet’ politikasını benimseyen Gençlik ve Spor Bakanlığı bünyesinde, şehir merkezlerinde 155, ilçelerde 309 olmak üzere 81 ilde toplam 464 Gençlik Merkezi bulunuyor. Bunun yanı sıra sayısı 367’ye ulaşan Genç Ofisler aracılığıyla da Gençlik Merkezleri’ne ulaşamayan gençlere yönelik faaliyetler yürütülüyor. Gençler, talep ettikleri birçok branşa bu merkezler aracılığıyla ulaşabiliyor.   İlk 5 ayda 6 milyon genç faydalandı 2023 yılının ilk 5 ayında Gençlik Merkezi faaliyetlerine yaklaşık 6 milyon genç katıldı. Yaz döneminin başlamasıyla birlikte bu sayının daha da artması bekleniyor. Gençlik Merkezleri’nden faydalanmak isteyen gençler, bu merkezlere giderek ya da gencizbiz.gsb.gov.tr adresini ziyaret ederek kayıt yaptırabiliyor.
 "
54,Çocuklara uygun dijital oyunlar nasıl seçilir?,Gelişim dönemindeki çocuklar internette karşılarına çıkan zararlı içeriklerden az ya da çok etkileniyor. Bu içeriklere karşı çocukları korumak ise ebeveynlere düşüyor.,Çocuk,https://www.trthaber.com/haber/cocuk/cocuklara-uygun-dijital-oyunlar-nasil-secilir-779325.html,"Çizgi filmden programlara, oyundan oyun videolarına kadar çocuklar için hazırlanan faydalı ve zararlı birçok içerik, televizyon kanalları, akıllı telefon ve bilgisayar aracılığı ile internetteki dijital video platformlarından çocuklara sunuluyor. Yetişkin olarak ne izleyip ne izlemeyeceğimize kolayca karar verebilirken, gelişim dönemindeki çocuklar karşılarına çıkan zararlı içerikleri izlemek ve oyunları oynamak durumunda kalabiliyor. Peki, ebeveynler ekran aracılığı ile farklı platformlardan çocuğa sunulan içerik ve oyunların zararlı olup olmadığını nasıl anlayabilir? Çocuğu nasıl koruyabilir ve ekran kullanımını nasıl daha faydalı hale getirebilir? Konuyla ilgili ebeveynlerin aklına takılan soruları TRT Çocuk Dijital Medya Uzmanı Fadime Güzelçoban’a yönelttik. Ekran mı, oyun mu, oyunun türü mü sakıncalı?   Oyun; çocukların fiziksel, bilişsel, sosyal-duygusal, dil gelişimi, öz bakım becerileri için oldukça önemlidir. Bebeklik döneminde çıngırak gibi görece basit oyuncaklarla başlayan eğlenerek öğrenme serüveni, çocuk büyüdükçe farklılaşan oyun ve oyuncaklarla devam eder. Oyun oynamak, çocukların hayatı aktif bir şekilde keşfetmesine, sosyal etkileşim kurmalarına, fiziksel etkinlikler ile kendilerini geliştirmelerine olanak sağlar. Çocuğun oyunla gelişim sürecinde dijital oyun ve oyuncaklar, eğlenceli olması, eğitim sürecindeki faydaları, görsel zenginliği, erişim kolaylığı ve düşük maliyetli olması gibi sebeplerle hem ebeveyn hem de çocuklar tarafından oldukça fazla tercih ediliyor. Dijital anlamda sakıncalı oyunları anlamak aslında ebeveynler için oldukça kolay. Bebeklik döneminde çocuklara nasıl ona zarar verebilecek oyun ve oyuncaklar sunulmuyorsa, dijital oyun ve oyuncakların seçiminde de aynı temel hassasiyeti göstermek yeterlidir.  Özellikle dövüş, aksiyon, simülasyon, rol yapma, hayatta kalma, öldürme, korku, savaş, şiddet içeren oyunlardan uzak durulmalıdır. Çocuk bu oyunların zararlarını anlayabilecek yaştaysa sakıncaları kısaca anlatılmalı, değilse kısaca yaşına uygun olmadığı bilgisi verilmelidir. Ebeveynler, dijital platformlarda oyun ya da uygulama seçerken özellikle 6 yaşa kadar çocuklarının yanında olmalı ve onu yaşına uygun içeriklere yönlendirmelidir. İzledikleri ve oynadıklarıyla ilgili onunla konuşmalı, yaşına uygun olmayan içerik ve oyunlarla karşılaştıklarında ne yapması gerektiği mutlaka öğretilmelidir. Böylece çocuk zararlı içeriklerden kendini korumayı ve uzak durmayı öğrenir. Bazı aileler çocuklarını ekrandan uzak tutma eğiliminde, bazıları süreyi kısıtlıyor. Doğru ekran yönetimi nasıl olmalı?   Çocukların ekran kullanım süresiyle için dünya genelinde kabul görmüş standartlar bulunuyor. Buna göre ilk 18 ay çocuklar ekranla tanıştırılmaması, 18-24 ay arasında ise ekran, ebeveyn ile birlikte sadece iletişim amaçlı kullanılması öneriliyor. 2-5 yaş arasında ekran kullanım süresinin örneğin günlük 1 saat ile sınırlandırılması tavsiye ediliyor. 5-10 yaş arasında bu sürenin 1-1,5 saatle sınırlanması önerilirken, 11 yaş ve sonrasında ekran kullanım süresinin bireysel sorumluluklar verilerek aile takibiyle olması tavsiye ediliyor. Ekran süresi yönetimi ile çocuğun uyku, fiziksel aktivite, oyun ve diğer ihtiyaçları için yeterince zamanı kalıyor. Kontrollü ekran kullanımı çocuklarda obezite, uyku bozukluğu, huzursuzluk ve iletişim problemleri yaşanmasını da önlüyor. Bu konuda ebeveylerin örnek olması oldukça önemli. Örneğin uykudan bir süre önce ailece tüm ekranlar kapatılarak birlikte kitap okunabilir, hayal gücünü geliştiren masal ve hikayeler anlatılabilir. Ekran kullanım süresinin aşılması çocuğu nasıl etkiler? Ebeveyn ne yapmalı?   Özellikle dijital oyun oynayan çocukların belirlenen ekran sürelerini aştığını, buna uyamadığını gözlemliyoruz. Sürecin iyi yönetilememesi çocuklarda ekran bağımlılığına sebep olabiliyor. Bu durum çocukların dil, bilişsel, sosyal-duygusal ve fiziksel gelişim alanlarında durağanlık, gerileme gibi birçok problemi ortaya çıkararak yaşam becerilerinde zayıflık yaşamalarına sebep olabiliyor.   Çocuklarda eğitim dışında, günlük 2 saat eğlence amaçlı ekran kullanımı hafif kullanım; 2-8 saat arası riskli kullanım; 8 saat kullanımı orta derece bağımlılık; 14 saat ve üstü kullanım ise şiddetli bağımlılık olarak değerlendiriliyor. Ancak burada dikkat edilmesi gereken sadece bilgisayar ve akıllı telefon değil, çocukların maruz kaldığı veya kullandığı tüm ekranlar, araçlar olarak belirtiliyor. Süre sınırlamalarının yanı sıra çocuğun akıllı telefon, TV gibi cihazlara şahsen sahip olmaması konusu önem arz ediyor. Zira çocuğun kendine ait bir cihazla ilişkisi, bir yetişkinden belirli izinler çerçevesinde ödünç aldığı cihazla ilişkisinden çok daha farklı olmaktadır. Kendine ait cihazda çocuğun olaya bakış açısı değişmekte, başta kullanım süresi olmak üzere, birçok noktada sağlıklı sınırların dışına çıkma olasılığı önemli ölçüde artmaktadır. Dijital mecrada çok çeşitli oyunlar bulunuyor. Strateji içeren, problem çözmeyi kolaylaştırıcı oyunlar da yer alıyor. Ebeveynler çocukları için ne tür oyunları tercih etmeli? Ebeveyn öncelikle çocuğunun ne tür oyunları sevdiğini, hangi alanlarda yetenekli ya da eksik kaldığını iyi bilmelidir. Böylece çocuğunu ilgi alanına uygun, gelişimini destekleyecek tasarım, teknoloji, sanat, bulmaca, bilmece, mantık, strateji, spor, doğa gibi çeşitli alanlarda eğlenceli ve eğitici oyunlara yönlendirebilir. Bu tür oyunların çevrimiçi olmaması, diğer oyuncularla etkileşim sağlamaması, reklam veya ürün satışı içermemesi ve farklı bir siteye yönlendirme yapmaması önemlidir. Ebeveynler, ekranı ister oyun ister içerik anlamında yaratıcılık, keşfetme ve iletişim için doğru kullanarak, çocuğun gelişimini destekleyebilir. Ekran süresini çocukla birlikte seveceği nitelikli aktiviteler planlayarak sınırlayabilir. Ebeveynler oyunların zararlı olduğunu nasıl anlayabilir? Oyunlarda yaş gruplarının anlamı nedir? Ebeveynler içeriklerdeki yaş uyarısını dikkate almalı ve anlamlarını mutlaka öğrenmeliler. Güvenilir oyun platformları ile uygulama mağazaları çocukların zarar görmemesi için oyunlarla ilgili detaylı bilgilendirme yapıyor. Buna göre seçilen oyun ya da uygulamanın hangi yaş gruplarına yönelik olduğunu ve içeriğini mutlaka incelemeliler.   Çoğu platformda yer alan oyun yaş gruplarının anlamları 3-5+: 3 - 5 yaş çocukları kapsar. Oyuna hiçbir şekilde korkutucu ve rahatsız edici içerik konulamaz. Reklam, ürün satışı ve farklı bir adrese yönlendirme olup olmadığına dikkat edilmelidir. 7+: 7 yaş ve üzeri oyuncuları kapsar. Gerçek dışı şiddet (çizgi film şiddeti) ve daha küçük yaşta oyuncuları rahatsız edebilecek şeyler içerebilir. Reklam, ürün satışı ve farklı bir adrese yönlendirme olup olmadığına dikkat edilmelidir. 12+: 12 yaş ve üzeri oyuncuları kapsar. Hafif oranda şiddet, kaba dil, cinsel imalar ve kumar içerebilir. Reklam, ürün satışı ve farklı bir adrese yönlendirme olup olmadığına dikkat edilmelidir. 16+: 16 yaş ve üzeri oyuncuları kapsar. Gerçekçi şiddet, küfür, cinsel öğeler, uyuşturucu kullanımı ve kumar içerebilir. 18+: 18 yaş ve üzeri oyuncuları kapsar. Detaylı şiddet ve vahşet, savunmasız insanlara karşı şiddet, amaçsız yere öldürmek, küfür, cinsel temalar, kumar ve uyuşturucu içerebilir. Oyunlar birçok bölüm, eğlence ve ödüller sunuyor. Bu durum çocuğu nasıl etkiliyor?   Çoğu oyun çocuğu sürekli oynatmak, uzun süre oyunda, ekran başında tutmak ve bu sırada gösterdiği reklamlardan gelir elde etmek amacıyla hazırlanıyor. Dijital oyun evreni, çocuğun sıkılmaması için sürekli yenileniyor, çeşitli ögeler sunuyor. Çocuklar oyunda gerçek hayatta yapamadığı bir sürü şeyi yapıyor. Karakter oluşturuyor, farklı dünyalara geçiyor, kendi dünyasını oluşturuyor, arkadaşlarıyla bu dünyada kendi kurguladığı oyunu oynuyor, sohbet ediyor, yeni özellikler, araç gereçler kazanıyor ve sürekli eğleniyor. Çocuk zamanla burada aldığı haz ve mutluluğu gerçek yaşamında bulamamaya başlıyor. Normal oyunlar, aktiviteler ve insanlar hatta arkadaşlarının gerçekteki halleri ona yetersiz geliyor. Sürekli orada olmak ve eğlenmek onun günlük yaşamını sürdürmesini engellerken; sosyal yaşamını, eğitim hayatını ve sonuç olarak geleceğini olumsuz etkiliyor. Bu noktada ebeveynlere ekran süresi ile ilgili net kurallar koyması, kararlı olması, oyun dışı sosyal aktivite alternatifleri sunmasını öneririz. TRT Çocuk olarak ebeveynlerin web sitemizden kolaylıkla ulaşabileceği Ebeveyn Akademisi web sitesi'nde ekran yönetimi, dijital oyunlar gibi birçok konuda makaleler ve videolara yer veriyoruz.  TRT Çocuk dijital platformları ve oyunları nelere dikkat edilerek hazırlanıyor? TRT Çocuk’un 37 oyun, TRT Çocuk video ve TRT Çocuk Kitaplık uygulaması bulunuyor. TRT Çocuk kahramanları ve özgün karakterlerle hazırlanan, uzman psikolog ve eğitimciler gözetiminde geliştirilen oyun ve uygulamalarımız 3-12 yaşa hitap ediyor. TRT Çocuk Kitaplık uygulamamızda çocuklar, animasyonla zenginleştirilmiş kitapları okuyor, her kitap sonunda eğlenceli mini oyunları oynuyor. Son olarak birçok mini oyunun yer aldığı TRT Çocuk Oyun Dünyası uygulamamızı yayına aldık. Çocukların bilişsel, duygusal, sosyal gelişimlerini ve dikkat, el-göz koordinasyonu gibi becerilerini destekleyen bulmaca, spor, eğlence, müzik, tasarım gibi birçok kategoride oyun içeriyor. Oyun ve uygulamalarımızda genel olarak çocukların merak ve keşif duygusunu desteklemeye, eğlendirirken öğretmeye özen gösteriyoruz. Oyun ve uygulamalarımız bugüne kadar 80 milyon indirilmeye ulaştı. TRT Çocuk oyunlarının çocukları hem eğlendirmesini hem de ihtiyaç duydukları alanlarda gelişimlerini desteklemesini hedefliyoruz. Ebeveynler de, çocukları için ilk olarak güvenilir, eğlenceli ve eğitici olduğu için TRT Çocuk uygulamalarını tercih ediyor.    Çocuğu eğlendirirken koruma ve geliştirme hassasiyetiyle yerli, güvenilir, reklamsız ve ücretsiz olarak hazırlanan TRT Çocuk oyunları, trtcocuk.net.tr ile mobil uygulama mağazalarından indirilerek oynanabiliyor. Grafik: Nursel Cobuloğlu"
55,Deniz ve havuz keyfi tatilinize gölge düşürmesin: Kulak enfeksiyonlarına dikkat,"Kurban Bayramı tatilini fırsat bilip soluğu deniz ya da havuzlarda alanlar için uzmanlar, kulak sağlığıyla ilgili önemli bir uyarıda bulunuyor. Kulak içinin nemli kalması, şiddetli ağrılara yol açabilecek enfeksiyonlara sebep olabiliyor. Özellikle çocuklar bu konuda daha da risk altında.",Çocuk,https://www.trthaber.com/haber/cocuk/deniz-ve-havuz-keyfi-tatilinize-golge-dusurmesin-kulak-enfeksiyonlarina-dikkat-777639.html,"İşitmenin yanı sıra vücudun dengesini sağlama konusunda da önemli bir rol oynayan kulaklar, yaz aylarında bazı risklerle karşı karşıya. Bu dönemde özellikle dış kulak yolu enfeksiyonlarında artış gözleniyor. Buna neden olarak ise serinlemek için girilen deniz, havuz gibi sular gösteriliyor. Aslında deniz ve havuza girmek kulak açısından direkt olarak özel bir risk taşımıyor. Ancak girdiğiniz su temizlik kriterlerine uymuyorsa, risk grubundaysanız ya da kulakla ilgili bir rahatsızlığınız varsa o zaman durum değişiyor. Deniz ve havuz kullanımının arttığı tatil dönemi kulak sağlığı açısından ne gibi riskler barındırıyor ve bu risklere karşı nasıl önlemler alınabilir? Bu soruların yanıtları için Marmara Üniversitesi Tıp Fakültesi Kulak Burun Boğaz Hastalıkları Ana Bilim Dalı Öğretim Üyesi Prof. Dr. Çağatay Oysu ile konuştuk.    Deniz ve havuz suyunun temiz olması enfeksiyon riskinin en aza düşürülmesinin başlıca yolu. Ancak su, tüm kriterlere yüzde 100 uyumlu olsa bile enfeksiyon riski sıfırlanmıyor. Prof. Dr. Çağatay Oysu, “Su tamamen temiz de olsa kulağın nemli kalması ya da dalma çıkma veya denize balıklama atlama gibi suya bağlı travmalar sonucu bazı bakteriler ya da mantarlar kulakta enfeksiyona yol açabilir” diyor. Kulak, iç, orta ve dış kulak şeklinde üç kısımda ele alınıyor. Deniz ve havuzla ilgili kulak rahatsızlıkları daha çok dış kulak yolundaki iltihaplar şeklinde kendisini gösteriyor.   “Çocuklar kulak enfeksiyonlarına karşı daha hassas” Kulak enfeksiyonları denilince akla ilk çocuklar geliyor. Özellikle riskli grupta olan çocuklara dikkat çeken Prof. Dr. Oysu, “Çocuklardaki bazı özel durumlarda, tedavi için kulak tüpü takıyoruz. Kulak tüpü olan çocuklarda sıvının orta kulağa kaçması ile kulakta kronik bir akıntıya sebep olma olasılığı var” diyerek ebeveynlerinin önlemler alması gerektiğini söylüyor: “Çocuklar kulak enfeksiyonlarına karşı daha hassas, daha eğilimliler. Onun için mesela sık sık dış kulak yolu enfeksiyonu geçiren ya da yakın zamanda orta kulak iltihabı geçiren çocuklar, mutlaka kulak tıpası ya da bone takmalı. Kulağında tüp olan çocuklar için de biz genellikle ailelerine ‘Tatile gitmeden 15 gün önce bize gelin, biz tüpü çıkaralım ya da çıkarılmasına mani bir durum varsa mutlaka bone veya kulak tıpası takın’ diyoruz.”    Kronik kulak iltihabı olanlara da uyarısı var Oysu’nun. “Bu kişilerin kulak zarları zaten deliktir. Kulakları normal zamanlarda da ara ara akar. Eğer bu kişiler özellikle kirli sulara girerlerse daha riskli kulak akıntılarına ve enfeksiyonlarına maruz kalırlar” diyor. Kişinin kulak zarında delik ya da kulağına takılmış bir tüp varsa bu, dış kulak yolundaki enfeksiyonun orta kulağa da sirayet edebileceğini belirtiyor. Kulak enfeksiyonu olan kişilerin iyileşene kadar deniz veya havuzdan uzak durması gerektiğini vurguluyor. Egzama ve sedef hastalığı olanlara ‘nemli kulak’ uyarısı Prof. Dr. Oysu, kulak içinde kalan sıvının neden olduğu neme dikkat çekerek özellikle egzama ya da sedef hastalığı gibi cilt rahatsızlığı olanlara uyarıda bulunuyor. “Bu tür cilt hastalığı olanlarda kulak rahatsızlıklarının görülme olasılığı artıyor. Çünkü cildin kendisi hasta. Nemlenmeye, mantar tutmaya ya da pullanıp kabuklanma hadiselerine açık bir cilt yapıları var. Bu durum kulağı tıkıyor ve enfeksiyon olasılığını da artırıyor” sözleriyle riskin ne olduğunu anlatıyor.    Kulak içinde kalan sıvı nasıl temizlenmeli? Denize ya da havuza girdiğinde sık kulak enfeksiyonu yaşayan kişilerin kulaklarını nemden koruması gerektiğine vurgu yapıyor Prof. Dr. Oysu. “Kulağımıza sıvının kaçmasını engellemek için kulak tıpaları kullanabiliriz. Çünkü eğer kulak ıslak ve nemli kalırsa öncelikle mantara sebep olabilir. Kulak mantarı çok inatçıdır. Bir iki türü var ki kulağı çok sever"" diyor ve ekliyor: ""İkinci olarak inatçı bakteriyel enfeksiyonlara neden olabilir. Ayrıca, kulağı enfeksiyonlardan koruyan, hafif sarımtrak renkte kendi iftirazatı vardır. Bunu bir hastalık olarak yorumlamamak lazım. Kulağı temizlerken o sarı maddeyi de illa sonuna kadar tertemiz yapmaya da çalışmamalı. O biraz da kulağın koruyuculuğunu temin ediyor.”      Peki kulağımıza su kaçtığını hissediyorsak ne yapmalıyız? Prof. Dr. Oysu, kulaktan suyun nasıl çıkarılacağını adım adım şöyle anlatıyor: “Yapmamız gereken kulak memesini ya da kulak kepçesini hareket ettirerek bunu tahliye etmek. Bu birinci yöntem. İkincisi, su çıkmadıysa eğer saç kurutma makinesi kullanabiliriz. Aynı saçımızı kurutur gibi dirsek mesafesinden saç kurutma makinesi kulağımızda bir süre tutarak ılık ya da sıcak havayı verirsek dış kulak yolu kurur. Kuru ortamda da bakteriyel ya da mantar enfeksiyonu gelişimi pek mümkün olmaz. Kulak çubuğunu ise doğru kullanmak lazım. Çünkü eğer kulakta kir varsa, kulak çubuğuyla o kiri içeri doğru itebiliriz. İçeri doğru ittiğimizde temizlenmesini zorlaştırırız. Onun için de ayarı tutturmak gerekir. Kulak çubuğunu, pamuğun 2-3 santim ötesinden tutmalıyız ki istesek de daha fazla derine götürmeyelim. Çubuğu tam ortasından tutarsak daha derine kaçma olasılığı var. Ama parmaklarımızı pamuğa daha yakın tutarsak o zaman içeri gitmez.”   Kulak enfeksiyonları şiddetli ağrıya yol açıyor Dış kulak yolu enfeksiyonunun semptomları neler? Bu soruya yanıt verirken ilk olarak çene hareketliliğinde hissedilen rahatsızlığı söylüyor Oysu. Ardından diğer semptomları sıralıyor: “Elimizle, kulağın önündeki kıkırdak kısma dokunduğumuzda ağrı olur. Enfeksiyon ilerledikçe dış kulak yolu daralır. Hatta bazı kişilerde ilaç koymaya bile müsait olmayacak şekilde tıkanır. Bununla birlikte şiddetli ağrı, özellikle şeker hastalığı varsa yüksek ateş de olabilir. Şeker hastalığı olan kişilerin çok dikkat etmesi ve fazla gecikmeden doktora gitmesi gerekir.”    Oysu, enfeksiyon oluyor ve geçmiyorsa doktor müdahalesinin gerektiğini belirtiyor. Tedavi sürecini ise şöyle özetliyor: “Biz hekimler öncelikle kulağı güzelce temizliyoruz. Deri artıkları, bakteriyel artıklar, varsa mantar artıklarını temizleyip kulağa antibakteriyel ya da ilaçlar sürüyoruz.”"
56,Sosyal medya fenomenleri ergenlik çağındakileri nasıl etkiliyor?,"Ergenlik gençlerin kendini tanıma, aileyle çatışma ve yeni rol modeller arama süreci. Bu süreçte aile dışında yeni rol modeller arayan çocuklar en çok popüler olana yöneliyor. Ancak günümüzde popülarite deyince akla ilk, sosyal medya geliyor.",Çocuk,https://www.trthaber.com/haber/cocuk/sosyal-medya-fenomenleri-ergenlik-cagindakileri-nasil-etkiliyor-776806.html,"Yetişkinliğe çocukluktan açılan bir tünel: Ergenlik... Erişkinliğe giden yolda duygusal ve fiziksel dönüşümlerin yaşandığı bu sancılı süreç, sadece ergenleri değil ailelerini de yakından etkiliyor. Aileyle çatışma, sigara ve alkol kullanımı, yeme bozuklukları en çok bu dönemdeki gençleri tehdit ediyor. Ergenlik aynı zamanda başkalarına özenme, anne-baba dışında yeni rol modellerine, tarz ve tavır değişikliğine de işaret ediyor. Ergenler her dönem, popüler olan, kitleleri peşinden sürükleyen kişileri rol model olarak benimsiyor. Günümüzde popülerliğe en kısa ulaşma yolu ise sosyal medya... Ne kadar çok takipçiye sahipseniz o kadar değerli görüldüğünüz dijital çağda, bazı gençlerin sosyal medya fenomenlerine özenmesi ve taklit etmesi son derece doğal bir süreç. Peki, bu durumun tehlikeli bir yanı da olabilir mi? Çocuk Psikiyatri Uzmanı Prof. Özalp Ekinci bu konudaki sorularımızı cevapladı. Ergenler neden anne-babalarıyla çatışır?   Fiziksel değişimler bir yana, ergenlik duygusal dönüşümlerin en çok yaşandığı dönem olarak kabul ediliyor. Çocukluk çağında edinilen kazanımlar, değerler, değer yargıları, deneyimler ergenlikte harmanlanıyor ve sürecin sonunda yetişkin bir birey doğuyor. Prof. Özalp Ekinci ergenliği kendini tanıma süreci olarak betimliyor. Çocuk, ben kimim, neyim, kim olacağım sorularına bu dönemde yanıt arıyor. Özalp Ekinci, anne, baba, abi, abla, öğretmenleri rol model olarak gören çocuğun onların hangi özelliklerini içselleştirdiği de ergenlikte ortaya çıkıyor diyor. Ancak çocuklukta hayranlık duyulan anne-baba ergenlikte eleştirilere maruz kalabiliyor. ""Ebeveynlerle bir önceki döneme göre kıyaslandığında daha çatışmalı, ebeveynleri kimi zaman yeren kimi zaman onların eksik yönlerini fark eden bir yapı karşımıza çıkar. Bu durum ergenin kendi içsel dünyasındaki eksiklikler, çatışmalar, ego bütünlüğünün sağlanması için meydana geliyor diyebiliriz. Ergenler, kendi yetersizliklerinin etkisini bazen anne babasına fazla yansıtabilir. Bu yaşanan duyguların içinde yetersizlik, eksiklik, kararsızlık gibi duyguları görebiliriz.""   Kendini arama sürecinin bir parçası: Popüler olana ilgi   Kendi değerini toplum içinde arayan ergen bu dönemde ilgisini ailesinden çekerek daha popüler olan figürlere yöneltiyor. Hatta popüler kişiler ergen hayatında belirgin bir rol model oluyor. Özalp Ekinci bu noktada kendi değerini arayan ergenin, toplumda değeri ön planda olan kişilere yönelmesinin normal olduğunu söylüyor. ""Daha önceki dönemde anne babasına olan hayranlığın tabii bu dönemde biraz daha göz alıcı, belli özellikleri çok göz önünde olan, özellikle sosyal anlamda varlığını hissettiren figürlere karşı kayması normal bir süreçtir. Bunun içinde tabii ki dış görünüş, kılık kıyafet, değerli markalar, kendini tanıtma, kendini olduğundan büyük gösterme gibi pek çok özellik vardır. Sosyal olarak toplum önünde anlamlı farkındalığı olan, değer gören figürlere, kişilere karşı bir ilgi olması, ergenin aslında kendini arama sürecinin bir parçasıdır."" Sosyal medya fenomeni olsun ya da ünlü bir sanatçı, popüler kişilere karşı hayranlığın ergenliğin normal bir gelişim özelliği olduğunu söyleyen Özalp Ekinci, belli sınırlar olması gerektiğinin ise altını çiziyor.   ""Toplumsal kimlik anlamında, toplum açısından doğru örnek olabilecek ve olumlu davranışlar gösteren figürlere ergenin yönelmesi, model alması sağlıklı olandır. 'Ters kimlik' dediğimiz, toplumda kabul edilemeyecek rollere karşı bir özenti olması bizim açımızdan aslında ergenliğin sağlıklı yürümediği anlamına da gelir."" Ergenlikteki büyük risk: Alkol ve madde kullanımı   Yeme bozuklukları ya da alkol ve madde kullanımı... Kötü alışkanlıklara başlama yaşının düşmesi ebeveynlerin en çok endişelendikleri konulardan biri. Peki, ergenlikte yaşanan duygusal değişimler burada ne kadar etkili? Özalp Ekinci kötü alışkanlıkların nedenlerini şöyle sıralıyor: ""Birincisi tabii ki çevrede rol model alınan kişilerin bu tip huylarının olması. Ergenin yaşadığı yetersizlikler; ilişkilerde zorluklar, çatışmalar, gelip geçici duygusal dalgalanmalar ve depresiflikler ortaya çıkarır. Ergenliğin içinde dürtü kontrol zorluğu da belli oranda vardır. Bütün bunların birleşimi ergenleri alkol ve madde denemeye götürebilir. Ama pek çok ergen yalnızca bu dönemde deneme düzeyinde kalır. Ailesinde alkol ve madde kullanımı olan ergenlerde ise bu bir psikiyatrik bozukluk haline gelebilir."" Dijital çağ fenomenleri ergenleri nasıl etkiliyor? Peki, sosyal medya ergenlerin kötü alışkanlıklara yönelmesinde itici bir güç oluyor mu? Sosyal medya fenomenleri ergenlik çağındakileri nasıl etkiliyor? Özalp Ekinci bu soruları şöyle yanıtlıyor: ""İçerik üretimi yaptığını iddia eden kişilerin günlük hayatla ilgili, aslında hepimizin hayatında olan anıları belirli bir kurgu haline getirmelerinin çok ilgi çektiğini ve ergenlerin bu kişilere özendiğini görüyoruz. Bu bizim çok iyi bildiğimiz bir eğilim. Birincisi bu kişilerin göz önünde bulunması, tıklanma ve izlenme sayısının çok olması ergenleri çok etkiliyor. Popülarite, toplumsal kimliğin belirgin olması, değerli görülme, diğerlerinin arasında anlamlı olma bu kişilerin aslında temel olarak ortaya koyduğu özellikleridir. Yani şu kadar takipçisi var. Bu kadar takipçi bu kişiyi değerli görüyor. Bu ergenleri belirgin olarak etkiliyor. Bir başka şey toplumsal değer yargılarımızda tüm dünyada olduğu gibi sınırlı bir yozlaşmanın olması. İçerik üreticileri herhangi bir ehliyete, deneyime sahip değil, bir tek bu yönde bir istek, motivasyon ve tırnak içinde hırsları var.   Bu sebeple ergenler şöyle bir model karşısındalar: Ciddi bir çaba göstermeyeyim, çünkü okumak, üniversite eğitimi almak, ciddi sınavlara girmek zor. Onun yerine kısa yoldan toplumsal olarak değer göreyim ve bu değeri taşıyayım. Hem iyi bir hayat süreyim hem de kendimi yetkin bir insan olarak hissedeyim şeklinde bir yola gidiyorlar.   Ama tüm ergenlerde böyle bir yönelim yok. Arkadaş ilişkilerinde yeterli olan, akademik başarı anlamında yeterli hisseden, aile ilişkilerinde kendini değerli hisseden, sabit bir kimlik duygusu geliştiren ergenlerin bu tip yayınları daha az izlediğini, bunlarla tırnak içinde dalga geçtiğini görüyoruz."" Ailelere tavsiyeler   Peki aileler ne yapmalı? Prof Özalp Ekinci'ye son olarak bu soruyu yöneltiyoruz. Önerilerini birkaç maddede şöyle sıralıyor: ""Aileler öncelikle nasihat etmek, öğüt vermek yerine, dinleyecekler. Normalde ebeveynler şöyle düşünür. Üç kez söyleyeyim, bir kez dinleyeyim. Tam tersi belki beş kez dinleyeceksiniz, bir kez konuşacaksınız. Eleştirmeyeceksiniz. Ben anne babalara şunu söylerim; çocuğunuzla dışarı çıkın ve herhangi bir eleştiride bulunmadan günü tamamlayın. Ergenin nefes almaya ihtiyacı var. Uzun süre onun anlattıklarını dinlemek yanlış gibi olan şeylere bile hemen yorum yapmamak ergenin çok ciddi bir ihtiyacıdır. Bunu mutlaka sağlamamız lazım. Ergenle anne babanın belli hobileri birlikte yatması paylaşımlarını artırır. Kendi geçmişinizde yaşadıklarınızı, zorlukları anlatmak hiçbir zaman olumlu etki göstermez. Ben şöyle zorluklardan geldim. Sen bu kadar imkan içinde bunu yapıyorsun demek ergeni bir tek yetersiz, başarısız hissettiriyor ve geri çekilmesine neden oluyor. Bu tutumdan vazgeçmeleri gerekiyor."" "
57,10 soruda kızamık hastalığı,"Ateş, halsizlik, öksürük ve deri döküntüleri gibi belirtiler gösteren kızamık, bulaşıcılığı en fazla olan hastalıklar arasında. Ancak güvenli ve etkili aşısı sayesinde aynı zamanda önlenebilir bir hastalık. Öyle ki iki doz kızamık aşısı yaptıranlar yüzde 95 ila 99 oranında hastalıktan korunuyor.",Çocuk,https://www.trthaber.com/haber/cocuk/10-soruda-kizamik-hastaligi-776514.html,"Sağlık Bakanı Fahrettin Koca son günlerde kızamıkla ilgili haberlerin gerçeği yansıtmadığını ifade etti. Sosyal medya hesabından yaptığı paylaşımda son yıllarda birçok ülkede olduğu gibi ülkemizde de yurt dışından gelen vakalara bağlı olarak kızamık vakalarında bir artış olduğuna dikkat çekerek, “Vatandaşlarımızı çocuklarının sağlığı için aşı konusunda titiz davranmaya davet ediyoruz” dedi. Peki son günlerde çokça konuşulan kızamık nasıl bir hastalık? Hastalık nelere yol açıyor? Korunmak için ne yapmak gerekiyor? Sağlık Bilimleri Üniversitesi Bakırköy Dr. Sadi Konuk Eğitim ve Araştırma Hastanesi Çocuk Enfeksiyon Hastalıkları Uzmanı Prof. Dr. Nevin Hatipoğlu TRT Haber için yanıtladı.   1. Kızamık nasıl bulaşıyor? Kızamık dünya çapında görülen bulaşıcılığı en yüksek enfeksiyon hastalıklarından biri. Kızamık virüsüne maruz kalan duyarlı bireylerin yaklaşık yüzde 90’ında enfeksiyon gelişiyor. Çocukluk yaş grubunda daha sık olmak üzere her yaşta görülebiliyor. Hastalık virüs içeren solunum salgılarından saçılan damlacıkların solunmasıyla ya da bu salgıların bulaştığı eşyalara temasla yayılıyor. Bulaştırıcılık, kızamığın tipik döküntüsünün görülmesinden 5 gün önce başlayıp döküntü ortaya çıktıktan sonraki 4-5 güne kadar sürüyor. 2. Hastalığın belirtileri neler? Hastalık genel olarak ateş, halsizlik, öksürük, nezle, konjonktivit ve ekzantem denen deri döküntüleriyle karakterize. Enfeksiyon ortalama 10-14 gün süren kuluçka dönemi ile başlıyor. Bu dönemde virüs vücuda girdiği solunum mukozasından geçerek bölgesel olarak çoğalıyor ve kişide belirgin bir şikayete sebep olmuyor. Kuluçka döneminin ardından 2-4 gün süren ateş, halsizlik, iştahsızlık, konjonktivit, nezle ve öksürük bulguları ortaya çıkıyor. Virüs bu evrede kan dolaşımı yoluyla tüm vücuda yayılıyor. Bu evrenin sonuna doğru yanak iç yüzünde kızamık için tanı koydurucu olan ve koplik lekeleri olarak adlandırılan mukozal döküntüler görülüyor.   3. Hastalık nasıl seyrediyor? Derideki tipik kızamık döküntüsü ateşin başlamasından 2-4 gün sonra ortaya çıkıyor. İlk olarak yüzde başlıyor. Boyun, üst gövde, alt gövde ve uzuvlara yayılıyor. Kafadan ayaklara doğru ilerliyor. Deri döküntüsünün yoğunluğu hastalığın ciddiyetiyle doğru orantılı olarak artıyor. Kızamık geçiren çocuklardaki yüksek ateş, öksürük, lenf bezlerinde büyüme, orta kulak iltihabı, farenjit, bronşit ve gözlerde kızarıklık ve ışıktan rahatsızlık (keratit) gibi bulgular da görülüyor. İyileşme genelde döküntüden sonraki 48-72 saat içinde başlıyor. 4. Kızamık kimlerde daha ağır etki yapıyor? Doğuştan nedenlere veya AIDS, kanser, kemoterapi gibi durumlara bağlı bağışıklığın baskılandığı hallerde kızamık hastalığı hem daha ağır geçiriliyor hem de ölümle sonuçlanabiliyor. Kızamık enfeksiyonunun kendisi de bağışıklık sisteminin bozulmasına ve dolayısıyla da ikincil olarak eklenen bakteri enfeksiyonlarına zemin hazırlıyor. Bu durumlarda, bakterilere bağlı pnömoni (zatürre), orta kulak enfeksiyonu, ishal ve apandisit gelişebiliyor. Kızamığa bağlı ölümlerin başlıca nedeni zatürre. Solunum yolu enfeksiyonları ise en sık 5 yaş altı ve ileri yaştaki hastalar arasında görülüyor.   5. Kızamık nasıl tedavi ediliyor? Kızamıkta destekleyici tedavi uygulanıyor, onaylanmış spesifik bir antiviral tedavi yok. Destekleyici tedavi ateş düşürücüler, sıvı tedavisi, pnömoni ve otit gibi bakteriyel ikincil enfeksiyonların tedavisini içeriyor. Kızamıklı çocuklara A vitamini verilmesi ağır hastalık ve ölüm oranlarını azaltıyor. 6. Kızamıktan korunmak için neler yapmak gerekiyor? Kızamığa duyarlı bireyler, kızamık şüphesi taşıyan veya tanısı kesinleşmiş hastaların odasına girmemeli. Hastanede ateşli döküntü hastalığı olan hastalar ayrı bir bekleme alanında değerlendirilmeli. Hasta kişilerin damlacık izolasyonuna özen gösterilmeli. Kızamık virüsü havada iki saate kadar asılı kalabiliyor. Bu nedenle, şüpheli bir vakanın kullandığı oda, hastanın ayrılmasından sonra iki saat boyunca kullanılmamalı.   7. Kızamık aşısı nasıl bir etkiye sahip? Hastalıktan korunmada en etkili yöntem aşılama. Kızamık aşısıyla veya hastalığı geçirerek bağışıklık kazanmamış her birey, kızamık enfeksiyonuna karşı duyarlıdır ve virüsle temas sonrası hastalığı geçirir. Bağışıklığı olan annelerden doğan bebekler, annesinden geçen koruyucu antikorlar sayesinde kızamıktan korunuyor, ancak bu antikorlar azaldıkça hastalığa duyarlı hale geliyorlar. 8. Türkiye’de kızamık aşısı çocuklara hangi yaş aralığında uygulanıyor? Kızamık aşısı ülkemizde canlı zayıflatılmış bir kızamık türünü içeren kızamık-kızamıkçık-kabakulak aşısı (KKK) şeklinde bulunuyor. Çocuklara 12’nci ayda ve 4’üncü yaşta yapılıyor. Sağlık Bakanlığı Bağışıklama Danışma Kurulu tarafından 9 ay ve üzerindekiler ile 12 aydan küçük olan tüm bebeklere ilave bir doz kızamık aşısı daha öneriliyor.    9. Çocukluğunda aşı olmamış kişilere sonradan kızamık aşısı uygulanabilir mi? Kızamık aşısı, gerekli hallerde en erken 6 aylıktan itibaren erişkinler dahil her yaşta uygulanabilir. Aşı sadece gebelere, doğuştan veya bazı ilaç tedavilerine bağlı kalanlara, AIDS nedeniyle ağır immün yetersizliği bulunanlara ya da ilk aşı dozundan sonra anafilaksi gelişen bireylere yapılmaz. Bir bireyin kızamığa karşı aşıyla en yüksek koruyuculuğa kavuşması için kızamık aşısının iki doz şeklinde ve en az 4 hafta arayla yapılmış olması gereklidir. 10. Kızamık aşısı hastalığa karşı nasıl bir koruyuculuk sağlıyor? İki doz kızamık aşısı yapılan bireyler yüzde 95-99 oranında kızamıktan korunur. Aşılama oranları yüksek toplumlarda aşının, aşılanmamış bireyi bile “sürü bağışıklığı” denen dolaylı koruyuculuk sayesinde hastalıktan koruduğu biliniyor. Aşı öncesi çağda ağır hastalık yükü ve ölüme sebep olma açısından ön sıralarda yer alan kızamığın günümüzde tekrar sorun oluşturmaması için kızamıklı kişilerin izolasyonu ve düzenli aşılamanın sürdürülmesinin büyük önemi bulunuyor.
 "
58,Çocuk gelişiminde sporun etkisi,"Dijitalleşmenin geçmişe nazaran çok daha yaygın olduğu bu dönemde çocuklar artık daha az hareket ediyor, ekran karşısında daha fazla vakit geçiriyor. Doğru gelişim içinse sportif faaliyetler kritik rol oynuyor.",Çocuk,https://www.trthaber.com/haber/cocuk/cocuk-gelisiminde-sporun-etkisi-775934.html,"Gelişim çağında düzenli spor yapan çocuklar sadece fiziksel yönden gelişmiyor. Özellikle takım sporları, çocuğun zihinsel gelişimine de önemli katkı sağlıyor ""Önce motor becerileri geliştirilmeli"" Uzmanlara göre çocuklar spora başladıklarında ilk olarak motor becerilerini geliştirecek yüzme ve jimnastik gibi branşlara yöneltilmeli. Ardından yeteneklerine uygun bir branş seçilmeli. Üsküdar Üniversitesi Tıp Fakültesi Çocuk ve Ergen Ruh Sağlığı ve Hastalıkları Uzmanı Dr. Melek Gözde Luş da çocukların motor becerileri belli bir seviyeye geldikten sonra, 10-12 yaşlarından itibaren takım sporlarının özellikle zihinsel gelişim açısından oldukça önemli olduğunu şu sözlerle anlatıyor: “Sporun çocukların hem fiziksel hem de ruhsal, zihinsel gelişiminde çok önemli bir rolü olduğu bilinmekte. Hatta 2005 yılından larından itibaren Dünya Sağlık Örgütü tarafından ‘koruyucu ruhsal faaliyetler’ olarak adlandırılmakta. Dikkatlerini geliştirmekte, kurallara uymayı öğrenmelerinde, arkadaşlarıyla bir şey paylaşmayı yeri geldiğinde kaybetmeyi öğrenmelerinde çok önemli takım sporları. Özellikle takım sporları yapan çocukların ‘takıma ben de bir katkıda bulunuyorum’ duygusuyla öz disiplini de gelişiyor. Bu gelişimin bireyin akademik başarısına katkısı oldukça önemli oluyor.”   Çocukken yapılan sporun faydaları yetişkinlikte de sürüyor Küçük yaşlarda yapılan spor bireyin ilerleyen yaşlarında da önemli kazanımları beraberinde getiriyor. Dr. Luş, çocukluğunda spor yapan bireylerin ilerleyen yaşlarda göreceği faydaları şu şekilde açıklıyor: “Ergenlik döneminden sonra erişkinlik hayatına bakıldığında, bu insanlar hem bireysel olarak aktif, fiziksel olarak daha sağlıklı hem de zihinsel olarak dikkatlerini ve hafızalarını koruyabilmekteler. Unutkanlık ya da depresyon gibi bir takım diğer psikiyatrik bozukluklara da daha az yakalanmaktadırlar. Bu rahatsızlıkların bulunduğu çocuk ve ergenlerde de sporun hem koruyucu hem de bunlarla baş etmeyi öğretici bir faktör olduğunu görmekteyiz.""   81 ilde 5 bin 500 antrenör ile ücretsiz spor hizmeti veriliyor Gençlik ve Spor Bakanlığı bünyesinde görev yapan yaklaşık 5 bin 500 antrenör spor yapmak isteyen çocuklara 81 ilde rehberlik ediyor, gelişimlerine katkıda bulunuyor. O antrenörlerden biri Doğan Koç. 24 yıldır basketbol antrenörlüğü yapan ve çocukların gelişimini yakından gözlemleyen Koç, sporun çocuklar üzerindeki etkilerinin çok yönlü olduğunu vurguluyor: “Baktığınızda çocuklarda empati duygusu gelişiyor. Özür dilemeyi öğreniyorlar, paylaşmayı öğreniyorlar, özgüvenleri gelişiyor. Aynı zamanda sağlıklarına da katkısı olduğu için daha az hasta oluyorlar. Enerjisini, stresini, öfkesini dışardan gelen bütün psikolojik olumsuzlukların hepsini törpülediklerini, rehabilite olduklarını görüyorsunuz.”    2 yılda yaklaşık 5,5 milyon çocuk ve genç faydalandı Gençlik ve Spor Bakanlığı tarafından tamamen ücretsiz olarak hizmete sunulan spor okullarına 2022 yılında 4 milyon 192 bin 960 çocuk ve genç katıldı. 2023 yılında ise şu ana kadar yaklaşık 1 milyon 200 bin minik sporcu bu hizmetten faydalandı. "
59,Yaz tatilinde çocuklar için İstanbul gezi rotası,"Öğrenciler için zil çaldı, yaz tatili başladı. İlk ve ortaöğretim kurumlarındaki çocuklar, eğitim-öğretim yılının sonuna gelerek karnelerini aldı. Öğrenciler ve aileleri büyük bir heyecan yaşarken biz de onların yaz tatilinde İstanbul'da gezebilecekleri rotaları TRT Çocuk Ebeveyn Akademisi'nde yer alan ve sürekli güncellenen makalelerden derledik.",Çocuk,https://www.trthaber.com/haber/cocuk/yaz-tatilinde-cocuklar-icin-istanbul-gezi-rotasi-775373.html,"Ebeveynlerin medya okuryazarlığını artıran, çocukla olan iletişimini güçlendiren ve uzman bakış açıları sunan TRT Çocuk Ebeveyn Akademisi’nde detaylı bir şekilde ele alınan gezi makalelerini inceledik ve yaz tatili için bir rota oluşturduk. Aileler, tatil boyunca bu rotayla birlikte gerek kültürel gerekse eğlenceli aktiviteler yapabilecek. Panorama 1453 Tarih Müzesi    Gezimize dünyanın ilk tam panoramik müzesi olan Panorama 1453 Tarih Müzesi’yle başlıyoruz. İstanbul’un fethini görsel ve işitsel duyulara hitap edecek şekilde ortaya koyan müze, kuşatmanın geçtiği Topkapı – Edirnekapı surlarının karşısında bulunmasıyla tarihî ruhu da yaşatıyor. Haftanın her günü açık olan müzeye 08.00-18.30 saatleri arasında ziyaretçi kabul ediliyor. Nezahat Gökyiğit Botanik Bahçesi    Rotamızı doğaya meraklı çocuklarla keyifle gezilebilecek bir mekâna çeviriyoruz: Nezahat Gökyiğit Botanik Bahçesi. Eğitim ve öğretim yılı boyunca artan stresten uzaklaşmak ve doğayla ilişki kurmak için çok uygun bir yer olan bu botanik bahçe, çeşitli bitki türlerinin yanı sıra araştırma, eğitim ve öğretim merkezi olarak da biliniyor. Botanik konusu haricinde çocuklara yönelik kitaplar da bulunan kütüphanede 5 bin 200 kitap yer alıyor. İstanbullular için bir nefes alma noktası olan bahçe, ücretsiz hizmet sunuyor ve yaz tatili boyunca pazartesi hariç her gün 09.30-19.00 arasında ziyaretçilerini bekliyor. Dolmabahçe Resim Müzesi   Sanata ilgi duyan çocuklar ve aileleri için ise keşfedilmeyi bekleyen resimleri incelemek adına Dolmabahçe Resim Müzesi’ne doğru bir yolculuğu öneriyoruz. Müzede Osman Hamdi Bey ve İbrahim Çallı'nın da aralarında bulunduğu önemli isimlerin yanı sıra, Osmanlı padişahlarının yaptırdığı ve satın aldığı eserler de yer alıyor. Müze, pazartesi hariç her gün 09.00-18.00 arası gezilebiliyor. 0-6 yaş aralığındaki çocuklar için ücretsiz olan Dolmabahçe Resim Müzesi’ne MüzeKart’la da girebilirsiniz. Şerefiye Sarnıcı    Geçmişe ışık tutan Şerefiye Sarnıcı, İstanbul’un Tarihi Yarımada içerisinde bulunan en eski su yapılarından biri... Çocuklarla birlikte gezilebilecek dikkat çekici bir mekân olan sarnıç, ülkemizde bir ilk olan 360° harita sistemiyle sanat ve teknolojiyi aynı tabanda buluşturuyor. Bin 600 yıllık saklı bir miras barındıran Şerefiye Sarnıcı’nda “su şehri” temasıyla ele alınan bir mapping gösterimi de yer alıyor. Bu gösterimde İstanbul’un su kültürüne yer veriliyor. Şerefiye Sarnıcı’nı ziyaret ederken aynı zamanda çok yakında bulunan Yerebatan Sarnıcı’na da uğramak mümkün. İstanbul Arkeoloji Müzesi    Türk müzeciliğinin temelini oluşturan İstanbul Arkeoloji Müzesi’nin kökeni Mecma-ı Asar-ı Atika’ya (Eski Eserler Koleksiyonu) dayanıyor. Bu yüzden barındırdığı çeşitli kültürlere ait birçok eserle İstanbul’da gezilmesi gereken önemli noktalardan biri oluyor. Köklü bir tarihe sahip olan müze, her gün 09.00-20.00 arasında ziyaret edilebiliyor.  Topkapı Sarayı    İstanbul’un fethinin ardından Fatih Sultan Mehmet tarafından yaptırılan ve yüzyıllarca padişahların ev sahipliğini yapan saray, yaz tatilinde çocuklarla gezilebilecek keyifli noktalardan biri. Topkapı Sarayı yapıları, mimarisi, koleksiyonları ve arşiviyle dünyanın en büyük müze-saraylarından biri olma özelliğini taşıyor. Ziyaretçiler, MüzeKart’ın geçerli olduğu Topkapı Sarayı’nı salı günleri hariç her gün 09.00-18.00 arasında gezebilir. Uçurtma Müzesi    Bir sonraki durağımızda eğlenceli bir rotaya yer veriyoruz: Uçurtma Müzesi. Türkiye’nin tek, dünyanın ise 18 uçurtma müzesinden biri olan müzede uçurtma okulu ve kütüphanesi de bulunuyor. Atölyeye katılım hâlinde sadece uçurtmanın ücreti alınan müzeye girişler ücretsiz. Hafta içi 09.30-17.00 arası, cumartesi günü ise özel randevuyla müzeyi gezebilirsiniz. Kelebek Çiftliği   İstanbul’un içinde renkli bir rota daha: Kelebek Çiftliği. Çiftlikte kelebeğin hikâyesinin anlatıldığı bir sinevizyon gösterisinden sonra rehber eşliğinde iklim kontrollü kelebek serasında gezilebiliyor. Kelebek Çiftliği, pazartesi hariç her gün 10.00-18.00 arasında hizmet veriyor. 34 Ormanpark Şimdi ise rotamızı şehrin içinde nefes aldıran bir mekâna çeviriyoruz. 34 Ormanpark gerek atölyeleriyle gerek yaş sınıflarına göre ayırdığı etkinlikleriyle ilgi çekici bir durak. Orman eğitimi alabileceğiniz, çeşitli parkurlarda yarışabileceğiniz bu eğlenceli mekanı pazartesi hariç her gün 09.00-18.00 arasında gezebilirsiniz. Beyoğlu İllüzyon Müzesi Son olarak rotamızı gizem dolu bir müzede tamamlıyoruz. Çocuklarla beraber ebeveynlerinin de ilgisini çekecek olan bu müzede birçok şeyi keşfedebilirsiniz. Eğlenceli tüneller, fotoğraf çektirme alanları ve illüzyon gösterilerinde kullanılan eşyalarla farklı bir deneyim sahibi olabilirsiniz. Müzeyi haftanın her günü 11.00-20.00 arası ziyaret edebilirsiniz. "
60,Çocuklarda çalma davranışı: Kleptomani,"Çocuklarda çalma davranışı okul öncesi dönemde mülkiyet kavramının henüz oluşmamasıyla ilişkilense de, ergenlik döneminde tekrarlayan bu tür davranışlar kleptomaniyi işaret edebiliyor. Peki çocuklar neden çalıyor?",Çocuk,https://www.trthaber.com/haber/cocuk/cocuklarda-calma-davranisi-kleptomani-775147.html,"Kleptomani, kişinin ihtiyacı olmasa da çalma dürtüsüne karşı koyamadığı bir durum olarak tanımlanıyor. En çok kontrol sorunu yaşayan ve dürtüselliği yüksek olan kişilerde ortaya çıkıyor. Erken çocukluk ile ergenlik döneminde de oldukça sık rastlanan çalma dürtüsü ise farklı nedenlerle ortaya çıkabiliyor. Uzman Klinik Psikolog/Çocuk ve Ergen Psikoloğu Aybeniz Urhan ile çocuk ve ergenlerde kleptomaniyi konuştuk.   Çocuklar neden çalar? Erken çocukluk döneminde, daha ben merkezli olduğu zamanlarda çocuklar, paylaşımda zorlanır ve beğendikleri birçok nesnenin kendilerinin olmasını isteyerek bu tür davranışlar sergiler. Bu noktada çocuk yaptığının izinsiz alma /çalma olduğunun farkında değildir. Yaklaşık 4-5 yaşlarından sonra ise çocuklarda ""benim"" ve ""senin"" kavramlarının yavaş yavaş oturduğunu gözlemleriz. İlkokul çağlarına geldiğinde çocuk artık bu kavramların farkında olduğundan dolayı kendisine ait olmayan bir nesneyi almaması gerektiğinin farkındadır fakat dürtüsüne karşı koymakta zorlanabilir.   Aslında buradaki temel sorunun dürtü kontrol sorunu olduğunu söyleyebiliriz. Çocuklar dürtülerini engellemekte zorlanır. Çoğunlukla utanç duydukları için de yardım isteyemezler. Bir ya da birden fazla bu davranışı gösteren çocuklar bir sorun yaşanmadığını gözlemlerse, çalma eylemini tekrarlayabilirler. Bu davranışı yaptıktan sonra itiraf etmede zorlandıkları için aslında yanlış olduğunu bildikleri halde tekrarlayabilirler. Çocuklarda çalma davranışı kaç yaşında başlayabilir? 4-5 yaşından küçüklerde oyuncak alma verme ya da nesneleri izinsiz alma davranışını çalma davranışı olarak adlandırmıyoruz. Çünkü bu yaşlarda aslında çocuklarda mülkiyet ve aidiyet kavramı henüz oluşmamış durumda. Bu yaştaki çocuklar daha ben merkezci olarak adlandırılıyor. 4-5 yaşından sonra çocuklarda beğendikleri şeyleri dürtüsel olarak, sonrasını düşünmeden alma davranışlarını gözlemleyebiliyoruz. ""Çok beğendim bende olsun istedim, çok beğendim izin istemeden kendime aldım"" gibi cümleleri de duyabiliyoruz sorguladığımız zamanlarda.   Okul öncesi ve ergenlikte çalma davranışı arasındaki fark nedir? Okul öncesi dönemde daha çok beğeni, haz odaklı, masum olarak adlandırabileceğimiz bir durum gerçekleşiyor. Ergenlik sürecinde kişi bunu yapmaması gerektiğini, kendisine ait olmayan bir nesneyi almaması gerektiğinin bilincinde olarak bu davranışı yapıyor. Ergenlik sürecinde bazen cesaretle paralellik gösterebiliyor bu durum. Mesela arkadaşlarına kendini ispat çabası ya da karşısındaki kişiyi üzme amaçlı olarak da karşımıza çıkabiliyor. İşte bu gibi durumlarda kişinin neden karşı tarafı üzmek istediği, terapi sürecinde detaylı olarak görüşülmeli. Bir başka örnekte ise ergenlik sürecinde ailesinden belli aralıklarla para çalan bir çocuğun ailesini cezalandırmak için bu davranışı sergilediğini görebiliyoruz. Burada da doğru ve sağlıklı iletişimin aile içerisinde ne kadar değerli olduğunu vurgulayabiliriz.   Çalmayı bir davranış paterni haline getirmiş olan çocuklarda öncesinde aşırı bir gerginlik, davranıştan sonra kısa süreli bir haz duygusu ve devamında da bir pişmanlık gözlemleyebiliyoruz. Fakat bu pişmanlık sonrasında paylaşma ve bu davranış hakkında yardım alma ihtiyaçlarını dile getirmeleri çok zor olabiliyor. Bu yüzden de sıklıkla bu davranışı gizliyorlar. Çocuklarda kleptomani nasıl anlaşılır? İlkokul dönemiyle beraber çocuklardaki kleptomani aslında anne babaların gözlemleriyle daha sık ortaya çıkıyor. Örneğin bu durumla karşı karşıya kalan anne babalar çocukları okuldan eve geldiklerinde onlara ait olmayan kalemlerin, silgilerin, nesnelerin çantalarından çıktığını gözlemleyebilir. Anne baba çocuğuna sorduğu zaman genellikle, ""Arkadaşım onu bana verdi, öğretmenim verdi"" gibi cevaplar alıyoruz ama bu süreklilik gösterdiğinde, kaygılanılacak bir durum haline gelebiliyor. Yaşlara göre nasıl davranmak gerekir?   Küçük ya da büyük, çocuğa karşı aşırı tepkisel ya da sorgulayıcı davranmak olumsuz etkilere yol açabilir. Çocuk bu davranışı sergilediğinde yoğun utanç duymaktadır. Bu nedenle paylaşım noktasında zorluk yaşadıkları için bu durumu fark eden ebeveynlerin yargılayıcı bir tutumdan uzak, sorun çözmeye odaklanan bir yaklaşım sergilemeleri gerekli. Bu davranışın yanlış olduğu, fakat hepimizin hayatında yanlışlar yapabileceği anlatılarak, çocuğun nesneyi iade etmeye teşvik edilmesi gerekir. Daha büyük yaş grubunda klinik gözlemimiz çalma davranışıyla birlikte, dikkat eksikliği, hiperaktivite bozukluğu gibi başka davranış sorunlarının da olduğu yönünde. Ergenlik sürecindeki bireylerle bu konu hakkında konuşulurken dikkat edilmesi gereken, suçlayıcı bir tavırdan ziyade bireyi bu noktaya iten nedenler üzerine açık iletişimin sağlanmasıdır. Okullardaki kleptomani vakalarına nasıl yaklaşmak gerekir? Okulun çok iyi bir gözlem süreci ve ebeveyn ile iş birlikçi bir tutum içerisinde olması gerekir. Bu davranışı sergileyen öğrencinin ne sıklıkla ve hangi durumlarda bu davranışı sergilediğine özellikle dikkat edilmelidir. Bu davranışın yanında eşlik eden başka sorunlar olup olmadığı da gözlemlenmelidir. Okullarda etiketlemeden uzak bireysel çözüm odaklı görüşmelerin yapılması öğrencilerin dışlanmaması adına önemlidir. Öğrenciler bireysel çözümler yerine sınıf öğretmeni ya da rehberlik servisi üzerinden yardım talep etmeli."
61,Gözde beyaz ışık parlaması tümör habercisi olabilir,"Gazi Üniversitesi Tıp Fakültesi Hastanesi Göz Hastalıkları Ana Bilim Dalı Öğretim Üyesi Doç. Dr. Tuba Atalay, çocuklarda göz içinde beyaz ışık parlamasının kötü huylu bir tümör olan ""retinoblastom"" belirtisi olduğunu belirterek erken tanı ve tedavi için 1 yaşa kadar olan rutin göz muayenelerinin mutlaka yapılması gerektiğini açıkladı.",Çocuk,https://www.trthaber.com/haber/cocuk/gozde-beyaz-isik-parlamasi-tumor-habercisi-olabilir-775096.html,"Doç. Dr. Tuba Atalay, sadece çocukluk çağında görülen göz içi kanseri ""retinoblastom"" ve bu hastalığın erken dönemde teşhis ve tedavisinin önemine ilişkin bilgileri paylaştı. Hastalığın ciddi hayati risk oluşturduğuna dikkati çeken Atalay, ""Retinoblastom, çocukluk çağının en sık görülen göz içi kötü huylu tümörüdür. Gözde beyaz ışık parlaması, içe veya dışa doğru şaşılık bu tümörün en sık karşılaşılan belirtileri. Bu hastalık sıklıkla 1-2 yaş, yani erken çocukluk döneminde ortaya çıkıyor, nadiren daha büyük çocuklarda da karşılaşıyoruz."" dedi. Atalay, göz içi kanserinde erken tanının büyük önem taşıdığını vurgulayarak ""Erken tanı hastalığın kaderini belirliyor. Aileler zaten gözde parlama gibi belirtiler olduğunda uzmanlara başvuruyor ancak aslında bu belirtiler hastalığın da ilerlemiş olduğunu gösteriyor. Sağlık Bakanlığının programında yer alan, özellikle ilk 1 yaşa kadar olan dönemde yapılan rutin göz muayeneleri hastalığın erken tanısı için çok önemli. Bu sayede tedavide yüz güldürücü sonuçlar alabiliyoruz."" diye konuştu. ""Tedavideki ilk amacımız tümörün yayılmasını engellemek"" Doç. Dr. Atalay, retinoblastom tedavisinde ilk olarak tümörün yayılmasının önlenmesine odaklanıldığını belirterek şunları kaydetti: ""Kötü huylu tümör yayıldığında çocuk açısından hayati risk oluşturur. Bu nedenle tedavideki ilk amacımız çocuğumuzun hayatını kurtarmak. İkinci aşamada ise tümörün bulunduğu gözü kurtarmaya odaklanıyoruz. Retinoblastom tedavisinde dünyada kullanılan tüm güncel tedaviler ülkemizde de uygulanıyor. Genel veya bölgesel uygulanan kemoterapiler, buna eşlik eden şekilde lazer, dondurma tedavisi gibi lokal tedaviler, göz içine kemoterapi uygulaması gibi tedavileri de uygulamaktayız."" ""Göz muayenelerini genel anesteziyle yapmak zorundayız"" İlerlemiş tümörlerde ise farklı, girişimsel tedaviler yapılması gerektiğini aktaran Atalay, ""Tanıdan itibaren çocuklarımızın göz muayenesi anestezi altında uyutularak yapılıyor. Özellikle hastalığın ilk 1 yılında düzenli olarak neredeyse her ay genel anesteziyle muayeneyi gerçekleştirmek zorundayız."" bilgisini paylaştı. 2,5 yaşındaki çocuk göz içine uygulanan kemoterapiyle hayata tutundu Öte yandan AA ekibi, lokal kemoterapi sayesinde hayati riski atlatan 2,5 yaşındaki retinoblastom hastası bir çocuğun ameliyathanedeki göz muayenesinin tüm aşamalarını görüntüledi. Çocuğun tanı ve tedavi sürecine yönelik bilgileri paylaşan Doç. Dr. Atalay, şunları kaydetti: ""Çocuğumuz bize ilk geldiğinde 12 aylıktı. Ailesi göz bebeğinde beyaz bir ışık parlaması fark ederek bize başvurmuştu. Muayenesinde göz içinde kötü huylu bir tümör, yani kanser olduğunu tespit ettik. Çocuğumuza kasık yoluyla göz damarına ulaşarak bölgesel kemoterapi uygulandı. Şu anda çocuğumuz 2,5 yaşında. En önemlisi tümörün vücuda yayılması engellendi, hayatta kalımı sağlandı. Şimdi düzenli takip ve kontrollerle süreci devam ettiriyoruz. Bugün de ameliyathanede genel anesteziyle göz muayenesini gerçekleştirdik, her şey yolunda. Genel olarak göz kanseri tedavisi tamamlanan tüm çocuklarda ömür boyu 6 ayda bir rutin göz muayenelerini tekrarlamaktayız."""
62,Akdeniz anemisinin kesin çözümü: Kemik iliği nakli,"Akdeniz anemisi olarak da bilinen talasemi, taşıyıcılarda önemli bir soruna sebep olmazken, hastalarda ağır kansızlığa yol açıyor. Henüz bebekken tespit edilen hastalığın kalıcı çözümü ise kemik iliği nakli.",Çocuk,https://www.trthaber.com/haber/cocuk/akdeniz-anemisinin-kesin-cozumu-kemik-iligi-nakli-773687.html,"Kalıtsal kan hastalıkları hem Türkiye’de hem de dünyada ciddi bir halk sağlığı sorunu. “Akdeniz anemisi” olarak da bilinen talasemi bu hastalıklardan biri…
Özellikle Türkiye’nin de içinde bulunduğu Akdeniz ülkelerinde daha sık görülen talasemi, genetik geçişli bir hastalık. Üstelik çoğu kişi bu hastalığı taşıdığının farkında bile değil. Türkiye’de talasemi taşıyıcı sıklığı ortalama yaklaşık yüzde 2 civarında. Ancak bu rakam bölgelere farklılık göstererek yüzde 0,6 ila yüzde 13 arasında değişiyor. Talasemi aslında önlenebilen bir hastalık. Bunun için Türkiye’de 2018’den bu yana Hemoglobinopati Kontrol Programı uygulanıyor. 81 ilde yapılan program kapsamında evlenecek eş adaylarından kan almak suretiyle taşıyıcı olup olmadığı tespit ediliyor. Eğer o an ikisine birden tetkik yapma imkanı yok ise, birine bakılıyor, taşıyıcılık var ise diğerinde de analiz yapılarak durum netleştirilip, bilgilendirme yapılıyor. Talasemi nasıl bir hastalık? Nelere yol açıyor? Tarama programıyla tespiti durumunda nasıl bir yol izleniyor? Merak edilenleri Başakşehir Çam ve Sakura Şehir Hastanesi Çocuk Hematoloji ve Onkoloji Uzmanı Prof. Dr. Ali Ayçiçek TRT Haber’e anlattı.   Akdeniz ülkelerinde daha sık görülüyor Talaseminin özellikle Akdeniz Havzası'nda daha sık görüldüğünü söyleyen Prof. Dr. Ayçiçek, “Türkiye, dünyada talaseminin fazla görüldüğü bölgelerin içinde yer alıyor. Bu, sadece Türkiye’ye özgü değil. Aşağıya doğru inersek Suriye, Irak, Suudi Arabistan yukarıda ise Azerbaycan taraflarında da nispeten fazla görülüyor” diyor.
Ağır derecede kansızlığa sebep olabilen talaseminin nadir görülen hastalıklar sınıfına girdiğini belirten Prof. Dr. Ayçiçek, bunu şöyle açıklıyor: “Kanı oluşturan altyapı elemanları var. Talasemide globin üretimi kusurlu oluyor. Bu da daha basit bir ifadeyle anlatacak olursak kan yapımında noksanlığa yol açıyor. Bu noksanlık da iki şekilde oluyor; bir taşıyıcılık, bir de hastalık şeklinde…”   Taşıyıcıları ve hastaları farklı etkiliyor Talasemi taşıyıcı ve hasta olanları farklı şekilde etkiliyor. Kişi eğer talasemi taşıyıcıysa genellikle kan seviyesi sağlıklı birine göre kısmen daha düşük seviyede oluyor. Ancak bu, yaşamlarını normal bir şekilde geçirmelerine hiçbir şekilde engel olmuyor. Asıl sorun taşıyıcıların hastalığı genlerle doğacak çocuklarına aktarmasıyla başlıyor. Peki, bu çocuklar hangi koşullar bir araya geldiğinde talasemi hastası oluyor? Prof. Dr. Ayçiçek’ten dinliyoruz: “Anne adayı taşıyıcıysa, aynı şekilde babada da taşıyıcılık varsa doğacak çocuklar risk altına giriyor. Taşıyıcı anne ve taşıyıcı babadan doğacak çocuk için üç ihtimal oluyor... Birincisinde çocuk sağlam oluyor. Yani anne taşıyıcı, baba taşıyıcıyı ama hasta gen geçmiyor çocuğa. Bunun olma ihtimali yüzde 25. İkincisinde yüzde 50 ihtimalle anne ve baba gibi taşıyıcı oluyor. Üçüncüsünde ise yüzde 25 ihtimalle hasta olabiliyor.”   Genellikle bebeklik döneminde teşhis ediliyor “Talasemi hastalarındaki kan değeri düşüklüğü tedaviyi kaçınılmaz kılıyor. Biz bu hastaların çok büyük çoğunluğunu bebekken teşhis ediyoruz” diyen Prof. Dr. Ali Ayçiçek izledikleri yolu şöyle anlatıyor: “Bebeğe hayatının ilk aylarından itibaren kırmızı kan desteği veriliyor. Eğer kemik iliği nakli yapılmazsa da hayatı boyunca böyle devam ediyor. Çünkü talasemi hastası kırmızı kan desteği almazsa uzun süre yaşayamıyor. Tabii vücudun yapabildiği kan düzeyine göre 3-5 sene yaşayabiliyor ancak o zaman da sağlık sorunları oluyor. Uygun kanla desteklendiği zaman hayata tutunuyor.” Çocuklara verilen kan desteği aralığı hastanın vücudunun kan üretimine göre değişiyor. Genellikle hayatın ilk yıllarında 1 ya da 2 ay aralıklarla kan verildiğini ifade eden Prof. Dr. Ayçiçek, talasemiye neden olan 300-400 çeşit farklı genetik bozukluk olduğunu ifade ederek, bunların türüne ve şekline göre kandaki üretiminin azaldığını ifade ediyor: “Bu da verilecek kan desteği miktarını ve aralığını belirliyor. Öyle hastalarımız var ki aylık kanını ve günlük ilacını alıyor. Dışarıdan bakınca talasemi hastası olduğunu anlamıyorsunuz. Ama 15 günde bir kan alıp kanı yeterli seviyeye getirilemeyen ve ilacını düzenli kullandığı halde bir türlü bu demiri vücudun atamayanlar da var. Bunun sonucunda da başta karaciğer ve kalbe olmak üzere tüm vücutta gittikçe artan demir birikimi olmaktadır.”   Kemik iliği nakli kesin çözüm Talasemide kan desteği vermek kalıcı bir çözüm değil. Sadece destekleyici bir tedavi. Üstelik bu süreçte sürekli kan alımından kaynaklanan demir birikimini önlemek, vücuttan atılmasını sağlamak için düzenli olarak her gün ilaç kullanılması gerekiyor.   Hastaya kan desteği vermek talaseminin kesin çözümü değil. Tamamen iyileşmek için tek çözüm kemik iliği nakli… Prof. Dr. Ayçiçek, bu yöntemin genellikle başarıyla sonuçlandığını söyleyerek şunları anlatıyor: “Uygun vericisi varsa kemik iliği nakli yapılıyor. Yani hasta hücreler, kemik iliğinden uzaklaştırılıyor. Hastalığı taşıyan kök hücrelerin yerine kendisiyle tam uyumlu, mümkünse kardeşinden ya da bulunabilirse ulusal veya uluslararası kök hücre vericilerinden nakil yapılıyor.” Talasemi nasıl önlenebilir? Peki talasemiyi önlemenin bir yolu var mı? Eğer eşlerin her ikisi de taşıyıcıysa ve bebek sahibi olmayı planlıyorlarsa mutlaka genetik danışmanlık alınması öneriliyor. Böylece uygun genetik danışmanlık ve preimplantasyon genetik işlemi ile (tüp bebek uygulaması sırasında embriyoların genetik testi yapıldıktan sonra yalnızca sağlıklı olanların seçilerek anneye transferi) olası talasemi hastalığını önlemek mümkün. Bir diğer usul ise hamileliğin ilk 3 ayında ceninin hasta olup olmadığının tesbiti ile gebeliğin devamına karar verilmesi şeklinde yapılmaktadır.
 "
63,TRT Çocuk’un Türkçe hassasiyeti,Çocukların gelişim döneminde Türkçenin doğru kullanımı onların ana dilimize ve kültürümüze hâkimiyeti açısından büyük önem taşıyor. Doğru Türkçe kullanımı söz konusu olduğunda ise Türkiye’deki çocuk kanalları arasında biri öne çıkıyor: TRT Çocuk.,Çocuk,https://www.trthaber.com/haber/cocuk/trt-cocukun-turkce-hassasiyeti-773434.html,"TRT Çocuk, kurulduğu günden bu yana çocukların ilgiyle takip ettiği eğlendirici ve eğitici içerikler üretmeye devam ediyor. İçerikler izleyiciyle buluşmadan önce yoğun bir editoryal ve pedagojik denetim sürecinden geçiyor. İşte bu süreçte TRT Çocuk’un birbirinden farklı birçok hassasiyeti mevcut. Bu hassasiyetler arasında, ana dilimiz Türkçeyi temiz biçimde kullanarak hitap edilen tüm coğrafyalarda çocukların dil gelişimine ve kültürümüzü daha yakından tanımalarına katkıda bulunmak da yer alıyor. Sosyal medya dili Türkçemizi tehdit ediyor Günümüz dünyasında çocukların maruz kaldığı içerik çeşitliliği artmış durumda. Bu da onların izlediği, oynadığı ve dinlediği içeriklerin ne oranda güvenilir olduğu sorusunu akıllara getiriyor. Türkiye’nin en çok izlenen çocuk kanalına burada büyük bir görev düşüyor. Güvenilir içerikleriyle ebeveynlerin takdirini kazanan TRT Çocuk’u bu başarıya ulaştıran unsurlardan biri de Türkçemizin kullanım biçimine gösterdiği özen...
Özellikle sosyal medyaya özgü bir dilin oluştuğu, yabancı kelimeler ve kısaltmaların hayatımızda fazlasıyla yer edindiği bir dönemde, çocukların ekranla ilişkisi de düşünüldüğünde Türkçenin doğru kullanımına hassasiyet gösteren bir çocuk kanalının varlığı birçoğumuzun içini rahatlatıyor. Çünkü bir milleti ve millî bilinci oluşturan, sürdüren ve geliştiren en önemli unsurlardan biri yine o milletin kullandığı dildir. Türkçemiz de ortak hafızamızı, kültürümüzü ve geleneklerimizi yansıtması dolayısıyla büyük bir hazine ve onu yaşatacak olan da biziz.    “Türkçe Benim Evim” ile dil gelişimi destekleniyor Dili doğru anlatmak, onu doğru kullanmak kadar önemli. TRT Çocuk’un 2022 yılında izleyiciyle buluşan “Türkçe Benim Evim” isimli yapımı da bu anlayışla hayata geçirilen projelerden biri. Yapımda, kültürel mirasımız olan Türkçemizin çocuklar tarafından doğru ve güzel kullanılması amaçlanıyor. Çocuklar günlük hayatta kullandıkları kelimelerin yanı sıra, yeni kelimeleri ve bu kelimelerin doğru telaffuzlarını “Türkçe Benim Evim” programıyla öğrenebiliyor. Türkçemizin doğru kullanımına yönelik üzerimize düşenler hakkında Türk Dil Kurumu Başkan Yardımcısı Dr. Ömer Gök ile görüştük ve kendisinden tavsiyeler aldık.   Bildiğiniz üzere TRT Çocuk Türkçeye katkılarından dolayı “2022 Türk Diline Hizmet Ödülü”ne layık görüldü. Çocukların dil gelişimine katkıda bulunma konusunda TRT Çocuk’un yaklaşımını nasıl değerlendiriyorsunuz? Türk Dil Kurumunun geleneksel hale gelmiş ödüllerinden bir tanesi de “Türk Diline Hizmet Ödülü”dür. Her yıl şahıslar ve kurumlar arasından Seçici Kurulca belirlenenlere bu ödüller törenle takdim ediliyor. Geçtiğimiz yıl TRT Çocuk, gerek Türkçe hassasiyeti ile ekrana getirdiği çizgi filmler gerek millî ve manevi değerler etrafında inşa ettiği içeriklerle bu ödüle layık görülen kurumlarımızdan biri oldu. İçinde bulunduğumuz bu çağda insana ulaşmanın en kolay yolu ekrandan geçiyor. Elbette çocuğa ulaşmanın yolu da buradan geçiyor. TRT Çocuk bu noktada önemli bir görev üstlenmiş durumda. Kültür ve medeniyetimizin değerlerini çocuklarla buluştururken temiz Türkçemizin en güzel örneklerini sunuyor. Bilhassa konuşmaya daha yeni başlayan yavrularımız başta olmak üzere çocukların ilk olarak TRT Çocuk ile karşılaşmasını onlar ve aileleri için şans görüyorum. Nitekim hem güvenli hem toplumsal hassasiyetlerimize duyarlı hem de konuştuğumuz dilin incelikleriyle örülü bir içerik onları karşılıyor. Dil noktasında buradan beslenen bir çocuğun konuşma becerisinin de daha üstün olacağını düşünüyorum.   Çocukların Türkçeyi doğru kullanması için ailelere ve çocuk medyası sektörünün aktörlerine önerileriniz nelerdir? Aile pek çok konuda olduğu gibi dil gelişimi açısından da çocuk üzerinde önemli bir etkiye sahiptir. Çocuk aile içinde konuşulan dile göre şekillenir. Bu bakımdan çocuklarla konuşurken veya çocuklu ortamda konuşurken dilimizden çıkana son derece hassasiyet göstermeliyiz. Söz gelimi nezih bir Türkçenin hâkim olduğu bir aile ortamında büyüyen çocuk ile argo veya küfrün sakınılmaksızın kullanıldığı ailede büyüyen bir çocuğun hem gelişimi hem mizacı farklılık gösterir. Sert, kaba konuşmaların ortasında büyüyen bir çocuğun şiddete meyyal olması tesadüf değildir. Bunun için çocuklarla konuşurken dilimize bir kat daha özen göstermeli, kullandığımız kelimelerde son derece seçici davranmalıyız. Çocuk medyası aktörlerine gelecek olursak aile içinde beklenen hassasiyetin medya sektörümüzden de beklendiğini ifade edebilirim. Nitekim aileden sonra çocukların dil hususunda en fazla muhatap olduğu organlar televizyon ekranlarıdır. Ekranda konuşulan dil çocuk üzerinde o kadar fazla tesir bırakıyor ki çocuklar yeni bir kelime veya kavramla tanıştıklarında onu hemen kullanmak istiyorlar. Bu bakımdan metin yazarlarına büyük iş düşüyor. TRT Çocuk bu noktada oldukça duyarlı ve hassas içeriklere imza atmaktadır. TRT Çocuk vasıtasıyla çocuklarımızın dil yeteneklerinin olumlu manada geliştiğini düşünüyorum. Bu durumu kendi çocuklarımda da müşahede ettiğimi gönül rahatlığıyla söyleyebilirim. Umulur ki diğer aktörler de yetişen neslin dil ile inşa edileceğinden hareketle içeriklerine yön verirler. Türk Dil Kurumu olarak sektörün tüm paydaşlarıyla iş birliği yapmaya, eğitimler, seminerler vermeye hazır olduğumuzu da bu vesileyle ifade etmek isterim. TRT Çocuk televizyonun yanı sıra sosyal medya hesapları, mobil oyun ve uygulamaları ile TRT Çocuk Dergisi’nde ana dilimizin doğru kullanılmasına büyük özen gösteriyor. Özellikle sosyal medyada kullanılan yabancı kelimelerle dilimizin kirletilmesine yönelik düşünceleriniz ve bu durumla mücadele için atılması gereken adımlar nelerdir? Yabancı kelimelerle mücadele konusu, aslında bütün kurumlarımızın ve vatandaşlarımızın iş birliğiyle üstesinden gelinecek bir mesele. Bu noktada iş birliklerini önemsiyor, hemen her kurumumuzla ortak komisyonlar kuruyor, ortak çalışmalar yürütüyoruz. Bundan başka eğitimler ve bilimsel toplantılarla hem yurt içinde hem yurt dışında Türkçenin sesi olmaya gayret ediyoruz. Yukarıda da bahsettik: Geleneksel hâle gelen ödüllerimizle Türkçeye katkı sunan kişi ve kurumlara ödüller vererek Türkçeye özen gösterilmesi noktasında teşvikte bulunuyoruz. Dilimize girmiş veya girmekte olan yabancı kelimelerle söz varlığımızın yabancılaşmasının önüne geçilebilmesi için Türk Dil Kurumunun neden yaptırım uygulamadığı zaman zaman bizlere sorulmaktadır. Şunun altını çizelim: Kurumumuzun mevzuatı kişi ve kurumlar üzerinde herhangi bir yaptırım gücü kullanmamıza imkân vermemektedir. Aslında biz bir yaptırım kullanmaktansa doğru Türkçe kullanımı konusunda teşvik ve iletişim yoluyla ilerlemeyi daha değerli buluyoruz ve bu yolda ilerliyoruz. TRT Çocuk, sizin bahsettiğiniz bu özen ve hassasiyet neticesinde ödüle layık görüldü. Anlatmak istediğim aslında tam da budur. Biz Türkçe için katkı sunan, emek sarf eden herkesi görmeye, desteklemeye ve teşvik etmeye devam edeceğiz.   Çocukların Türkçemizi doğru ve temiz kullanmaları noktasında Türk Dil Kurumu olarak bakış açınız ve yaptığınız çalışmalar nelerdir? Türkçe bizim ortak paydamız, ortak değerimiz. Bu bakımdan “Dilimiz Kimliğimizdir” şiarıyla yola çıkıyor, yaptığımız her faaliyette titizlikle hareket ediyoruz. Dilimizin zenginliklerini ortaya çıkarmak için projeler gerçekleştiriyor, yayınlar neşrediyoruz. Tarama Sözlüğü, Derleme Sözlüğü, Türkçe Sözlük gibi yayımladığımız sözlüklerle dilimizin binlerce yıllık söz varlığını bir araya getiriyoruz. Kurum olarak popülerlik kaygısı gütmeden dilimize dair nerede yeni bir gelişme varsa takip etmeye çalışıyoruz. Yurt içinde ve yurt dışında Türk diline dair yapılan hangi çalışma varsa kütüphanemize kazandırıp okurlarımızın hizmetine sunuyoruz. Doğrudan çocuklara temas eden çalışmalarımızdan söz edemesek de kurum olarak doğrudan çocuklara temas eden eserleri besleyen ana kaynakları yayımlıyoruz. Bunlar arasında Kutadgu Bilig, Dede Korkut Hikâyeleri, Manas Destanı gibi Türk boylarının yaşantısına ait bilgiler veren eserleri sayabiliriz. Bununla birlikte kardeş kurumumuz olan Atatürk Kültür Merkezi Başkanlığı ile yaptığımız protokol neticesinde “Çocuklar İçin Türk Masallarından Seçmeler” projesinin de paydaşı konumundayız. Yine üzerinde çalıştığımız, Talim ve Terbiye Kurulu Başkanlığı ile müştereken ilerlettiğimiz çocukların yaş grubuna göre hazırlanacak olan “Seçme Metinler” çalışmamızın da devam ettiğini sizinle paylaşmış olayım.
 "
64,Çocuklar hangi tip macunu kullanmalı?,Sağlıklı dişlerin temeli henüz çocukluk çağında atılıyor. İlk dişle birlikte ağız ve diş bakımına başlanıyor. Bu noktada hangi tip diş macununun tercih edildiği önemli.,Çocuk,https://www.trthaber.com/haber/cocuk/cocuklar-hangi-tip-macunu-kullanmali-771730.html,"Sağlık ağızda başlıyor. Bunun ilk adımı da çıkan ilk dişle birlikte atılıyor. Bebeklerde ilk dişler genellikle 6-7 aylıkken çıkmaya başlıyor. Kalıcı olmadıkları için süt dişlerine yeteri kadar önem verilmiyor. Oysa kalıcı dişlerin sağlıklı ve düzgün gelişmesinde süt dişlerinin büyük rolü var. Bu nedenle süt dişlerinin çıkmasıyla beraber ömür boyu sürecek ağız bakımının başlaması gerekiyor. Çocuklarda ağız ve diş bakımına başlanmasıyla birlikte ailelerin kafasında bir dizi soru işareti de beliriyor. Bunların başında “Diş macunu florlu mu yoksa florsuz mu olmalı?” sorusu geliyor. Flor ne işe yarıyor? Dişler için ne önemi var? Çocuklar florlu diş macunu kullanmalı mı? Merak edilen soruları Sağlık Bilimleri Üniversitesi Diş Hekimliği Fakültesi Çocuk Diş Hekimliği Anabilim Dalı’ndan Doç. Dr. Barış Karabulut TRT Haber için yanıtladı.   Flor dişlerin çürüğe karşı direncini artırıyor Florun rutin olarak diş macunlarında bulunduğunu ifade eden Doç. Dr. Karabulut, “Tek başına değil, sodyum florür gibi bileşikler halinde bulunuyor. Diş çürüklerini önlemede şu anda elimizdeki en önemli ajanlardan bir tanesi” diyor. Toplumda florun zararlı olduğuna dair yanlış bir algı olduğuna da değinen Doç. Dr. Karabulut, şu parantezi açıyor: “Bu, çok yüksek dozlarda ve çok uzun süre kullanımlarda ortaya çıkan bir etki. Diş macununda bulunan korkutucu düzeyde olabilecek bir doz değil. Flor hem çürüğün önlenmesinde hem başlamış çürüklerin gerilemesinde son derece faydalı. Çünkü dişin kaybettiği mineralleri yerine koyarak dişte tamir yapıyor. Sağlıklı dişlerde de çürüğe karşı direnci artırıyor.”   0-3 yaş arası çocuklara florsuz diş macunu önerisi Yetişkinlerde flor içeren macunların tercih edildiğini belirten Doç. Dr. Karabulut, çocuklarda ise yaşa bağlı olarak kullanılması gerektiğini ifade ediyor. Çocuklarda özellikle tükürmeyi tam olarak öğrendikten sonra florlu macunlara geçilmesini tavsiye ediyor. Doç. Dr. Karabulut bu noktada sözlerini şöyle sürdürüyor: “Bazen çok küçük yaşlarda da çürük riski eğer çok fazlaysa, çok düşük dozda ve az miktarda florlu macunlarla fırçalamalarını tavsiye ediyoruz.” Yaş grubuna göre çocukların kullanması gereken diş macunları farklılık gösteriyor. Eğer çocuk 0-3 yaş arasındaysa ve çok yüksek oranda çürük diş riski yoksa florsuz macun kullanılmasının gerektiğinin altını çizen Doç. Dr. Karabulut, şu tavsiyeyi yapıyor: “Yutulmasında sakınca olmayan 0-3 yaş bebek macunları var. Bunların tadı da güzel olduğu için çocukları alıştırmak için son derece uygun oluyor.” Çocuğun yaşı büyüdükçe kullanılan macunun ihtiyacı da değişiyor. 4-7 arasında içerisinde belli miktarda flor içeren macunlar kullanılıyor. 7 yaş ve üzerindeki çocuklar ise flor oranının daha yüksek olduğu yetişkinlerin macunlarını rahatça kullanabilir düzeye geliyor. Doç. Dr. Karabulut, “Ancak çürük riskine göre 4-7 yaş grubunda da yüksek florürlü macun kullanacağımız durumlar olabilir. Tamamen tükürme alışkanlıklarına ve ağızdaki çürüğe göre macun seçimini hekimlerin yapması lazım” diyerek ailelere uyarı yapıyor.    Yumuşak kıllı diş fırçaları tercih edilmeli Gelelim fırça seçimine… Tıpkı diş macunu gibi diş fırçası seçiminde de dikkatli olmak gerekiyor. Her yaş grubu için farklı diş fırçası kullanılması hem ağız sağlığı hem de bu alışkanlığın kazandırılması için önemli. Doç. Dr. Karabulut'a yeniden kulak veriyoruz: “0-3 yaş dediğimiz küçük yaş gruplarında diş fırçası kıllarının olabildiğince yumuşak -yani ultra soft denilen kıllar- olması lazım ki diş etine yanlış değmelerde canı yanmasın ve fırçalamaya karşı soğumasın.” Ailelerin en fazla merak ettiği konulardan biri de son yıllarda popüler olan motorlu diş fırçaları… Doç. Dr. Karabulut, çocuk eğer tek başına kullanacaksa 8-9 yaşından itibaren bu tip fırçaları öneriyor: “Çünkü bu fırçalar döner başlıklı. Hızlı yapıldığı zaman çocuk fırçalayayım derken diş etine zarar verebilir. Bu nedenle çok küçük yaşlarda aile kontrolünde fırçalamalı. Ancak 8-9 yaşından sonra son derece rahat bir şekilde kullanabilirler.”    Okuldan gelince dişleri fırçalamak faydalı Çocukların sağlık için günde en az iki defa diş fırçalaması gerekiyor. Normal koşullarda hiçbir şey yenilmese bile ağızda belli bir miktarda organizma oluşuyor. Buna bakarak aslında 8 saate bir dişlerin fırçalanması gerektiğini söyleyen Doç. Dr. Karataş, sözlerini şu şekilde noktalıyor: “Günde en az iki kez fırçalamayı tavsiye ediyoruz. Burada ailelerde şöyle bir sıkıntı oluyor; sabah çocuk erken okula gittiği için fırçalayamıyorlar veya okulda yemek yiyor yine fırçalamıyor. Önerim, okuldan gelince fırçalamak. Bir de yatmadan önce diş fırçalanmalı. Yani minimum iki kere fırçalanmalı. Ancak dişler günde üç kez fırçalanabilirse daha iyi olur.”
 "
65,Çocuklar siyasi haber ve içerikleri anlamlandıramıyor,"Evde, işte, sokakta, Türkiye’nin bir numaralı gündemi son haftalarda seçimdi… Seçim bitti ancak çocukların ruh hali bu süreçten olumsuz etkilendi. Çünkü çocukların baş edemeyecekleri konulara maruz kalması onları kaygıya sürüklüyor.",Çocuk,https://www.trthaber.com/haber/cocuk/cocuklar-siyasi-haber-ve-icerikleri-anlamlandiramiyor-771468.html,"Bu seçim sürecinde belki de öncekilerden farklı olarak siyaset çok daha fazla konuşuldu. Öyle ki, gündemi konuşma yaşı ergenlik öncesi çocuklara kadar geriledi. Uzmanlar bunu iki şeye bağlıyor: Aile içi konuşmalar ve kontrolsüz internet kullanımı... Seçim süreci bitse de, bu dönemdeki yoğun tartışma ve görüş ayrılıkları çocukların zihninden kolay kolay gitmeyecek. Psikiyatri Uzmanı Yrd. Doç. Dr. Neriman Kilit ile bu sürecin çocuklar üzerindeki etkisini konuştuk. Seçim bitti peki bu süreç çocukları nasıl etkiledi?   Yetişkinlerin her konuda tutumu çocukların davranış ve ruh halleri üzerinde etkili. Bunlardan biri de siyaset... Seçimler süresince evde, sokakta, markette hatta okullarda dahi siyaset konuşuldu. Ancak yetişkinlerde bile strese yol açan konulara yoğun şekilde maruz kalan çocuklar anlamlandırma ve kaygı problemleri yaşayabiliyor. Oysa uzmanlar ""Çocukların gündemi baş edemeyecekleri konular olmamalı"" diyor. Psikiyatri Uzmanı Yrd. Doç. Dr. Neriman Kilit, bu süreçte ergenlik öncesi çocukların çok fazla siyasi içeriğe maruz kaldığını ve anlamlandırmakta zorlandıkları konuların onlarda kaygı bozukluğuna yol açtığını söylüyor. ""Ergenlik sonrası zaten çocukların artık siyasetle bir miktar ilgilenmelerini, dünyaya karşı kendi bakış açılarını oluşturmaları, ideallerinin olması zaten beklediğimiz durumlar. Ancak hiçbir zaman ergenlik öncesi çocukların siyasetten bu kadar haberdar oldukları gözlemlenmiş bir durum değildi. Maalesef böyle bir durum var."" Bu çocuklar hem ekonomi hem de siyaset gibi kendilerinin aslında meselesi olmayan, karışık konulara tam olarak anlayamayacakları yaşlarda giriyorlar. Bunun da bize verdiği düşünce, muhtemelen evde bu konularda çok fazla konuşulduğu yönünde."" Ergenlik öncesi çocuklarda kafa karışıklığı ve kaygı bozukluklarına sebebiyet veriyor   Ebeveynlerin takındığı tutum çocuk üzerinde belirleyici. Çocukları yetişkin konularından korumak, öncelikle onların duygularını fark etmekle mümkün. Zira baş edemeyecekleri içerik ve konulara sürekli maruz kalan çocuklar güvende olma hissini kaybedebiliyor. Peki ebeveynler yetişkinleri ilgilendiren konulardan çocukları nasıl korumalı, nelere dikkat etmeli? Psikiyatri Uzmanı Neriman Kilit, aileleri siyasi içerikli konuşmaları çocuklar önünde yapmaması gerektiği konusunda uyarıyor. ""Bizim zaten ailelere önerimiz kendi aralarındaki problemi, görüş ayrılıklarını bile yaşı küçük çocuklara yansıtmadan ayrı bir ortamda konuşmaları. Kaç yaşında olursa olsun dinliyor sonuçta çocuklar. Duyuyorlar ve onu biriktiriyorlar. Ama burada bizim gördüğümüz kadarıyla artık aile içi sıkıntıları bile geçmiş, ülkenin siyasi, ekonomik durumu bile çocuklar arasında konuşulabiliyor. Bunlar çocukları ilgilendiren konular değil.   Çünkü bu durum ergenlik öncesi dönemdeki çocuklarda, 'Kötü bir şey mi olacak?' korkusuyla ciddi bir kaygı oluşturur. Hem de kafalarını karıştırır. Üst benlikleri bile oluşmamış bir yaş grubundaki çocuktan bahsediyoruz. O yüzden de bu konulara maruz kalan çocuklarda anksiyete bozuklukları görülme ihtimali yüksek. Ülkeyi ilgilendiren durumlarda, çocukların da işin içinde girmesinin hiçbir sağlıklı yönü yok. "" Öte yandan Neriman Kilit, belirsiz ve muğlak cevaplar çocuğu kaygıya sürükleyebileceği için, çocukların sorularına samimi ve güven verici yanıtlar vermenin önemine de değiniyor.   ""Demokratik bir ülke olduğumuz, her dönemde partiler arasında görüş ayrılıkları olabileceğini, ülkelerin ekonomik durumlarının düzelmelerle ve bazen bozulmalarla devam ettiğini, bunun ülkenin kuruluşundan beri devam ettiği anlatılabilir. Bunları yetişkinlerin çözebileceği, yani onlarda kaygı yaratacak herhangi bir durum olmadığı, her dönemde yaşanan durumlar olduğu açıklanabilir. Benzer konuşmalar okullarda da çocuklara yapılabilir."" Sosyal medya çocukların siyasi içeriklere ulaşmasını kolaylaştırıyor Sosyal medyada doğru ve öz bilgiye ulaşmak günümüzde hiç de kolay değil. Yanıltıcı ve korku empoze eden bilgilere çocuklar da kolaylıkla erişebiliyor. Neriman Kilit, çocukların doğru ve temel bilgiye ebeveynleri yoluyla ulaşmasının gerekliliğine vurgu yapıyor. Tabi bu durum kontrollü internet kullanımını ile mümkün. ""Ekranlarda sürekli zaten siyaset var. Çocukların tabletlerde oynadıkları oyunların arasına giren reklamlarda da maruz kalıyorlar. İnternette her türlü video çıkıyor, her türlü videoyu size öneriliyor. Sadece siyasetçilerin konuşmalarını önermiyor."" "
66,Bebeklerde hipotiroidi ihmale gelmiyor,"Yenidoğan Tarama Programı kapsamında tespit edilen konjenital hipotiroidi, acil tedavi gerektiren bir sorun. İhmal edildiği taktirde başta zeka geriliği olmak üzere bebeklerde ciddi sağlık problemlerine yol açıyor. Oysaki hekim kontrolünde düzenli ilaç kullanımıyla kolayca tedavi edilebiliyor.",Çocuk,https://www.trthaber.com/haber/cocuk/bebeklerde-hipotiroidi-ihmale-gelmiyor-771010.html,"Her bebeğe dünyaya geldikten sonraki ilk 72 saat içinde bir dizi test yapılıyor. Topuktan alınan kanla yapılan bu testler, bebekler için hayati önem taşıyor. Çünkü bu test sayesinde bebeğin gelecekteki yaşamını ciddi derecede etkileyebilecek pek çok hastalık tespit edilerek çözüm yoluna gidiliyor. Sağlık Bakanlığı’nın Yenidoğan Tarama Programı kapsamında testi yapılan hastalıklardan biri de konjenital hipotiroidi… Tedavi edilmediği taktirde zeka geriliğine dahi yol açabilen konjenital hipotiroidi kesinlikle ihmal edilmemesi gereken bir sorun. Konjenital hipotiroidinin belirtilerini, tedavi sürecini ve yol açabileceği sağlık sorunlarını Sağlık Bilimleri Üniversitesi Dr. Behçet Uz Çocuk Hastalıkları ve Cerrahisi Eğitim ve Araştırma Hastanesi Başhekimi ve Endokrinoloji ve Diyabet Kliniği Başkanı Prof. Dr. Behzat Özkan, TRT Haber’e anlattı. Yenidoğanda en sık karşılaşılan endokrinolojik sorun Konjenital hipotiroidinin yeni doğan döneminde en sık karşılaşılan endokrinolojik hormon bozukluğu problemi olduğunu söyleyen Prof. Dr. Özkan, “Kalıcı ve geçici vakaları bir arada topladığımız zaman yaklaşık 800 ila bin 200 canlı doğumda bir görülüyor. Kalıcı vakaları tek başına değerlendirirsek o da 3 bin canlı doğumda bir gözüküyor. Yani toplumda sık karşılaşılan bir sorun” diyor.   Doğuştan gelen tiroid hormon eksikliği, kesinlikle ihmal edilmemesi gereken ciddi bir sorun. Çünkü tiroid hormonu eksikliği özellikle yenidoğanlarda geri dönüşü olmayan sonuçlara yol açabiliyor. Prof. Dr. Özkan, tiroid hormonunun önemini şöyle anlatıyor: “Tiroit hormonları sinirsel gelişimin oluşmasında çok önemli rol alıyorlar. Erken çocukluk döneminde özellikle de ilk iki yaşta beynin büyüme hızı çok arttığı için sinirlerin gelişimi için bu hormonlara çok önemli ölçüde ihtiyaç var. Bu hormonlardan yetersiz kalan yeni doğan bir bebeğin bu süreçte hem mental açıdan hem zeka açısından hem motor fonksiyonlar bakımından hem de somatik fonksiyonları bakımından geri kalacağı aşikardır.”   Kalıcı olabildiği gibi geçici de olabiliyor Tiroid bezi boynun ön tarafında bulunuyor. Büyüklüğü ise insanın başparmağının ucu kadar neredeyse. Vücuttaki diğer organlarla birlikte gelişimini tamamlıyor. Tiroid bezinin yokluğu, yeterince gelişememesi yahut tiroid bezi sentezinde yaşanan sorunlar sonucu konjenital hipotiroidi meydana geliyor. Tüm bunlara ilaveten bir de geçici hipotiroidizim olduğunu ifade eden Prof. Dr. Özkan şöyle devam ediyor: “Yenidoğan döneminde bebeğin göbeğinin etrafındaki enfeksiyonu gidermek için bazen iyotlu solüsyonlar kullanıyorlar. Bu iyotun eksikliği hipotiroide yol açtığı gibi fazlalığı da tiroid hormon biyosentezini bloke edebilir. Dolayısıyla bu hipotiroidizme yol açabilir. Bu da çocuğun tiroid hormonu eksik olacağı için sinirlerinin gelişimlerine zarar verebilir. Öte yandan annenin aldığı birtakım ilaçlar da yine geçici hipotiroidizme yol açabilir. Bu erken dönemde fark edilebiliyor. Tedaviye başlanıyor ama daha sonra TSH düzeyindeki baskılanma gözlenerek kontrollü bir şekilde ilaç kesilebiliyor.”   Yenidoğanda genellikle belirti vermiyor Konjenital hipotiroidi yenidoğan olarak adlandırılan bebeğin dünyaya geldiği ilk ayda genellikle spesifik bir belirti vermiyor. Bu dönemde vakaların neredeyse yüzde 5-10 gibi az bir miktarı tespit edilemiyor. 2006 yılında tüm ülke genelinde bu tarama programına başlandığını belirten Prof. Dr. Özkan, “Yenidoğan bebekler doğdukları zaman birkaç gün içerisinde topuklarından kan alınıyor. Bu kan, bakanlık üzerinden ilgili laboratuvarlara gönderiliyor. Bir hafta içerisinde sonuç geliyor. Burada TSH sonucuna bakılıyor. Eğer TSH düzeyi 20’nin üzerindeyse doğrudan endokrionoloji kliniklerine yönlendiriliyor. Ancak sonuç 5 ila 20 arasındaysa topuktan bir daha kan alınıyor ya da endokrin laboratuvarında tekrar tahlil yapılıyor. TSH değeri 5’in altında çıkarsa normal kabul ediliyor” diyor. TSH düzeyine bakılarak tedavi sürüyor Peki TSH sonucu yüksek çıkan bir bebeğe nasıl bir tedavi uygulanıyor? Öncelikle konuyla ilgili olarak endokrinoloji kliniğine başvurmak gerekiyor. Burada sonucu yüksek çıkan bebeğe ilave testler yapılarak durum değerlendiriliyor. Prof. Dr. Özkan, bu süreçte izledikleri yolu şöyle anlatıyor: “Serbest T4, serbest T3 ve TSH hormonuna birlikte bakıyoruz. Üçünü birlikte değerlendiriyoruz. Tedaviye başladıktan sonra başlangıçta bir hafta, daha sonra on beş gün, ardından bir buçuk ayda bir ve üç ayda bir tiroid hormonlarını izleyerek çocuğun tedaviye uyumunu yakından takip ediyoruz. Bu arada tiroid bezi yerinde mi, eksik mi? Yahut var da hormon mu sentezlemiyor? Tespit etmek için ayrıca birtakım görüntüleme yöntemlerine de girişiyoruz.”   Hekim tavsiyesine uyulması şart Bu noktada ailelere düşen görev ise, ilacı hekimlerin uygun bulduğu zaman aralığında ve dozda vermeleri… Bu noktada Prof. Dr. Özkan önemli bir uyarıda bulunuyor: “Bazı aileler ömür boyu mu kullanılacak? Üç gün kullanayım dört-beş günden sonra keserim bu ilacı diye düşünebilirler. Hekim kesin deyinceye kadar ilaca devam edilmesi şart. Tedaviyi doktorlarından izinsiz keserlerse çocuklarının zeka geriliğiyle ve somatik motor gelişim geriliğiyle karşı karşıya kalabilirler. Özellikle üç yaşına kadar bu ilacı mutlaka doktor kontrolünde kullanmaları gerekiyor. Tedaviye uyum burada çok önemli.”   Düzenli tedavi çok önemli Konjenital hipotiroidi, yenidoğanlarda herhangi bir klinik bulgu vermiyor. Ancak taramada gözden kaçtıysa ilerleyen dönemlerde bebekte uzayan sarılık, kabızlık, göbek fıtığı, devamlı uyku hali, kilo alamama, ödem; daha da ilerleyen dönemlerde ise kaba sesle ağlama, parmaklarda kütleşme, dilde büyüme gibi belirtilerle seyrediyor. Doğru ve yeterli tedavi gören bebeklerin gelişimi tıpkı yaşıtları gibi sürüyor. Bebek üç yaşına geldikten sonra duruma bakılarak kontrollü bir şekilde tiroid hormonu azaltılıyor ve kesiliyor. Eğer TSH düzeyinde yeniden bir yükselme yaşanıyorsa tedavi artık ömür boyu sürecek şeklinde planlanıyor.  "
67,Çocuklarda saç koparma: Nedeni baş edilemeyen stres olabilir,"Çocuklar en az yetişkinler kadar strese maruz kalabiliyor ve stres altında da yetişkinlerdekine benzer çeşitli psikolojik sorunlar baş gösterebiliyor. Bu sorunlardan biri, Saç Yolma Hastalığı yani Trikotillomani...",Çocuk,https://www.trthaber.com/haber/cocuk/cocuklarda-sac-koparma-nedeni-bas-edilemeyen-stres-olabilir-770233.html,"İlkokul ya da ergenlik çağındaki kimi çocuklarda tırnak yeme, saç-kirpik koparma benzeri davranışlar gözlemlemek mümkün. Davranışlar farklı olsa da, aslında altında yatan nedenler benzer olabiliyor. Haberimizde çoğunlukla çocukluk çağında başlayan Saç Yolma Hastalığı yani Trikotillomani'yi ve nedenlerini araştırdık. Saç yolma, çocukların belirli bir stres karşısında tepki olarak ortaya koyduğu bir davranış sorunu olarak tanımlanıyor. Yani Trikotillomani olarak isimlendirilse de, hastalığın altında tetikleyici farklı psikolojik nedenler olabiliyor. Bu tetikleyicilerin başında ""stres"" bulunuyor. Çocukların baş edemedikleri stres, çeşitli davranış sorunları olarak ortaya çıkıyor. Çocuk ve Ergen Psikoloğu Prof. Gülsen Erden ile Trikotillomani ve altında yatan nedenleri konuştuk. Ailelere öneriler aldık...   Trikotillomani'nin belirtileri neler? Daha çok dokuz on yaşlarından itibaren gözlenen bir sorun diyebiliriz. Erken yaşlarda çok sık rastlamasak da erken çocukluk döneminde de ortaya çıkabilir. Çocuk, özellikle çok gergin ve sıkıntılı zamanlarda saç kıllarını yolmaya başlayabilir sorunun nedeni anlaşılmayıp uygun müdahale edilmezse hastalığın bulguları da yerleşir. Saç, belirli bölgelerle sınırlanmadan yolunabilir ve kafa derisinde açıklıklar meydana gelir. Kız ve erkek çocuklarda görülme oranında büyük farklılık olmasa da, kızlarda saçların daha erken dikkat çektiği için tedaviye erken yönlendirildiklerini görüyoruz. Trikotillomani neden ortaya çıkar? Çocuklar herhangi bir zorluk yaşandığında sıkıntılarıyla baş edebilecek çözme becerilerine sahip değillerse, o sıkıntıya eşlik eden bir davranış olarak saç yolma davranışı ortaya çıkıyor. Çünkü saçı yolduktan sonra çocuk gerginliğinin azaldığını, rahatladığını hissediyor. Bu nedenle de saç yolma davranışı tekrarlayıcı şekilde gelişiyor ve hatta ciddi sorun haline geliyor. Kafa derisinde ciddi açıklıklar oluyor. Çocuk saçını kopardığında stresinin azaldığını ve rahatladığını hissediyor. Çocuk saç yolma dışında kaşını, kirpiğini de yolabilir, tırnak yeme de gözlenebilir. Ayrıca saç kıllarını yutuyorsa, karın ve bağırsak hastalıkları gibi başka fiziksel belirtiler ortaya çıkabilir. Aslında bütün bunlar ruhsal sıkıntının uyum becerileriyle normal yollarla çözümlenemediği durumlarda üst üste eklenerek daha ağır sorunlara doğru gider. Dolayısıyla, saç yolma hastalığının nedenleri üzerinde özellikle durmak gerekir. Peki bir çocuğu saç yolmasına yol açacak kadar strese ne itebilir? Genellikle çok çeşitli psikolojik sorunlara eşlik eder saç yolma hastalığı. Örneğin kaygı bozukluklarında görebiliriz. Depresyon, otizm veya dikkat eksikliği, hiperaktivite bozukluğunda da çocuklarda saç yolma davranışını beraber görebiliriz. Çocuğun ağır travmatik yaşantısı olabilir. Deprem, sel gibi felaketlerde ailede yaşanmış kayıplar nedeniyle çocuk çok yalnız ve çaresiz hissetmiş olabilir. Fiziksel, duygusal, cinsel istismara maruz kalmış olabilir.   Okulda yüksek başarı beklentisi nedeniyle aşırı baskı hisseden ya da akran zorbalığına uğrayan çocuklar da, ağır sıkıntı ve stres duyguları ile baş etmede bu yolu çözüm olarak görebilir. Çocuk saç kopararak rahatladığını fark ederse, bilinç dışı bir şekilde bu davranışı devam ettirir.   Ne yapmak gerekir?   Öncelikle tıbbi bir sorun olup olmadığının anlaşılması gerekir. Ardından bu ruhsal problemi ortaya çıkaran ne gibi etkenler var çocuğun yaşamında, onların bulunması gerekir. Ama her şeyden önce, çocuğu ruh sağlığı uzmanına veya bir klinik psikoloğa götürmeden, cildiye uzmanının görmesi gerekir. Medikal duruma bağlı olarak mı ortaya çıkıyor, bunun anlaşılması gerekir. Bunun ardından mutlaka psikolojik yardım gerekir. Tedavisinde de genellikle uygulanacak olan, çeşitli konuşma yöntemlerini içeren müdahalelerle terapi yapılmasıdır. Küçük yaşlarda oyun terapisi işe yarayabilir. Dokuz, on yaşından sonra bilişsel davranışçı tedaviler işe yarayabilir. Bunun yanı sıra mutlaka nedenlere yönelik de çözüm arayışlarına girilmesi gerekir. Bir çocuğun tedavisinde en önemli faktör ailesidir. Çocukların sıkıntılarını, ruhsal sorunlarını azaltmada da bizim ilk başvuru kaynağımız ailesidir her zaman. Onlardan yardım alamadığımız durumlarda daha sosyal destek olanaklarını araştırırız. Ama sorununun çok kalıcı hale gelmeden çözülmesi için öncelikli olarak en yakın çevresi ve okula devam eden çocuklar için de tabii ki öğretmenlerinden de yardım almak iyi olabilir.   Kesin tedavi var mı?   Çocuğun stresini azalttığımız zaman, çocuğu bu sıkıntıya, saç yolma davranışına iten o nedenlere yönelik iyileşmeler sağladığımız zaman bu davranış da azalacaktır. Deri hastalıkları uzmanlarının yardımlarıyla da özel birtakım medikal ilaçlar kullanılarak saçın yeniden çıkması, yeniden gürleşmesi için de destekler alınır. Önemli olan çocuğun kendi davranışlarının kontrolünü kendisinin ele almasına yardımcı olmak... Böylece o saç yolma davranışı yerine farklı bir alışkanlık koymaya çalışabilir çocuk. Farklı, onaylanan olumlu bir davranışı yerine koyarak kendini yine rahat hissedebilir çocuk. Aileler nasıl bir yol izlemeli?   Genelde ailenin dikkati bu olumsuz davranışa yöneliyor: ""Yolma, elini çek, saçını tutma... Bak başın kel olacak"" ve benzeri olumsuz bir takım geri bildirimlere başlanıyor. Tabii bu durum ailenin nasıl çözüm üreteceğini bilememesinden kaynaklanıyor. Bu konuda aileyi suçlamıyoruz. Aslında böyle bir durum kalıcı hale gelmeden hemen ruh sağlığı uzmanından yardım almak, psikolojik destek almak gerekir. Orada çocuğun bu sorununu ortaya çıkaran ruhsal sıkıntısının nedenleri, nerede zorlandığı bulunur. Öncelikle iyi bir değerlendirme yapılır. Bir yandan o ruhsal sıkıntıları ortaya çıkaran nedenler azaltılmaya çalışılırken bir yandan da çocuğun duygularını doğru yollarla ifade edebilmesi, uygun baş etme becerileri geliştirebilmesi için de çocuğa psikolojik tedavi uygulanır. Bu tip rahatsızlıklarda genetik yatkınlık olabiliyor mu? Eğer tıbbi bir nedeni varsa genetik yatkınlıktan söz edebiliriz tabii ki ama tamamen psikolojikse belki ailede sıkıntısını kendi bedeninden çıkaran başka benzer davranışlar; mesela tırnak etlerini yolanlar veya yiyenler, ağır yeme bozuklukları benzeri örnekler varsa çocuğun önünde, öğrenilmiş bir davranış olarak da devam edebilir. Trikotillomani alışkanlığa dönüşerek kalıcı bir hale gelebilir mi? Tedavi edilmediği durumlarda eşlik eden diğer belirtilerle birlikte daha da zorlaşıyor tabii ki. Kalıcı hale gelebilir. Saçının yarısına yakınını kaybeden, yetişkinlikte de hala saç yolmaya devam eden bireyler oluyor. Yetişkinlikte tedavisi mümkün mü? Evet. Ama tabii ki süreç biraz daha uzun olabilir. Çünkü düşünün beş günlük bir sorunu mu daha kolay çözersiniz? Beş yıllık bir sorunu mu? Yetişkin insanda da yine sorunların temeline inilmesi, o sorunların bugünkü anlamlarının bulunması için çalışılması gerekir. Bu da yetişkin bireyleri uzun soluklu bir terapi süreci bekliyor demektir.
 "
68,Evcil hayvanlar çocuk gelişimini nasıl etkiliyor?,"Kimi zaman ailelerin yaklaşımı, kimi zaman ise yaşanan travmatik olaylar çocukların hayvanlardan korkmasına yol açabiliyor. Oysa evcil hayvanların, çocuk gelişimi ve psikolojisi üzerinde olumlu etkileri bulunuyor.",Çocuk,https://www.trthaber.com/haber/cocuk/evcil-hayvanlar-cocuk-gelisimini-nasil-etkiliyor-769433.html,"Pelüş köpekler, kediler, tavşanlar ve daha fazlası... Neredeyse her çocuk oyuncak hayvanlarla vakit geçiriyor. Ancak konu canlılar olduğunda korkabiliyorlar. Oysa küçük yaştan itibaren evcil hayvan beslemeye yardımcı olan çocuklarda sorumluluk duygusu daha çok gelişiyor. Ayrıca evcil hayvanlar otizm benzeri nörogelişimsel bozukluklarda da tedavi yöntemi olarak kullanıldığında olumlu sonuçlar alınıyor. Peki, hayvan korkusunun temelinde ne yatıyor? Kaç yaşından itibaren çocuklar evcil hayvanlarla bir arada yaşayabilir? Bir hayvanın sorumluluğu çocuklara ne zaman verilmeli? Konuyu Uzman Klinik Psikolog/Çocuk ve Ergen Psikoloğu Aybeniz Urhan ile konuştuk.   Aybeniz Urhan, çocukların ve hayvanların gelişimsel türevlerinin birbirlerine çok paralel gittiğini söyleyerek başlıyor sözlerine. Bir bebekle yeni doğmuş bir köpeğin ihtiyaçları benzerlik gösteriyor diyor ve ekliyor: ""Yeni doğan bir çocukla birlikte evcil bir hayvanın beraber büyümesi farklı kazanımlar sağlayabiliyor."" Peki, nasıl kazanımlardan söz edilebilir? Hayvan beslemek doğum ve ölüm kavramlarına aşinalık sağlıyor Doğum ve ölüm.. Çocukların en çok merak ettiği, dolayısıyla da ailelere en çok yönelttiği sorulardan... Aybeniz Urhan da bu konuya dikkat çekiyor: ""Yaş grupları değiştikçe, hayvan sahibi olan çocukların doğum ve ölümü daha erken kavradıklarını fark ediyoruz. Bir hayvanın doğumunu ve kaybını gözlemlediklerinde, bu kavramları da aslında fark etmiş oluyorlar."" Çocukta sorumluluk duygusu gelişiyor   Anne babalar iyi bilir ki, bir bebeğin bakımını 7/24 sağlamak hiç kolay değil... Benzer bir durum evcil hayvanlar için de geçerli. Ancak insanoğlu gelişip büyürken, kendi ihtiyaçlarını adım adım sağlama yolunda ilerlerken, evcil hayvanlar sürekli bakım, özen ve ilgiye ihtiyaç duyabiliyor. Aybeniz Urhan bu durumun evcil hayvan besleyen çocuklara kazanımını ""sorumluluk duygusu"" olarak tanımlıyor. ""Çünkü o hayvanın bakımı, beslenmesinde çocuk çok fazla sorumluluk alabiliyor. Bu da onların gelişiminde oldukça önemli. Karşılıklı olarak bir sevgi paylaşımını öğreniyorlar."" Evcil hayvan bakımına yardımcı olmanın bir başka kazanımı da çocuğu daha paylaşımcı olmaya teşvik etmesi... ""Evcil hayvanlarla birlikte olan çocukların paylaşım noktasına daha pozitif noktalarda olduğunu gözlemleyebiliyoruz. Ortak bir alan paylaşmak onlarda çok etkili olabiliyor. Bunun dışında duygu paylaşımı noktasında çok fazla artılarını söyleyebiliyoruz. Çünkü mutluluklarını, üzüntülerini paylaşabiliyorlar, evcil hayvanlar onların yanında olabiliyor. Sosyal gelişim açısından evcil hayvanlar destekleyici olabiliyor."" Peki bir çocuk kaç yaşında bir hayvanın sorumluluğunu alabilir? Aybeniz Urhan bu soruyu şöyle yanıtlıyor: ""Her çocuğun motor becerileri, bilişsel düzeyleri, duygusal gelişimi aynı devam etmediği için bir yaş söylemek doğru olamayabilir. Önemli olan zaman zaman gözlem altında aşamalı olarak bunların denenmesi. Mesela kediye bu şekilde mamasını, suyunu koyuyoruz gibi önce rol model olduğumuz sonrasında tamamiyle değil ama aşamalı olarak sorumlulukların devrildiği durumlarda çocukların bunu yerine getirmesi daha rahat olabiliyor."" Nörogelişimsel bozukluklarda tedavi yöntemi olarak kullanılıyor Hayvanlarla vakit geçirmenin, temas etmenin kuşkusuz kişiyi sakinleştirici bir özelliği bulunuyor. Bilimsel kaynaklara göre hayvan sevmek şefkat duygusunu ve oktisotin hormonunu aktive ettiği için daha az stres hissedilmesini sağlıyor.
Bilim insanları da bu olumlu kazanımları, otizm benzeri nörogelişimsel bozukluklarda tedaviyi destekleyici yöntemler olarak kullanıyor. Yapılan araştırmalar ve çalışmalar da otizmli çocuklarda uygulanan bu tür tedavi yöntemlerinin olumlu sonuçlandığı ve çocukların duygularını daha iyi ifade edebildikleri yönünde.     Hayvan korkusunun kaynağında aileler mi var? Zoofobi yani hayvan korkusu genellikle küçük yaşlarda başlıyor ve toplumda her kesimden insanı etkileyebiliyor. Hayvan korkusu dünyada en yaygın görülen fobilerden biri olarak kabul ediliyor. Kimi zaman küçük yaşta yaşanan kötü deneyimler travmaya yol açsa da, çocukların korkusundaki en büyük etkenlerden biri ailelerin tutumu diyor Çocuk ve Ergen Psikoloğu Aybeniz Urhan. ""Bu korkuların, kaygıların ebeveyn geçişi çok yüksek bir noktada oluyor. Anne bir köpekten korkuyorsa çocuk da sosyal olarak köpeğin korkulan bir hayvan olduğunu düşünüyor ve burada ister istemez köpekten korkulur diyerek köpekten negatif etkileniyor. Burada önemli olan anne babaların doğru bir rol modelde olmaları."""
69,Görmezden gelinen salgın: Dijital demans,"Anılarını, en yakınlarını hatta yaşamın gerekliliklerini unutmak yaş aldıkça ortaya çıkan hastalıklardan olan demansın getirdiği sonuçlar. Dijitali hayatımıza aldığımızdan beri ise unutkanlık genç yaşlardan itibaren hızla yayılıyor. Alman bir sinirbilimci bu durumu dijital demans olarak tanımlıyor. Peki, dijital bunama kimleri tehdit ediyor?",Çocuk,https://www.trthaber.com/haber/cocuk/gormezden-gelinen-salgin-dijital-demans-769152.html,"Farkında olalım ya da olmayalım son yıllarda dijital dünyanın ele geçirdiği bir sistemde yaşıyoruz. Adresleri bulmak, telefon numaralarını unutmamak, hesaplarımızı yapmak ve daha birçok günlük rutinimizi uygulamak için teknolojiden yardım alıyoruz. Bu durum bir dizi tartışmayı beraberinde getiriyor. Bunlardan biri de elektronik cihazların bilişsel yeteneklerimizi bozup bozmadığı yönünde... Alman sinirbilimci Manfred Spitzer bu belirsizlik haline 2012 yılında “Hepimiz dijital bunama durumunda mıyız?” sorusuyla cevap arıyor. “Dijital demans” terimi de böyle ortaya çıkıyor.   Peki, bu tanım hepimizin aklına gelen demans hastalığı yani halk arasında bilinen adıyla bunamayla ne kadar ilintili? Bu soru ve daha fazlasını konuyla yakından ilgilenen Üsküdar Üniversitesi NPİSTANBUL Hastanesi Nöroloji Uzmanı Uzman Dr. Celal Şalçini ile konuştuk. “Dijital demans bu yüzyılın görmezden gelinen salgını” Şalçini, öncelikle dijital demansı günümüzün pandemisi olarak tanımlıyor. Yani, bilişsel yeteneklerin bozulmasına neden olan dijital teknolojinin aşırı kullanımı işte bu salgına neden oluyor. “Özellikle COVID-19 salgınının bizi eve hapsederek teknolojiye yönelik bağımızın artmasına neden oldu. Değişen dünyada uzaktan eğitim ve online iş imkanları arttı. Ayrıca son zamanlarda yapay zekanın baş döndürücü hızla artması teknolojiye bağımlılığımızı artırmakta ve dijital demans salgınının etkilerini hızlandırıyor. Dijital demans, bu yüzyılın görmezden gelinen bir salgını ve bu da gelecek nesillerimizi etkiliyor.”   “Hepimiz dijital bunama durumundayız” “Bugün hepimiz, temel günlük görevleri bile tamamlayamayacak kadar dikkatimizin dağıldığı dijital bunama durumundayız” diyor Şalçini. Peki, dijital demans bildiğimiz bunama hastalığı mı? Şalçini, bunamanın beynin fizyolojik yapısının küçülmeyle gerçekleştiğini söylüyor. Yani aslında genelde yaşlı insanlarda görülen bunama hastalığının etkileri tam olarak dijital demans etkileriyle aynı değil. “Başta Alzheimer hastalığı olmak üzere bunama yelpazesindeki hastalıklar yaşla birlikte artarken, dijital demans gelişen beyinleri olan çocukları bile etkileyebiliyor. Elektronik cihazların genç yaşta aşırı kullanımı, doktorlar ve psikologlar için artan bir endişe kaynağıdır. Sosyal izolasyon, hareket eksikliği, öfke, kısa süreli hafıza kaybı, gelişimsel gecikmeler dijital demansın belirtilerinden bazılarıdır.” Dijital bunamamak için ne yapmak gerekiyor? Okullarda kaçınılmaz olarak teknoloji kullanımının giderek arttığını belirtiyor Şalçini ve önerilerini şöyle sıralıyor: “Gelecek nesillere teknolojiyi akıllıca kullanmayı öğretmek gerekiyor. Çalışmalar basılı materyalleri okumanın, okuduğunu anlamayı artırdığını gösteriyor. Bu sebeple okumak için tablet ve akıllı telefon yerine dergi, çizgi roman, gazete gibi basılı medyanın daha fazla kullanılması teşvik edilmeli.”   Değişim bizimle başlar Beyni aktif ve sağlıklı tutmak için oyun oynama ve egzersiz yapmak son derece önemli. Bu duruma dikkati çeken Şalçini sözlerini tamamlarken beynimize iyi bakmak için oynanması gereken oyunları da sıralıyor: “Açık hava sporları gerçek zamanlı problemleri çözmeye teşvik eder. Çocukların teknolojik cihazlarda sadece dikkat artırıcı ve reaksiyon temelli oyunlar yerine en azından düşünmeye ve problem çözmeye izin veren satranç, scrabble, yapboz gibi oyunları oynamaları teşvik edilmeli. Ayrıca çocuklar ebeveynlerinin aynasıdır, gördüğünü uygular, duyduğunu değil. Değişim bizimle başlar.” "
70,"TRT Diyanet Çocuk kanalı yayına başladı: ""Tabii""den izlenebilecek","TRT Diyanet Çocuk kanalı, Diyanet İşleri Başkanlığı ile Türkiye Radyo ve Televizyon Kurumu iş birliğinde yayın hayatına başladı. ""Kalplere Yolculuk” sloganıyla ve 24 özgün içerikle test yayınına başlayan “TRT Diyanet Çocuk” kanalı, çocuklar için dini içerikli animasyon çizgi diziler üretecek.",Çocuk,https://www.trthaber.com/haber/cocuk/trt-diyanet-cocuk-kanali-yayina-basladi-tabiiden-izlenebilecek-766106.html,"TRT, en çok seyredilen çocuk kanalı TRT Çocuk’un ardından yeni bir kanal daha açtı. TRT Diyanet Çocuk kanalı, ilk test yayınıyla yayıncılık hayatına başladı. Kanalın açılış programına, Diyanet İşleri Başkanı Ali Erbaş ve TRT Genel Müdürü Mehmet Zahid Sobacı’nın yanı sıra çok sayıda davetli katıldı. ""Çocukları bize emanet edilmiş kalpler ve zihinler olarak gördük"" TRT Genel Müdürü Mehmet Zahid Sobacı, TRT’nin yeni kanalı TRT Diyanet Çocuk’un hedefini anlattı. Sobacı şunları söyledi: Türkiye’nin kamu yayıncısı olarak bizler, çocuklarımızı her zaman ""bize emanet edilmiş kalpler ve zihinler"" olarak gördük. Çocuklarımızın güzel ahlak, yardımseverlik, empati, anlayış ve sevgi temelinde duyarlı bireyler olarak yetişmesine katkı sunmak için gayret göstereceğiz. Ülkemizin geniş coğrafyasından beslenen güzellikleri ve kültürel zenginliklerimizi çocuklarımıza tanıtacağız."" TRT Genel Müdürü Sobacı, TRT animasyon içeriklerini hatırlattı, ahlak ve manevi değerlerin ön planda tutulmaya devam edileceğini belirterek, ""TRT, animasyon sektörünün temellerinin atılmasından, Türkiye’nin uluslararası animasyon alanında etkin bir içerik üreticisi konumuna gelmesine kadar başat bir rol oynamıştır. Batı orijinli yapımlarda, çocuklarımız için sakıncalı içerikler sunulmakta cinsiyet, aile ve kimlik gibi pek çok temel mesele üzerinden çocukların algısı tahrif ediliyor"" dedi. Dijitalleşen dünyada çocuklara unutulmuş değerlerin de hatırlatılacağını söyleyen Sobacı, kanalın yapımlarıyla “İnsanlığın bütününe faydalı” olmayı hedeflediğini anlattı. Sobacı, ""Yapımlarımızda, çocuklarımıza yüz yüze iletişimin ve bir arada oyun oynamanın önemini özellikle anlatıyoruz. Dijitalleşen bugünün dünyasından en çok etkilenenin çocuklarımızın olduğunu ve hayal dünyalarını, arkadaşlıklarını, etkinliklerini fiziki mekanlara taşımalarının çok önemli olduğunu biliyoruz. Tüm gayemiz, iyiliği yücelten, adalet ve merhamet ikliminden beslenen, vicdanlı, islam’ın özünü kavramış, insanlığın bütününe faydalı bireyler yetişmesine destek olmaktır"" dedi. ""İslam dünyası çocuklarına müjde veriyoruz"" Diyanet İşleri Başkanı Ali Erbaş, TRT Diyanet Çocuk kanalının yayın hayatına başlamasını sevinç ve heyecanla karşıladığını ifade etti. Erbaş şunları söyledi: ""TRT Genel Müdürlüğü'müzün iki yıllık gayretleriyle sone erdirdiği ve test yayınlarına geçmiş olduğumuz yeni bir yayınla milletimizin ve islam dünyası çocuklarına müjde veriyoruz"" Erbaş, “Çocuklarımıza güçlü bir benlik idraki kazandıracak milli, özgün ve kaliteli içerikler üreteceğiz” dedi ve sözlerine şöyle devam etti: ""Bir taraftan çocuklarımızın bilgi ve bilinç düzeylerini artırırken diğer taraftan da duygu ve düşünce dünyalarına ışık saçan yeni ve tertemiz bir pencere olacaktır"" Kanal tanıtım etkinliğine katılan minikler de kanala tam not verdi. “Kalplere Yolculuk” sloganıyla ve 24 özgün içerikle test yayınına başlayan “TRT Diyanet Çocuk” kanalı, çocuklar için dini içerikli animasyon çizgi diziler üretecek. İlk etapta 24 orijinal içerik ile test yayınına başlayan kanalın orijinal içerikleri TRT’nin dijital Platformu Tabii’den de izlenebilecek. "
71,Çocuğunuza duygusal manipülasyon uyguluyor olabilir misiniz?,"Dünya Sağlık Örgütü çocuğun sağlığına, fiziksel ve psikososyal gelişimine zarar veren, yetişkin bireyler veya toplum tarafından bilerek ya da bilmeyerek uygulanan her türlü kötü muameleyi çocuk istismarı olarak tanımlıyor. Duygusal istismarı kimi zaman ise aileler çocuklarına bilinçsizce uyguluyor.",Çocuk,https://www.trthaber.com/haber/cocuk/cocugunuza-duygusal-manipulasyon-uyguluyor-olabilir-misiniz-765173.html,"""Daha çocuksun, anlamazsın."", ""Fikrini söyleyemezsin."", ""Kafandan uyduruyorsun."" Çocuklara bu ve benzeri cümleler kurulduğunu duymuşsunuzdur. Peki sık sık tekrarlanan bu ifadelerin duygusal bir istismar yöntemi olduğunu biliyor muydunuz? Ebeveynler çocuklarını kimi zaman farkında bile olmadan duygusal olarak manipüle edebiliyor. Çocukların kişilik gelişiminde ve benlik algısında ciddi yaralanmalara yol açabilen duygusal istismar etkilerini yetişkinlikte de koruyor. TRT Çocuk ekibinden Çocuk Gelişimci Ayşegül Koçali ile ebeveynlerin çocuklarına uyguladığı duygusal manipülasyonu konuştuk.    Tespit edilmesi en zor istismar yöntemi: Duygusal şiddet İstismarın farklı türleri bulunuyor. Bunlardan biri duygusal istismar. Duygusal istismar, yetişkinler tarafından çocuğun kişiliğine zarar veren, duygusal gelişimini engelleyen eylemlerde bulunulması veya çocuğun duygusal gelişimi için gerekli olan davranış veya eylemlerin hakkıyla yerine getirilmemesi olarak tanımlanıyor. Çocukluğun, ebeveynler ve toplum tarafından önem gösterilmesi gereken bir çağ olduğunun altını çizen Ayşegül Koçali, duygusal istismara bu dönemde maruz kalmanın sakıncalarını anlatıyor: ""Fizyolojik ve psikolojik gelişim etkileri yaşam boyu sürebilecek olan çocukluk dönemi, gelişimsel açıdan oldukça kritik bir dönem. Sosyal bir çevrenin içine doğan çocuklar, doğdukları andan itibaren çeşitli sosyal deneyimler yaşamaya başlar. Bu kritik dönemde yaşanan olumlu ve olumsuz duygusal yaşantılar çocuğun duygusal gelişiminde önemli rol oynar. Bu dönemde travmalar, olumsuz ebeveyn tutumları, ihmal gibi çocukların duygusal gelişimlerini olumsuz etkileyen pek çok risk faktörü bulunuyor."" Duygusal istismar tespit edilmesi en zor istismar yöntemi olarak kabul ediliyor. Koçali bunun nedenini şöyle açıklıyor: ""Diğer istismar türlerinde bir eylemin gerçekleşmesi söz konusuyken duygusal istismar, gözlenebilen eylemlerin yanı sıra yerine getirilmeyen, karşılanmayan ihtiyaçların tespitini yapmayı da gerektirdiği için fark edilmesi ve rapor edilmesi en zor istismar türüdür."" Ebeveynlerin çocuklarına uyguladığı duygusal manipülasyon: Gaslighting Sosyal medya, siber alem çocukların yetişkinlerle bilinçsizce bir araya geldiği ortamların artmasına yol açtı. Ancak çocuklara yönelik duygusal istismar yalnızca yabancı yetişkinler tarafından uygulanmıyor. Çocuklar aile içerisinde de duygusal istismara maruz kalabiliyor. Öyle ki ebeveyn tarafından uygulanan ve toplumca disiplin anlayışı, yetiştirme tutumu olarak benimsenen pek çok davranış veya söz kalıbı psikologlar ve çocuk gelişimcileri tarafından aslında duygusal istismar kapsamında değerlendiriliyor. Peki aile içinde çocuğun en sık rastladığı duygusal istismar yöntemleri neler? Çocuk Gelişimci Ayşegül Koçali duygusal istismar biçimlerini şöyle sıralıyor: ""Çocuğun yalnız bırakılması, yok sayılması, korkutulması, eleştirilmesi, aşağılanması, baskılanması, suçlanması, sömürülmesi olarak sıralanabilir. Geçtiğimiz senelerde yılın kelimesi seçilen ve olumsuz bir davranış biçimi olan ‘Gaslighting’ de duygusal istismar yöntemleri arasında değerlendirilebilir."" “Gaslighting” bir kişiyi duygu ve düşüncelerinde sürekli hatalı hissettirerek, kişiyi gerçeklik algısını sorgulatacak derecede psikolojik olarak manipüle etmek. 2022'de yılın kelimesi seçilmişti. Kabaca, kişiye kendi gerçekliğini sorgulattıran bu manipülasyon yöntemini ebeveynler de çocuklarına karşı çoğu zaman bilinçsizce de olsa kullanıyor. Ayşegül Koçali, ebevenlerin bu yönteme sağlıksız bir terbiye ve eğitim metodu olarak başvurduğunu söylüyor. Peki ebeveynler tarafından uygulanan duygusal istismar ve gaslighting davranışları ve yol açtıkları durumlar neler?   Çocuğun yok sayılması veya reddedilmesi ""Çocuğun sağlıklı sosyal-duygusal gelişimi için gerekli olan duygusal tepkilerin verilmesinin ihmal veya reddedilmesi, çocuğun bir birey olduğunun kabul edilmemesi, kişiliğinin yok sayılması ve çoğunlukla yaptıklarının onaylanmaması.
Çocuğun bu doğal ve gerekli ihtiyaçlarını karşılamayı ret veya ihmal eden ebeveynler, çocukların kişilik gelişiminde ve benlik algısında ciddi yaralanmalara yol açabilir. İleri boyutlarında çocuğun kendisine dair gerçeklik algısını sorgulayacağı gaslighting boyutuna varabilir."" Çocuğa sözel saldırıda bulunmak ""Çocuklar, ebeveynlerinin kendileri hakkındaki düşüncelerine, algılarına çok önem verir ve onlar tarafından kabul ve destek görmek ister. Ne yazık ki ebeveynlerinden her zaman olumlu tepkiler alamazlar. Ebeveynler kimi zaman bilinçsizce kimi zamansa çocukları motive edebileceği, hırslandırabileceği düşüncesiyle çocukları azarlamak, aşağılamak, tehdit etmek, çocuklara hakaret etmek, küçük düşürücü lakaplar takmak gibi istismar davranışlarında bulunabilir. Bu sözel saldırıların boyutları bazen oldukça artabilir ve çocukların kendilerinden şüphe duyacakları, benlik algılarının ciddi anlamda zedeleneceği gaslighting boyutuna varabilir."" Çocukla ilgili gerçekçi olmayan beklentiler içinde olmak ""Ebeveynler çocuğun gelişimsel dönem, yetenek ve becerilerinin çok üstünde beklentiler içerisine girerek çocuklarını duygusal anlamda zorlayabilir. Bu beklentilere referans olarak da kendi çocukluklarına dair başarı hikayeleri anlatır ve çocuklarını kendileriyle kıyaslayarak eleştirebilirler. Bu tür ebeveynler çocuklarının zihinlerinde kendilerinin asla hata yapmayacağı algısını oluşturmak isterler. Dolayısıyla asla özür dilemez ve tüm olumsuzlukları çocuğa yükleyebilirler. Tüm bu davranışlar, duygusal istismar kapsamında değerlendirilebilir."" Çocuğu sömürmek ve yozlaştırmak ""Ebeveynin çocuğu yasal veya uygun olmayan davranışlar yapmaya yönlendirmesi veya zorlamasıdır. Çocuğu olumsuz davranış örneklerine maruz bırakmak, olumsuz davranışlarını engellememek, kendi çıkarları doğrultusunda çocuğun duygusal veya fiziksel olarak sömürülmesi de istismar kapsamındadır. Ayrıca çocuğun sosyal ilişki kurmasının engellenmesi, bir yere kapatma gibi ceza yöntemlerinin uygulanması da duygusal istismar şekillerindendir.""   Duygusal istismara maruz kalmış / Gaslighting yaşamış çocuklar nasıl fark edilir? Duygusal istismarın en zor tespit edilen istismar yöntemlerinden olduğunu anlatmıştık. Ayşegül Koçali buna rağmen, duygusal şiddete uğrayan çocukların ortak davranış özelliklerine sahip olduğunu ve bu şekilde fark edilebileceklerini anlatıyor: ""Bu çocuklar çoğunlukla özgüveni düşük, kendisinden kolaylıkla taviz verebilen, kendilerini suçlamaya yatkın, duygularını tanıma ve ifade etmede zorlanan, kaygı problemleri yaşayan, yakın ilişkiler kurmakta ve sürdürmekte sorun yaşayan çocuklar olmaktadırlar. Ayrıca bu çocuklarda depresyon, travma sonrası stres bozukluğu, uyku, tuvalet ve beslenme sorunları da gözlenebilir."" Peki duygusal istismarla mücadele nasıl yapılır? Çocuklar duygusal şiddetten korunabilir mi? ""Çocuğun duygusal istismarı konusunda yapılabilecek en etkin çalışma, bu durumu önlemeye yönelik çalışmalardır. Öncelikle risk gruplarının belirlenmesi, onlara ulaşılması, sosyal destek ve eğitim verilmesi gerekir. Ailelerin farkındalık kazanmalarına destek olabilecek etkin projelerle multidisipliner ve bütüncül yaklaşımlar geliştirilmelidir. Ebeveynler de çocuklarının sağlıklı gelişimlerini sürdürebilmeleri adına bilinçli ve destekleyici bir tutum sergilemeye önem göstermelidir. Olası bir istismar durumunda yapılması gerekense zaman kaybetmeden profesyonel yardım alarak tedaviye başvurmaktır."" Grafik: Nursel Cobuloğlu
 "
72,Çocuklarda “Kekeleme” neyin göstergesi?,"Henüz konuşmaya başlayan çocuklarda görülen kekeleme, ebeveynler için endişe konusu. Zira küçük yaşlarda kalıcı olup olmadığı bilinemiyor. Kekeleme, çocukların iç dünyasında çözemedikleri bir durumun yansıması olabilirken nörolojik temelli bir sorunun göstergesi sayılabiliyor.",Çocuk,https://www.trthaber.com/haber/cocuk/cocuklarda-kekeleme-neyin-gostergesi-764867.html,"Konuşma bozuklukları, genellikle konuşma ve dil becerilerinin normal gelişim sürecindeki sapmalardır. Kekeleme ise, konuşurken tekrarlamalar, takılmalar, uzatmalar, blokajlar veya sözcükleri atlamalar şeklinde kendini gösterir. Erken yaşta görülen kekemeleme ise çocukların konuşma becerilerini geliştirme sürecinde yani genellikle 2-5 yaş arasında ortaya çıkabiliyor. Bu dönem çocukların konuşma becerileri hızla geliştirdiği bir süreç olduğundan, bazı çocuklar kekeleme sorunu yaşayabiliyor.   Peki, kekemelik kalıcı olur mu? Uzmanlara göre, bu durum çocukların konuşma becerilerinin normal gelişim sürecinde bir sapma olarak görüldüğünden, genellikle zamanla kendiliğinden düzeliyor. Fakat, ebeveynler böyle anlarda panikleyebiliyor ya da endişelenebiliyor. Çocuk Psikoloğu Pınar Daldikler, çocuklarda görülen kekelemenin neyin göstergesi olabileceğini değerlendirdi. “Nörolojik ve odyolojik değerlendirme esastır” Daldikler bu durumu, öncelikle, beynin fizyolojik yapısından kaynaklı yaşanan organik bir sıkıntı olarak tanımlıyor ve erken yaş dönemindeki kekemeliğin birçok sebebinin olabileceğini anlatıyor. Daldikler, kekemelik gibi bir konuşma sorununun psikolojik temelli olup, olmadığının anlaşılması gerektiğinin de önemine işaret ediyor: “Kekemelik gibi bir konuşma sorununun psikolojik bir sebepten kaynaklı olmadığını anlamak için önce nörolojik bir muayene ardından odyolojik bir değerlendirme esastır. Nörolojik ve odyolojik bir sıkıntı olmadığı takdirde travmatik yaşantıdan kaynaklı bir kekemelikten bahsediyorsak çocuğun yaşına uygun psikoterapötik sürecine başlıyoruz.”   Peki, kekemeliğe ne sebep olabilir? Erken yaşta görülen kekemelik sorununun birçok psikolojik temeli olabiliyor. Daldikler, bu sebepler arasında işitmeye yönelik bir sıkıntının olabileceğine dikkati çekerken, çocuğun konuşurken doğru nefes alamamasının da kekemeliğe neden olduğunu söylüyor. Çocuk sol elini kullanmaya yatkınken ebeveynlerin onları sağ elini kullanmaları için yönlendirmesi de kekemeliğin nedenlerinden biri. Bazı çalışmaların bu durumu gösterdiğini söyleyen Daldikler, bu durumun beyinde konuşma merkezine baskı yaptığından kekemeliğin gerçekleşebildiğini belirtiyor.    Zeka gelişimi ve dil gelişiminin aynı hızda ilerlememesi de bir neden. Daldikler, çocuğun gelişimsel dönemine göre zeka gelişiminin dil gelişiminden önde gitmesinin kekemeliğe neden olabileceğini söylüyor. Bu durumdan kaynaklı yaşanan kekemeliğin zaman içerisinde çocuğun dil gelişiminin tamamlanmasıyla geçeceğini de ekliyor. Daldikler, her çocukta aynı sonuca neden olmayan yoğun kaygı, korku yaşamanın da çocuklarda kekemeliğe yol açabileceğini ifade ediyor. Her korku ve kaygı yaşayan çocukta kekemelik görülmediğinin de altını çiziyor. Dolayısıyla kekemelik görülen çocukların yapısı ve genetik faktörleri bu durumun oluşmasında önemli oluyor.
 "
73,"6 Şubat depremlerinden 4,8 milyon çocuk etkilendi","Uluslararası Pediatri Kurumu'un yürüttüğü bilimsel çalışmada, ülke genelinde 4,8 milyon çocuğun Kahramanmaraş merkezli depremlerden etkilendiği ortaya çıktı.",Çocuk,https://www.trthaber.com/haber/cocuk/6-subat-depremlerinden-48-milyon-cocuk-etkilendi-764505.html,"ULUSLARARASI Pediatri Kurumu (IPA), 6 Şubat'ta meydana gelen Kahramanmaraş merkezli depremlerin ardından çocukların depremden etkilenme durumuna ilişkin bilimsel çalışma başlattı. Türkiye genelinde uzman çocuk doktorları tarafından yapılan çalışma sonucunda ülkede 4,8 milyon çocuğun depremden etkilendiği ortaya çıktı. Çalışmanın sonucuna göre; Türkiye'de her 5 çocuktan 1'i depremden psikolojik, fiziksel ya da sosyal olarak etkilendi. IPA Dış İlişkiler Direktörü Kerem Hasanoğlu, ""Dünya Sağlık Örgütü ve IPA, çocukların doğal afetlerden 3 şekilde etkileneceğini vurguluyor. Bunlar; fiziksel, psikolojik ve sosyal olarak oluyor. 6 Şubat depremlerinde bunların 3'ünü birden gördük. Burada en önemli konu psikolojik olarak etkilenmeleri."" dedi.    Etkileri ilerleyen zamanlarda ortaya çıkabiliyor Hasanoğlu, çocuklarda sürecin 6 ay sonra dahi kendini gösterebildiğini vurgulayarak sözlerini şöyle sürdürdü; Üzerinde durulan konu şu; çocuklardaki travma sonrası stres bozukluğu yaklaşık 6 ay kadar devam edebilmekte. Bir çocuk 2-3 ay geçtikten sonra 6 aya kadar bu travmaları yaşayabiliyor, aniden etkileri ortaya çıkabiliyor. Bundan dolayı hepimize çok görev düşüyor. Bu çocuklara en büyük destek psikolojik destek olmak. Bizler 6 ay kadar çocukları gözlemlemek durumundayız. Depremden şu ana kadar yaklaşık 3 ay geçti. Üzerinde durmamız gereken önemli konu; çocuklara defalarca aynı konuyu hatırlatmamak. Bir çocuğun sürekli olarak deprem görüntüleri ile baş başa bırakılması aynı sahnelerin tekrar tekrar hatırlatılması değil, çocukların bir an önce hayata kazandırılması için onlara motivasyon, psikolojik olarak destek verilmesi şeklinde davranılması gerektiğini belirtiyoruz.    ""Birkaç defaya mahsus şekilde çocukları psikolojik olarak destekleyip birden sahadan çekilirseniz orada bir boşluk yaşanır"" Türkiye'de millet, devlet depremin ilk gününden bu yana hepimiz kenetlenerek bu çocukların psikolojik olarak toparlanabilmesi için onlara moral ziyaretleri düzenledik, hediyeler gönderdik. Biliyorsunuz futbol maçlarından oyuncaklar gönderildi. Çok güzel birliktelik örneği sergiledik. Burada önemli olan bunun sürdürülebilirliği. Birkaç defaya mahsus şekilde çocukları psikolojik olarak destekleyip birden sahadan çekilirseniz orada bir boşluk yaşanır. Bu uzun dönemli bir iş, sürdürülebilir şekilde bu çocukların psikolojilerine destek vermek gerekiyor. Çocuklarda depremin psikolojik etkisi; kaygı ya da kaygı bozukluğu şeklinde belli ediyor. Bu da kendini daha çok heyecanlanmaları, korkmaları, her gün yaptıkları aktivitelere devam edememeleri, istekli şekilde yaptıkları aktivitelerde geri kalma şeklinde gösteriyor` ifadelerini kullandı. "
74,Çocukları anlamanın yolu: Oyun terapisi,"Çocukları anlamak yetişkinler kadar kolay değil çünkü henüz kendilerini anlatmaya yeterli kelimeleri yok. Hayal güçlerini en iyi şekilde yansıttıkları oyunlar ise onları anlamanın en iyi yöntemlerinden biri. Ancak, duygu temelli sorunlarda kullanılan oyun terapisi, biyolojik veya fizyolojik sorunlarda fayda sağlamıyor.",Çocuk,https://www.trthaber.com/haber/cocuk/cocuklari-anlamanin-yolu-oyun-terapisi-762983.html,"Evcilik, doktorculuk, saklambaç… Oyunlar çocukların hayal dünyalarının ne kadar zengin olduğunun göstergesidir. Birçok oyunu kurmak, oynamak, ilerletmek çocukların iç dünyalarına uzanan yolculuklardır. Psikoloji ilmi ise bu yolculukların ne kadar değerli olduğunu oyun terapisini kullanarak ortaya koyuyor. Zira, bir çocuk kelimelerle anlatamadığı derdini oyun oynayarak anlatabiliyor. Oyun terapisi, yetişkin psikoterapisinden farklı olarak karşılıklı konuşarak değil, oyun oynayarak yürütülüyor.   Klinik Psikolog Büşra Sel Cengiz ile oyun terapisi nedir, ne işe yarar, nasıl uygulanır sorularının yanıtlarını konuştuk. Oyun terapisi nasıl yapılıyor? Her terapi gibi seans öncesinde çocukların hikayesi alınıyor. Ebeveynlerin verdiği bu bilgiler psikologların çocuklarla kuracağı diyalog ve oyun için çok değerli bir yol göstergesi oluyor. Cengiz, terapinin başlama yolculuğunu anlatıyor: “Oyun terapisi, 2-3 yaşlarından 12 yaşına kadar olan çocuklara uygulanabilen bir psikoterapi türüdür. Oyun terapisinin yetişkin psikoterapisinden farkı, karşılıklı koltuklarda konuşarak değil, çeşitli oyuncakların ve aktivite malzemelerinin bulunduğu bir odada oyunlar aracılığı ile yürütülen bir terapi çeşidi olmasıdır. Oyun terapisine başlanmadan önce ebeveynler ile bir görüşme düzenlenerek ailenin öyküsü alınıyor. Sonraki seanslar ise çocukla birlikte oyun odasında yürütülüyor. Çocukla yürütülen oyun terapisi seanslarına ek olarak aile ile geri bildirim seansları düzenleniyor.”   Kaç seans sürüyor? Büşra Sel, oyun terapisinin kaç seans süreceğini kestirmenin olası olmadığını ancak ilk seanstan değişimin de beklenmemesi gerektiği konusuna vurgu yapıyor. “İlk oyun seansları genellikle çocuğun oyun odasını keşfettiği, terapistle ilişki ve ittifak kurmaya başladığı seanslardır ve büyük terapötik gelişmeler görülmez. Çocuk ve terapist arasında ilişki kurulduktan sonra esas oyun terapisi başlar.""    ""Oyun odasında kimse çocuğa yapması gerekeni söylemez"" Çocuğun kendini rahat hissetmesi için hem ortamın rahatlığı hem de terapistle kuracağı ilişki oldukça önemli. Öyle ki, duyguların sağlıklı yansıtılması ve anlamlandırılması bu sayede başarılı olur diyor Büşra Sel: “Oyun terapisinde, en temel ilke terapistin çocuğu olduğu haliyle kabul etmesi ve çocukla sıcak bir ilişki kurmasıdır. Oyun odasında kimse çocuğa yapması gerekeni söylemez, kendi istediğini istediği şekilde yapar. Oyun odası, çocuğa yetişkinler tarafından azarlanma, eleştirilme veya müdahalenin olmadığı özgür, kabul eden, izin verici ve güvenli bir ortam sunar. Yolu çocuk belirler, terapist ise onu takip eder. Bir diğer temel ilke ise, terapist çocuğun ifade ettiği veya oyunlarında ortaya çıkarttığı duyguları fark eder ve bu duyguları çocuğun davranışlarına ilişkin içgörü kazanabileceği şekilde ona yansıtır. Böylece çocuk hem duygularını açığa çıkartmış olur hem de terapistin bu duyguları kabul edip yansıtması ile de duyguları işlemlemeye ve anlamlandırmaya başlar.”   Çocuklar neden oyunla kendini anlatabiliyor? “Oyun, çocuklar için kendini ifade etmenin en doğal aracıdır."" diyen Büşra Sel, yetişkinlerin dili yetkin biçimde kullanabildiği için kendini sözel olarak ifade edebildiğine değiniyor. Ancak çocuklarda sözel gelişimin henüz bu seviyede olmadığını söylüyor. ""Bu sebeple oyun, çocukların gerginlik, hayal kırıklığı, endişe, güvensizlik, korku, öfke gibi birikmiş duygularını dışarı aktarmasının en etkili fırsatıdır. Yetişkinler konuşarak, çocuklar ise oynayarak kendilerini anlatırlar. Oyun, çocuklar için yaşadıklarını anlamlandırmaya, işlemlemeye yarayan bir zihinsel sindirme aygıtı olarak görev yapar.” diye devam ediyor.    ""Çok farklı psikolojik sorun için uygulanabilir"" Peki, her çocuk oyun terapisi alabilir mi? Büşra Sel, oyun terapisinin ne gibi psikolojik sorunlarda alınması gerektiğini şöyle anlatıyor: “Oyun terapisi, çocuklarda görülen pek çok farklı psikolojik sorun için uygulanabilir. Çeşitli travmalar (şiddet, istismar, kayıp…), depresif semptomlar, kaygı ve korkular, öfke ve saldırganlık, davranış problemleri, düşük benlik algısı, içe kapanıklık, adaptasyon ve uyum sorunları (boşanma, taşınma, okul…) gibi duygusal temelli konular ile fiziksel sebebi bulunmayan psikosomatik ağrılar, selektif mutizm (seçici dilsizlik), kaygıya bağlı tikler, uyku ve yeme problemleri gibi alanlarda oyun terapisinin iyi sonuçlar verdiği bilinmektedir.”   “Oyun terapisi biyolojik ve fizyolojik sorunlarda fayda sağlamaz” “Ancak yine de her çocuk için oyun terapisi gerekli veya uygun olmayabilir” diye de ekliyor Cengiz. Bu terapinin faydası olmayan alanların başında biyolojik ve fizyolojik sorunlar geliyor: “Oyun terapisi temelde duyguların açığa çıkıp ele alınmasını sağladığı için duygu temelli sorunlarda kullanılır ancak biyolojik veya fizyolojik sorunlarda faydası olmaz. Örneğin, çocukta gelişimsel bozukluk veya gerilik varsa oyun terapisi bu gelişimsel bozuklukların tedavisinde işe yaramayacaktır. Bazı durumlarda ise oyun terapisi var olan bir sorunun getirdiği başka duygusal sorunlar için kullanılabilir. Örneğin, dikkat eksikliği ve hiperaktivite bozukluğu olan bir çocukta oyun terapisinin dikkati arttırmaya yönelik etkisi minimum olacaktır ancak dikkat eksikliği nedeniyle benlik algısı düşmüş çocuğun özgüvenini ve özsaygısını arttırma konusunda işe yarayacaktır.”
 "
75,Okullarda akran zorbalığına ailelerin tavrı mı yol açıyor?,Birçok insan çocukluk döneminde kendi akranlarından küçük ya da büyük zorbalıklara maruz kalabiliyor. Araştırmalara göre çocukların yaklaşık yüzde 14'ü akran zorbalığıyla mücadele ediyor.,Çocuk,https://www.trthaber.com/haber/cocuk/okullarda-akran-zorbaligina-ailelerin-tavri-mi-yol-aciyor-762952.html,"Akran zorbalığı çocukların yaşıtlarına uyguladığı sözel, fiziksel ya da duygusal baskı olarak tanımlanıyor. Araştırmalara göre her 3 çocuktan 1’i hayatının bir döneminde bu tür zorbalıklara maruz kalıyor. Eğer mağdur yaşadıklarından kimseye bahsetmezse, zorbalığa maruz kalmaya devam edebiliyor. Zira akran zorbalığı sistematik olarak aylarca hatta yıllarca sürebiliyor. Her yaş döneminde farklı şekillerde kendini gösteren akran zorbalığının aileler açısından da iki boyutu var: Mağdur ya da zorba çocuğun ebeveyni olmak. Peki, her iki durumda da bu çocuklara nasıl yaklaşmak gerekli? Uzman Klinik Psikolog Elvin Akı Konuk ile akran zorbalığını hem mağdur hem de zorbalık yapan çocuklar açısından konuştuk.   Hangi çocuklar zorbalık yapmaya daha yatkın? Akran zorbalığı çok boyutlu bir problem olarak görülüyor. Uzman Klinik Psikolog Elvin Akı Konuk, çocukların bireysel özelliklerinin yanı sıra aile tutumları, arkadaşlık becerileri ile öğretmenin rolü ve okul atmosferinin akran zorbalığının meydana gelmesinde önemli rol oynadığını söylüyor.    Elvin Akı Konuk, hangi çocukların bu tür davranışlara yatkın olduğunu ise şöyle anlatıyor: ""Çocuklar çevrelerindeki kişileri gözlemler ve onları model alırlar. Evde öfke ve şiddet ile problemleri çözen ailelerin çocukları aynı davranışı okulda bir problem çözme aracı olarak kullanabilmektedir. Ayrıca aşırı koruyucu ve kontrolcü ebeveynlik yaklaşım gösterildiğinde çocuklar, kendilerini daha rahat ve bağımsız hissettikleri ortamlarda çeşitli zorbalık davranışları uygulayabilirler. Bu nedenle ebeveynlerin aşırı koruyucu ve kontrolcü yaklaşımlarından mümkün olduğunca uzak durması gerekmektedir."" Akran zorbalığı okul başarısını olumsuz etkiliyor Zorbalığın etkileri çocukların gelişiminde ve ilerleyen yaşlarında da görülüyor. Sadece mağdur çocuğun değil, zorbalık yapan çocukların da gelişimini ve başarısını olumsuz etkiliyor. Elvin Akı Konuk, zorbalık yapan ve maruz kalan çocuklardaki etkileri şöyle anlatıyor: ""Zorbalık yapan çocuklarda okuldan kaçma, karşı gelme ve akademik başarıda düşüş görüldüğü gibi yetersiz sosyal beceriler, soyutlanma ve yalnız kalma, erken yaşta alkol, sigara ve madde kullanımı gibi olumsuz durum ve sonuçlar görülebilmektedir. Zorbalığa maruz kalmış olan çocuklarda ise özellikle kaygı, depresyon, özgüven düşüklüğü, psikolojik kökenli fiziksel belirtiler, okul fobisi, kendini değersiz hissetme, dışlanmışlık hissi, içe kapanma gibi sorunlar ortaya çıkmaktadır."" Zorbalığa maruz kalan çocuğa nasıl yaklaşmak gerekir? Akranlarının duygusal veya fiziksel baskılarına maruz kalan çocuklar yaşadıklarını anlatmaktan çekinebiliyor. Peki bu çocuklara nasıl yaklaşmak gerekiyor? Elvin Akı Konuk, çocukların kendini korumak adına agresif davranışlara yönlendirilmemesi gerektiği konusunda uyarıyor.   ""En önemli şey çocuğu dinlemek. İletişim halinde bulunmak, duygularını ifade etmesini sağlamak, yaşanan durumlardan dolayı tepkisel davranmadan çözüm için neler yapılacağını çocukla birlikte belirlemek gerekir. Sorunu çözmesi adına 'Sana vurana sende vur' şeklinde yapılan açıklamalar veya öğütler çocuğun problemi çözmesinden öte daha çok içe kapanmasına neden olmaktadır. Bu nedenle çocuklar agresif olmaya veya zorbalığa davranışsal olarak karşılık vermeye teşvik edilmemelidir. Bunun yerine özgüveni desteklenmeli, böyle bir durum gerçekleştiği takdirde kimlerden yardım ve destek alınabileceği (öğretmen, müdür, okul psikolojik danışmanı vb.) çocukla birlikte belirlenmelidir. Ayrıca çocuğun kendi ilgi alanları dahilinde sosyal etkinliklere ve aktivitelere de yönlendirmek benlik gelişimi açısından değerlidir.""   Okul değiştirmek bir çözüm mü? Akran zorbalığı sadece yapan ve yapılanı değil, hatta tüm toplumu ilgilendiren bir sorun. Kimi durumlarda aileler çocuklarını korumak için okul değiştirmeyi bir çözüm olarak görebiliyor. Ancak Uzman Klinik Psikolog Elvin Akı Konuk okul değişiminin tek başına bir çözüm olmadığı konusunda uyarıyor: ""Çünkü aynı problem başka bir okulda ya da başka bir akran ortamında da söz konusu olabilir. Okul değiştirmekten önce okul-aile iş birliği sağlanarak hem okul içinde hem de aile içinde önleme ve müdahale planlamalarının düzenli ve sistematik biçimde uygulanması önem teşkil etmektedir."" Okullarda akran zorbalığı nasıl engellenebilir? Eğitimciler nasıl hareket etmeli? Okul yetkililerinin zorbalığı fark ettiği anda müdahale etmesi, bu tür davranışların önlenebilmesi için oldukça önemli. Peki eğitimciler nasıl bir yol izlemeli? Uzman Klinik Psikolog Elvin Akı Konuk anlatıyor: ""Okul ortamında öncelikle hem akran zorbalığı hem de etkileri hakkında tüm çocuklar bilgilendirilmelidir. Öğretmenler ve okul yönetimi tarafından zorbalığa karşı sınırlar konulmalı ve sınırlar üzerinde tutarlı olunmalıdır. Belirli aralıklarla öğrenciler ile sınıf toplantıları yapılması hem sınırların üzerinden geçmek hem de arkadaş ilişkilerinde işbirlikçi davranmalarını sağlamak adına önemlidir."" Uzman Klinik Psikolog Elvin Akı Konuk, zorbalığın okullarda görmezden gelinmemesi gerektiği konusunda uyarıyor: ""Anında müdahale edilerek davranış sonlandırılmalıdır. Ayrıca çocukların duygularını fark etme, duygularını doğru biçimde ifade etme ve öfke duygusu üzerinde kontrolü sağlama, sosyal beceri eğitimleri ile birlikte iletişim becerilerine yönelik yapılacak akran ve grup çalışmaları zorbalığı önlemede etkili olacaktır. Bununla birlikte okul zorbalığı konusunda aileler bilinçlendirilmeli, müdahale ve önleme sürecine anne ve babaların da katılımı sağlanmalıdır.""  Grafik: Şeyma Özkaynak"
76,Çocuklar için yeni kitap: ‘İlk Meclis’e Yolculuk’,"Gazeteci-Yazar Sefa Salantur, uzun yıllar görev yaptığı TBMM’de, çocukları zaman tünelinde bir yolculuğa çıkarıyor. ‘İlk Meclis’e Yolculuk’ adını verdiği öykü kitabıyla, zor şartlarda yeni bir ülke kuran ilk Meclis’i anlatıyor.",Çocuk,https://www.trthaber.com/haber/cocuk/cocuklar-icin-yeni-kitap-ilk-meclise-yolculuk-762031.html,"23 Nisan 1920’de açılan TBMM, oldukça zor koşullar altında bir araya gelen milletvekillerinden oluşuyordu. Eski ve harabeyi andıran bir okul binasında toplanarak oradan yeni bir ülke çıkarmayı başaran kahramanların yaşamı, Gazeteci-Yazar Sefa Salantur’un ‘İlk Meclis’e Yolculuk’ adlı kitabıyla, çocuklara anlatılıyor. ‘İlk Meclis’e Yolculuk’ neden yazıldı, nasıl ortaya çıktı? “Uzun yıllar hem siyaset muhabirliği hem de bürokrat olarak görev yaptım. Atatürk’ün açtığı ve milletimizin özgürlük mücadelesinin yönetildiği, temsil edildiği ‘Gazi Meclis’imizde çalışmak nasip oldu. Beş TBMM Başkanı’nın çalışma ekiplerinde yer aldım. Özellikle Köksal Toptan ve Mehmet Ali Şahin ile yakın çalıştım. Sayın Başkanlara metinler hazırlarken ilk Meclis’le ilgili geniş bilgi edinme fırsatım oldu. Meclis’imizin ilk dönemlerine ilişkin çok fazla kaynak okuma imkanı buldum. Dünyada savaş yöneten tek Meclis olması beni çok etkiledi. Düşünün, yokluklar içinde var edilen bir Meclis. O dönem, ülke sınırlarının içinden hayatlarını tehlikeye atarak Ankara’ya gelmiş milletvekilleri, ‘Anadolu halkı özgürdür ve burada temsil ediliyor’ diyor. Bu Meclis, emperyalist düşmanlar kapıya dayanmışken bile yani Polatlı’da bomba sesleri duyulurken bile çalışmış! Milletvekillerini bir Meclis’te bir cephede görüyorsunuz. İlk Meclis binası, milletin yardımlarıyla açılabilmiş. Çatısı rengarenk kaplamalarla kapatılabilmiş, inşaatı bile tam bitirilememiş. İşte bu Meclis, Türk milletinin makus talihine el koymuş, milletin kalbi ve nabzı olmuş. Sonunda da düşmanlar kovulmuş, başarılı olunmuş ve Cumhuriyet ilan edilmiş. Ardından da küllerinden yeniden doğan milletimizi ilmek ilmek işleyerek kalkındırma yolunda ilerlemiş. Bu beni çok etkiledi.” Zor şartlarda büyük başarı sağlamış bir milleti anlatmak istediniz yani... “Gerçekten çok etkileyici bir hikayesi var. İlk Mecliste yaşananlar asla bir masal değildir. Yokluk içinde, gaz lambası ışığında, çatısı akan bir Genel Kurul’da, bakkal defterlerine dökülen tutanaklarla bir tarihin başlangıcı yazılıyordu. Bu millet, yokluklar içinde bu Meclis’i var etti, bu ülkeyi yeniden kurdu.  Bu gerçekleri çocuklarımıza ve gençlerimize bir kez daha hatırlatmak istedim. Dünyanın ve dolayısıyla ülkemizin geçtiği bu zor dönemde, ilhamımızı hatırlatmak istedim. Benim de Cumhuriyetimizin 100. yılına küçük bir armağanım oldu.”    Öykü tamamen gerçek olayları mı anlatıyor? “Aslında öykü biraz klasik biraz da fantastik. Zaman makinesi ebediyatta veya sinemada hep karşılaştığımız bir konu olsa da sonrası tamamen gerçek. Kitabın kahramanları Burcu ve Umut, Ankara’da yaşayan iki çocuk. Türkiye genelindeki bir bilgi yarışmasını kazanan Burcu ve Umut’un ödülü, zaman makinesiyle 23 Nisan 1920’ye yolculuk yapmaktır. 1920’de henüz başkent ilan edilmemiş ama Milli Mücadele’nin merkezi, küçük bir kasaba olan Ankara’ya gidip TBMM’nin açılışına katılacak, ülkemizi düşmanlardan kurtararak bugün özgürce yaşamamızı sağlayan büyük Atatürk ile buluşacak, Kurtuluş Savaşı’na omuz veren değerli kahramanlarımızla tanışacaklar. Bu kitapta, zor şartlar altındaki ülkemizi kuşatan kara bulutları özgürlük umuduyla dağıtan, millet iradesinin kalbinin Ankara’da atmasını sağlayan, yurdun her köşesine bağımsızlık umudunu dalga dalga yayan Meclis’imizin açılış öyküsünü çocukların gözünden görüyoruz.” Bu konu tüm Türk vatandaşları için önemli. Neden genel okuyucuyu değil de çocukları, çocuk edebiyatını tercih ettiniz? “Çocuklar geleceğimiz, umudumuz. Onların çok iyi yetişmeleri lazım. Çocuk ve gençlerimizin yetişkinlerden daha iyi okurlar olduğunu görüyoruz. Bugün kitabevlerinde hep gençlerimizi görüyoruz. Ben de okuyan çocuklarımıza, geçmişimizle gurur duyacakları gerçeklerden birisini kaleme aldım. Gazeteci olarak yazmayı seviyorum. Yazmak, kendi başına heyecanlı bir iş zaten. Ancak çocuk edebiyatı çok daha heyecanlı ve ilginç. Ülkemizde çocuk edebiyatı, maalesef yabancı kültürlerin etkisi altında. Bizim millet olarak yüzlerce kahramanımız var. Biraz da kendi kültürümüzden olan bir öykü yazmak istedim.” Kitap çocuklara hangi mesajları veriyor? “Birinci Meclis’in hikayesi aslında tek başına bir mesaj: Umutsuzluk, karamsarlık yok… Zaten öykünün kahramanlarından birinin adı Umut. Gençlerimize kitapta şunu diyoruz: Millî Mücadele’nin kahramanları hep birlikte yürütülen bu savaşı umutla kazandılar ve bize çok önemli bir şeyi gösterdiler. Umudumuzu kaybetmediğimiz sürece her türlü zorluğun üstesinden gelebiliriz. Bugün de eksiklerimiz ve zorluklarımız olabilir ama hiçbiri o mücadele günleri kadar ağır ve hayati değil. Bize bu cennet vatanı canları pahasına emanet edenler umutlarını kaybetmeden her zorluğu aşmışsa biz de aşarız.” Kitabın kahramanı olan çocuklar gerçek hayattan mı seçildi? “Umut ve Burcu aslında benim her gün yakınımda gördüğüm çocuklardı. Komşularımın, arkadaşlarımın hatta kendi çocuklarımdı. Yakın bir çalışma arkadaşımın Umut adındaki oğluyla tanıştığımda, ‘işte hikayenin kahramanım bu olmalı’ dedim çünkü onu bir 23 Nisan kutlamasında Atatürk rolüyle izledim. Burcu da ‘güzel koku’ anlamına geliyor. İlk Meclis bu ülkenin en güzel kokusu ve ilhamıdır. Diğer kahramanları biliyorsunuz, aziz Atatürk ve arkadaşları… Tabii cefakar, vefakar milletimiz. İsimsiz kahramanlarımız…”    Kitap ne kadar sürede hazırlandı? “Yazmak uzun soluklu bir iş... Önce sancılanmanız ve sonra doğum yapmanız gerekir. Sancılar bende Meclis’te görev yapmaya başladığım, 2000’li yılların başlarına dayanır. Her yıl en az birkaç kere Ulus’taki ilk Meclis binasını ziyaret ederdik. O binaya girdiğimde hep ilk oturumu düşünürdüm. Kürsüde Atatürk’ü ve karşısında hayatlarını tehlikeye atarak gelen milletvekillerini… Nihayet bir öykü yazmaya karar verdiğimde yıllar 2021’i gösteriyordu. Kafamda oluşturduğum öyküyü kısa zamanda kağıda döktüm çünkü konuyla ilgili iyi beslenmiştim.” Bundan sonra çocuk kitapları gelecek mi? “Çocukların dünyası çok renkli. Gençliğimiz ise çok dinamik ve akıllı. Bilgi çağını yaşadığımız bu süreçte onların donanımlı yetişmeleri hayati önemde... Ben de onlara katkı vermeye çalışıyorum. Dolayısıyla yazmaya devam edeceğim ve kitaplarımın devamı gelecek. Şu an onun üzerinde öyküm hazır. Sırasıyla onları da yayımlayacağım. Onlar da yine Anadolu’dan yaşanmış hikayeler olacak. Başta küçükler olmak üzere okuyucularınıza ne tavsiye edersiniz? “Kitap okumak herkesi geliştirir. Hele hele çocuklarımızın donanımlı olmaları için okumaları büyük önem taşıyor. Çocuklar ebeveynlerini örnek alır. Dolayısıyla önce anne babaların iyi okur olmaları lazım. Çocuğun her türlü bakımını üstlenmek için gösterdiğimiz çabayı, onunla kültürel bir ilişki kurmak için de göstermeliyiz. Maalesef bunu yapmıyoruz. Unutmayın, zihnin besini kitaptır. Son yıllarda çok fazla çocuk kitabı yayımlanıyor. Çocuklarımızın önce kendi kültürlerine eğilmelerini öneriyorum. Kendi geçmişini ve kahramanlarını öğrenen çocuklar geleceğe daha güvenle bakarlar.” Sefa Salantur Kimdir? Gazeteciliğe lise yıllarında başlayan Sefa Salantur, ortaöğretim yıllarında, çocuk denebilecek yaşta, ulusal gazetelerin Gümüşhane il muhabirliğini yaptı. Üniversite yıllarıyla birlikte Erzurum’da kadrolu olarak muhabirlik yapmaya başladı. Sonrasında Ankara’da Türkiye gazetesi, TGRT, İHA ve Akşam’da siyaset ve Meclis muhabirliği görevlerinde bulundu. 2002’de TBMM Başkanlığında Basın ve Halkla İlişkiler biriminde göreve başlayan Salantur, 2011’e kadar TBMM Başkan Danışmanlığı görevini yürüttü. 2011 yılında AA Parlamento Haberleri Editörü olarak tekrar basın dünyasına dönen Salantur, 2020 yılında emekli oldu. Halen serbest gazeteci olarak sektöre katkıları devam ediyor. Türk siyasetinin önemli isimlerinden eski TBMM Başkanı Köksal Toptan’ın yaşamöyküsünü anlattığı ‘Sakin Güç Köksal Toptan’ kitabı 2020 yılında yayınlanan Salantur’un ‘İlk Meclis’e Yolculuk’ aynı zamanda ilk çocuk kitabı oldu.   "
77,Çocuğu okula gitmek istemeyen anne babalara öneriler,"Mide bulantısı, ağrı, halsizlik ve yorgunluk... Çocuğunuz hiç bu şikayetlerle okula gitmek istemediğini söyledi mi? Çocuklar bu rahatsızlıkları gerçekten hissediyor ancak altında yatan neden psikolojik olabiliyor.",Çocuk,https://www.trthaber.com/haber/cocuk/cocugu-okula-gitmek-istemeyen-anne-babalara-oneriler-761644.html,"Çocukların okula gitmek istememelerinin altında birçok neden yatıyor olabilir. Erken yaş gruplarında ebeveynlerinden ayrılma korkusu ön plana çıkarken yaş ilerledikçe beklentileri karşılayamama korkusu nedenler arasında yer alıyor. Ancak çocuklardaki bu kaygı ve korkular mide bulantısı, ağrı, halsizlik ve yorgunluk benzeri fiziksel rahatsızlıklar olarak kendini gösterebiliyor. Peki bu ve benzeri durumlarda anne babalara neler öneriliyor? TRT Çocuk Uzman Yardımcısı Kübra Coruk ile konuştuk.    Çocuklar yaşlara göre hangi nedenlerle okula gitmede isteksiz olabiliyor? Okul öncesi dönem olan 3-5 yaş arası ile 6-11 yaş arasındaki çocukların okula gitmek istememe nedenleri farklılık gösteriyor. Kübra Coruk okul öncesi dönemdeki kaygıları şöyle anlatıyor: ""Bu yaş grubundaki çocuklar arkadaşlarıyla yakın ilişkiler kurabilir, oyun ile sosyal bağlar geliştirebilir, bağımsız aktiviteler yapabilir ve duygularını düzenleyebilir duruma geliyorlar. Tüm bu durumlar yeni ve alışıldık olmayan bir süreci de beraberinde getiriyor. Yeni bir ortama girmek, aileden kısa süreli de olsa ayrılmak ve beraberinde ebeveynlerden uzak kalmak çocukların ayrılık kaygısı yaşamasına sebep olabilir. Bazı çocuklar yeni girdikleri ortamlara uyum sağlamakta zorlanabilirler, akranlarıyla zorluk yaşayabilirler ve bu zorlukları yönetmekte güçlük çekebilirler. Akademik anlamda okula başlamadan önce okulun eğlenceli bir yer olduğunu düşünürken okul becerilerini öğrenmeye başladıktan sonra okul artık sıkıcı ve yorucu bir yere dönüşebilir."" Kübra Coruk 6-11 yaş grubundaki çocukların okula gitmek istememelerinin altında ise birçok neden yatabileceğini anlatıyor. Bu nedenlerden birinin akran zorbalığı olabileceğinin altını çiziyor. ""Akranları tarafından dışlanması, alay edilmesi, şiddete maruz kalması, yapmak istemediği şeylere karşı zorlanması, tehdit edilmesi gibi durumlar yaşanabilir. Tüm bunlar zorbalık göstergesidir ve okul fobisiyle sonuçlanabilir. Bazı çocuklar arkadaş edinme ve iletişim kurma konusunda endişe duyabilir, kendini korku içerisinde hissedebilirler. Derin bir utanç hissine kapılıp yargılandığını düşünmek yoğun endişe yaşanmasına sebebiyet verebilir. Bu tür sosyal kaygıları deneyimleyen çocuklarda da sıklıkla okula gitmek konusunda isteksizlik görülür. Aile içi yaşanan sorunlar, sağlık sorunları, akademik zorluklar, başarısızlıklar, öğrenme zorlukları çocukların okula gitmek istememe nedenlerinden birisi veya birkaçı olabilir."" Çocuklarda stresin belirtileri Akran zorbalığı, aile içi sorunlar, başarısızlık korkusu, kaygı.. Peki yaşanan olumsuzluklar çocukların psikolojisini nasıl etkiliyor? ""Okulda yaşanan olumsuzluklar çocuklarda stres ve endişeye yol açabilir. Akademik ve sosyal baskı, ödev yükü, rekabet, zorbalık, sağlık durumları, kendini ifade etmekte güçlük, öğretmen tutumları gibi nedenler çocuklarda strese yol açıp daha kaygılı ve yalnız hissetmesine neden olabilir. Çocuğun okulda olumsuz deneyimler yaşaması ve olumsuz duygularını anlamlandıramaması, sınırlarını tanımaması, kendini ifade ettiğinde rahatça anlayabilecek ve yargılamayacak ebeveyn eksikliği, okul değişiklikleri, taşınmalar, yaşanan ailevi sorunlar gibi nedenler strese yol açabilir."" Kübra Coruk stresin çocuklarda hangi belirtilerle kendini gösterdiğini şöyle anlatıyor: ""Uyku düzenini bozabilir, sık sık uykudan uyanabilirler veya daha fazla uyumayı talep edebilirler. Baş ağrısı, karın ağrısı, mide bulantısı, kusma gibi fiziksel semptomlara neden olabilir. Kaygı düzeylerindeki artış endişe duydukları durumlarla ilgili düşüncelerinin üstesinden gelmelerini zorlaştırabilir. Odaklanmakta zorlanmalarına ve dikkat eksikliği yaşamalarına neden olabilir. Aynı zamanda huysuzluk ve öfkeyle sonuçlanabilir. Okula gitmede isteksizlik fobiye dönüşebilir. Peki aileler ne yapmalı? Okul fobisi çocukların okula gitmekten aşırı derecede korkması ve okula gitmekten şiddetli bir şekilde kaçınması olarak kendini gösteriyor. Çocuklar okula olan isteksizliklerini bedensel yakınmalarla dile getirerek ebeveynlerini ikna etmeye çalışabiliyorlar. Peki böyle durumlar da ne yapmak gerekiyor? İşte TRT Çocuk Uzman Yardımcısı Kübra Coruk 'un ebeveynlere tavsiyeleri: ""Çocukla konuşarak onu gerçekten dinlemek ve anlamak; esas problemi çözmek konusunda işe yarayabilir. Çocuğun okula gitmek istememe nedenleri, duyguları ve endişeleri ebeveynler tarafından ilgiyle dinlenmelidir. Yargılanmadan dinlenilmek çocuğun kendini ifade etmesini kolaylaştıracaktır. Çocuğun kendisini güvende ve rahat hissedeceği ortamlar sağlanabilir. Ebeveynleriyle baş başa geçirilen kaliteli zaman çocuğun kendisini ifade etmesine imkan tanıdığı için konuşma becerilerinin gelişmesine ve özgüveninin artmasına katkı sağlayacaktır. Okula gitmeyi keyifli hale getirecek bir plan oluşturulabilir. Günü belli adımlara bölerek her maddenin karşına bir kutucuk koyulur (Örneğin “Sabah kalktım” maddesi.) Çocuk her uyandığında o kutucuğun karşısına bir sembol çizer. Bu çocuğun daha önce alışık olmadığı bir rutine hazırlanmasını ve daha hızlı adapte olmasını kolaylaştırabilir. Çocuğun öğretmenleriyle konuşulabilir. Onlardan detaylı bilgi ve yönlendirme almak sorunu çözmeyi kolaylaştıracaktır. Profesyonel destek alınabilir. Okul fobisi belirtileri görüldüğünde bir psikolog desteğine başvurmak şarttır.""
 "
78,Korku ve endişe çocuk beynini nasıl etkiler?,"Bazı çocuklar duygularını açıkça ifade ederken, diğerleri duygularını içlerinde saklayabilirler. Çocukların beyinleri henüz tam olarak gelişmemiş olduğundan, stresli ve kaygılı durumlar beyinlerinde olumsuz etkiler yaratabilir. Bu durumda özellikle ebeveynlerin üzerine düşen ise gerektiğinde çocuğa psikolojik desteği sağlamak.",Çocuk,https://www.trthaber.com/haber/cocuk/korku-ve-endise-cocuk-beynini-nasil-etkiler-760600.html,"Çocukların sağlıklı beyin ve beden gelişimi için güvenli ve korunaklı ortamlarda büyümeleri gerektiği bir gerçek. Fakat bu sadece çocuklar için değil aynı zamanda başarılı bir toplumun inşası için de oldukça önemli. Bilim, sürekli korku ve kronik kaygıya neden olan koşullara erken maruz kalmanın beyin mimarisinin gelişimini bozduğunu söylüyor. Ne yazık ki, birçok küçük çocuk böyle koşullara maruz kalıyor. Bu koşulların bazıları bir defalık olaylar olsa da, bazıları ise tekrarlı veya zaman içinde süreklilik gösteren olaylar oluyor ve hepsi çocukların nasıl öğrendiğini, problemleri nasıl çözdüğünü ve diğer insanlarla nasıl ilişki kurduğunu etkileyebiliyor. Bununla birlikte, çocukların stresli bir ortamda büyümeleri her zaman beyinde kalıcı hasarlara neden olmaz. Çocukların yaşadıkları stresi ele almak ve onlara yardım etmek, beyindeki olumsuz etkileri önleyebilir veya azaltabilir. Örneğin, çocuklarla konuşmak, onları rahatlatmak ve kendilerini ifade etmelerine izin vermek, stresi azaltabilir ve beyinlerindeki olumsuz etkilerin önüne geçebilir. Korku ve endişenin çocuk beynini nasıl etkilediğini Çocuk ve Ergen Psikiyatrisi Uzmanı Prof. Dr. Işık Karakaya ile konuştuk.    “Deneyimler aracılığı ile nöronlar arası bağlantılar gelişmeye başlar” Öncelikle ilk üç yılın beyin gelişimi için çok önemli olduğuna dikkat çeken Karakaya, beyin gelişim sürecini şöyle anlatıyor: “Beyin gelişimi bebek henüz anne karnında iken başlar ve bebek dünyaya geldiğinde neredeyse bir yetişkinin sahip olduğu nöron (sinir hücresi) sayısına sahiptir. Ancak nöronlar arası bağlantılar henüz oluşmamıştır. Bebeğin yaşadığı deneyimler aracılığı ile nöronlar arası bağlantılar gelişmeye başlar ve bunlar da birer beceri olarak izlenir. Beyin gelişim yetişkinlik dönemine kadar devam etmekle beraber özellikle ilk üç yılın çok kritik olduğu kabul edilmektedir. O nedenle bebeğe bu dönemlerde ve sonrasında uygun ortamlar ve tecrübelerin sağlanması beyin gelişimi-olgunlaşması için çok önemlidir.”   “Olumsuz koşullar beyin gelişimini etkiliyor” Prof. Dr. Karakaya, beyin mimarisi için hücreler arasındaki bağlantıların önemini de belirtiyor. Bu bağlantılarda sorun çıkması halinde ise yaşamlarında sorunların ortaya çıkabileceğini söylüyor:    “Erken bebeklik ve çocukluk dönemi deneyimlerinin beyin mimarisi açısından yani sinir hücreleri arasındaki bağlantıların oluşması açısından değerli olduğu bilinmekte. Eğer olumsuz koşullara ve yaşantılara maruz kalırsa beyin gelişimi sekteye uğramakta, gerekli müdahaleler yapılmazsa bu değişimler erişkinliğe kadar sürmekte, zeka, sosyal ve duygusal alanlarda sorunlar ortaya çıkmaktadır.” “Travmalar gelişimsel değişikliklere neden oluyor” Özellikle travmatik deneyimler beynin birçok alanında gelişimsel değişikliklere neden olduğunu belirtiyor Karakaya: “Bu değişimlerin önemli bir nedeninin stres cevap olarak salgılanan kortizolden kaynaklandığı, özellikle hafıza gibi birçok bilişsel beceriden sorumlu hipokampüs bölgesi işlevlerini yerine getiremez olabilmekte. Yine benzer şekilde bellek ve duyguları düzenleyen amigdala bölgesi de olumsuz etkilenmektedir. Sonuç olarak çocuk stresle başa çıkmakta ve dengelenmekte zorlanmaktadır.” “Uygun ortam sağlanırsa beceri yeniden kazandırılır” Beynin kendini yenileyebilme gücü sayesinde gelişim olumlu yönde düzeltilebiliyor. Karakaya, beynin bu özelliğinin “nöroplastisite” ile sağlandığını anlatıyor: “Travmatik deneyimlerin bu olumsuz etkilerine rağmen “nöroplastisite” denilen beynin sinirler arası bağlantılarını düzenleme ya da yeni bağlantılar oluşturabilme gücü sayesinde eğer çocuğa erken dönemde uygun ortamlar ve deneyimler sağlanırsa yani uygun müdahaleler (aile, okul ve profesyoneller tarafından) kaybedilen birçok beceri yeniden kazandırabilmektedir. Nöroplastisite beynin kendini yenileyebilme gücü olarak da tarif edilebilir.” “Olumsuz yaşam olaylarına karşı destek sağlanmalı” Son olarak, Prof. Dr. Karakaya çocukların sağlıklı yetişkinler olabilmeleri için gerektiğinde destek almalarının öneminin altını çiziyor: “Çocuklar olumsuz yaşam olayları ile karşılaştıkları takdirde mutlaka ele alınmalı ve fiziksel, ruhsal, sosyal ve duygusal ihtiyaçları açısından desteklenmelidir. Bu yolla sağlıklı bir yetişkin olarak yaşamlarına devam etmeleri mümkün olacaktır.” Grafik: (TRT Haber / Nursel Cobuloğlu Çoban)"
79,Çocuklardaki ani ölümler kalp krizi değil kalıtsal,"Türkiye’de her yıl yaklaşık 10 bin ila 15 bin bebek doğumsal kalp hastalığı ile dünyaya geliyor. Çocuklarda kalp rahatsızlıkları doğuştan olabileceği gibi sonradan da ortaya çıkabiliyor. Dünya Kalp Sağlığı haftasında, çocuklarda görülen kalp rahatsızlıklarını uzmanlar anlattı.",Çocuk,https://www.trthaber.com/haber/cocuk/cocuklardaki-ani-olumler-kalp-krizi-degil-kalitsal-760424.html,"Kalp ve damar hastalıkları dünyadaki başlıca ölüm sebeplerinden biri. Her yıl yaklaşık 18 milyon kişi kalp ve damar hastalıklarına bağlı nedenlerle hayatını kaybediyor. Beslenme alışkanlıkları, obezite, sigara kullanımı ve benzeri risk faktörleri özellikle kalp krizine bağlı ölümlerde artışa yol açıyor. Peki, kalp krizi riski çocuklarda da artıyor mu? Çocuk ve genç yaşta meydana gelen ani ölümler de kalp krizi kaynaklı mı? Medipol Üniversitesi Çocuk Kardiyoloji Bölüm Başkanı Çocuk Kardiyoloji ve Elektrofizyoloji Uzmanı Prof. Dr. Volkan Tuzcu, erişkinlerde çok sık yaşanan kalp krizlerinin çocuklarda da görüldüğüne dair yanlış bir algı olduğunu söylüyor.    ""Kalp krizi çocuklarda son derece nadir görülür"" Tuzcu, ""Çocuk ve genç yaştaki ani ölümler her ne kadar kalp krizi olarak halk dilinde geçse de, aslında çoğunlukla kalıtsal nedenlere dayanıyor"" diyor ve bu farkı şöyle anlatıyor: ""Yanlış bir algı var. Kalp krizleri, kalp damarlarını besleyen, koroner arter dediğimiz kalbin dışındaki kalp kasını besleyen damarların tıkanmasıyla oluşan bir olay. Çocuklarda bu son derece nadir görülüyor. Çocuklarda ani kalp ölümüne yol açan başka hastalıklar var. Erişkinlerden biraz farklılık gösteriyor bunlar. Genellikle kalp ritim bozukluklarına bağlı ve genetik kökenli oluyor. Toplumda genellikle kalp krizi deyince sanki aynı şeymiş gibi algılanıyor. Yani ani ölen bir gence baktıkları zaman kalp krizi geçirmiş diyorlar. Aslında ikisi arasında büyük bir fark var. Çocuklarda o tür kalp krizleri nadir olduğu için, genellikle genetik kökenli sebeplere bağlı olduğu için sayısında da genel olarak bir artış olmuyor."" Prof. Dr. Volkan Tuzcu çocuklarda ve genç yaşta kalbe bağlı ani ölümlerin nedenlerini ise şu şekilde açıklıyor: ""Çocuklarda bir kısım rahatsızlık, kalp kasının kalınlaşması veya doğuştan bazı damar anomalileri gibi durumlardan dolayı oluyor. Çocuklardaki ve gençlerdeki ani ölümlerin sebepleri bu şekilde doğuştan gelen problemler, bir kısmı ritim bozukluğuyla ilgili, bir kısmı kalp kasının kalınlaşması gibi kalp kası hastalıklarına bağlı. Bunların sıklığı da, ani kalp ölümleri de erişkinlere göre daha nadir."" Çocuk ve genç yaşta edinilen alışkanlıklar erişkinlikte kalp sağlığını etkiliyor Beslenme, diyabet, sigara kullanımı, stres ve daha fazlası... Erişkinlerde kalp rahatsızlıkların ve hatta kalp krizine yol açabilen önemli risk faktörleri. Kalp krizleri daha çok koroner arterleri ilgilendiren krizler... Yaşlandıkça koroner arterlerde daralma, tıkanma gibi problemler görüldüğü için risk faktörleri ne kadar çoksa erişkinlerde kalp krizi riski de artıyor. Çocuk yaşta edinilen hatalı alışkanlıklar risk faktörlerinin temelini oluşturuyor. Prof. Dr. Volkan Tuzcu hem bu konuya hem de genetik yatkınlık konusuna dikkat çekiyor: ""Amerikan Kalp Birliği'nin o yüzden önerisi var. On, on iki yaş civarındaki çocukların mutlaka bir kere açlık, kolesterol değerlerine bakılması gerek. Yani rutin olarak, bütün çocuklarda. Bunun sebebi eğer gerçekten kolesterol yüksekliği gibi bir durum varsa, ki bu her zaman obeziteyle olmuyor, genetik köken de olabiliyor. Bazı zayıf insanlarda da kolesterol çok yüksek olabiliyor. Bunu baştan yakalamanın çok büyük önemi var. Dolayısıyla çocuklardaki obezite gibi, erken yaştaki kolesterol yüksekliği gibi durumlar, erişkin yaşlarda kalp krizi geçirmenin ön bulguları olabiliyor. Ama genellikle bunlar çocuk yaşta kalp krizine yol açmıyor. Erişkin yaşlarda oluyor kalp krizleri yine de. Erken yakalamanın bu açıdan önemi var. Erken tedavi ile erişkin yaşta görülecek problemlerin bir kısmına engel olmuş oluyoruz."" Peki çocuklarda hangi kalp rahatsızlıkları görülüyor Volkan Tuzcu her ne kadar kalp krizi vakaları çocuklarda çok nadir olsa da, ciddi kalp hastalıkları görülebildiğini söylüyor. Peki doğumsal ya da genetik sebeplerle ortaya çıkan ve ameliyat gerektirebilen bu rahatsızlıklar nasıl belirtiler veriyor? ""Bulgusu bazen çocukta kolay yorulma, morarma krizleri, bayılma olabiliyor. Diğer bir grup da, çarpıntılar, bayılmalar... Bunlar da kalp ritim yani kalp elektrik işlemiyle ilgili bozukluklarda olabiliyor. Çocuk ne kadar küçükse tabii şikayet etme ihtimali de o kadar düşük oluyor. O yüzden bu hastalıkların bir kısmı rutin çocuk doktoru muayenesinde veya herhangi bir sebeple EKG çekildiği zaman ortaya çıkıyor. Burada önemli olan çocuklarda çarpıntı, bayılma veya morarma atakları gibi durumlar olduğu zaman ailelerin çocuk kardiyoloji uzmanına gitmesi... Elektro fizyoloji eğitimi almış bir çocuk kardiyoloğuna gitmeleri daha uygun. Çünkü en iyi gibi değerlendirme ancak öyle olabiliyor. "" Ani kalp ölümlerinin sırrı DNA'da Prof. Tuzcu, çarpıntı ve ani ölümlerde, ailedeki ani ölüm hikayesinin önemine dikkat çekiyor. ""Çünkü bu sık atlanılan bir konu. Hep haberlerde görülüyoruz, genç yaşta aniden öldü gibi... Fakat orada çok önemli bir şey atlanıyor çoğunlukla. Bu genç yaşlardaki ani ölümlerin büyük çoğunluğu genetik kökenli. Yani bu ne demek? DNA'da aslında bir anormallik var. Dolayısıyla çoğu aslında taşıyıcılığı anne ya da babadan alıyor. Dolayısıyla kardeşlerinde ya da annede babada da bu hafızanın olma ihtimali epey oluyor. O yüzden mesela böyle ani ölümden dönen ya da ani ölen insanlarda hemen kardeşlerinin anne babasının mutlaka kalp açısından taranması gerekiyor."" Peki kontroller yapıldığında bu tür vakalar engellenebiliyor mu? Prof. Dr. Volkan Tuzcu'ya son olarak bu soruyu yöneltiyoruz: ""Tabii ki çok büyük oranda engelleniyor. Teşhisi koyduğumuz zaman genetik hasta olduğu için kardeşlerine de bakıyoruz. Anneye babaya bakıyoruz. Genetik kökenli olduğu için genetik test yaptığımız zaman çoğunlukla sebebi bulabiliyoruz. Mesela gençlerdeki en sık ani ölüme yol açan kalple ilgili hastalıklardan bir tanesi kalbi kalınlaştıran genetik bir hastalık. Hiçbir şikayeti olmayabiliyor hastanın. Ta ki aniden ölene kadar. Bazen bayılmalar olabiliyor. Ama işte o bayılmalar eko kardiyografi gibi tetkikle değerlendirilmezse yakalanmayabiliyor. Hastalarımızda biz bunu diyelim ki hiçbir şikayet yokken tetkikle bulduk. İlaç tedavileri, spor aktivitelerinin yasaklanması ya da ameliyatla pil takılması gibi yöntemlerle o ani ölümler veya bayılmalar çok büyük ölçüde engellenebiliyor.""  "
80,Çocuklar neden yalan söyler?,Bazen oyunlarına renk katmak bazen de gerçekleşmesini umdukları hayaller üzerine yalanlar söyleyen çocuklar büyüdükçe yalanın olumsuz sonuçlarını da öğrenmeye başlıyor. Peki tehlike çanları kaç yaşından sonra çalıyor?,Çocuk,https://www.trthaber.com/haber/cocuk/cocuklar-neden-yalan-soyler-756764.html,"Çocuklar yalanın başkalarına zarar verebileceğinden haberdar değil. Öyle ki okul öncesinde yalan, çocuğun gelişiminin bir belirtisi olarak kabul edilebiliyor. Yani yalan söylemesi çocuğunuzun kötü olduğu anlamına gelmiyor. Peki, çocuklar neden yalan söyler? Yalan söyleyen çocuğa nasıl yaklaşmak lazım? Okul öncesi Öğretmeni ve Eğitim Uzmanı Emine Özen ile çocuklarda yalan söylemeyi konuştuk.    ""Çocuklar dünyaya yalan söyleme becerisiyle gelmiyor, fakat hayatta kalma güdüsüyle doğuyorlar. Bu sebeple hayatta karşılaştıkları durumları çözme becerileri; tecrübeleri ile gelişiyor ve çeşitleniyor"" diyor Emine Özen ve çocukların yalan söyleme nedenlerine şöyle açıklama getiriyor: ""Tecrübe edinirken sosyalleşen çocuğun yalana yönelmesinin sebepleri arasında; oyunlarını daha renkli hale getirme isteği, ceza ve sorumluluktan kaçınma ya da keyfi uzatmak olabilir. Bir diğeri; ihmal edilmiş veya yeterince ilgi görmemiş çocuk, ilgi çekmek için yalan söyleyebilir. Başkalarını model almak veya başa çıkmakta zorlandığı olumsuz duygu ve düşüncelerinin üstesinden gelebilmek ve sosyal kabul için de olabilir. Bununla birlikte karmaşık sorunlarda, çocukların neden yalan söylediğinin bir tek nedeni yoktur esasen.""   Peki çocuklarda yalan hangi şekillerde kaç yaşlarında görülür? Yalan söylemek her yaş grubunda çeşitli nedenlerle görülebilir. Ancak yetişkin dünyasında söylenen yalanlarla çocukların söyledikleri farklılık gösteriyor. Zira çocuklar yalan söylemenin açacağı sorunları bilmiyor.  Eğitim Uzmanı Emine Özen yalan söylemenin çocuğun gelişim dönemine ve yalana başvurma ihtiyacına göre değişkenlik gösterdiğini söylüyor ve sözlerine şöyle devam ediyor: ""Her yaş grubuna göre yalan söylemek farklı bir anlam taşımaktadır. 3 yaşa kadar olan dönemde çocuklar yalan konuşsalar da altında gerçekleşmesini umdukları, hayalleri olabilmektedir. 3-5 yaş arasında hayalle gerçeği ayırt edememeleri devam ederken yalan söyleme davranışı başlar. Çocuklar, duygularının dışa aktarımında büyük önem taşıyan oyun oynama sürecinde de hayal güçlerinin etkisiyle yalan konuşabilmektedirler. Bu dönemde gerçek dışı konuşmalar sık görülür. Çocuğun gerçeklik duygusunu zamanla oluşturacağının farkında olmak gerekir. 5-6 yaş itibari ile artık yalan kavramının farkındalığı oluşmaya başlamıştır. Birini yanıltmanın iyi bir davranış olmadığının farkına varırlar. 10-11 yaş sonrası artık yalan konusunda becerileri artmıştır."" Aileler bu yalanlar karşısında nasıl tutum sergilemeli? Çocuklar büyüdükçe yalanla gerçek arasındaki farkı da ayırt etmeye başlıyor. Peki aileler çocuklarının yalan söylediğini fark ettiklerinde nasıl bir tutum sergilemeli? Özen, ailenin çocuğa yaklaşımının yalanın alışkanlığa dönmemesi noktasında oldukça önemli olduğunu anlatıyor. Emine Özen bakın ailelere ne tür tavsiyelerde bulunuyor:

""Olumsuz davranışların sonucunda nasıl cezalar vereceğinizden değil; olumlu davranışların ona neler katacağından bahsedin. Onları, kendi yalanlarınıza alet etmeyin. Herhangi bir yalanını yakaladığınızda saatlerce sorgulamayın. İyi bir dinleyici olun ve ardından bu davranışının size neler hissettirdiğini samimi bir şekilde anlatın. İtiraf ettiği halde şiddetli bir sorguyla muhatap olacağını bilmek, yalanı sürdürme konusunda çocuğu baskı altında hissettirebilir. Aşırı sorgulamalarla çocuğunuzu yalan söylemek zorunda bırakabilirsiniz. Öfkelenmenize sebep olan davranışları bağırmak, dövmek ve benzeri şiddet yanlısı tutumlarla değiştirmeye çalışmayın. Şiddet asla çözüm değildir. Fiziksel veya sözlü şiddete maruz kalan çocuklar kendilerini güvence altına almak için hatalarını yalanlarla örtmeye çalışırlar.   Özellikle ergenlik dönemindeki çocuklara neyi sorup neyi sormamanız gerektiğini iyi ayırt etmelisiniz. Çocuğunuza 'yalancı' olduğunu söylemekten kaçının. Bu etiket onun özgüvenine iyi gelmez ve daha da fazla yalan söylemesine yol açabilir. Yani, çocuğunuz yalancı olduğuna inanırsa, yalan söylemeye devam edebilir. Çocuğunuzun davranışları hakkında konuşmak suçlamaktan daha yararlıdır. Yalanın önemlisi ve önemsizi yoktur çünkü alışkanlık haline gelme riski vardır. "" Yalan söyleme alışkanlığa dönüştüyse? Bazen yalan söylemek çocuklarda alışkanlığa dönüşebiliyor. Özellikle de kendini ceza tehlikesinden korumak isteyen çocuklarda bu davranış daha sık gözlemleniyor. Emine Özen ""Yalanın alışkanlığa döndüğü aile tarafından fark edildiğinde bir uzmandan yardım almakta fayda var"" diyor. ""Yalan patolojik özellikler gösterdiğinde uzman desteği alınmalıdır. Patolojik yalanın en büyük özelliği inandırma gücünün çok kuvvetli olmasıdır. Ebeveynlerin de en çok dikkat etmesi gereken yalanlar bunlardır. Patolojik yalanda amaçlanan gerçekten uzaklaşarak bencilce bir sonuca ulaşmak olabilmektedir. Gerçekten var olmayan şeylere etraftaki kişilerin inandığını görmek çocuğa eğlenceli gelebilir. Çocuk söylediği yalandan keyif alıyor, yalan olduğu ispat edildiği halde ısrarcı davranıyorsa çocuk ruh sağlığı uzmanından destek alınmalıdır."" Grafik: Hafize Yurt"
81,Anne baba kavgası çocuğu nasıl etkiler?,"Çatışmalar, tartışmalar, anlaşmazlıklar... Çocukların huzurunu kaçıran yetişkin davranışlarının kaynağında anne baba varsa sorun daha da büyüyor. Anne baba kavgalarına şahit olan çocuklar bu durumdan nasıl etkileniyor?",Çocuk,https://www.trthaber.com/haber/cocuk/anne-baba-kavgasi-cocugu-nasil-etkiler-755290.html,"Her ailede yaşanabilecek tartışmalar kimi zaman çocukların gelişimini etkileyecek boyutlara ulaşabiliyor. Özellikle anne baba kavgaları çocukların psikolojisini dolayısıyla da eğitim hayatını olumsuz etkileyebiliyor. Peki, aile içindeki anlaşmazlıkların çocuklara yansıtılmadan çözülmesi mümkün mü? Psikolojik Danışman Mete Sevinç ile konuştuk. İşte 5 soruda, anne baba kavgalarının çocuk üzerindeki etkileri...    Mutsuz ve kavga olan bir evde çocuk kendini nasıl hisseder? ""Gergin bir ortama şahit olan çocuğun duyguları da benzer yönde olacaktır. Kavganın sürekli hale geldiği evlerde, çocuklar anne babalarından yeterli sevgi ve ilgiyi de göremez. Bu şekilde büyüyen çocuk, annesi ve babasından doğru ve sağlıklı bir sevgi temsili göremediği için kendisi de mutsuz olacaktır. Bu mutsuzluk değersizlik duygusu, düşük özgüven ve kaygı bozuklukları gibi durumları da beraberinde getirir. Aynı zamanda çocuklarda uyku ve odaklanma problemleri de ortaya çıkar. Tüm bunlar göz önüne alındığında kavga olan bir evde büyüyen çocuklarda, pek çok olumsuz durum ve duygu ortaya çıkabilir."" Mutsuz bir evde yetişen çocukların öğrenim hayatı etkilenir mi? ""Doğduğumuz andan itibaren ihtiyacımız olan en temel duygu, güven duygusudur. Bu duyguyu, anne ve babamızın bize şefkatinden, bizimle ilgilenmesinden ve evde huzurlu bir ortam olmasından ediniriz. Anne babasından bu güven duygusunu sağlıklı bir şekilde alan çocuğun, hayatının ilerleyen dönemlerinde zihinsel ve sosyal becerileri daha sağlıklı bir şekilde gelişir. Fakat sürekli olarak gergin ve huzursuz bir ortama şahit olan çocukta bu durum daha farklı seyreder. Yapılan çalışmalar, kavgaya şahit olan çocukların zihinsel ve sosyal becerilerinin olumsuz yönde etkilendiğini, aynı zamanda bu durumun yetişkinlik hayatlarında da devam ettiğini gösteriyor.   Kavganın sürekli hale geldiği evlerdeki çocukların ders başarılarında bir düşüş olduğu görülüyor. Bu öngörülebilir bir durumdur çünkü tartışmaların kavgaya dönüşmesi ile evde sürekli olarak gergin bir durum ortaya çıkar. Çocuk da evdeki bu gerginlikten nasibini alır. Evde anne ve babasından yeterli destek ve ilgiyi alamayan çocuk, okul hayatında zorlanacaktır. Mutsuz evlerde büyüyen çocuklar, derslere karşı dikkat ve odaklanma problemleri yaşayabilirler. 'Ya derslerimden düşük not alırsam, bu sefer bir de benim yüzümden kavga edecekler' şeklinde hatalı bir düşünce çocuğun zihninde oluşabilir. Bu durumda yaşanabilecek problemlere bir de kaygı bozuklukları eklenebilir. Çocuk, bu sebeple bir kısır döngü içerisine girecek ve bu durum ders başarısını olumsuz yönde etkileyecektir."" Huzursuz bir ortam çocuğun yetişkinliğini etkiler mi? ""Unutulmamalıdır ki çocuk ailede nasıl öğrenirse yetişkinliğinde de o şekilde davranır. Bu sebeple anne ve baba, çocuğuna doğru bir rol model olma sorumluluğu taşımaktadır. Sağlıklı bir iletişim için çocuğun gördüğü ilk örnek, annesi ve babası arasındaki ilişki olacaktır. Eğer anne ve baba çocuğunun önünde kavga ederse çocuk da zihnine bunu kodlayacaktır. İleriki ilişkilerini de bu etkiyle sürdürecektir. Fakat çocuk, anne ve babasının birbiri ile saygı ve sevgi içerisinde iletişim kurduğunu, sorunlar yaşasalar bile bunu sağlıklı bir şekilde çözdüklerini görürse bu sefer çocuğun zihnine kodlayacağı durum bu olacaktır. Huzursuz bir ortamda büyüyen çocukların yetişkinliklerinde özellikle ilişkiler konusunda sorunlar yaşaması öngörülebilir. Çünkü sağlıklı ve huzurlu bir aile ortamını deneyimlememiş olan birey, bebeklikten itibaren ihtiyaç duyduğu güven ve ilgiyi de yeterince görememiştir. Bu eksiklikler, bireyin yetişkinlik hayatını olumsuz yönde etkilemektedir. Birey, huzursuz bir ortamda büyümesinin neticesinde sosyal ilişkilerinde yeterli becerilere sahip olamayacaktır. Kurduğu ilişkilerde, kavgacı bir tutum takınabilir veya ailede gördükleri sebebiyle kendisini diğer insanlardan soyutlayabilir. Ailede gördüğü yanlış temsiller sebebiyle sosyal ilişkilerini ve belki de kendi evliliğini, tıpkı anne babası gibi sürdürecektir. Çünkü ebeveynlerinden bu şekilde görmüştür."" Çocuğa evde güvenli ortam nasıl sağlanır? ""Eğer çocuk bebekliğinden itibaren ihtiyaç duyduğu sevgi ve ilgiyi yeterince alırsa, güven duygusu gelişir. Gelişen bu güven duygusu, yetişkinlikteki ilişkilerinin sağlıklı olması için bir temel oluşturur. Bu şekilde yetişen bir çocuk, evde anne babasının tartışmalarına ve anlaşmazlıklarına şahit olsa bile bunun çözülebilir bir durum olduğunu bilir. Çünkü ailesinin kendisine aktardığı sevgi ve ilgiyi, anne ve babasının birbirine karşı duyduğunu da bilir ve tartışmaların aşılamayacak durumlar olmadığının farkına varır. Elbette tamamen mutlu ve tamamen mutsuz evler yoktur. Her evde zaman zaman anlaşmazlıklar ve tartışmalar ortaya çıkabilir. Anne ve babaların önem vermesi gereken konu, bu anlaşmazlıkları sağlıklı bir biçimde çözerek, çocuklarının olumsuz yönde etkilenmemesi için çaba göstermeleridir."" İlişkileri bozuk olan çiftler bu durumu çocuğa yansıtmamak için ne yapmalı? ""Bu noktada ebeveynlerin birbirlerine karşı tutumları çok önemli. Evde kavga yaşanıyorsa seslerin yükseltilmemesine önem verilmeli. Ebeveynler birbirine hakaret etmemeli. Çocuğun önünde kavga etmemeye özen gösterilmeli. Eşler, çocuğu birbirlerine karşı kışkırtmamalı. 'Bak annen şunu söyledi, bak baban bunu söyledi' şeklindeki söylemler çocuğun, anne ve babasına karşı duygu ve düşüncelerini olumsuz yönde etkiler. Çocukların kavgada bir taraf olmasını istemek çocuklara çok ağır bir sorumluluk yüklemek anlamına gelir. Çocuk, çocuk olarak kalmalı ve kendisine farklı roller yüklenmemelidir. Eğer ebeveynler, tartışmalarını kendi başlarına çözemiyorlarsa bu durumun kendilerinde ve çocuklarında ruhsal yaralara sebep olmaması için mutlaka bir ruh sağlığı uzmanına başvurmalı.""
 "
82,Çocuklarda işitme kaybının sebebi ne?,Yenidoğan döneminde veya sonradan ortaya çıkan işitme kayıpları ciddiye alınması gereken bir sağlık sorunu. Çünkü çocuklarda basit bir nedenden kaynaklanan geçici işitme kaybı eğer tedavi edilmezse uzun vadede kalıcı olabiliyor.,Çocuk,https://www.trthaber.com/haber/cocuk/cocuklarda-isitme-kaybinin-sebebi-ne-754466.html,"Doğuştan olabildiği gibi sonra da gelişebiliyor... Çocuklarda işitme kaybı endişe yaratan bir durum olsa da sorun tespit edildiği takdirde kabus olmaktan çıkıyor. Henüz yenidoğan döneminde yapılan testler sayesinde tespit edilen işitme kaybı, gelişen tıpla çözüme kavuşturuluyor. Çocuklarda işitme kaybının sebepleri ve çözüm yollarını Marmara Üniversitesi Pendik Eğitim ve Araştırma Hastanesi Kulak Burun Boğaz Anabilim Dalı Öğretim Üyesi Doç. Dr. Ali Cemal Yumuşakhuylu TRT Haber’e anlattı.    Yenidoğan işitme taraması Çocuklarda işitme kaybını iki bölümde değerlendirmek gerekiyor. İlki yenidoğan döneminde görülen işitme kayıpları. Diğeri ise doğum sonrası dönemden 18 yaşa kadar görülebilen kayıplar… Doç. Dr. Ali Cemal Yumuşakhuylu, yenidoğan döneminde olan işitme kayıplarının anne karnında çocuğun geçirdiği enfeksiyonlar veya maruz kaldığı travmalar, oksijensiz kalma veya genetik bazı problemler sebebiyle doğduğunda iyi duyamamasıyla ortaya çıkan problemler olduğunu söylüyor. Yenidoğan dönemindeki işitme kayıpları, bu dönemde yapılan testler sayesinde hemen tespit ediliyor. Doç. Dr. Yumuşakhuylu, ""Ülkemizde ilk defa yenidoğanlarda işitme tarama programı 1994’te Marmara Üniversitesi Tıp Fakültesi Hastanesi'nde başladı. Bu uygulama zaman içinde diğer üniversite hastanelerine yayıldı. Sağlık Bakanlığı'nın da bu sürece dahil olmasıyla birlikte 2004'ten itibaren ülke genelinde doğan bütün çocuklarımız, doğduğu gün işitme taraması yapılarak değerlendiriliyor"" diyor. Bu testin nasıl yapıldığını ise şöyle anlatıyor: ""Yenidoğanların hepsine Otoakustik Emisyon Testi yapılarak işitmeleri değerlendirilmiş oluyor. Bir kısmı işitme açısından riskli yenidoğan olarak kabul ediliyor. Bunlar kuvözde kalmış olanlar, yoğun bakımda kalması gereken çocuklar veya ileri derecede sarılığı olan çocuklar… Bu çocuklara da İşitsel Beyinsapı Cevabı (ABR) yapılarak işitmeleri değerlendiriliyor. Yine işitme taramasından geçemeyen çocuklara da ABR testi yapılarak işitme kaybı derecesi belirleniyor.""   Yenidoğanlarda görülen işitme kayıpları Gelelim yenidoğanlarda görülen işitme kayıplarına… ""Bu dönemde bebeklerde farklı işitme kayıpları olabiliyor. Örneğin çocuğun dış kulak kanalı veya kulak kepçesi gelişmemiş olabiliyor. Bu durum tek kulakta olabildiği gibi her iki kulakta birden de görülebiliyor"" diyen Doç. Dr. Yumuşakhuylu, ""Böyle bir durumda çocukta iletim tipi bir işitme kaybı olur. Bu tarz bir işitme kaybını düzeltmenin de yolları var. Kemik yolu işitme cihazı kullandırıyoruz. Daha sonrasında da -5 yaşından sonra- kemik yolu implantı yaparak bu çocukların duymasını sağlayabiliyoruz"" şeklinde açıklıyor. Yenidoğan döneminde görülen işitme kayıpları orta kulakta sıvı birikimine bağlı basit bir kayıp da olabiliyor. Yine iletim tipi bir işitme kaybı da görülebiliyor. Bu gibi durumlarda izlenecek yolu ise Doç. Dr. Yumuşakhuylu, şöyle anlatıyor: ""Bu, zaman içinde kendi kendine düzelebilecek bir durum olduğu gibi eğer düzelmezse kulağa bir ventilasyon tüpü, kulak tüpü takılarak da bu durum çözülebiliyor. Ama daha ileri kayıplar da olabiliyor. Mesela orta derecede bir sinirsel işitme kaybı olabiliyor. Böyle bir durum tespit edersek yenidoğanda işitme cihazı vererek normal bir şekilde duymasını sağlayabiliyoruz."" İşitme kaybının 200'e yakın nedeni var Ancak bazı çocuklarda çok ileri derecede işitme kaybı olabiliyor doğuştan. Bunların 200’e yakın sebebi olabildiğini ifade eden Doç. Dr. Yumuşakhuylu, bazı çocuklarda anne karnında geçirilen bir enfeksiyon ya da doğum sonrası gelişen sarılık sebebiyle işitme kaybı olabildiğini söylüyor. Bu tarz ileri derecede işitme kaybı olma oranının normal doğan çocuklarda 1000'de 1-2 kadar; riskli bebeklerde ise 1000'de 3-4 kadar görülebildiğini ifade ediyor. Bu çocuklarda izlenen yolu Doç. Dr. Yumuşakhuylu, ""Biyonik kulak olarak da bilinen koklear implant cihazını kulak salyangozunun içine yerleştirerek tekrar duymalarını sağlayabiliyoruz"" diye anlatıyor. Bazı çocuklar ise işitme sinirinin gelişmemesi nedeniyle sorunlar yaşayabiliyor. Doç. Dr. Yumuşakhuylu, ""Bu çocuklarda her iki kulakta işitme siniri hiç gelişmediği takdirde beyin sapında işitme çekirdeğinin olduğu alana bir elektrot yerleştirerek beyin sapı implantıyla işitmelerini tekrar sağlayabiliyoruz"" diyor.   Sonradan gelişen işitme kayıpları Bir de sonradan gelişen işitme kayıpları var... Bunların sebepleri çok çeşitli olabiliyor: ""Mesela çocuk kulağına yabancı cisim sokmuş olabilir. Bazen anneler kulak çöpüyle temizlerken pamuk çocuğun kulağında kalabiliyor. Bu tarz basit bir sebepten dolayı da çocuk duyamayabilir. Veya kulak içinde üretilen kulak salgısı -halk arasında kulak kiri olarak biliniyor- normalde dışarıya doğru atılır ama bu mekanizma bozulursa, bazı çocuklarda çok aşırı kulak kiri sebebiyle de basit iletim tipi bir işitme kaybı olabiliyor. Bunların tedavisinde bir aspiratörle veya bir aletle, yabancı cismi veya kulak kirini rahatlıkla temizleyebiliyoruz. Ve çocuğun işitmesi tekrar normale dönmüş oluyor."" Bunun dışında özellikle ilk 5 yaşta sık görülen iki hastalık işitme kaybına sebep olabiliyor. Bunlardan bir tanesi akut orta kulak iltihabı. Genellikle üst solunum yolu enfeksiyonunu takiben bakteriyel bir etken sebebiyle gelişiyor. Bu hastalıkta çok şiddetli kulak ağrısıyla birlikte yüksek ateş oluyor. Aynı zamanda beraberinde işitme kaybı da görülüyor. Genellikle de antibiyotik tedavisiyle düzeliyor. Akut orta kulak iltihabı ihmal edilmemeli Akut orta kulak iltihabı veya kulakta sıvı birikimi hastalığının tedavisinin ihmal edilmemesi gerekiyor. Çünkü uzun yıllar boyunca tedavi edilmeyen çocuklarda kronik orta kulak iltihabı veya ""kolesteatom"" denilen kemikleri eriten bir hastalık ortaya çıkabiliyor: “Bunun da uzun dönemde hem kalıcı işitme kaybı yapma riski var hem de daha ciddi sağlık problemlerine yol açabiliyor. Örnek vermek gerekirse yüz felci beyin zarı iltihabı, menenjit, beyin apnesi, beyin damarlarında tıkanıklık, venöz tromboz yapabiliyor. İleri safhalarda özellikle şeker hastalığı da varsa beraberinde öldürücü seyredebilen malign kafa tabanı enfeksiyonuna bile sebep olabiliyor.”    Diğer sık rastlanılan rahatsızlığı ise Doç. Dr. Yumuşakhuylu'dan dinliyoruz: ""Seröz otitis media olarak adlandırdığımız orta kulakta sıvı birikmesi. Anne- babaların çok başını ağrıtabilen bir rahatsızlık. Orta kulakta sıvı birikmesi, akut orta kulak iltihabı sonrası iyileşme döneminde olabildiği gibi bununla alakasız olarak diğer üst solunum yolu enfeksiyonlarına bağlı veya geniz etinin çok büyük olmasına bağlı olarak da orta kulakta görülebilen bir hadise. Orta kulakta sıvı birikimi kulak ağrısı ve yüksek ateş olmadan sadece işitme kaybıyla ortaya çıkan bir durumdur. Ailelerin bu konuda dikkatli olması lazım. Eğer normal duyan bir çocuk bir süre sonra söylenilenleri iyi anlayamıyorsa, okul başarısı düşmeye başlamışsa orta kulakta sıvı birikiminden şüphelenmek lazım."" Bunun tedavisinde genellikle ilaç tedavisinin yeterli olduğunu ifade eden Doç. Dr. Yumuşakhuylu, ""İki-üç ay içinde ilaç tedavisiyle düzelmeyen çocuklarda ise kulak zarına küçük bir kesi yapıp, orta kulakta biriken sıvıyı temizliyoruz"" diyor ve ekliyor: ""Oraya bir kulak tüpü yerleştiriyoruz. Bu kulak tüpleri 2-3 ay içinde kendi kendine de düşebiliyor. Bazen uzun kalmasını istediğimiz tüpler de olabiliyor. Özel durumlarda ise, mesela yarık damaklı çocuklarda uzun süre tutabiliyoruz bu kulak tüplerini.""   Sinirsel tipte işitme kaybı kalıcı olabilir Bunlar dışında çocuklarda nadir de olsa, kulak kireçlenmesi, yani otoskleroza bağlı iletim tipi işitme kaybı görülebiliyor. Otoskleroza bağlı işitme kayıplarında çocuklar 10-12 yaşında ameliyat ediliyor. Ameliyat vakti gelene kadar da çocuklara işitme cihazı kullandırılıyor. Bazı genetik hastalıklarda yavaş yavaş ilerleyen sinirsel tipte işitme kaybı da ortaya çıkabilir. ""Bu çocuğun yaşı büyüdükçe yavaş yavaş işitmesinde zayıflamayla kendini gösteriyor"" diyen Doç. Dr. Yumuşakhuylu, ""Böyle bir durumda orta derecede bir işitme kaybı kalıcı hale de gelebilir, çocuk işitmesini tamamen de kaybedebilir"" şeklinde konuşuyor. Aileler dikkatli olmalı Peki aileler çocuklarında işitme kaybı olduğunu nasıl anlayabilir? Doç. Dr. Yumuşakhuylu gelişim takvimine dikkat çekerek uyarı yapıyor: ""Yenidoğan bir bebek üçüncü aydan itibaren seslere tepki vermeye başlıyor. 6-9’uncu ayda da artık başını sesin geldiği tarafa doğru çevirebiliyor. 10’uncu aydan sonra ise adı söylendiğinde tepki vermeye başlar. 18-24’üncü aydan sonra artık ilk kelimelerini çocuklar söylemeye başlarlar. Anne-baba bu süreci takip ettiklerinde eğer bir aksama görürlerse bir işitme kaybı olabileceğinden şüphelenmeleri lazım."" Daha ileri yaşlardaki çocuklarda ise genellikle seslenildiğinde dönüp bakmama, televizyonu yüksek sesle seyretme veya okul başarısının düşmeye başlaması gibi durumlarda işitme kaybından şüphelenmek gerekiyor.
  "
83,Ailelerini kaybeden çocukların hakları nasıl korunacak?,"Deprem bölgesinde çok sayıda çocuk ebeveynini kaybetti. Peki bu çocukların manevi ve maddi zararının tazmini nasıl sağlanacak, hakları nasıl korunacak? Süreç, yakınlarına teslim edilen çocuklar ile tamamen devlet koruması altında kalacak olanlar için farklı yürüyor.",Çocuk,https://www.trthaber.com/haber/cocuk/ailelerini-kaybeden-cocuklarin-haklari-nasil-korunacak-753939.html,"Kahramanmaraş merkezli depremlerin ardından çok sayıda kişi kayıpları için maddi ve manevi dava açacak, bölgede uğranılan zararın tazmini sağlanacak. Peki bu felakette ailesini ve yakınlarını kaybeden çocukların hakları nasıl korunacak, onlar adına süreci kim takip edecek? Depremde yakınlarını kaybetmenin yanı sıra evsiz kalan çocuklar için açılacak maddi ve manevi davalar, koruma tedbiri kapsamında koruyucu aileler ile Aile ve Sosyal Hizmetler Bakanlığı tarafından ele alınıyor. Herhangi bir aile yakınının korumasına verilen çocuklar için ise dava açılabilmesi vasi atanmasıyla mümkün. Davaların zaman aşımına uğramaması için de vasi atamasının kısa sürede yapılması öneriliyor. Hukukçu Pınar Hacıbektaşoğlu ile depremden etkilenen çocukların haklarını konuştuk.    Çocukların hakları nasıl korunacak? ""Panik havasında çocukların aileleriyle bir araya getirilmeleri, gelmeleri, aileleriyle buluşturulmaları her zaman sıkıntı yaratır. O yönüyle bütün çocuklar bulundukları andan itibaren ‘buluntu çocuk’ olarak değerlendirilir. Buluntu çocuklar ilk başta devlet koruması altına alınır. Bu süreçte kanunlar çerçevesinde, yönetmeliklerle nasıl hareket edileceği belirtilmiştir. Anne babası ile birinci derece yakınlarını kaybetmiş ama akrabaları hayatta olan çocukların prosedürü ile tamamen devlet koruması altında kalmaya devam edecek çocuklarınki ayrı yürütülüyor. Herhangi bir aile bireyi kalmayan birinci derecede akrabaları kalmamış olan çocuklar veya hiçbir şekilde akrabası kalmamış çocuklar, 2012'de çıkarılan koruyucu aile yönetmeliği kapsamında, Aile ve Sosyal Hizmetler Bakanlığı İl Müdürlükleri gözetiminde geçici koruma altına alınıyor."" Devlet korumasındaki çocukların hakları Bakanlık gözetiminde sürüyor ""Anne babalarını kaybetmiş çocukların örneğin yıkılan binayla ilgili müteahhide dava açma durumları, hukuk ve ceza davası açma hakları koruma tedbiri kapsamında koruyucu aile ile beraber Aile ve Sosyal Hizmetler Bakanlığı tarafından ele alınır.   Çocukların davaları Aile ve Sosyal Hizmetler Bakanlığı'nın yetkilendireceği hukukçular, avukatlar ve müşavirler tarafından takip edilir. Çocukların herhangi bir hakkına halel gelmez. Geçici koruma altında yine bir koruyucu aileye verilen çocukların bütün hukuki hakları Aile ve Sosyal Hizmetler Bakanlığı'nın müdahil olması nedeniyle dava açma, davaları takip yetkileri de var."" Akrabaya teslim edilen çocuklara vasi atanmadan dava açılamaz “Anne baba, doğal vasidir ve herhangi bir mahkeme kararına ihtiyaç duymaksızın çocukları adına her türlü davayı açabilir. Anne baba dışında doğal vasilik söz konusu olmadığından eğer çocuklar yakınlık dereceleri fark etmeden herhangi bir akrabaya teslim edilmiş ise çocuklar adına doğrudan dava açılması mümkün olmayacaktır. Yani doğrudan bir halanın yeğeni adına dava açma yetkisi olmayacaktır.   Bu durumda akrabaların vesayet makamıyla hareket eden sulh hukuk mahkemelerine başvurarak çocuklara vasi olarak atanmaları gerekir. Ancak bu durumda sulh hukuk mahkemeleri akrabaların isteğine bağlı kalmaksızın gerekli emniyet soruşturması araştırması yapar. Bazen talep edeni değil de kendi bünyesinde bir vasi tayinine de gidebilir. Burada talepte bulunan aile bireyinin çocukla menfaat çatışması içinde olmaması gerekir."" Vasi tayini neden kısa sürede yapılmalı? ""Hukuk davalarının belli süreleri vardır. Örneğin maddi tazminat haksız değerin gerçekleştiği tarihten itibaren bir yıl, ceza davalarının altı ay gibi süreleri var. Ancak OHAL ilan edildiği için OHAL bölgesinde açılacak davalarla ilgili Adalet Bakanlığı'nın da ayrı bir genelgesi oldu. O genelge kapsamında yine bu genel hükümlere ve sürelere dikkat edilerek davalar açılacaktır. Çocuk adına ‘İki sene sonra, üç sene sonra dava açayım’ diye düşünürlerse açlıkları dava, zaman aşımına uğrayabilir. Açacakları davanın genel hükümler çerçevesindeki hak düşürücü ve zaman aşımı türevine dikkat etmeleri lazım."" Hangi davalar açılabilir? ""Bu çocuklar annesiz babasız kaldıkları gibi evsiz de kaldılar. Ayrıca bu çocuklar anne ve babalarının ömür boyu desteğinden mahrum kaldılar. Bizim hukuk dava tekniğinde destekten yoksun kalma tazminatı olarak nitelendirilen davalar vardır. Ayrıca çocukların maddi ve manevi olarak bireysel şekilde uğradıkları zararlar var. Anne babaları veya yakınlarının ölümünden dolayı ıstırap, elem, keder noktasında büyük bir acı içinde olma durumları vardır. Bu da manevi tazminat dediğimiz davaların gerekçesidir. Anne babalarının veya yakınlarının ölümüne taksirle veya bilinçli taksir veya bilinçsiz kast dediğimiz Türk Ceza Kanunu'nda düzenlenen kusurlu davranışlardan birini gerçekleştiren müteahhitlere karşı, kamu kurumlarına karşı ceza davaları ve suç duyurularında bulunma hakları vardır.""
 "
84,Çocuklarda regresyon: Daha küçük yaşlara dönmek,"Depremlerin üstünden bir ayı aşkın süre geçti. Uzmanlar kaygı, korku gibi belirtileri hala ilk günkü yoğunlukta yaşayan çocuklar için uyarıda bulunuyor. Özellikle de “Küçük yaş grubunun özelliklerini yeniden göstermeye başlamak” olarak ifade edilen regresyona dikkat çekiyor.",Çocuk,https://www.trthaber.com/haber/cocuk/cocuklarda-regresyon-daha-kucuk-yaslara-donmek-753238.html,"Depremi takip eden ilk haftalarda ortaya çıkan ağır kaygı, korku belirtileri birçok kişide zamanla azalmaya başlasa da bazı kişiler bu duygularla başa çıkmakta hala zorlanıyor. Uzmanlar belirtileri artarak devam eden ya da hiç azalma göstermeyen kişilerin psikolojik tedavi almaya başlaması yönünde uyarıda bulunuyor. Bu yoğun duygulardan en çok çocuklar etkileniyor. Depremlerle sarsılan güven duygusu ve geleceğe yönelik belirsizlik hissinin artması, her yaş grubundaki çocukta farklı belirtilerle kendini gösteriyor. Çocuklara söylenen ""Sen güçlüsün, ağabey ya da ablasın, kardeşine sen göz kulak olacaksın” şeklindeki yönlendirmeler ise her ne kadar iyi niyetli olsa da çocukları negatif etkiliyor. Psikiyatri Uzmanı Doç. Dr. Melek Gözde Luş ile azalmayan belirtilerin ne anlama geldiğini ve çocuklarda regresyonu konuştuk. Ne zaman müdahale etmek gerekir, hangi çocuklara dikkat etmeli sorularına yanıt aradık.    Regresyon nedir? Ne zaman yardım almak gerekir? ""Regresyon özellikle ilkokula yeni başlayan çocukların, daha küçük yaş gruplarının özelliklerini göstermesi... Mesela tuvalet kaçırma, bebek gibi konuşma, öfke davranışları, anneden ayrılamama, yalnız yatamama, parmak emme davranışlarının bütünü diyebiliriz. Önemli olan aslında bunun hemen görülmesi değil, ne kadar sürdüğü, ne kadar süre sonra hala görüldüğü. Çünkü travmanın şiddetine göre gelişen bir takım belirtiler ilk başta çok normal."" ""Bir ayı geçtiyse müdahale etmek gerekiyor"" ""Akut dediğimiz, ilk bir iki hafta içerisinde bir takım sorunların görülmesini biz zaten doğal karşılıyoruz. Fakat bir ayı aşkın bir süreçte artarak, şekil değiştirerek devam ediyorsa artık bizim müdahale etmemizi gerektiren bir durum ortaya çıkmış demektir. Bu açıdan bir ay önemli bir süre bizim için. Travmayı birebir yaşayan bir çocuğun bu belirtileri göstermesi beklenen bir durum. Ama sadece televizyondan duyan ya da ailesi konuştuğu için etkilenen çocuklarda beklenmedik olarak karşılayabiliriz. Ancak deprem bölgesindeki çocuklarda da azalmadan devam ediyorsa belirtiler, artık yardıma ihtiyaç oluşturan bir sürece doğru gidiyoruz denilebilir. Çünkü bir ay sonra hala görülmesi, başka sorunların da eklenmesi bizce artık problem olmaya başlamış demektir. "" Hangi çocuklar daha çok etkileniyor? ""Televizyondan duymak ya da duyarak etkilenmek aslında travma olarak adlandırdığımız bir şey değil. Olaya direkt birebir maruz kalmak gerekiyor travma diyebilmemiz için. Ama tabii bu çocukların etkilenmediği anlamına gelmiyor ve bundan korkabiliyorlar. Çocukların etkilenme şekli bireysel özelliklerine göre değişiyor.   Her çocuk bundan etkilenecek, bu şekilde sorun yaşayacak değil. Çok hafif düzeyde de etkilenebilirler. Belki birkaç gün bu korkuyu yaşayabilir, dillendirebilir sonra normal hayatına devam edebilir. Çok duyarlı ya da başka patolojiye sahip bir çocuklar, mesela bizim kaygı-anksiyete bozukluğu dediğimiz bir takım korkular geliştirerek bize gelebiliyorlar."" Okulların açılması çocuklar için neden önemli? ""Çocukların kendi normal rutinlerine bir an önce dönebilmeleri çok önemli. Okulların açılmasını bunun için çok önemsiyorduk biz. Küçük çocukların oyun oynamaları, arkadaş gruplarından uzak kalmamaları, normal rutinde yaptıkları şeyleri yapmaya başlamaları kalıcı bir sorun olmamasına yardımcı olacaktır. Bir süre sonra artık kendi normal seyrinde gidiyorsa zaten çocukta kalıcı bir sorun haline gelmemiş demektir. Ama tabii birebir travmayı yaşayan bir çocuk için daha dikkatli olmak gerekir. ""   Çocuklara sorumluluk yüklemek negatif sonuçlar ortaya çıkarabilir ""Sen ağabeysin, ablasın, sen göz kulak olacaksın kardeşine gibi yönlendirmeler yapmamak gerekiyor. Bizim pozitif gibi gördüğümüz ama aslında çocuğu yanlış yönlendirecek cümleler bunlar. Sorumluluklar vermemek, başkalarına örnek olacaksın ya da sen güçlü olmalısın, ağlamamalısın gibi cümlelerden uzak durmak gerekir. Çocuğun kendi duygularını göstermesine izin vermek, o duyguları anladığımızı hissettirmemiz gerekiyor."" Güven duygusunun iyileştirici etkisi “Güvende hissetmek ve olmak en büyük ihtiyaç. Belki biraz daha bunu vurgulayarak, güvende olduğu hissini yaratmak, bakım verenlerin yapması gereken en önemli şey. Bu şekilde atlatmaya çalışmak çok mantıklı diye düşünüyorum.   Fiziksel şartların çocuğun güvenlik ihtiyacını karşılaması çok önemli. Çocuk kendini öncelikle güvende hissedecek. Ebeveynlerden birinin ya da ikisinin birden kaybı varsa, bu çocuğun güvenlik ihtiyacı çok ön planda olacaktır. Sonrasında da çocuğun kendi bireysel ihtiyaçlarını gözeterek sizi yönlendirmesine izin vermek önemli. “ Ne zaman uzman yardımı almak gerekiyor? “On iki yaşına kadar soyut düşünce gelişmiyor. Okul çocuklarında dikkat eksikliği, ilgisizlik, kafası karışık gibi görünme, uykusuzluk, okula gitmek istememe, isteksizlik, çeşitli görevleri yerine getirememe, iştahsızlık görülebiliyor. Ergenlerde keza depresif belirtiler, arkadaş gruplarında olmak istememe, yalnız kalmak isteği gibi belirtiler ailelerin dikkatini çekiyorsa yardım almalarında fayda var. Eğer bunlar gündelik hayatı çok etkiliyorsa, dikkati çeken, öğretmenlerin gözüne takılan bir durum varsa, artık o zaman gerçekten bir uzmana danışmakta fayda var.""
 "
85,Depremden etkilenen çocuklar için oyun neden önemli?,"Deprem bölgesindeki çocuklar için çok sayıda etkinlik yapılıyor, çeşitli oyunlarla travmayı atlatmaları için çaba harcanıyor. Zira böyle bir afet sonrası oyun çocukların travmalarını atlatmalarına yardımcı oluyor. Peki depremden etkilenen çocuklar için oyun ne ifade ediyor?",Çocuk,https://www.trthaber.com/haber/cocuk/depremden-etkilenen-cocuklar-icin-oyun-neden-onemli-751764.html,"Kahramanmaraş merkezli depremlerden binlerce çocuk etkilendi. Kimi en yakınlarını, evini, kimi arkadaşlarını, öğretmenlerini kaybetti. Bölgeye çocukların ihtiyaçlarının karşılanması için ise Türkiye'nin dört bir yanından destek yağdı. O desteklerden biri de, oyuncaklar... Çünkü deprem bölgesindeki çocuklar için ""oyun"" sanılandan çok daha fazlasını ifade ediyor. İstanbul Bilgi Üniversitesi Travma ve Afet Çalışmaları Uygulamalı Ruh Sağlığı Programı Öğretim Üyesi, aynı zamanda Çocuk ve Ergen Psikiyatrisi Uzmanı Prof. Dr. Işık Karakaya ile deprem bölgesindeki çocuklar için oyunun önemini konuştuk. Prof. Işık Karakaya, ""Yetişkinler paylaşarak sorunlarını aşmaya çalışırken, çocuklar bunu oyun aracılığıyla yapıyor. Bu nedenle onlara oynayabilecekleri alan ve fırsatlar tanınması gerekiyor"" diyor.    Çocuklar oyunu ""dil"" olarak kullanıyor ""Biz yetişkinler yaşadığımız deneyimi tekrar tekrar anlatma ihtiyacı duyuyoruz. Belki karşımızdaki beşinci kez dinliyor ama biz aslında o bilgiyi kendi zihnimizde olgunlaştırabilmek için anlatıyoruz. Çocuklar ise sözel becerileri yeterince gelişmediği noktada bunu oyun aracılığıyla yapıyor. Yani oyunu bir dil olarak kullanıyor. Çünkü bu deneyimi bir şekilde aktarmaları lazım. Travmatik deneyimi unutmak gibi bir şey söz konusu değil. Artık onların zihninde çok önemli bir yer olacak, önemli bir anı olarak kalacak. Ama hedef, bu travmatik deneyimi ileriki dönemde hatırladıklarında şimdiki kadar duygusal yük altında kalmamaları. Dolayısıyla sizin yaptığınız hiçbir aktivite o deneyimi unutmalarına yardımcı olmayacak. Sadece kontrol sağlamalarını, travmatik anının yarattığı olumsuz duygular üzerinde kontrol sağlamayı hedeflemek gibi bir derdimiz var bizim aslında. O nedenle oyun oynamalarına fırsat verecek ortamlar yaratmak onlar için sağlıklı bir yöntem."" Oyunlar yaş gruplarına göre seçilmeli ""Örneğin okul öncesi çocuklarda daha fazla motor becerilerini geliştirecek oyuncaklar seçilebilir. Daha oyun çağına gelindiğinde, aile oyunları kurma, yaşadıkları deneyimi aktarabilecekleri materyallerle; tamir aletleri, tıbbi gereçler içeren oyunlar olabilir. Bilişsel fonksiyonlarını destekleyecek yapbozlar, puzzlelar, legolar tercih edilebilir. Tabi koşulların da zorluğu düşünülerek bunları seçerken dikkat etmek lazım.   Bu çocukların aynı zamanda normal gelişimsel süreçlerini de desteklemek gibi bir görevimiz var. Çünkü travmatik deneyimlerin çocuklarda bozduğu şey aslında gelişim basamakları. Dolayısıyla o gelişimsel ihtiyaçlarına yönelik oyuncakları da seçmekte yarar var. Her yaş için de mutlaka resim yapabilmelerini sağlayacak boyalar, kalemler, resim defterleri ya da farklı el becerilerini geliştirecek makas, kağıt gibi çalışmalar yapabileceği materyalleri de bulundurmak gerekiyor."" Bazı oyuncaklar çocukların travmasını tetikleyebilir mi? ""Çocuklar oyunlar aracılığıyla yaşadıklarını yeniden deneyimleyip onlar üzerinde bir kontrol duygusuna ulaşmaya çalışır. Dolayısıyla da onlara verdiğiniz herhangi bir materyal aracılığıyla bu deneyimi yeniden yaşama eğiliminde olabilirler. Bu nedenle travma tetikleyebileceği düşünülen kepçe, kamyon, jenga vermek sakıncalı bir davranış değil. Çocuklar her halükarda ellerindeki materyalleri kullanarak bu deneyim üzerinde bir kontrol dokusu kazanmaya çalışıyorlar.   Depremden etkilenen çocuklara umutlu bir sonu olan kitapların verilmesini tercih ediyoruz. Çünkü bu çocukların en çok ihtiyacı olan şeylerden birisi de umut. Umutların yitirildiği bir noktada yaşıyorlar şu anda. Çözümler bulunabilen yeniden hayata umutla bakılabilen, çocuğa farklı çıkar yollar bulması için yardımcı olan öyküler onlar için sağlıklı olacaktır."" Rutine dönmek iyileşme sürecini hızlandıracak ""İnsanlar tabii ilk dönemde gerçekten bu bölgelere fazlaca yardım götürme eğiliminde oluyorlar. Sonra ister istemez herkes kendi döngüsüne geri dönüyor. O noktada da hem çocuklar hem yetişkinler gerçekle yeniden yüzleşmeye, kayıplarıyla yeniden yüzleşmeye başlıyorlar ama bu iyileşme açısından da önemli bir fırsat. Yani kendi güçlerini fark etmek, kendi kaynaklarını fark etme noktasında da bir fırsat yaratabiliyor. Tabii çocukların perspektifinden bakarsak insanların destekleri azaldıktan sonra rutinlerine geri dönebilmek için de sistemin onları desteklemesi lazım. Örneğin Milli Eğitim Bakanlığımız okulların en kısa zamanda açacağını ilan etti çünkü çocukların ihtiyacı olan şey rutine dönmek. Orada kendilerini daha güvende hissederler. O yardımlar çekilse dahi akranlarıyla birlikte olabildiği okul sistemine dahil edildiklerinde iyileşme süreçleri daha da hızlanacaktır diye düşünüyorum."""
86,Depremden etkilenen çocuklara mektup arkadaşı aranıyor,"Kahramanmaraş depremlerinin açtığı yaraları 7’den 70’e herkes sarmaya çalışıyor. Milyonlarca kişinin yaşamını etkileyen felaket sonrası hassas grupların başında çocuklar geliyor. ""Mektup Arkadaşı"" projesi ile Türkiye'nin her köşesinden insanlar, depremden etkilenen çocuklarla gönül köprüsü kuruyor.",Çocuk,https://www.trthaber.com/haber/cocuk/depremden-etkilenen-cocuklara-mektup-arkadasi-araniyor-750638.html,"Depremden kurtularak aileleriyle çadır kentlere, geçici barınma noktalarına ya da başka şehirlerdeki yakınlarının yanına yerleşen çocuklara destek için başlatılan ‘Mektup Arkadaşlığı’ projesi ile depremin yaraları sarılmaya çalışılıyor. Proje, depremden etkilenen 7 yaşındaki Alperen'in “Ben okumayı çok seviyorum, bana mektup yazar mısın?” çağrısıyla başladı. Bu çağrıya kulak veren Farkındalık Eğitmeni Gürçin Gökçebağ'ın Alperen'in isteğini sosyal medyada duyurmasıyla proje çığ gibi büyüdü. Gürçin Gökçebağ’a bu projede Psikolojik Danışman Elif Nazlı Karabacak ve Sürdürülebilirlik ve İletişim Uzmanı Begüm Yağcı da destek oluyor. “Bir anda e-postama binlerce mektup gelmeye başladı” Gökçebağ, mektup arkadaşı talebine depremden etkilenen başka çocukların da katılmasıyla büyüyen projelerini şöyle anlatıyor: “Alperen'in 'Ben okumayı çok seviyorum, bunun için bana mektup yazabilir misiniz?' demesiyle biz de 'Tabii!' dedik hemen, çok heyecanlandık. Bunu, belki başkaları da yazar diye, sosyal medya hesabımda paylaştım. Bu paylaşımın ardından çevrem, öğrencilerim, herkes bir anda yazmaya başladı. Sonra bunu başka depremzede miniklerimize de yapabilir miyim derken onlara ulaştık. Ve en nihayetinde proje gittikçe büyüdü. Ve şu anda depremden etkilenen yaklaşık 30 miniğimize mektuplar yazıldı. Hala da yazılmaya devam ediyor.”    Gökçebağ’ın sosyal medyadaki paylaşımı yoğun bir ilgi gördü. Bunun uzun bir yol olduğunu fark eden Gökçebağ, daha sağlam adımlarla yürüyebilmek için uzman isimleri bir araya getirdi.  “Bir anda e-postama binlerce mektup gelmeye başladı. Ben bunları tek tek okuyamazdım. Bu yüzden bir psikolojik danışman ile çalışmam gerektiğine karar verdim. Psikolojik Danışman Elif Nazlı Karabacak ile birlik olduk. Onunla devam ederken bu projeyi nasıl sürdürülebilir kılarız, nasıl büyütebiliriz, nasıl daha farklı yerlere erişebiliriz diye düşünürken, ekibimizin üçüncü bir üyesi sevgili Begüm Yağcı da bize katıldı. Şimdi üçümüz bu projeyi yürütüyoruz. Lakin şu an arka planda çalışan psikologlar, psikiyatristler, pedagoglar da var.” Uzmanlar her bir mektubu tek tek inceleyerek, çocuklara ulaştırmadan önce onlar için yeni sorun veya problem olabilecek bir detay içermediğinden emin olmaya çalışıyorlar. “Kalbinde mektup yazmayı seven herkes mektup arkadaşı olabilir” Sürdürülebilirlik ve İletişim Uzmanı Begüm Yağcı da yazma sevgisi olan herkesin çocuklara mektup arkadaşı olabileceğini söylüyor.    “Mektup arkadaşlığı için herhangi bir yaş sınırı koymuyoruz. Çünkü iletişim kurmak isteyen herkes bunu yapabilir. Biz zaten o çocukların çok hassas bir durumu olduğu için mektuplarda yazılan her şeyi okuyoruz. İçerik olarak çocukları rahatsız etmeyecek, üzmeyecek bir yapı oluşturmak için bu konularda uzman arkadaşlarımız yazılanları ve çizilenleri özenle analiz ediyorlar.” Mektuplar kimi zaman zarflara konularak elden, kimi zaman da e-posta yoluyla ulaştırılıyor. Bu tamamen ebeveynlerin ve çocuklarının bulundukları yerlerdeki koşullara bağlı.    “İyi ki yazmışım çünkü ona yazmak bana da çok iyi geldi” Bazı aileler, çocukların mektuplar ellerine geçtiğinde yaşadığı sevinci projeyi yürüten ekiple paylaşıyor. Yani bir anlamda geri bildirim de alıyorlar. Yağcı, mektuplarına çocukların verdiği tepkileri şu sözlerle anlattı: “Onların mektup okuduğunda, aldığında neler yaptığını görüyoruz. Bunu gördüğümüzde biz ağlıyoruz. O kadar mutlu oluyorlar ki. Mektup kağıtlarını seviyorlar. Okurken kendilerini değerli, kıymetli ve yalnızlık hissinden uzak hissediyorlar. Başlattığımız bu yolculuğun en güzel tarafı da bu. Çünkü o çocuğun gözünde o mutluluğu görüyorsunuz. Dünyanın en güzel şeyi bence bir çocuğu sevindirmek. Kendilerini ne kadar kıymetli hissettiklerini görüyorsunuz.” Yazmanın iyileştirici bir gücü olduğuna inanan Yağcı, bunun mektubu alan çocuklar kadar mektubu yazan kişilere de iyi geldiğine dikkat çekiyor. “Mektupların çocuklara yaşattığı mutluluk hepimizde aynı şekilde bir duygu yaşatıyor. Mektup yazan arkadaşlarımızla da iletişimimiz devam ediyor. Şunu söyleyen çok, 'İyi ki yazmışım. Çünkü ona yazmak bana da çok iyi geldi'. Yani yazmanın iyileştirici bir gücü var sizin için de.”    “Yalnız olmadığını bilmek iyileştirir” “Depremin yaşandığı andan itibaren destek ve dayanışma anlamında muhteşem bir kültüre sahip olduğumuzu gördük” diyen Gürçin Gökçebağ, ‘Mektup Arkadaşı Aranıyor’ projesiyle en önemli ihtiyaçlardan biri olan ‘ilişki’ açığını da kapattıklarını düşünüyor. “Herkes elinden geldiğince deprem bölgelerine maddi manevi destek verdi. Lakin belki de en temel ihtiyacımız olan ilişki ihtiyacını unutmuşuz. Çünkü yalnız olmadığını bilmek iyileştirir. Aynı problemlerden başkalarının da geçtiğini bilmek, görülmek iyileştirir. Şu anda oradaki miniklerimizin birçoğu görülmediğini ya da “farklı” olduğunu düşünüyor. Görülmek çok temel bir ihtiyaçtır. Bu süreçte yorulduk ve yorulmaya devam edeceğiz. Çünkü yol çok uzun ve boyutlu. Yine de o çocukların bir ihtiyacına cevap vermek için bu projenin çok kıymetli olduğunu düşünüyorum.” Gökçebağ, her mektubun, mektuptaki her kelimenin birer dilek olduğuna vurgu yapıyor: “Hani bir dilek dileriz, 'İyi olmanı diliyorum, sağlıklı olmanı diliyorum, mutlu olmanı diliyorum' deriz. Biz bunu dilediğimizde bunun nereye gittiğini bilmeyiz ama bunu demeye devam ederiz. Ben bu mektupları da gönderilen birer dilek olarak değerlendiriyorum. Ve o dilekler yerlerine, o miniklerin kalplerine, zihinlerine ulaşıyor. Bu anlamda mektup arkadaşı olmanın da böyle bir sağaltıcı yönü var.” “Ben depremzede bir çocuk olsaydım ne okumak isterdim?” Psikolojik Danışman Elif Nazlı Karabacak ise mektupları titizlikle incelemekte oldukça önemli bir rol oynuyor. Depremzede çocukları rahatsız edecek herhangi bir içerik yoksa koordinasyon sağlanıyor ve mektuplar sahiplerine gönderiliyor.    Peki, çocuklar kendilerine gönderilen mektuplarda en çok neyi okumaktan veya görmekten hoşlanıyor? Karabacak bunun cevabını şöyle verdi: “Çocuklar mektupları okurken gelen güzel dilekleri ve bu dileklerin sahiplerinin kim olduğunu tanımaktan hoşlanıyorlar. Kendi isimleriyle ilgili şiirler yazılınca çok fazla hoşlarına gidiyor. Veya kendi hayatıyla ilgili bir şeyler paylaşanlar çok hoşlarına gidiyor. Örneğin kendisini anlatanlar, kendi çocuğunu anlatanlar, kendi hikayelerinden bahsedenler var. Yani insanlar kendilerinden bahsettikçe çocuklar aslında onları tanımış oluyor ve büyük ihtimalle daha fazla bağ kuruyorlar. O yüzden bunlar onların çok fazla hoşuna gidiyor.” Depremzede çocuklara mektup yazarken bunları okuyanların yalnızca birer çocuk olduğunu ve oldukça hassas bir dönemden geçtiklerini hiçbir zaman unutmamak gerektiğini söyleyen Karabacak, şunları söyledi: “Mektuplar şöyle düşünerek yazılmalı; 'Ben depremzede bir çocuk olsaydım ne okumak isterdim?' Herkes acısını paylaşmak, geçmiş olsun demek istiyor. Ama zaten o insanların etrafında çok fazla acı var. Mektubu okuduklarında daha neşeli şeyler görmek istiyorlar. Bu yüzden deprem, enkaz, kayıp veya doğal afet gibi kelimelerin kullanılmaması gerekiyor mektuplarda.”    Çocukların ‘başa çıkma mekanizması’ henüz gelişmediği için güzel içerikler görmeye ve okumaya ihtiyacı olduğunu söyleyen Karabacak, ilişkilerin iyileştirici bir gücü olduğundan mektup arkadaşlığının çocuk psikolojisi üzerindeki önemine dikkat çekti. “Güzel mektuplar geldiğinde çocuklar, dünyanın güvensiz bir yer olduğu veya bu olumsuzlukların kendisi yüzünden yaşandığı gibi yanlış algılarından uzaklaşmış oluyorlar. Daha güvende, ilişki içinde hissediyorlar. Çünkü ilişkiler her zaman iyileştirir. İnsan sosyal bir varlık olduğu için her zaman bir ilişkiye muhtacız. Çocuklarda özellikle başa çıkma mekanizmaları henüz gelişmediğinden büyüklerinin onlara yazdığı mektuplarda büyüklerin yaşadığı tecrübeleri görmek de ayrıca iyileştirici oluyor.”"
87,Deprem bölgesinden gelen çocukların okula adaptasyonu,Depremden bölgesinden göç eden çocuklar ya yeni okullarında eğitime başladı ya da başlayacak. Asrın felaketinden en çok zarar gören illerde ise okulların mart sonundan itibaren kademeli olarak açılması bekleniyor. Peki bu çapta büyük bir felaketi yaşayan çocuklar okullara nasıl adapte olacak? Uzmanlara göre en büyük görev öğretmenlere düşüyor.,Çocuk,https://www.trthaber.com/haber/cocuk/deprem-bolgesinden-gelen-cocuklarin-okula-adaptasyonu-750182.html,"Binlerce çocuk yakınlarını, tanıdıklarını, arkadaşlarını asrın felaketinde kaybetti. Depremden etkilenen çocuklar bu nedenle ""Fiziksel ve psikolojik incinebilirlikleri yüksek"" olarak tanımlanıyor. Çocukların eğitimlerine geri dönmeleri ise yaşadıkları travmayı atlatabilmeleri için büyük önem taşıyor. Ancak bu süreç hiç de kolay değil... Çocuk ve Ergen Klinik Psikoloğu Prof. Dr. Gülsen Erden ile depremden etkilenen çocuklara okullarda nasıl yaklaşılması gerektiğini konuştuk. Erden, öğretmenlerin ve okuldaki diğer öğrencilerin hazırlanmasının önemli olduğunu söylüyor.    Öğretmenlere büyük görev düşüyor Deprem bölgesinde olsun ya da olmasın etkilenen çocukların yeni okullarına adapte olabilmelerinde en büyük görev kuşkusuz öğretmenlere düşüyor. Ancak asrın felaketi herkes gibi öğretmenleri de derinden yaraladı. Prof. Dr. Gülsen Erden her şeye rağmen, öğretmenlerin deprem mağduru çocuklara yardımcı olabilmek için, öncelikle duygularını izleyerek, kendilerini sakinleştirebilmelerinin önemli olduğunu söylüyor. ""Kendileri de hala yoğun üzüntü, hayal kırıklığı, umutsuzluk veya kaygı yaşıyor olabilirler. O bölgede yaşayan yakınları zarar gören öğretmenlerimiz olabilir. Dolayısıyla öncelikle öğretmenlerin kendi duygu durumlarının farkında olmaları, gerekiyorsa yardım almaları ve hatta okul idarecilerinin ve il milli eğitim müdürlüklerinin bu konuda duyarlı olmaları gerekiyor. Çünkü ekstra bir yük oluyor öğretmenlerimizde."" Onlar ""incinebilirliği yüksek"" misafirler Sadece öğretmenler de değil, okuldaki diğer öğrencilerin de misafir gelecek çocuklara yönelik tutumları önemli. Dolayısıyla onların da ebeveynleri tarafından ""incinebilirliği yüksek"" arkadaşlarına karşı hazırlanmaları gerekiyor. Prof. Dr. Gülsen Erden bu hazırlığın nasıl yapılabileceğini şöyle anlatıyor:   ""Okullarına hem incinebilirlikleri yüksek hem de hem fiziksel ve psikolojik olarak yaşadıklarından etkilenmiş çocuklar geliyor. Bu nedenle onların da konuşmalarına ve davranışlarına dikkat etmeleri gerekiyor. Onları karşılayacak çocukların anne babaları, çocuklarını hazırlama konusunda yine tıpkı öğretmenlerde olduğu gibi kendi duygulanımlarının ve duygularının farkında olmaları, bunu düzenleyerek çocuklarıyla konuşmaları gerekiyor."" ""Depremzede sözcüğünü kullanmayın, konuşmak istemiyorlarsa zorlamayın"" Onlar depremden nedeniyle zarar görmüş çocuklar... Dolayısıyla yaşadıklarını hatırlatacak kelimeler ve davranışlar onların iyileşmesi önünde engel oluşturabilir. Prof. Dr. Gülsen Erden bu kelimelerden birinin ""depremzede"" ifadesi olduğunu söylüyor. ""Depreme ya da deprem bölgesinde yaşadıklarına ilişkin, konuşmak istemeyebilirler. Onlara bu konuda, konuşmak istemedikleri sürece bir soru yöneltmeyin. Onları incitecek sözler sarf etmeyin. Depremzede sözcüğünün kullanılmaması uygun olur. Deprem bölgesinden gelen veya Kahramanmaraş ilinden Malatya ilinden, Hatay ilinden gelen çocuklar olarak nitelendirilmeli."" Gülsen Erden, misafir öğrencilerin fiziksel ihtiyaçlarına karşı da arkadaşlarının duyarlı olmasını istiyor. Ailelerin paylaşmak konusunda çocuklarını teşvik etmelerinin önemine işaret ediyor. ""Kalemi eksik olabilir, silgisi eksik olabilir, defteri eksik olabilir. Bunları paylaşma konusunda teşvik edilebilirler. 'Bugün ben sana vereyim, sende zamanı gelince bana verirsin', 'Bende iki tane vardı, birini seve seve sana verebilirim' gibi olabilir. Bir başka şey, okuldaki çocukların okulu tanıtabilmesi çok önemli. Öğretmen odası nerede? Müdür odası nerede? Okulda bir psikolojik danışma servisi varsa o nerede? Hatta öğretmenlerimiz sınıfta bu çocuklar için daha duyarlı olan bir çocuğu, sınıf temsilcisi olarak seçebilir. Çocuklara okul konusunda rehberlik edebilir, yardımcı olabilir."" Öğretmenler dikkati dağınık çocukla nasıl bağ kurmalı? Her çocuk depremde yaşadıkları, yapısı ve yaşı dolayısıyla farklı tepkiler verebilir. Çocukların okula ve derse adapte olabilmesi ise zamanla ve öğretmenlerin çabasıyla mümkün olabilir diyor Prof. Dr. Gülsen Erden. Peki öğretmenler dikkatini toparlayamayan çocuklara nasıl yaklaşmalı? Bu soruyu örneklerle cevaplıyor: ""Deprem bölgesinden gelen çocuklarımız yoğun üzüntü, kaygı, korku yaşayabiliyor olacakları gibi dikkat dağınıklıkları da çok yüksek olabilir. Endişe edebilirler, ‘Kendi okudukları okuldaki sınıfın düzeyi ile geldikleri sınıfın düzeyi aynı olacak mı olmayacak mı?’ ya da arkadaş bulma öğretmenleriyle ilişkiler konusunda endişeleniyor olabilirler. Bu nedenle onları önce sınıfa ve öğretmene kaynaştırmak çok önemli. İlk yapılacak şey çocuklarla tanışmak ve sınıftaki çocukların birbirleriyle tanışmalarını sağlamak. Öğretmen kendisini tanıtacak. Sınıftaki öğrenciler birbirlerini tanıtacaklar.   Öğretmenlerimiz, çocukların dikkatinin dağıldığını, toparlayamadığını, dalıp gittiğini ve çok sessizleştiğini fark ediyorsa, bir şekilde çocuğun yanında olup onunla temas ederek onunla bağ kurmaya çalışmalı. 'Biliyorum dikkatini vermekte şu anda zorlanıyorsun. Ama anlayamadığın bir yer olursa lütfen bana sor' sözleriyle yardımcı olabilir çocuklara."" Gülsen Erden, sınıfa deprem bölgesinden yeni bir çocuk geldiğinde, derslerin bir süre aynı yoğunlukta devam etmemesinin daha uygun olacağını da söylüyor. ""İlk günlerde, bir hafta boyunca belki birkaç gün daha yoğun derslere girmek yerine, bu çocukların o sınıfla ve okul ortamıyla kaynaşmasını sağlayacak hatta o şehri tanımalarına yardımcı olacak etkinlikler yapmak çok daha doğru olabilir. Şehrin önemli kültürel noktalarını gezmek, müzik, oyun, sanatsal etkinlikler, bilmece-bulmaca çözmek vb. etkinlikler yapmak gibi... Çocukları daha eğlenceli bir aktiviteye ve paylaşıma yöneltebilmek önemli."" Okula adaptasyon yaşa ve çocuğa göre farklılık gösterebilir Peki hangi yaş grubu okula adaptasyonda daha çok zorluk yaşar? Prof. Dr. Gülsen Erden, bu durumun çocuğun yapısına göre değişkenlik göstereceğini söylüyor. ""Adaptasyon her yaş grubu için her çocuğun yaşadıklarıyla bağlı olarak zorluğu değişecektir. Bazı çocuklar için altı yaşında daha kolay olabilirken bazı çocuklar için altı-yedi yaşında daha zor olabilir. Ne yaşadı? Kaybı var mı? Anne baba kaybı var mı? Evlerindeki yıkım çok fazla mı? Enkaz altında ne kadar süre kaldı. Geleceğe ilişkin kendisine bakım veren kişilerin kaygıları çok mu yüksek? Çocuğun önceki yapısı nasıl? Bütün bunlar onun adaptasyon sürecini etkileyebilecek şeyler olabilir. Adaptasyon sürecini olumlu yönde etkilemek ise öğretmenlerin ve misafir gittikleri okuldaki çocukların davranışlarıyla yumuşatılabilecek bir süreçtir."" Küçük çocuklara fiziksel yakınlık gösterin, ergenleri dinleyin çocukların kontrol duygularını güçlendirin Her yaşın ihtiyacı farklı. Peki küçük çocuklar ve ergenlere nasıl davranmak gerekiyor? ""Küçük yaş grubundakilerde de yoğun adaptasyon sorunu olabilir. Küçük yaş grubuyla çalışırken onlara fiziksel olarak daha yakın olmak eğer çekingenlik göstermiyorlarsa izin verdikleri ölçüde sırtlarına, omuzlarına dokunabilmek önemli.   Ergenlerde ise onları dinlemeye hazır olduğunu göstermek öğretmenlere yardımcı olabilir. Onları anlamaya, dinlemeye ve paylaşımları konusunda onları desteklemeye hazır olduklarını hissettirmeleri önemli olabilir. Küçük çocuklarda altı, dokuz yaş arası çocuklarda özellikle hareketli oyunlar, dengeyi sağlayıcı oyunlar, bedeni koordine edebilecek oyunlar çok işe yararken, biraz daha büyük yaş çocuklarında bilişsel oyunlar, zeka oyunları, kutu oyunları çok işe yarayabilir."" Çocuklara güven duygusu aşılayın Çocuk çok mu sessiz kalıyor? Çok mu yalnız kalıyor? Çok mu uzak duruyor? Gülsen Erden öğretmenlerin çok yoğun tepkiler gösteren çocuklar kadar hiç tepki göstermeyenlere de dikkat etmeleri gerektiğini söylüyor. ""O çocuklarla daha çok daha yakından ilgilenilmesi gerekiyor. Bir de bu çocukların en temel ihtiyaçları güven ihtiyaçları çünkü bu çocukların yaşadıkları depremle birlikte alışageldiği düzen bozuldu. İnanç sistemleri sarsıldı. Bugüne olduğu kadar geleceğe ilişkin de korku ve endişe yaşamalarına sebep oldu. Deprem yeterlilik duygusunu zedeledi: Ben yapamadım, en koşamadım, en çıkamadım gibi... Kendilik değerlerinin ve güvenlerinin sarsılmasına sebep oldu. Belki kimi zaman suçluluk duymalarına sebep oldu. Bunun beraberinde de yoğun üzüntü, güçsüzlük ve kontrol kaybı yaşadılar. Bu nedenle bu çocuklara hem güven duygusunun aşılanması, hem de kontrol duygusunun tekrar kazandırılması lazım. Mesela ne yapmak ister sorulmalı? Nerede oturmak, hangi sırada oturmak ister sorulmalı? Ödevini ne zaman geçirmek ister? Bu gibi sorularla seçim hakkı tanınarak kontrol duygularının tekrar canlanması mümkün olabilsin. Güven duygusunun da böylece desteklenebilir. Bulunduğumuz yerde deprem olma ihtimali çok az. Binamız ve okulumuz güvende. Bununla ilgili bütün tedbirler alınmış gibi konuşularak da bulunduğu yere ilişkin güven duyması sağlanabilir. Aslında yanlarında olduğumuzu, onlara ve kendimize güvendiğimizi hissettirerek güven duygularının onarılması mümkün olacaktır.”
 "
88,Depremden etkilenen çocuklara Darüşşafaka eli,"Annesi ya da babası hayatta olmayan, maddi olanakları yetersiz öğrencilere 160 yıldır eğitim imkanı veren Darüşafaka Cemiyeti, deprem bölgesindeki çocuklara da elini uzattı. Afetzede ailelerin çocukları, Darüşşafaka ve Türkiye İş Bankası desteği ile 8 yıl tam burslu, yatılı eğitim görebilecek.",Çocuk,https://www.trthaber.com/haber/cocuk/depremden-etkilenen-cocuklara-darussafaka-eli-748150.html,"Önce depremzede öğrencilerin kardeşlerine, şimdi bölgedeki diğer çocuklara...
Darüşşafaka Cemiyeti Türkiye'yi sarsan depremin ardından, bölgedeki çocuklar için harekete geçti. İlk etapta Darüşşafaka öğrencilerinin her yaş ve sınıftan depremzede kardeşlerini misafir statüsünde okula kabul eden cemiyet, mayıs ayında afet bölgesindeki 4'üncü sınıf öğrencileri için bir sınav düzenleyecek. 100 çocuk 8 yıl burslu olarak Darüşşafaka'da eğitim görmeye başlayacak. Cemiyet, ilk yüze giremeyen öğrencileri de yalnız bırakmayacak. Onların eğitimi için de farklı illerde burs olanakları sağlamak amacıyla çalışmalar yapılacak. Uygulama önümüzdeki yıl da devam edecek. Tüm detayları Darüşşafaka Cemiyeti Yönetim Kurulu Başkanı Oğuz Güleç ile konuştuk.    Deprem bölgesinden 100 çocuk ""Daçkalı"" olacak Darüşşafaka her yıl 81 ilden 120 çocuğu sınavla okuluna kabul ediyor. Cemiyet bu sene de 120 çocuk alacak ama sadece 70 ilden... Afetten etkilenen 11 il için ise ek kontenjan açıldı. Darüşşafaka Cemiyeti Yönetim Kurulu Başkanı Oğuz Güleç, 100 depremzede öğrenciye kapılarını açacaklarını anlattı: ""Muhtemelen öğrenci sayısı çok daha fazla olduğu için bir sınav yapacağız. Bu sınavı da normalde yaptığımız şekilde değil, daha farklı bir değerlendirme düzenleyerek çocuklarımızı okula kabul edeceğiz. Birkaç sene bölgedeki sorunların devam etme olasılığı nedeniyle de muhtemelen bu uygulamamızı önümüzdeki sene de tekrarlayacağız. Oradaki çocukların eğitimlerine katkıda bulunmaya çalışacağız."" 21 Mayıs'ta 38 ilde sınav düzenlenecek Darüşşafaka 160 yıldır öğrencilerini sınavla seçiyor. Peki depremzede öğrenciler için nasıl bir düzenleme yapılacak? 21 Mayıs'ta 38 ilde sınav düzenleneceğini belirten Oğuz Güleç bu soruya şöyle açıklık getiriyor: ""Biz okula sadece 4'üncü sınıfı bitirmiş, 5'inci sınıfa gelen çocukları alıyoruz. Çünkü Darüşşafaka'nın kendine has bir kültürü var ve çocukları bu anlayışla büyütüyor. Abi kardeş, abla-kardeş ilişkisi Darüşşafaka'da egemendir ve bütün ömür boyu süren bir ilişkidir. Belki ülkemizin yaşadığı büyük felaket nedeniyle dönem içerisinde aradan almak zorunda kalacağımız koşullar da olacaktır. Bu sorun için için katkı vermek, Darüşşafaka olarak el uzatmak zorundayız. Bir takım şeylerden geçici olarak fedakarlık etmek suretiyle herkese ulaşmaya çalışacağız.""         Deprem bölgesi için baraj puanı olmayacak Darüşşafaka, sınavlarında baraj puanı ile başarı sıralaması yapıyor. Deprem bölgesinde ise baraj puanı sistemi uygulanmayacak. Güleç, afet bölgesi için yapılacak sınava ilişkin detayları anlattı: ""Sınavda başarı sıralaması olacak. En yüksek olandan en düşük olana sıralayacağız ve ilk 100'e giren, yaşı uygun olan bütün çocukları alacağız. Ama diğer illerdeki sınav tamamen baraj puanına tabii olacak. Depremzede çocuklar sınav açılan her ilden sınava girebilecek. İstanbul'da akrabasının yanında kalıyorsa o çocuk, İstanbul'dan sınava girebilecek."" Güleç sınava ilişkin sözlerini şöyle sürdürüyor: ""Hatay'a mutlaka gider kendi çadırımızı kurarız, sınavımızı yaparız. Bu şekilde beşinci, dördüncü sınıfı bitirilmiş çocuklar alacağız ve ve okulumuzda sekiz yıl onlara iyi bir eğitim vermeye çalışacağız."" Darüşşafaka'nın sınavda başarılı olamayan çocukları da yalnız bırakmayacağının altını çizen Güleç, sözlerini şöyle sürdürüyor: ""İlk yüze giremeyen çocuklar için de bölgelerinde burslu olarak okumaları için çalışacağız ve onlara da destek olacağız. Onlara okula giremeseler de, 'Darüşşafaka emin ol senin de yanında, eğitimine katkı sağlayalım. Sen de oku, biz de başarılarını izleyelim' diyoruz.Bölgeye katkı yapmak için başka çalışmalarımız da var ama bunlar henüz hazırlık aşamasında."" Afet bölgesinden 88 misafir öğrenci Cemiyet, Darüşşafaka öğrencilerinin her yaş ve sınıftan depremzede kardeşlerini de misafir statüsünde okula kabul etti. Oğuz Güleç, Güneydoğu'dan gelen öğrencilerinin büyük kısmının evlerinin hasar gördüğünü, Darüşşafaka'nın da öğrencilerin kardeşleri için harekete geçtiğini anlattı: ""Bizim şu anda 850 öğrencimiz var. 88 öğrencimiz depremden etkilenen on bir ilden geliyor. Çocuklarımızın evleri de yıkılmış olduğundan dolayı onların kardeşleri orada mahsur kalarak travmayı yaşar hale geldiler. Biz tabii ki çocuklarımızın mutluluğu açısından onların kardeşlerini de hangi sınıfta olduklarına bakılmaksızın, -5'inci sınıfla 12'inci sınıf arasında hangi sınıfta olursa olsun-  okulumuza aldık. Onları da geçici bir süre misafir edeceğiz. Eğitime devam etme imkanı sağlamış olacağız onlara. Okulları yapıldığında tekrar kendi okullarına dönecekler. Biz depremzede çocuklarımızın kardeşleri için elimizden geleni yapacağız. Akşamları ek ingilizce dersleri vererek onları okul hayatına alıştırmaya çalışacağız."" Türkiye İş Bankası desteği Depremzede çocuklar, Darüşşafaka'da 5'inci sınıftan başlayıp 12'inci sınıftan mezun oluncaya kadar 8 yıl tam burslu, yatılı ve nitelikli eğitimi Türkiye İş Bankası'nın desteğiyle alacak. Darüşşafaka, İş Bankası iş birliği ise çok daha eskiye dayanıyor. ""1939 Erzincan depreminde de oradan gelen öğrencileri İş Bankası okutmuştu. Türkiye İş Bankası, Soma'daki felaketten Gölcük'teki depreme her zaman Darüşşafaka'nın yanında oldu."" Güleç depremzede çocuklara psikolojik destek de verileceğini söyledi. ""Değişik kampanyalar yürütüyoruz çünkü bu çocukları aldığımız takdirde masraflarımızda büyük bir artış oluyor. İlave sınıflar, laboratuvarlar yapmak zorundayız. Yaşadıkları travmayı atlatmaları için psikolojik destekler vermemiz lazım. Bu masrafları da eminim ki Türk halkı destekleyecek ve bu çocukları geleceğin birer aydını olarak topluma kazandırmış olacağız. Darüşşafaka Cemiyeti Yönetim Kurulu Başkanı, aynı zamanda okulun 1972 mezunlarından olan Oğuz Güleç, 160. yılını kutlayan cemiyetin misyonu ve yapısını da şöyle anlattı. ""Darüşşafaka ilk kurulduğu 1863'ten beri eğitimde fırsat eşitliği misyonuyla kuruldu. Darüşşafaka tamamen hayırsever Türk insanının ve Türk şirketlerinin bağışlarıyla ayakta duran bir kuruluş. Tabii ki bize Cumhurbaşkanlığı ve Milli Eğitim Bakanlığı her türlü desteği veriyor. Fakat maddi destek olarak sadece halktan topladığımız bağışlarla çocukları okutuyoruz. Doğru yolda yürüdüğümüzü şöyle anlıyoruz ki, toplum içerisinde Darüşşafaka çok büyük kabul görüyor.""   Grafik: Nursel Cobuloğlu"
89,Çocuklarda depremin psikolojik etkisi,"Kimi yakınlarını kaybetti, kimi yaşıtlarının yaşadığı afeti kilometrelerce öteden takip etti. Çocuklar deprem bölgesinde olsun ya da olmasın, yaşanan felaketten ağır şekilde etkileniyor. Peki bu süreçte onlara nasıl yaklaşmak, Türkiye'nin acı gerçeği depremi nasıl anlatmak gerekiyor?",Çocuk,https://www.trthaber.com/haber/cocuk/cocuklarda-depremin-psikolojik-etkisi-746134.html,"Türkiye Kahramanmaraş'taki iki depremle sarsıldı. Asrın felaketi olarak nitelendirilen depremler sadece 10 ilde değil, tüm Türkiye'yi derin bir yasa sürükledi. Depremin travmatik etkilerini azaltmak için bölgede psikolojik ilk yardım hizmetleri devam ediyor. Felaketin travmatik sancıları yıllarca sürecek. Yaşananlara tam olarak anlam veremeyen, yakınlarını kaybeden çocukların travma sonrası stres bozukluğunu tedavi etmek için özenli çaba gerekiyor. Zira çocukların algı ve öğrenme kapasitesi yetişkinlerden farklı... Peki, tüm Türkiye'yi sarsan felaketin psikolojik etkileri çocuklarda nasıl takip edilmeli? Çocuk Psikiyatri Uzm. Prof. Dr. Özalp Ekinci ile konuştuk. Dikkat edilmesi gerekenleri madde madde sıraladık.    Çocuklara depremin ne olduğu anlatılmalı “Çocukların algılamaları ve etkilenme düzeyleri çok farklı. Tabii ki burada çocukların yaşlarına uygun açıklama yapmak lazım. Ergenlere bizlerin anladığı gibi anlatmak yerinde olur. Okul çağındaki çocuklara depremin açıklamasını yapmak doğru olacaktır çünkü çocuklar farklı şeyler anlarlar. Yani kabaca yer kabuğunda nasıl bir değişiklik olduğu, bu değişikliğin dünyada ne kadar sık olduğu, hangi ülkelerde olduğu, ülkemizde daha önce de olduğu ve yaraların sarıldığı gibi ve depremin kabaca, basit -hayat bilgisi kitabından da bakabilir aileler- tanımının yapılması faydalı olur. Çünkü çocuklar hastalıkları da bu tip olayları da biyolojik ya da mekanik yönleriyle anlarlar.”   Deprem bölgesindeki çocuklar... “Hayatı ikiye ayırmak lazım: Deprem bölgesi ve diğer iller... Deprem bölgesinde olanların durumu çok zor. Bir yakını göçüğün altında olan bir çocuğa, açıklama yapacak sağlıklı düşünebilen birini de bulmamız çok zor olur. Çünkü bu kayıplar tüm toplumun, ailelerin hepsinin paylaştığı durumlar. Aile içinde bir kayıp varsa, psikolojiyle ilgili bir profesyonelden destek almak yerinde olacaktır. Çünkü orada yakınların bunu anlatması da zor olur.” Acıyı çocuğun yaşına uygun şekilde anlatın “Ailenin tabii yaşadığı bir acı varsa, o acıyı paylaşmak doğru. Ama çocuğun anlayabileceği düzeyde. Çocuktan saklamak gizlemek değil, ilk andan itibaren çocuğun anlayacağı şekilde bu açıklamayı yapmak doğrusudur. Yapmamız gereken öncelikli kalabileceğimiz kadar sakin kalmak, duygularımızı yerinde doğru tonlarla, doğru düzeylerle aşırıya kaçırmadan çocuklara ifade etmek, saklamak değil, değiştirmek değil, ifade etmek ama aşırıya kaçmadan, çocukların anlayabileceği yaşa uygun açıklamalar yapmak.” Ailesinde kaybı olan çocuklar... “Ailesinden birini kaybetmiş olan çocuktan bunu saklamak çok yanlıştır. O anda olabilecek en basit açıklamayla duygularımızı ifade ederek ama duygularımızı aşırı yoğun ya da travmatik değil gerçek şekilde, normal sınırlar içinde ağlayarak, üzüntümüzü, acımızı anlatarak paylaşmak ve çocuğumuza sarılarak bu süreci yaşamak dışında burada bir çözüm yok ne yazık ki. Çünkü bu süreç, acı yaşanacak. Yavaş yavaş yaralar sarılacak.   Deprem bölgesinde kaybı olan, göçük altında annesi, babası olan, kardeşi olan birine bir formül yok. Çocuk eğer orada sarılmak istiyorsa tabii ki sarılmak doğru ama yanlış olan şu; sarılan bir çocuğa ebeveyn rolüyle sarılmak yanlış. Çünkü bunun devamı gelmez, bu kez çocuk kılır. Ama tabii ki orada çocuktan çocuğa bu durum değişir. Şaşkın, dehşet ifadesi içindeki çocuklar hiçbir ses de çıkarmayabilir. Yemek yemeyebilir. Bu tip çocukları yakın takip edeceğiz. Aile üyelerinden tanıdığı kişileri mutlaka bulmak lazım. Çocuğu çıkardık. Anne babasına ulaşamadık. Çocuğu hemen sisteme alalım. Bu doğru değil. Çocuğun tanıdığı, bildiği, güvendiği kişiler mutlaka vardır. Onlara ulaşmanın yolunu bulmak lazım. Çünkü öbür türlü çocuğun tepki vermemesi, korkmadığı anlamına gelmez. Çocuğun tabii ilk ihtiyacının moral bozukluğu değil, beslenme, barınma olduğunu unutmamak lazım. Temel ihtiyaçların giderilmesiyle birlikte çocuğun zaten fonksiyonlarının büyük oranda normale doğru geleceğini biliyoruz. Ama süreç uzun, her çocuğun ihtiyacı farklıdır.” Çocukların hangi tepkilerine dikkat etmek gerekir? “Çocukların verdiği tepkiler aynı değil. Bazılarında çok daha yoğun olacaktır. Bunlar nedir? Hiç dinmeyen ağlamalar, uykusuzluk, yemek yememe, annesinden ya da bakan kişiden hiç ayrılamama, mezarlığa gitme, göçük çevresinden ayrılmama, öfke, halüsinasyonlar, olmayan sesler duyma gibi çok yoğun belirtiler olan çocuklar olacaktır. Bu tip çocuklarda kısa dönemden itibaren psikiyatrik destek gerekir. Ama genellikle iki hafta içinde mutsuzluk, endişe, üzüntü, şok belirtilerinin azalmasını ve yavaş yavaş tekrar küçük adımlar da olsa hayata tekrar adım atmak beklediğimiz gelişimdir. Ama böyle olmayan belirgin şikayetleri olan ya da düzelmeyen, umutsuzluk, endişe, üzüntü ve kaygısı düzelmeyen çocuk ve gençlerin acilen psikiyatrik desteğe ihtiyacı var. Çok sayıda kurum, kuruluş tarafından bu hizmet veriliyor. Hepimiz bunun için hazırız.” Diğer illerdeki çocuklar için teknolojik cihaz sınırlaması yapın “Deprem bölgesinden gelen haberlere karşı mutlaka teknolojik cihaz sınırlaması yapmak lazım. Çocuklarla bu haberleri sınırlı paylaşmak yerinde olabilir. Yani hayatın aktığını gene çocuklara hissettirmek... Güvende olduklarını, bulundukları apartmanın güvende olduğunu, hep birlikte güvende, sağlıklı olduklarını, önlemleri aldıklarını, bu riski taşımadıklarını anlatmaları yerinde olur. Tabii ki bu önlemlerin de alınması gerekiyor.” Doğru kaynaklardan bilgi alın “Psikoloji, psikiyatri ile ilgili de internette başka ortamda artık binlerce şey paylaşıyor. Bu yanlış. Çünkü gerçekten depremden etkilenen bir bölgedesiniz. Bir bilgi almak istiyorsunuz. Herkes kimi zaman aynı, kimi zaman farklı farklı bilgiler paylaşıyor. Doğrusu ana arter bilgi kaynakları. Ne bunlar? , Sağlık Bakanlığı, Türkiye Psikiyatri Derneği, Türk Psikologlar Derneği, Türk Tabipler Birliği... Yani bu tip genel kaynakların bilgilerini paylaşmak doğrudur. Çünkü öbür türlü ufak eksikler, yanlışlıklar, çocukların, gençlerin, ailenin kafasını karıştırabilir.” Uzun dönemde etkilerin devam edeceğini unutmayın “Bu süreçte olayın uzun dönem etkileri olacaktır. İstanbul'da, Ankara'da başka illerde depremi yaşamayan illerde de çocukların yaygın korkuları ortaya çıkacaktır. Bunları yavaş yavaş kliniklerde göreceğiz. Normalde eşik altı düzeyinde kaygısı olan bazı çocuklar artık bir olumsuz haber duyduklarında, ses duyduklarında irkilme gibi tepkiler gösterecekler. Normalden daha fazla kaygılanacaklar. Bunlar da yavaş yavaş kliniklerde takip altına alınmalı. O bölgedeki çocuk ve gençler için olabilecek her türlü yardımı tabii ki o bölgedeki ilgili kurumların desteği ve talebi doğrultusunda yapmak lazım. Diğer illerdeki çocuklar için de açıklamaları hep aynı tondan, aynı net ifadelerle yapmak gerekiyor. Çocuğun anlamayacağı şekilde, aşırı ayrıntılarla değil...” Çocuklar depremin ayrıntısını sorarsa? “O noktalarda anne baba şunu diyecek; ‘Bunları büyüyünce anlatırım sana.’ Her şeyi illa da çocuğa bir rapor gibi vermeye gerek yok. Ama anlayacağı şekilde net ifade lazım. Konuşma çok acı, üzüntülü bir yere gidiyorsa ‘Çocuğum bunu ben sonra büyüyünce anlatacağım.’ deyip durdurmak doğrudur. Çocuk bunu anlar.” Enkazdan çıkarılanların görüntülerinin paylaşılması ileride travmayı tetikler mi? “Kurtarılmış bir çocuğun görüntüsü de dehşet içeriyor. Bunların tamamı bir yetişkinin gözünde başka, çocuğun gözünde başkadır. Bir çocuğun ailesini kaybetmiş olarak enkazdan çıkma görüntüsü, kanlı bir görüntüden daha çok olumsuz etki yapabilir. Anksiyete ve kaygı bozukluğuna biyolojik yatkınlığı olan çocuklarda bunlar belirli süre çocuğun zihninde kalabilir. Hatta bazen psikiyatrik tedavi olmaları gerekir. Ama tabii tüm çocuklarda değil. Artık paylaşmamak lazım. Yani toplum önünde, medyada ünlü olmak için bu tip görüntüleri paylaşmak çok acı. İllerimizin geldiği hali devamlı anlatmak yalnızca çocuk değil, yetişkinlerde de kaygı bozukluğu oranını artıracaktır. Bir süre sonra destek vermesi çok güç bir boyuta gelebilir. Yani acı görüntüleri içimizde yaşamak doğru, üzüleceğiz. Bundan kaçacağımız bir yer yok. Bu bizim yaşayacağımız büyük toplumsal bir acı. Ama her şeyi paylaşmak o çocuklar için risk.”
  Grafik: Hafize Yurt"
90,Kistik fibroziste erken teşhis hayati öneme sahip,"Akciğerden böbreklere pek çok organı etkileyen kistik fibrozis, genetik bir hastalık. Hayati önem taşıyan bu hastalık henüz yenidoğan döneminde teşhis edilerek tedavisine başlanıyor.",Çocuk,https://www.trthaber.com/haber/cocuk/kistik-fibroziste-erken-teshis-hayati-oneme-sahip-743165.html,"İnsanlar pek çok kalıtsal hastalıkla dünyaya gelebiliyor. Bunların kimi fark edilmeyerek tedavisinde geç kalınıyor. Kimi ise yapılan testler sayesinde henüz yenidoğan döneminde bile tespit edilerek erkenden tedavisine başlanıyor. Hayati risk taşıyan kistik fibrozis hastalığı işte bunlardan biri... Kistik fibrozis, Sağlık Bakanlığı’nın verilerine göre her 2000 ila 3500 doğumda bir görülen bir hastalık. Beyaz ırkta en fazla görülen genetik hastalık olarak biliniyor. Hastalığın erken dönemde teşhis edilerek bir an önce tedavisine başlanması hayati önem taşıyor. Türkiye’de bunun için gerekli adımlar 2015’te atıldı. Kistik fibrozis hastalığını teşhis etmek için gerekli test Yenidoğan Metabolik ve Endokrin Hastalık Tarama Programı’na (NTP) eklendi. Böylece hastalık bebek dünyaya geldiği andan itibaren tespit edilerek tedavi sürecine başlandı. Kistik fibrozis hastalığıyla ilgili merak edilenleri Başakşehir Çam ve Sakura Şehir Hastanesi Göğüs Hastalıkları ve Tüberküloz Uzmanı Doç. Dr. Ayşe Bahadır’la konuştuk.    Genetik bir hastalık Önce pek çok kişinin belki de ilk defa duyduğu kistik fibrozisin ne olduğunu anlatıyor Doç. Dr. Bahadır: “Hücre mebranlarında bulunan bir gen proteini var. Bu, hücre mebranlarında tuz ve suyun dengesini sağlıyor. Ancak bu denge bozulduğu zaman koyu, yapışkan sekresyonlar ortaya çıkıyor. Ve bu salgıyı yapan -solunum sistemi, mide bağırsak sistemi, pankreas gibi- organlarda hastalığa sebep oluyor.” Kistik fibrozisin genetik bir hastalık olduğunu ifade eden Doç. Dr. Bahadır, “Otomozal resesif dediğimiz çekinik genlerle oluşan bir hastalık. Çekinik genlerle olduğu için akraba evlilikleri riski artırıyor. Anne-babanın taşıyıcı olmasıyla çocukta böyle bir hastalık ortaya çıkıyor” diyor.    Kistik fibrozis hangi organları etkiliyor? Hastalık akciğerlerden böbreklere kadar pek çok organı olumsuz etkiliyor. Doç. Dr. Bahadır, özellikle akciğerlerde olan hasara değinerek, “Koyu yapışkan sekresyon akciğerde birikiyor. Bu da bakterilerin oraya kolaylıkla yapışmasına ve atılamamasına neden olduğu için çocuklarda sürekli balgam ve öksürüğe sebep oluyor” şeklinde konuşuyor. Kistik fibrozis yenidoğanlarda ise mide ve bağırsak sistemlerinde bazı rahatsızlıklara neden olabiliyor. Bebeklerin bağırsaklarında tıkanıklıkla dünyaya gelmesi bunlardan biri… Kistik fibrozis tüm bunların dışında karaciğer ve pankreas salgılarının da koyulaşmasına sebep oluyor. Bu salgılar bağırsağa ulaşamadığı için yenilen yiyecekler sindirilip vücuda yararlı hale getirilemiyor. Sonuç olarak ishal, karında gaz-şişkinlik, kilo alamama, vitamin eksiklikleri ve büyüme-gelişme geriliği ortaya çıkıyor. Ter bezleri de bu hastalıktan etkileniyor. Hastaların terleri sağlıklı birine göre daha tuzlu oluyor. Özellikle sıcak havalarda terle tuz ve su kaybı arttığı için hastalarda susuzluk ve tuzsuzluk belirtileri görülebiliyor. Yetişkinlerde ise bronşlarda genişleme ve akciğer enfeksiyonuna rastlanabiliyor. İleri safhalarda akciğer nakli gerektiren neticelerle karşı karşıya kalınabiliyor.   2015’te yenidoğan tarama testlerine eklendi Eskiden kistik fibrozis hastalarının yaşam süreleri daha kısa oluyordu. Ancak bu durumun gelişen teknoloji sayesinde değiştiğini ifade eden Doç. Dr. Bahadır, “Yıllar içerisinde tedavide yenilikler ortaya çıktığı için uzun yıllar yaşayan hastalarımız var” diyor. Peki erken teşhis ve tedavinin büyük önem taşıdığı kistik fibrozis hastalığı nasıl tespit ediliyor? Doç. Dr. Bahadır'a kulak veriyoruz: “Ülkemizde 2015 yılından bu yana tarama testleri yapılıyor. Ve yenidoğanlarda mutlaka ter testine bakılarak erken tanı koyuluyor. Böylece erken önlem alınarak tedaviye başlandığı için hastaların ileri yaşlara gelmesi sağlanıyor.” Hastalık tespit edilir edilmez tedavisine başlanması önemli. Çünkü ilerledikçe verdiği zarar da artıyor: “Hastalık ilerledikçe solunum yetmezliğine, akciğer nakline varan akciğer hasarına yol açıyor. Doğar doğmaz ölümcül sonuçlara yol açmıyor ama yıllar içinde birçok organı etkileyip hastanın yaşam kalitesini tabii ki bozmuş oluyor.” Tedavide sevindirici gelişmeler Kistik fibrozis hastalığının tedavisi teşhisle birlikte başlıyor. Tedavi sürecini Doç. Dr. Bahadır’dan öğreniyoruz: “Öncelikle tedaviyle oluşan koyu yapışkan sekresyonun atılması gerekiyor. Bunun için balgamı söktürücü ilaçlar veriliyor. Eğer burada bir enfeksiyon oluşmuşsa mutlaka antibiyotikler de veriliyor. Bir de bu balgamın atılması için pulmoner rehabilitasyon ve fizyoterapinin olması gerekebiliyor bu hastalar için. Bu genetik bir hastalık olduğu için sürekli bu ilaçların verilmesi gerekiyor.” Doç. Dr. Bahadır, kistik fibrozis hastalığının tedavisinde yaşanan gelişmelere de değiniyor. ""Son dönemlerde bu proteini düzenleyici bazı ilaçlar yenilik olarak gündemde"" diyor. Tedavinin bu ilaçlarla yapıldığını söylüyor.   Hastalar nelere dikkat etmeli? Kistik fibrozis hastalığıyla yaşayan pek çok insan var. Peki bu hastalar tedavilerini sürdürürken bir yandan da günlük yaşamlarına dönebiliyorlar mı? Öncelikle kistik fibrozis ile mücadele edenlerin düzenli olarak takiplerinin yapılması gerekiyor. Doç. Dr. Bahadır, enfeksiyonlardan korunmak adına her yıl grip ve zatürre aşılarının yapılması gerektiğini vurgulayarak sözlerini şöyle sürdürüyor: “Verilen ilaçları kullanmalarının yanı sıra her sağlıklı insan için önerdiğimiz düzenli beslenmeye dikkat etmeliler. Beslenirken mutlaka doktor takibinde olmaları gerekiyor. Çünkü yağda eriyen vitaminler emilmediği için onların takviye edilmesi gerekiyor. Enzim sistemleri düzenleyici ilaçlar verilebiliyor. Bunlar uygulandığı zaman bu çocuklar, ileri yaşlara kadar gelebiliyorlar. Beslenme eksikliğine bağlı gelişme geriliği olmasın diye takip altında olanlar tabii ki daha sağlıklı büyümüş oluyorlar.”
  Grafik: Nursel Cobuloğlu"
91,Türkiye’nin ilk ve tek YÖK onaylı çocuk üniversitesi Üsküdar’da,"Bilimden sanata, spordan teknolojiye... Hepsi birbirinden özel yetenekli öğrenciler Üsküdar Çocuk Üniversitesi çatısı altında eğitim alıyor. Belki de geleceğin bilim insanları, üstün yetenekli sanatçı ve sporcuları burada yetişiyor.",Çocuk,https://www.trthaber.com/haber/cocuk/turkiyenin-ilk-ve-tek-yok-onayli-cocuk-universitesi-uskudarda-742295.html,"Hepsi birbirinden zeki ve özel yeteneklere sahip çocuklar bir arada eğitim alıyor. Bilimden sanata spordan teknolojiye aldıkları eğitimlerle doğuştan sahip oldukları yeteneklerini geliştiriyorlar. Üsküdar Çocuk Üniversitesi belki de gelecekte önemli çalışmalara imza atacak bilim insanlarının ve üstün yetenekli sanatçıların gelişimine öncülük ediyor. 2012’den bu yana hizmet veren Üsküdar Çocuk Üniversitesi, İstanbul Medeniyet Üniversitesi ve Üsküdar Belediyesi’nin iş birliğiyle kuruldu. Üniversite eğitime başladığından bu yana özel yetenekli çocuklara, ders dışı zamanlarında bilimsel, sanatsal ve sportif ve kültürel alanlarda ulusal ve uluslararası düzeyde faaliyetler sunuyor. Üsküdar Çocuk Üniversitesi’nde yürütülen çalışmaları ve bugün gelinen noktayı Üsküdar Belediyesi Gençlik ve Spor Hizmetleri Müdürü Yakup Öksüz, TRT Haber’e anlattı.    “En üst düzey zeka testine tabii tutarak alıyoruz” Türkiye’nin alanında YÖK onaylı ilk ve tek üniversitesi olma özelliğini taşıyan Üsküdar Çocuk Üniversitesi’ne her çocuk alınmıyor. “Burada özel yetenekli çocuklarımıza sahip çıkmak için özel bir çalışma yürütüyoruz” diyen Yakup Öksüz, okula kabul edilecek öğrencilerin seçim sürecini şöyle anlatıyor: “Özellikle 2’nci ve 3’üncü sınıfa giden çocuklarımızı uluslararası geçerliliği olan dünyada uygulanan en üst düzey zeka testine tabii tutarak alıyoruz. Bu birebir uygulanan bir test. Özellikle sertifikalı psikologlar tarafından yapılıyor. Çocuğumuzun 5 farklı alanda hangi yeteneklere sahip olduğunu ve özel yeteneklerini, ilgi alanlarını tespit ediyoruz. Üstün zekalı tanısı çıkarsa buraya alıyoruz, 4 yıl eğitim alıyor. Parlak zekalı tanısı çıkarsa 2 yıllık eğitim programımıza alıyoruz.”    54 farklı atölye ve eğitim Üsküdar Çocuk Üniversitesi 3 ayrı kampüste eğitim veriyor. 8-12 yaş arasındaki çocuklar kademe kademe ayrılarak eğitim görüyor. Öğrenciler 4 yıl boyunca bilimden sanata teknolojiden spora kadar 54 farklı atölye çalışmasına ve eğitime katılıyor. En önemli amaçlarının aynı yeteneklere sahip çocukları bir araya getirmek olduğunu söyleyen Öksüz’den eğitim programının detaylarını öğreniyoruz: “Bizim mühendisliğe giriş derslerimiz de var, doğayla ilgili derslerimiz de var, Küresel iletişim kurmalarını sağlayan derslerin yanı sıra, spor ve sanat branşlarıyla alakalı derslerimiz de bulunuyor. Münazara, hitabet gibi kişisel gelişimlerine katkı sağlayacak, drama gibi aile içi iletişime katkı sağlayacak dersler de mevcut. Bir de çocuklarımızın kendilerini yabancı hissetmemelerini o yeteneklerini hep canlı tutmalarını sağlayacak şekilde kültürel geziler, etkinlikler, bilimsel çalışmalar da yapılıyor. Özellikle eleştirel düşünceye yönlendirmek anlamında da birçok farklı ders veriyoruz.”    Mezunları arasında dünyanın en iyi üniversitelerine gidenler var Üsküdar Çocuk Üniversitesi’nden mezun olan öğrencileri parlak bir gelecek bekliyor. Mezun öğrencilerle bağ koparılmayarak, eğitimlerini nerelerde devam ettikleriyle yakından ilgileniliyor. Öğrencilerin Üsküdar Çocuk Üniversitesi’nde aldıkları eğitim, gelecekteki eğitim hayatlarını da olumlu yönde etkiliyor. Öksüz, mezun olan öğrencilerin başarılarını şöyle anlatıyor: “Dünyanın en iyi üniversitelerinde okuyan çocuklarımız var. Dünyada spor, bilim gibi farklı branşlarda yarışmalara katılmış ve dereceler almış çocuklarımız bulunuyor. Türkiye’nin en iyi üniversitelerinde okuyanlar var. LGS’de tam puan alan çocuklarımız oluyor.”    Rehber öğretmenler yönlendiriyor Peki bu üstün yetenekli çocuklar nasıl fark ediliyor da Üsküdar Çocuk Üniversitesi’nde eğitim alabilecek düzeyde olduğuna karar veriliyor? Öksüz, okullardaki rehber öğretmenlerle irtibat halinde olduklarını belirtiyor. Yine her yıl okulları ziyaret ettiklerini ve velilere broşür gönderdiklerini ifade ediyor. “Bazı veliler ise kendileri başvuruyor. ‘Mesela 2’nci sınıfa giden çocuk çok güzel resimler çiziyor’, ‘Matematikle ilgileniyor’ ya da ‘Üçüncü sınıfa giden çocuğum çok iyi İngilizce biliyor’ diyorlar. Biz de bunları değerlendiriyoruz. Kaybolmasını istemiyoruz.”    İstanbul dışından gelen eğitim almaya geliyorlar Üsküdar Çocuk Üniversitesi’nde aslında sadece Üsküdar’da ikamet eden ya da eğitim gören çocuklar hedeflense de başka yerlerden gelen çocuklar da oluyor. Hatta bırakın İstanbul’u şehir dışından bile gelerek eğitim alan çocuklar oluyor. “4 yıl boyunca Ankara’dan bir dedemiz çocuğunu getirdi buraya. Çocuk üstün zekalı çıktığı için biz geri çeviremedik. Üsküdar dışından da çok talep görüyoruz. Edirne’den gelen insanlar oluyor. Düzce’den devam eden bir öğrencimiz var. Üsküdar dışındaki ilçelerden çok talep oluyor ama bizim önceliğimiz Üsküdar. Ancak eğer çocuk test sonucunda üstün çıktıysa yine de kaybetmemek adına yardımcı oluyoruz.”    Çocuklar derse büyük ilgi gösteriyor Halihazırda Üsküdar Çocuk Üniversitesi’nden bin 500 öğrenci eğitimine devam ediyor. Çocukların he türlü konforu düşünülerek hazırlanan sınıflarda sürdürülen eğitime çocuklar hafta sonu olmasına rağmen büyük bir hevesle katılıyor. 4’üncü kademe öğrencilerin eğitim aldığı, “Mühendisliğe Giriş” de bu sınıflardan biri… Dersin öğretmeni Melih Şahin, verdiği eğitimi ve öğrencilerin ilgisini şöyle anlatıyor: “İlerleyen zamanlarda mühendis olmak isteyen arkadaşlara öncülük ediyoruz İlk seviyeden başlayıp yavaş yavaş da üst seviyelere çıkıyoruz. Öğrenciler daha fazla öğrenmek istiyorlar. ‘Hocam bunu nasıl yapabiliriz’ diye soruyorlar. Aşırı istekli olmaları benim hoşuma gidiyor.”    3D Tasarım Atölyesi de yine öğrencilerin keyif alarak devam ettiği derslerden biri… Dersin öğretmeni Süleyman Ersin, “Öğrencilerimize tasarım mantığını öğretmeye çalışıyoruz” diyor ve bu derste verdikleri eğitimi şöyle anlatıyor: “Onların 3 boyutlu düşünebilme kabiliyetlerini geliştirmeyi hedefliyoruz. Onlara ‘Tasarlayabilirim, üretebilirim özgüvenini kazandırmaya çalışıyoruz. Hem 3D’yi geliştirmeye çalışıyoruz hem de tabiri caizse buzdağının görünmeyen kısmını hayal edebilmelerini hedefliyoruz.” Kurgu: Cihan Karaahmetoğlu
 "
92,Dikkat Eksikliği ve Hiperaktivite bozukluğu: DEHB,"Halk arasında “hiperaktiflik” olarak adlandırılan, Dikkat Eksikliği ve Hiperaktivite Bozukluğu yani kısaca DEHB... Bu rahatsızlık, çocuk ve ergen ruh sağlığı ve hastalıkları bölümlerine yapılan başvuruların en sık nedenlerinden biri.",Çocuk,https://www.trthaber.com/haber/cocuk/dikkat-eksikligi-ve-hiperaktivite-bozuklugu-dehb-739835.html,"“Ekran başında saatlerce oturabiliyor ama ödev başında 10 dakika durmakta bile zorlanıyor...”
“TV izlerken bile hareket eder...”
“Dersi dinleyemiyor, sürekli etrafı ile ilgili...” Bu ifadeleri çocuğunuz için sıklıkla kullanıyorsanız, çocuğunuzda DEHB olabilir. Ailelerde çocuklarında bir rahatsızlık olduğundan ziyade, yaramaz oldukları için bu davranışları sergiledikleri kanısı baskın. Oysa DEHB erken tanı ve doğru yaklaşım ile tedavi edilebilirken, edilmediği durumlarda yetişkinlik döneminde artarak daha da zorlayıcı biçimlerde kendisini gösteriyor. DEHB üç türden oluşuyor: 'Dikkat eksikliği', 'Hiperaktivite' ve her ikisinin de bulunduğu 'karışık tip'. TRT Çocuk'ta Psikolog Emine Sevde Uzunoğlu ile DEHB'in türlerini ve belirtilerini konuşarak ebeveynlere bir yol haritası çizmeye çalıştık.    Erkek çocuklarda kızlara göre daha sık görülen DEHB'le ilgili işte bilinmesi gerekenler: Hiperaktivite nedir? DEHB, bireyin yaş ve gelişim düzeyine uygun olmayan aşırı hareketlilik, istekleri erteleyememe (dürtüsellik) ve dikkat sorunlarıyla kendini gösteren nörogelişimsel bir bozukluktur. Otururken dahi oturur gibi gözükmezler ve her an harekete hazırdırlar. DEHB’li çocuklar sınırsız enerjileri ve belirli bir süre bir yerde sabit durmakta yaşadıkları güçlükler ile dikkat çeker. Tıpkı bir motor takılmış gibi istemsizce hareket ettiklerini düşünebiliriz. Peki, Hiperaktivite ile yaramazlık arasındaki fark nedir? Yaramaz olarak adlandırılan her çocuk DEHB’li olmayabilir. Aradaki fark ise çocuğun hangi ortamlarda yaramazlık yaptığını gözlemleyerek anlaşılabilir. Yaramazlık olarak adlandırılabilecek davranışlar, belli bir kişiye karşı ya da belli bir ortamda ortaya çıkar. DEHB’deki aşırı hareketlilik durumu ise çocuğun kendisini kontrol edememesi sonucunda ve ortam veya kişiden bağımsız şekilde ortaya çıkar. Yaramaz olarak adlandırılan çocuk yalnızca bir ebeveynine, öğretmenine ya da bir ortama tepki olarak aşırılık gösterebilir ancak bu duruma dikkat ve odaklanma sorunu eşlik etmez. DEHB’li çocukta ise hiperaktivite belirtisine az da olsa dikkat ve odaklanma sorunları eşlik etmektedir.   Bir çocuğun hiperaktif olduğu nasıl anlaşılır? Belirtileri neler? DEHB’nin belirtileri her yaşta kendisini gösterebilir. Bebeklik döneminde daha çok huzursuzluk, gerginlik, kolay ağlama, zor sakinleşme gibi belirtiler gözlenebilir. Okul öncesi dönemde ise sürekli ilgi odağı olmaya çalışma, sık oyun değişikliği, çok konuşma, sık yaralanma davranışlarıyla karşılaşılabilir. İlkokul dönemi belirtileri daha çok sakin ve sessizce oturamama, dikkat sorunları, söz dinlememe verilen görevi yerine getirememe, dalıp gitme olarak sıralanabilir. Ergenlerde ise daha çok kıpır kıpırlığın devamı, akademik alandaki sorun artışı, uzun süreli dikkat gerektiren işlerden kaçış, sigara ve alkol kullanımı gözlenebilir. DEHB tanısı alan bir çocukta bu belirtilerin hepsinin aynı zamanda bulunmayabileceği gerçeği bilinmelidir. Hiperaktivite testi kaç yaşında yapılır? DEHB tanısı konulabilmesi için mevcut belirtilerin 6 aydan uzun süre devam etmesi gerekir. Tanı sıklıkla okul çağında konulmaktadır. Bunun sebebi çocuğun okula başlaması ile birlikte ortaya çıkan odaklanma problemi, düzene karşı uyumsuzluk, kurallara uymama gibi sorunların fark edilmesi üzerine bir uzmana başvurulmasıdır. Başvurulan uzman, DEHB tanısı için aile ve okuldan alınan bilgilere, ayrıntılı bir klinik değerlendirmeye ve talep edeceği testlerin sonuçlarına ihtiyaç duyacaktır. Bu bağlamda aileler çocuklarında DEHB olduğundan endişe ettikleri durumlarda bir çocuk ve ergen psikiyatristine başvurabilirler. Böylelikle hem yanlış yaklaşımların hem de tedavideki gecikmelerinin önüne geçilebilir.   Hiperaktivite hastalık mı? Hiperaktivite, her çocukta belirli ölçüde gözlenebilir. Bu davranış biçimi çocuğun doğası gereği barındırdığı yüksek enerjisinin bir dışavurumu olabilir. Ancak bir bozukluk olarak değerlendirilebilmesi için çocuğun kendini kontrol edemeyerek, birden çok ortamda bu davranışları sergilemesi, hayatını işlevsel olarak olumsuz etkilemesi ve bu belirtilerin 6 aydan uzun süredir gözleniyor olması gerekmektedir. Nasıl tedavi edilir? DEHB’li bir çocuğun tedavisine en iyi karar verecek olan kişi, çocuğun kendi psikiyatristidir. Birden çok tedavi seçeneği mevcut olmakla birlikte çalışmalar, en iyi sonuç veren tedavi yönteminin “Kombine tedavi” olduğunu göstermekte. Kombine tedavi, ilaç tedavisi ve davranışçı terapi yöntemlerinin bir arada uygulandığı bir yöntem. Burada danışılan uzmana sorulabilecek sorular ise şunlar olabilir: Bu bir hastalık mı? Tedavisi nedir? Tedavinin iyi geldiğini nasıl anlayabiliriz? Evde dikkat etmemiz gerekenler nelerdir? Ailede dikkat etmemiz gerekenler nelerdir? Bu ve buna benzer sorular ile kendisinden tanı ve tedavi ile ilgili bilgiler alabilirsiniz. Tedavi, çocuğu riskli kazalardan korumak, gerçek akademik potansiyelini ortaya çıkarmak ve hayatını kolaylaştırmak adına oldukça gerekli. Hiperaktif çocuğa karşı okulda ve evde nasıl davranılmalı? DEHB’li çocuğun tanı alması için birden çok ortamda aynı davranışları göstermesi gerekmektedir. Örneğin, hem evde hem de okulda derslerine odaklanmakta sorun yaşaması gibi... DEHB, çocuğun tüm hayatını etkilemektedir. Bunun için etrafındaki yetişkinler, çocuğun hayatını kolaylaştıracak ve bu bozukluğun etkilerini hafifletmek adına çalışmalar yapabilirler. Örneğin, evde katı kurallar koyup çocuğunuzun tüm bu kurallara uymasını beklemek yerine daha esnek davranışlarda bulunmak, çocuklara yaşına uygun sorumluluk vermek ve sürece dahil etmek, evdeki eşyaların yerinin belirli ve sabit olması( çantasının yeri vb.) gibi uygulamalar DEHB tedavisinde iyileştirici bir unsurdur. Hareketlerini kısıtlamak yerine enerjisini atabileceği alanlar oluşturmak faydalı olacaktır.   Okulda ise eğitimci tarafından sınıfta fıkra, öykü anlatma gibi aktif görevler verilerek çocukların kontrollü bir şekilde hareket etme ihtiyacı karşılanabilir. Çocukla birebir iletişim kurmak adına öğretmen- öğrenci arasında sadece ilgili öğrencinin anlayacağı özel bir dil (el şıklatma, göz kırpma vb.) geliştirilebilir. Böylece sorun oluştuğu durumlarda daha güven dolu bir müdahale ortamı oluşmuş olacaktır. Bunun yanı sıra sınıfta ortaya çıkan kıpırdanma, ayağa kalkma gibi küçük hareketler hoş görülebilir. Tedavi sürecinde uzmanlar, aile ve okul koordine biçimde çalışarak çocuğun bu süreci başarılı şekilde atlatmasına yardımcı olmalıdır. Ebeveynler nasıl bir yol izlemeli? DEHB’li olduğu düşünülen çocuk için yapılabilecek en önemli şey sakin kalmaktır. Bilinmesi gereken ilk şey ise çocuğun bu tür zorlayıcı davranışları isteyerek yapmıyor olduğu, hatta bu davranışlardan çevresi kadar kendisinin de olumsuz etkilendiği gerçeğidir. Kendisini istese de durduramadığının çünkü içerisinde sürekli çalışan bir sistem mevcut olduğunun bilincinde olunmalı. Bu sistemi kabul ederek, tanıyarak ve uyum sağlayarak devam etmek her iki taraf için de daha sağlıklı bir yol olacaktır. Doğru tanılama ve en uygun tedavi yöntemi için bir çocuk ve ergen psikiyatristine başvurulabilir. Grafik: M. Furkan Terzi"
93,Sanal ortamdaki oyun ve arkadaşlık gerçeğin yerini tutmuyor,Oyun oynamak çocukların gelişimi açısından önemli. Ancak ilerleyen teknoloji ile oyunlar sokaklardan sanal dünyaya taşınınca yüz yüze sağlanan oyun iletişimi yerini çevrimiçi iletişime bıraktı. Bu durum oyun kültürünün çocuklara sunduğu sosyalleşmeye yönelik faydaları da ortadan kaldırmış oldu.,Çocuk,https://www.trthaber.com/haber/cocuk/sanal-ortamdaki-oyun-ve-arkadaslik-gercegin-yerini-tutmuyor-738901.html,"5 taş, sek sek, saklambaç, yerden yüksek, yakar top ve daha birçok oyun…
Çocukluk dönemlerinde sokakta oynadığı bu oyunlar hem sosyal gelişime katkı sağlıyor hem de hayata dair önemli tecrübeler kazandırıyordu. Günümüzde ise bu oyunlar yerini bilgisayar, telefon ve tabletlerde oynanan sanal oyunlara bıraktı. Oyun oynamanın getirdiği sosyalleşme de doğal olarak sanal ortama taşınmış oldu. Ancak uzmanlara göre sanal ortamda oynanan oyunlar ve beraberinde kurulan arkadaşlık ilişkileri gerçeğin yerini tutmuyor.   Oyun nedir? Oyun, bir kesim için boş vakitlerde zaman geçirmek için yapılan aktiviteler olarak algılanabilir. Ancak oyun, Başkent Üniversitesi Psikiyatri Uzmanı Doç. Dr. Arzu Çiftçi’ye göre, bireyin hayatı tanımasında, çeşitli duygu ve durumları tecrübe ederek sosyal olarak gelişme sürecinin olmazsa olmazı. “Çocuk oyunla inanılmaz miktarda yaşam deneyimi kazanır. Kendi davranışlarının kar ve zarar kısımlarını da yaşayarak öğrenir. Arkadaş ilişkileri de buna dahil. Bütün bunlar canlı yaşandığı için geri bildirimlerle çocuğun kendini, ruhsal aygıtını düzene sokmasını aynı zamanda da hangi davranışı yaparsa nasıl bir tepki alacağını öğrenerek sosyal beceri kazanmasını sağlar. Ne yazık ki bu dönem çocukların en büyük sorunu sokak oyunu oynayamamaları.”   “Gerçeğin yerini tutmaz” Sokak oyunlarının yerini sanal oyunların almasının getirdiği en önemli risklerden biri sosyal gelişimin eksik kalması. Gerçek hayata geçişin sokakta oyunla başladığını söyleyen Çiftçi, sanal oyunların ve bu ortamdaki arkadaşlıkların gerçeğinin yerini tutamayacağını şu sözlerle anlatıyor: “Sosyal ilişkilerinde problem yaşayan ya da depresif çocukların kırılganlıkları çoktur. Yani çok kolay kırılır ve geri çekilirler. Halbuki sokakta çocuk kırılarak büyür. Küçük travmalar bizim büyümemiz için çok önemli ve gerekli şeyler. Küsmek, barışmak, birinin sana kızması gibi. Bu çocuklar gerçek hayatları yaşayamadıkları için daha küçük uyaranlarla daha büyük üzüntüler ve tepkiler yaşıyorlar. Sanal oyunlar ve beraberinde gelen ilişkiler gerçeğin yerini tutamaz. Çünkü istemediğiniz davranışı ortadan kaldırma şansınız var. Biri sizi incitirse düğmeyi kapatırsınız ve tamamen ortadan kalkar. Gerçekte istemediğiniz davranışı ortadan kaldıramazsınız.” Çiftçi, sosyal ilişkilerinde sorun yaşayan ve vaktinin çoğunu sanal ortamda geçiren çocuklar için yanlış olan bir yaklaşıma da dikkat çekiyor. Çocukların gerçek arkadaş yoksunluğuna vurgu yapan Çiftçi, internet üzerinden edinilen arkadaşlarla avunulmaması gerektiğine işaret ediyor ve ""Bu durum çocuğun psikopatolojisini, ortamdan kaçmasını, sosyal izolasyonunu daha da artıran bir şey."" diyor.     Sokak ve sanal arasındaki tür farkı: Şiddet Klasikleşmiş, nesiller boyu oynanan sokak oyunları içerisinde pek çok öğreti de barındırıyor. Bunlardan biri hiç şüphesiz acı olgusunu tanımak. Arzu Çiftçi, yaklaşan en büyük tehlikelerden birinin sanal oyunlardaki şiddet içeriği olduğunun altını çiziyor: “Çocuk düştüğünde canı yanıyor, arkadaşına top geldiğinde onun canı yanıyor gidip yardımcı oluyor. Dolayısıyla başkasına zarar verip vermeme kısmını yaşayarak öğreniyor. Sanalda böyle bir şey mümkün değil. Aynı zamanda şöyle bir gerçek var, sokak oyunlarının hiçbiri şiddet içerikli değil. Fakat dijital ortamdaki çoğu oyun yoğun şiddet içerikli. Bir şekilde gençlerin çocukların, gerçeklikle sanal arasındaki farkı karıştırabileceğinden endişe ediyorum.”   “Oyun saatleri sınırlandırılmalı ve şiddet içeriklerinden uzak tutulmalı” Sokak oyunlarının neredeyse oynanmadığı bugünlerde sanal oyunların getirebileceği zararlardan kaçınmak, kontrollü olmakla mümkün. Çiftçi ebeveynleri özellikle süre ve tür konusunda uyarıyor: “Eğer çocuk oyun oynayacaksa bunun mutlaka saatleri sınırlandırılmalı ve şiddet içerikli oyunlardan uzak tutulmalı. Mutlaka spora yönlendirilmeli. Strateji oyunları dediğimiz oyunlar çocuklara, kime nasıl zarar vereceğini öğretiyor. Oyunların çoğu bu şekilde şiddet içerikli savaş oyunları.”
 "
94,Her çocuk için farklı: Uyku eğitimi,"Bebeklerin ve çocukların bağımsız uyumayı öğrenmesi, doğru verilen uyku eğitimi ile sağlanıyor. Ancak henüz hazır olmayan bebeklere verilen uyku eğitimleri, psikolojik hasarlara yol açabiliyor.",Çocuk,https://www.trthaber.com/haber/cocuk/her-cocuk-icin-farkli-uyku-egitimi-737988.html,"Sağlıklı bir gelişim için çocukların düzenli uykuya ihtiyacı var. Deliksiz bir uyku, çocukların fiziksel gelişimi açısından avantaj sağlıyor. Kronik hastalıklardan, genetik yatkınlıklara birçok faktör uyku bozukluğunda etken olabilse de, uyku saatlerindeki düzensizlik de bu soruna yol açabiliyor. Dolayısıyla bebeklere verilen uyku eğitimi oldukça önemli. Peki, uyku eğitimi kaç yaşından itibaren verilmeye başlanmalı?
Doğru uyku eğitimi nasıl olmalı?
Her çocuğa farklı bir yaklaşımda mı bulunulmalı?
Bir uzmandan ne zaman yardım almak gerekir? Uyku eğitimiyle ilgili bu sorulara TRT Çocuk Uzman Klinik Psikolog Şehitnur Zülfikar ile yanıt aradık.    İşte uyku rutini yaratmak için yapılması gerekenler... Uyku eğitimi kaç yaşından itibaren verilmeli? Çocuklar doğdukları andan itibaren sağlıklı rutinlere ihtiyaç duyar. Uyku eğitimi de çocuğun günlük uykusunun belli bir rutin içinde olması için yapılan bir uygulama. Dolayısıyla uyku eğitimi bebeklikten itibaren verilebilir. Genellikle en ideal zaman için bebeğin ek gıdaya geçip gece emmesini kademeli olarak bıraktığı 6 aylık ila 10 aylık olduğu zaman aralığı önerilir. Her çocuğa mutlaka uygulanması gereklidir denilemez. Ancak hem çocuğu hem kendi ebeveynliği için uyku eğitimi vermenin iyi olacağına inanan anne ve babalar için uyku eğitimini uygulamak denemeye değer olacaktır.   Gece emzirmenin bırakılması, bebeğin kendi beşiğinde hatta o beşiği ile kendisine ait odada uyutulması uyku eğitimine bir zemin hazırlar. Gün içinde, özellikle yatma saatine yakın bebeği rahatlatacak sağlıklı ritüellerin oluşturulması oldukça önemlidir. Bu ritüeller içinde keyifli ılık bir banyo, nazik dokunuşlarla yapılan bir masaj, yumuşak ve sıcak üslupla okunan bir hikaye yer alabilir. Bu ritüeller sonrasında bebek kendi yatağına yatırılır, uykuya kendi kendine dalması istenir. Ancak çoğu bebek emerek uykuya daldığı için uyku eğitiminin ilk denendiği zamanlarda zorlanmalar yaşanabilir. Bu zorlanmalar ile baş edebilmek için anne ve babaların hem kendi hem de çocuklarının ihtiyaçlarını gözetmeleri çok önemli olacaktır. Çocuğuna düzenli bir uyku rutini oluşturmak ebeveynlerin de düzenli bir gündelik yaşam içinde yer almalarını gerektirir. Eğer anne ve baba böyle bir düzene sahip değilse bebeği için de bir uyku düzeni oluşturması onları zorlayabilir. O yüzden burada özellikle ebeveynlerin bu eğitimi verebilecek durumda olup olmadıklarına kendilerinin karar vermesi gerekmektedir. Son yıllarda uyku eğitimine dair yeni yaklaşımlar var. Bu yaklaşımları nasıl değerlendiriyorsunuz? Uyku eğitimi vermek için uygulanan bazı yöntemlerde katı bir yaklaşım tercih edilebiliyor. Uyku saati belirleniyor ve bebeğin her gün o saatte kendi yatağında uyuması bekleniyor. Anne ya da babanın odadan çıkması ve çocuğun tek başına uykuya dalması ısrarla öneriliyor. Öncesinde belirlenmiş ritüellerle birlikte yapıldığında bu uygulama, çocuğun düzenli uykuya ve geceleri deliksiz uyumaya geçişini sağlayabiliyor. Ancak her bebek bu tarz bir uygulamaya hazır olmayabilir. Aslında bebeğin hazır olmaması ebeveynin de hazır olmamasıyla ilişkili olabilir. Bazı bebekler uyumadan önce annesinin ya da babasının tensel temasına ihtiyaç duyabilirler, daha dokunsal olabilirler. Tek başlarına odalarında yataklarının içinde olduklarında evet ağlayabilirler.   Bu tür katı eğitimler çocukların nasıl hissetmesine yol açabilir? Uyku eğitiminde katı yaklaşımlar bazı çocukların endişeli, gergin ve üzgün hissetmesine sebep olabilir. Burada ebeveynlerin çocuklarının duygularını fark edip anlamaları ve onlara bunu belirtmeleri çok önemlidir. “Biliyorum, anlıyorum, görüyorum şu an … hissediyorsun” şeklinde çocuğunun hissettiği duyguyu kabul eden bir yaklaşımla ona yansıtmalıdır. Ebeveynler çocuğunda dokunma ihtiyacı olduğunu hissediyorsa belli rutinlere ve ritüellere dikkat etmekle birlikte onu bu ihtiyacı noktasında desteklemelidir. Peki, doğru uyku eğitimi nasıl olmalı? Aslında çocuklar uykuya kendi kendilerine dalar. Hatta “çocuğu uyutmak” tabiri bu açıdan bakıldığında doğru bir ifade bile değildir. Çünkü anne ve babalar ya da bakım verenler (anneanne, babaanne, bakıcılar da olabilir) çocuklar uykuya daldıkları sırada onlara eşlik ederler. Doğru uyku eğitimi için ebeveynlerin uykuya geçişte çocuklarına eşlik eden kişi olduklarını kabul etmeleri sağlıklı olacaktır. Bu noktada çocuğunun nasıl bir destek ile ve nasıl bir ortam içinde uykuya dalacağını aslında yine en iyi bilen ebeveynlerin kendisidir.   Sıklıkla önerilen uykuya geçiş sürecinde çocuğun kademeli olarak odasında tek bırakılması yönündedir. Çocuğun her tek bırakılışta ağlaması aynı anlama gelmeyebilir. Çocuk aşama aşama odasında tek başına uykuya dalabilir hale gelmeye başlar. Çocuğun duygusal ihtiyacını fark edip ona bunu verdikten sonra ebeveynin onu odasının kapısı açık, bir gece lambası yanar şekilde odasında tek bırakması aslına bakılırsa çocuğun gelişimi için sağlıklıdır, ağlasa dahi. Burada rutinlerin ve ritüellerin her gün aynı saatlerde ve aynı şekilde yapılıyor olması fazlasıyla önem arz eder. Çünkü çocuk bu şekilde hayatta en çok ihtiyaç duyduğu duygusal gereksinimini giderir. Bu duygusal gereksinim hepimizin için aynı öneme sahip olan güven duygusudur. Anne ve babasına yani bakım verenlerine güven duydukça çocuk kendisine ve hayata karşı da güven duymayı öğrenir. Dolayısıyla çocuk ne kadar erken yaşta kendi başına uykuya dalabilmeye, kendini tek başınayken de rahat hissetmeye başlarsa ileride de o ölçüde kendisine ve hayatına güven duyup kendini rahatlatabilmeyi başaran bir birey olur. Her çocuk farklıdır... Çocuğa göre özel bir eğitim mi verilmeli? Ebeveynler nasıl bir yol izlemeli? Evet her çocuk farklıdır. Aslında her aile, her ebeveyn de farklıdır. Dolayısıyla ebeveynlerin çocuklarının hallerini ve ihtiyaçlarını gözetip ona göre bir yol almaları gerekmektedir. Hangi durumlarda uzmanlardan yardım istenmeli? Bahsettiğimiz önerilerin uygulanmasına, belli uyku eğitimi yöntemlerinin denenmesine rağmen çocuk kendi başına uykuya dalmakta hala çok güçlük çekiyorsa, geceleri uykusu sıklıkla bölünüyorsa, hatırı sayılır ve dikkat çekici (olağandışı, her zamankinden farklı) duygusal tepkiler gösteriyorsa özellikle uyku saati yaklaştıkça ve uykuya geçiş ritüellerine geçildikçe bir uzmandan destek alınabilir.   Grafik: M. Furkan Terzi"
95,Hedefi ebeveyn mi çocuk mu belirlemeli?,Herkes çocuğunun kendisinin bir adım ötesinde yaşam sürmesini istese de bu tür beklentiler çocukların üstündeki stres ve sorumluluğu artırabiliyor. Çünkü ebeveynler çocuklarına çoğunlukla 'kendileri için' ideal olan yaşamı hedef olarak çiziyor. Ebeveynin ideali ile çocuğunki örtüşmediğinde ise sorun başlıyor…,Çocuk,https://www.trthaber.com/haber/cocuk/hedefi-ebeveyn-mi-cocuk-mu-belirlemeli-737368.html,"Çocuk gelişimi hedeflerle başlayan bir süreç. Yeni doğan bir bebeğin düzenli beslenmesinden uyku saatine, konuşmasından tuvalet alışkanlığı kazanmasına ebeveynler tarafından konulan hedefler yaş ilerledikçe yerini daha büyük beklentilere bırakıyor. Peki çocuklara konulan yüksek hedefler ne gibi riskler barındırıyor? Ebeveynler çocuklarına hedef koyarken nasıl bir yol izlemeli? Hedefe ulaşamayan çocukların psikolojisi nasıl etkileniyor? Bu soruları TRT Çocuk psikolojik danışmanlarından Esra Er'e yönelttik. Psikolojik Danışman Esra Er, ""Ebeveynin çocuğa karşı sorumluluğu onun adına hedefler çizmek değil, çocuğu hedeflerini çizebilecek bilinçte ve farkındalıkta yetiştirmek. Hedef çizme sürecinde ebeveynin görevi çocuğa sağlıklı bir rehber, yol arkadaşı olmak"" diyor. İşte 7 soruda, ebeveynlerin beklentilerinin çocuklar üzerindeki yansımaları...    Öncelikle çocuklara ne tür yüksek hedefler konulabiliyor? Yeni doğan bir bebeğin düzenli beslenmesi, uyku saatinin rutine binmesi, yürümesi, konuşması, tuvalet alışkanlığı kazanması gibi çeşitli hedefler; gelişim dönemi özellikleri bağlamında ebeveyn tarafından konulur. Olağan gelişim özellikleri gösteren her çocuk, sırasıyla bunları becererek büyür. Buraya kadar olan kısımda bir anormallik yoktur.   Okul çağının başlamasıyla beraber, ebeveynlerin çocuklara yüklediği hedefler akademik bir boyut taşımaya başlar. Çocuğun üzerindeki baskı da artar bu dönemde. Çocuğun oyun ve eğlence çağında olduğu göz ardı edilerek hedefler oluşturmak, yüksek hedef kategorisinde değerlendirilebilir. Örneğin okumayı yeni öğrenmiş bir çocuğa günlük 40 sayfa kitap okuma hedefi koymak, yüksek bir hedeftir. Çocuğun kendine özgü kapasitesini yok sayıp, akranlarıyla kıyaslayarak hedef oluşturmak da genellikle yüksek hedef koymakla sonuçlanır. Peki, ebeveynlerin çocuklar üzerindeki bu beklentisi gerçekçi mi? Çocuğun gelişim dönemi özellikleri, içinde bulunduğu yaş grubunun gereksinimleri ve her çocuğun kendine has özellikleri gözetilmeden koyulan hiçbir hedef gerçekçi değildir. Gelişim dönemi özelliklerinin bireye özgü olduğu unutulmamalı, aynı yaş grubundaki bütün çocukların aynı performansı göstermesi beklenmemelidir. Bu tür hedefler, toplumsal normlar, akranlarla kıyas, ebeveynin kişisel arzuları doğrultusunda oluşturulmuştur ve çocuk üstünde baskı yaratır. Dolayısıyla çocuğa da faydadan çok zararı olur. Mesela henüz ince motor becerileri tam anlamıyla gelişmemiş bir çocuktan, bir şekli makasla kusursuz biçimde kesmesini beklemek gerçekçi bir hedef değildir. Çocuğun bilişsel kapasitesinden bağımsız olarak fiziksel gelişimi buna elverişli değildir çünkü. Benzer şekilde, kaba motor becerileri gelişmemiş, henüz dengede durmayı dahi öğrenememiş bir çocuğun iki tekerlekli bir bisiklete binmeyi öğrenmesini beklemek, mesane kasları gelişmemiş bir yaşındaki çocuğun tuvalet alışkanlığı kazanmasını beklemek, gerçekçi olmayan yüksek hedeflere örnek olabilir. Ebeveynlerinin beklentilerini karşılayamadığını düşünen çocukların psikolojisi nasıl etkileniyor? Çocuğa kapasitesinin üstünde beklentiler koymak, hem ebeveyn çocuk ilişkisini hem de çocuğun kendiyle kurduğu ilişkiyi olumsuz etkiler. Sürekli ebeveynlerini hayal kırıklığına uğrattığını düşünerek büyüyen bir çocuk için, anne babanın sevgisini kazanmak ancak belli koşulları yerine getirerek mümkündür. Ebeveynleri tarafından sevilmek için çok çalışkan, çok başarılı bir öğrenci olması gerektiğini düşünür. Halbuki anne babadan koşulsuz sevgi almak ve hata da yapsa sevilmeye devam edeceğini bilmek çocuğun kendini değerli hissetmesini sağlar. Aksi bir atmosferde büyüyen bir çocuk ise kendini sıklıkla değersiz ve kabul görmeyen biri gibi görür. Ne yaparsa yapsın ebeveynini memnun etmediğini gören çocuk kendini daima yetersiz hisseder. Kendini takdir etmekte, başarılarını görmekte güçlük çeker. Devamlı eleştiren bir iç sesle yaşar. Hem kendiyle hem çevresiyle kaygılı ve çatışmacı ilişkiler kurma eğilimi yüksektir. Böyle bir çocuk büyüyüp yetişkin olduğunda, en zorlu hedefleri aşsa dahi yeterli gelmez, hep bir eksiklik duygusuyla boğuşur.   Ebeveynin yüksek beklentilerinin olduğu durumlarda, yüksek beklentiyi karşılayıp onay ve takdir görmeye alışan çocuklar genellikle geleceğin mükemmeliyetçi yetişkinleridir. Bu tür çocuklar ergenlik ve yetişkinlik döneminde ya çok çalışkan olur, ya da zaten başaramayacağını düşünerek hiç çalışmaz. Başarısızlığı kabullenmekte ve yenilgiyle baş etmekte de güçlük çeker. En çok hangi yaş grubu çocuklar psikolojik olarak etkilenmeye daha açık? Spesifik bir yaş grubu vermek mümkün olmasa da, erken çocukluk dönemi deneyimlerinin yetişkinlikteki kimliğimize kadar uzanan etkilerini düşünürsek; çocukluk dönemi hassasiyetin en yüksek olması gereken dönemdir. Bu sadece hedef oluşturma bağlamında değil, neredeyse her konuda böyledir. Fakat esas olan anne babanın olumsuz tutumlarının yoğunlaştığı yaş grubudur. Yüksek beklentili ebeveynler, hayatının bir döneminde bir anda var olmaz. Genelde çocuğa dair beklentileri doğumdan itibaren başlar ve hayat boyu devam eder. Fakat özellikle çocuğun sınavlara hazırlandığı, akademik başarının önem kazandığı ergenlik döneminde bu beklentiler artabilir, çocuğa daha somut yaptırımlar olarak yansıyabilir. Bu durumda da çocukluğunda yüksek beklentili ebeveynlerinin yanlış tutumundan bariz olarak etkilenmeyen bir çocuk, ergenliğinde daha fazla hasar alabilir.   Ebeveynler çocuklarına hedef koyarken nasıl bir yol izlemeli? Hedef koymak, çocuktan bağımsız bir şekilde ebeveynlerin kendi kendilerine karar aldıkları bir süreç değildir. Eğer hedef koyma süreci bu şekilde yürütülürse başarıya ulaşmak da güçleşir. Özellikle akademik başarıya yönelik hedefler yaratırken öncelik hedef oluşturmak değil, çocukta bir farkındalık ve kendilik bilinci oluşturmak olmalıdır. Kendini tanıyan bir çocuk, kendi hedeflerini sağlıklı bir biçimde oluşturur. Bu süreçte ebeveyn olarak çocuğa yol arkadaşlığı yapılabilir, önerilerde bulunabilir. Fakat günün sonunda çocuğa istemediği bir şey dayatılmamalıdır. Akranlarıyla kıyaslanmamalıdır. Peki çocuklar kendi hedeflerini kendileri mi koymalı? Sağlıklı bir hedef koyma sürecinin ana kahramanı çocuk olmalıdır. Çocuk, kendi koyduğu hedeflere erişmek konusunda daha istekli olacaktır. Hedef oluşturma sürecine, kısa vadede kolaylıkla erişilebilecek hedeflerle başlamak, çocuğun özgüvenini, kararlılığını ve bir sonraki hedefe erişme azmini olumlu yönde etkiler. Örneğin günlük ders tekrarı yapmak veya oyuncakları toplamadan ve dişlerini fırçalamadan yatmamak gibi günlük hedefler, çocuğun görev bilincini geliştirmesine katkı sağlarken hedefe odaklı bir birey olmasına da destek olur. Zamanla bu hedeflerin vadesi açılabilir. Ebeveynler çocuklarına bu süreçte nasıl destek olmalı? Hedef koyma sürecinin en kıymetli kısımlarından biri, hedefe erişen çocuğu takdir etmek ve geri bildirim vermektir. Özellikle erken çocukluk döneminde ebeveynleri tarafından başarısı takdir edilen çocuk çok daha özgüvenli ve atılgan bir birey olur. Hedeflenen eyleme dair olumlu bir dille geri bildirim aldıkça performansı yükselir, ebeveyniyle kurduğu kaliteli etkileşim sayesinde hedefine yönelik isteği artar. Örneğin yatmadan önce kitap okuyan çocuğa eşlik etmek, okunan kitap üstüne fikir yürütmek, okuma becerisi hakkında geri bildirimler vermek (Gittikçe daha akıcı okumaya başladığını farkediyor musun? Bu kelimeyi hatalı okudun yeniden bakmak ister misin?) hedef koyma sürecinin katkılarını zenginleştirir. Çocuk-ebeveyn ilişkisini de olumlu yönde etkiler.  "
96,'Rafadan Tayfa: Galaktik Tayfa' yoğun ilgi görüyor,"TRT Çocuk'un sevilen kahramanları Rafadan Tayfa'nın merakla beklenen üçüncü sinema filmi seyirciyle buluştu. TRT ortak yapımı “Rafadan Tayfa: Galaktik Tayfa” 81 ilde vizyona girdi. Heyecan ve aksiyon dolu film, aileleriyle sinema salonlarını dolduran miniklerden tam not aldı.",Çocuk,https://www.trthaber.com/haber/cocuk/rafadan-tayfa-galaktik-tayfa-yogun-ilgi-goruyor-736455.html,"TRT Çocuk'un sevilen karakterlerinin yeni macerası bu kez uzaya taşındı. TRT ortak yapımı ""Rafadan Tayfa: Galaktik Tayfa"" filmi seyirciyle buluştu. Çocukların severek izlediği Rafadan Tayfa'nın merakla beklenen üçüncü sinema filmi Galaktik Tayfa 81 ilde aynı anda vizyona girdi. Hafta sonunu fırsat bilen aileler, filmi izleyebilmek için sinema salonlarını doldurdu. Minikler Galaktik Tayfa'yı çok sevdi:  - İkisini izlemiştim üçüncüsü de çok heyecanlı buldum. - Çok sevdim, çok heyecanlandım, çok güzel bir film. - Film çok güzeldi. Zaten ben de Rafadan Tayfa'yı çok seven biriyim herkese tavsiye ederim. Maceralıydı. - Çok güzel buldum her şey komikti. Hiç bu kadar eğlenmemiştim. - Daha önce izlemiştim 'Göbekliyepe' ve 'Dehliz Macerası'nı çok beğenmiştim. Bu yıl 'Galaktik Tayfa'yı da çok beğeneceğime eminim. - Çok beğendim, gerçekten çok güzeldi. Eski filmlerin hepsini izledim, gitmediğim sinema kalmadı. - Rafadan Tayfa'yı severek takip ediyorum. Birinci ve ikinciyi seviyorum. Üçüncüyü de izleyeceğim şimdi. - Filmi çok sevdim, çok güzeldi. Hayatımda üç kere sinemaya gittim, galiba en güzel sineme bu oldu. - Çok güzeldi. Heyecanlandım. Yani ilk denememdi. Rafadan Tayfa'yı çok severim. Ailecek izliyoruz. Çok eğlenceli. Film ebeveynlerden de tam not aldı: - Reklamları çıktığından beri bu anı bekledi. Dün gelecektik ama okul olduğu için bugün geldik. Çok eğlendi. Ben de ilk defa bir çocuk sinemasında eğlendim. - Normalde Rafadan Tayfa'yı her gün izliyor. Sürekli onu takip ediyor. Filmini görünce de koşarak geldik. Batu ile beraber Zobi ile de tanıştık. O karakteri de çok beğendik. Güzel bir filmdi. - Oğlum enes daha önceki ilk iki filmine gelmişti. Buda üçüncü filmi. Bana göre Türkiye’deki en güzel çizgi filmlerden biri. Hem oğlum olsun hem ben televizyonda TRT Çocuk'ta istiyoruz. Tayfa mahalleden çok uzakta bir maceraya çıkıyor Galaktik Tayfa'nın senaryosunu Ozan Çivit kaleme aldı. Yaklaşık 100 kişilik bir ekip 3 yıl çalıştı. Müziklerini ise ilk 2 filmde olduğu gibi filmin yönetmeni İsmail Fidan hazırladı. Filmde; Rafadan Tayfa'nın sevilen karakterleri Hayri, Kamil, Sevim, Hale, Akın ve Mert mahalleden çok uzakta bir maceraya doğru yola çıkıyor. Dünyada mahsur kalan uzaylı arkadaşlarına yardım ediyorlar. Macera ve aksiyon dolu filme yeni eklenen Karadenizli ve Egeli iki karakter, filme ayrı bir renk katıyor. Uzaylı Zobi karakteri minik izleyicilerin yeni arkadaşı olacak."
97,Çocuklarda kışla birlikte RSV vakaları arttı,"Özellikle 0-6 yaş arası çocukları ve 65 yaş üzerindekileri etkileyen Respiratuvar Sinsityal Virüs (RSV) bu yıl her zamankinden daha fazla görülüyor. Ekim-nisan arası yoğun olarak rastlanan RSV, özellikle risk grubundaki bebeklerde ciddi sonuçlara yol açabiliyor.",Çocuk,https://www.trthaber.com/haber/cocuk/cocuklarda-kisla-birlikte-rsv-vakalari-artti-735566.html,"Kış mevsimiyle birlikte toplumun her kesiminde olduğu gibi çocuklarda görülen hastalıklarda da belirgin bir artış yaşanıyor. Grip, COVID-19, rinovirüs, Strep A ve Respiratuvar Sinsityal Virüs (RSV) gibi… Son birkaç haftadır adını sıkça duyduğumuz bu hastalıklardan özellikle RSV vakalarında ciddi bir artış gözleniyor. Daha çok 0-6 yaş grubundaki çocukları ve 65 yaş üzerindekileri etkileyen RSV, bu yıl her zamankinden daha ağır seyrediyor. Paramiksovirüs ailesine ait olan RSV’nin risk faktörlerini, belirtilerini ve korunma yollarını Sağlık Bilimleri Üniversitesi Çocuk Sağlığı ve Hastalıkları Uzmanı Prof. Dr. Merih Çetinkaya’yla konuştuk.    “Etkilenen çocukların çoğu 6 aylığın altında” RSV’nin bebeklik ve erken çocukluk döneminde en sık görülen alt solunum yolu enfeksiyonu nedeni olduğunu söyleyen Prof. Dr. Merih Çetinkaya, “Bizim önceden bildiğimiz bir tablo ama bu sene biraz daha fazla ve ağır seyretmeye başladı” diyor. Dünyada yaklaşık 33 milyon çocukta RSV’ye bağlı akut alt solunum yolu enfeksiyonu görüldüğünü belirten Prof. Dr. Çetinkaya sözlerini şöyle sürdürüyor: “Etkilenen çocukların büyük çoğunluğu 6 aylığın altında… RSV sebebiyle en sık hastaneye yatırılan bebekler ise 1 aylık. Yılda 5 yaşın altında 3 milyonu aşkın çocuk RSV sebebiyle alt solunum yolu enfeksiyonu geçiriyor.” RSV, Türkiye’de ve pek çok ülkede mevsimsel özellik gösteriyor. Yapılan çalışmalar ekim gibi başlayıp ocakta en üst zirveye ulaştığını gösteriyor. Nisan ayı itibarıyla da azalıyor. Prof. Dr. Çetinkaya bu noktada bir parantez açarak, “Ancak belli dönemlerde COVID-19 ve H1N1 pandemisi gibi durumlarda ise şu an gördüğümüz şekilde, bazen mevsimsel değişkenlik de gösterebiliyor” diye konuşuyor.   Kimler risk altında? RSV'nin ölüme yol açabildiğinin de altını çizen Prof. Dr. Çetinkaya, dünya genelinde yılda yaklaşık 200 bin kadar çocuk ve yaşlının ölümüyle hastalıkla ilişkili olduğunu vurguluyor. Küçük çocukların hastaneye yatmasına sebep olabilen RSV, özellikle risk gruplarındaki bebekleri daha fazla etkiliyor. Prof. Dr. Çetinkaya, bu grupta yer alan bebekleri şöyle anlatıyor: “Prematüre doğan, kronik akciğer hastalığı olan, ciddi konjenital doğuştan kalp hastalığı olan bebekler... Yine nöromusküler hastalıkları olan -yani serebral palsi spinal musküler atrofi gibi- ve bağışıklık sistemi çalışmayan bebekler de diğer yaş gruplarına göre daha fazla etkileniyor. Ancak bu son salgın döneminde pek çok sağlıklı bebekte de hastaneye yatışı gerektiren ciddi RSV enfeksiyonları görülüyor.”   Öksürük ve solunum sıkıntısı en önemli belirtiler Peki RSV’nin belirtileri neler? Aileler hangi durumlarla karşılaşabiliyor? “En önemli belirti öksürük ve solunum sıkıntısı” diyen Prof. Dr. Çetinkaya, sözlerini şöyle sürdürüyor: “Nefes alıp verirken zorlanma, solunum sayısındaki artış, hırıltı, aralıklı morarmalar ve aralıklı olarak solunumun durması en sık görülen belirtiler. Buna ateş de eşlik edebiliyor.” Çocuklarında bu belirtileri gözleyen ailelerin mutlaka bir çocuk hekimine götürerek muayene ve testlerini yaptırması gerekiyor. RSV’ye yakalanan çocuklara genelde destek tedavisi veriliyor.   RSV’den korunmak için neler yapılmalı? Prof. Dr. Çetinkaya, “Ekim ayından itibaren doğan bebeklerde -özellikle risk faktörleri de varsa- belli kurallara dikkat edilmesi gerekir” diyor. Bütün bebeklerin ilk 6 ay boyunca mutlaka anne sütüyle beslenmesi gerektiğini de ifade ederek alınması gereken diğer önlemleri şöyle sıralıyor: “Aynen COVID-19’da olduğu gibi kalabalık yerlere bu riskli gruptaki çocukları götürmemek gerekiyor. Okulda, kreşte, RSV ya da diğer enfeksiyonu olan çocuklar varsa bu çocukları evde izole etmek, diğerlerine bulaştırmayı engellemek lazım. Çocukların yanında sigara içilmemesi de şart. Yine el hijyenine dikkat edilmeli, dışarı çıkıldığında maske kullanılmalı. Aile bireylerinden birinin RSV ya da diğer viral enfeksiyonlu bireylerle teması olduğu ortamlardan gelince kıyafetini değiştirmesi, elini yıkaması, evdeki çocuğa o şekilde dokunması gerekiyor.” RSV’den korunmasının bir başka yolu da aşı… Ancak bu aşılama toplumun geneline yapılmıyor. Sadece riskli gruba pasif aşılama yapılıyor. Bunun için riskli grupta yer alan bebek ve çocuklara ilgili çocuk hekimleri tarafından çıkarılan raporla RSV’nin pik yatığı ekim ve nisan ayları arasında pasif aşılama uygulanıyor.
 "
98,Simülasyon oyunlar çocuk sağlığını nasıl etkiliyor?,Simülasyon oyunları gün geçtikçe gelişiyor. Gittikçe daha fazla şiddet içeren bu oyunlar özellikle çocuk ve gençleri etkisi altına alıyor. Gençler arasında kısa sürede popüler hale gelen yeni tehlikenin adı: “Yandere Simulator.”,Çocuk,https://www.trthaber.com/haber/cocuk/simulasyon-oyunlar-cocuk-sagligini-nasil-etkiliyor-734534.html,"Simülasyon, bir durumun veya olayın gerçekle eş değer biçimde canlandırılması ya da sembolize edilmesi anlamına geliyor. “Mavi Balina”, “Momo”… İçeriğinde zorbalık ve şiddet barındıran, çocukların zihinsel ve bedensel sağlığını tehdit eden oldukça tartışmalı oyunlardı. Ancak her ne kadar bu tür oyunlar ebeveynlerin ve uzmanların tepkilerini toplasa da, dijital oyun yapımcıları gerçeğe oldukça yakın yazılımların yenilerini her geçen gün piyasaya sürmeye devam ediyor.   Bu tür oyunları aktif bir şekilde oynayanların yanında, sadece izlemeyi tercih eden yüz binlerce sosyal medya kullanıcısı bulunuyor. “Her yaştan çocuk kolaylıkla ulaşabiliyor” Peki, ebeveynler dijital dünyada neredeyse kaybolan çocukları bu tür oyunlardan nasıl uzak tutabilir? Uzman Psikolog Gülistan Dal, ebeveynlerdeki farkındalığın en önemli unsur olduğu görüşünde.    “Ebeveynler çocuklarının ekranda ne yaptığı ve ne izlediğinden haberdar olmak durumunda. Bugün tehlikeli ve zararlı simülasyon oyunlarının çocuklara video izleme platformları aracılığıyla ulaştığını gözlemliyoruz. Ebeveyn çocuğunun bir animasyon seyrettiğini düşünürken, oyunu oynayan başka bir oyuncunun kaydettiği videoyu izlediğini fark edemeyebiliyor. Bu tarz videolara her yaştan çocuğun ulaşması maalesef çok olası. İzleyen ve oynayan çocukların yaşları küçüldükçe de etkileri ve bırakacakları hasar da büyüyor.”   Dijital çağda çocukları ekrandan uzak tutmak neredeyse imkansız. Bu yüzden ebeveynlerin çocuğun internet kullanımını takibi ve denetimi oldukça önemli. Uzm. Psikolog Dal da, çocukların ekranın faydalı ve öğretici yanına odaklanabilecekleri düzenlemeler yapılması gerektiği görüşünde. “Çocukları bu oyunlardan korumanın yolu öncelikle ulaşabilecekleri yerleri denetim altına almaktan geçiyor. Günümüzde ebeveynlerin bu riskleri bilerek seçici ve kaliteli içeriği aramaları ve çocuklarına alternatif sunmaları gerekiyor. Ekran çağında yaşadığımız bu dönemde oyunlardan ve ekrandan tamamen uzak tutma şansımız olmayacağı için ekranı olumlu ve en iyi şekilde kullanacakları şekilde düzenlemekte fayda var.”   Çocukların zihnine korku ve kaygı ekiliyor, gerçeklik algısı bozuluyor Uzm. Psikolog Dal, genellikle içine kapanık, sosyallikten uzak, aile içi iletişimi zayıf çocukların varlığını simülasyon oyunları aracılığıyla göstermeye daha yatkın olduğunu belirtiyor.    “Bu tür oyunların en büyük tehlikesi çocukların zihinlerine korku ve kaygı ekmesi. Genel olarak simülasyon oyunlarında çocukların kendi temsillerini gördüklerini düşündüklerini gözlemliyoruz. Bu durum da çocukta oyundaki şiddet temasını içselleştirmeye yol açabiliyor. Oyunların tehlikesi özellikle çocuğun oyunda gördüğü şiddet, olumsuz ögeler, argo vb. unsurları normalleştirmeye başlaması ve gerçeklik algısının zamanla bozulmaya başlaması… Özellikle bu oyunlarda geçirilen uzun süreler ve başka oyuncularla girilen iletişim çocuğun dünyasından büyük bir yer kaplamaya başlıyor.” Uzm. Psikolog Dal, çocukların gerçek hayatta tanıklık etmesi mümkün olmayan şiddetle sanal dünyada en ağır şekilde karşılaştığını belirtiyor: “Şiddetten bir ödül-ceza ortamı oluşturulması bu içeriklerin çocuklar için cazip hale gelmesine sebep olabiliyor. Bunun sonucunda da oyunlara bağımlı olma hali ortaya çıkabiliyor.”   “Sahip olmadıkları güveni burada hissediyorlar” Çocukların gerçek dünyada ihtiyaç duydukları sosyalleşme, arkadaşlık, iletişim gibi araçlara ulaşamamaları, simülasyonda kurdukları karaktere yönelmedeki en büyük sebep olarak gösteriliyor. Uzm. Psikolog Dal, “Kendi temsilini gerçek dünyasından farklı güçlü ve özgüvenli olarak gören çocuk hissettiği hazla bu oyunlara bağımlı hale geliyor” diyor. İletişim sorunu olan ve sosyallikten uzak, gelişimini tamamlayamamış çocukların, sanal dünyada varlıklarını üst düzey şekilde göstererek normalde sahip olmadıkları güveni burada hissettiklerini de söylüyor. Çocukların ruhsal dünyası ve ihtiyaçları hakkında bilgilenmek Çocuklar aslında yakından takip edildiklerinde bize neyi ne amaçla yaptıklarını anlatıyorlar. Simülasyon oyunlarının ne kadar içinde olduklarını, ne şekilde ve süreyle oynadıklarını takip ederek de çocuk hakkında birçok bilgi edinilebilir. Uzm. Psikolog Dal ebeveynlere şu soruların cevaplarını aramalarını öneriyor: “Hangi oyunu hangi amaçla, ne süreyle oynuyor? Oyunda ne kadar vakit geçiriyor? Bu sosyal, okul ve aile hayatını etkiliyor mu? Sorduğumuz tüm bu sorular bize çocuğun ruhsal dünyası ve ihtiyaçları hakkında bilgi verecektir.    Eğer oyuna bağımlı durumda ve temel ihtiyaçlarını aksatacak kadar uzun süreler ekran başındaysa, oynadığı oyun davranışlarında ve okul başarısında aksamalara neden oluyorsa ebeveynlerin acil olarak önlem almaları gerekir.” Gelişimini tamamlamamış bireyler olan çocukların bu tür içerikleri oynamak gerçekliklerini ciddi anlamda etkileyebiliyor. Oynadıkları karakterin bir şekilde etkisi altına girebiliyorlar. Bu da riskli ve sağlıksız bir tablo çiziyor. Peki, Yandere Simulator nasıl bir oyun? Tartışmalara yol açan Yandere Simulator oyununda lise öğrencisi bir anime karakterin günlük görevleri tamamlaması gerekiyor. Bu karakteri oynayan kişinin puan toplamak için çeşitli zorbalık ve şiddet eylemlerinde bulunması gerekiyor. Bu şiddet eylemleri bir noktada cinayet işlemeye kadar gidiyor. Bu görevi tamamlayınca da oyun, “Tebrikler düşmanınızı alt ettiniz!” mesajı gönderiyor…      "
99,Çocuklarda kışla birlikte görülen 5 hastalık,"RSV, İnfluenza, Strep A, Rinovirüs ve Koronavirüs… Özellikle son haftalarda çocuklarda tüm bu hastalıklarda artış gözleniyor. Uzmanlar artışı pandemi nedeniyle son iki yılın maskeli ve izole geçirilmesine bağlıyor. Vakaların daha fazla yayılmaması için hasta çocukların okula gönderilmemesi gerektiği söyleniyor.",Çocuk,https://www.trthaber.com/haber/cocuk/cocuklarda-kisla-birlikte-gorulen-5-hastalik-732893.html,
100,7 soruda Strep A bakterisiyle ilgili merak edilenler,"Step A enfeksiyonları sıklıkla çocuklarda görülüyor. Genellikle bademcik ve boğaz iltihabı gibi hafif hastalıklara sebep oluyor. Ancak şiddetli ve derin yumuşak doku enfeksiyonlarında şoka, birden çok organ yetmezliğine, hatta ölüme varan sonuçlar görülebiliyor.",Çocuk,https://www.trthaber.com/haber/cocuk/7-soruda-strep-a-bakterisiyle-ilgili-merak-edilenler-730186.html,"Fransa, İngiltere, Kuzey İrlanda ve Galler’de 15 çocuk Strep A bakterisi nedeniyle hayatını kaybetti. Sayı her geçen gün artıyor. Bu durum neredeyse son üç yılı COVID-19’la geçiren insanlarda endişe yaratıyor. Strep A, COVID-19 gibi yeni ortaya çıkan bir enfeksiyon değil. Yetişkinlerden ziyade çocukları etkileyen Strep A ya da diğer adıyla Grup A Streptokok (GAS) boğazda veya deride bulunabilen yaygın bir bakteri türünün adı… Strep A ile ilgili merak edilenleri Sağlık Bilimleri Üniversitesi Bakırköy Dr. Sadi Konuk Eğitim ve Araştırma Hastanesi Çocuk Enfeksiyon Hastalıkları Uzmanı Prof. Dr. Nevin Hatipoğlu TRT Haber'e anlattı.    1. Strep A bakterisi nedir? Grup A Streptokoklar genellikle bademcik ve boğaz iltihabı ile basit cilt enfeksiyonları gibi kolayca tedavi edilen hafif hastalıklara neden oluyor. Nadiren bu bakteriler, invazif (istilacı, yayılmacı) Grup A Streptokok hastalığı (iGAS) adı verilen ciddi ve yaşamı tehdit eden ölümcül enfeksiyonlara dönüşebiliyor. Strep A bakterisi hem kendisinin doğrudan yüzeysel ve derin vücut bölümlerinde çoğalmasıyla, hem de bakteri tarafından üretilen ve toksin denen vücutta birtakım zehir etkisi yapan maddelerin tesiriyle hastalık bulguları geliştiriyor. 2. Strep A nasıl bulaşıyor? Aslında birçok kişi Strep A bakterisini zararsız bir şekilde boğazında taşıyabiliyor ve hastalık geliştirmiyor. Ancak Strep A bakterisinin neden olduğu enfeksiyonlar oldukça bulaşıcı. Bulaşma havadaki damlacıklar, burun akıntısı ile el teması veya bakterilerle kirlenmiş nesne veya yüzeyler, iltihaplı akıntılı cilt yaralarıyla temas veya daha nadiren bakteri içeren gıda kaynakları yoluyla gerçekleşebiliyor. En sık ağız-boğaz salgılarının damlacık şeklinde saçılmasıyla veya ciltten yakın temas yoluyla kişiden kişiye geçebiliyor. Okullar, askeri kamplar, bakımevleri gibi kalabalık ortamlar kolayca bulaşmasına elverişli mekanlar. Strep A enfeksiyonları bu gibi ortamlarda salgınlara yol açabiliyor. 3. Korunma yolları neler? Strep A ile temas eden çoğu insanda hastalık bulguları gelişmiyor. Bakterinin hastalık oluşturmasında birinci kural, mikrobun hasta kişiden hasta olmayan kişiye geçişi olduğuna göre öksürme sırasında ağzın kapatılması, ellerin iyi yıkanması ve maske takılması Strep A bulaşma riskini azaltmada önemli.   4. Strep A bakterisinin belirtileri ve sebep olduğu hastalıklar neler? Strep A bakterisi bademcik ve boğaz iltihabı yaptığında ani başlayan ateş, halsizlik, boğaz ağrısı ve kızarıklığı, büyümüş ve irinli bademcik yangısı, boyun bezelerinde ağrı ve şişliğe neden oluyor. Ancak üç yaşından küçük çocuklarda Strep A boğaz iltihabı nadir olarak görülüyor. Yetişkinlerden ziyade çocuklarda, impetigo olarak tanımlanan ve yaygın görülen deri enfeksiyonları yapabilir. İmpetigo kaşıntılı kırmızımsı döküntü, daha sonra sıvı dolu kabarcık haline gelen ağız veya burun çevresinde görülen cildin üst kısımlarında görülen bir enfeksiyon. Kabarcıklar kolayca patlar ve bal renginde bir kabukla kaplanır. Hasta nispeten iyi durumdadır. Bir Strep A enfeksiyonu olan kızıl hastalığı ise genellikle yüksek ateş, boğaz ağrısı, çilek gibi yoğun kırmızı dil görünümü ve pembe-kırmızımsı bir döküntü ile kendini gösteriyor. Genellikle 5-15 yaş arasındaki çocuklarda daha sık görülüyor. Strep A bakterisi sinüzit, zatürre, eklem iltihabı, irinli burun iltihabı (bebeklerde daha sık), kanda enfeksiyon ve geç dönemde böbrek iltihabı oluşturabilir. Yetersiz tedavi yapılırsa kalp romatizmasına ilerleyebilir. 65 yaşın üzerindekiler, şeker hastalığı, kalp hastalığı, kanser varlığı, yakın zamanda suçiçeği veya grip geçirmek, HIV pozitif olmak ile bağışıklık baskılayıcı tedavi alanlar bu tür enfeksiyonlar için risk altındadır. 5. Hangi durumlarda ölüme varan sonuçlara yol açabiliyor? Strep A bakterisinin neden olduğu şiddetli ve derin yumuşak doku enfeksiyonları şoka, birden çok organ yetmezliğine ve ölüme varabiliyor. Bu, bakterinin en korkulan hastalık türü. Strep A’ya bağlı nekrotizan fasiit olarak tanımlanan enfeksiyonda, fasya denen kasların zarları ve cilt altı yağ dokusunun hızlı bir şekilde yıkımı gelişiyor. İltihaplı bölgede ciddi ağrı, şişlik, kızarıklık, ödem, cilt ve doku ölümü (nekroz) ile yüksek ateş tipik belirtileri. Hastalık ilerledikçe şok tablosu görülebiliyor. Bağışıklığı baskılanmış kişilerde nekrotizan fasiit gelişme riski daha yüksek. Ayrıca cerrahi müdahale, yanık, künt travma ve doğum sonrasında uygun steril koşullar yerine getirilemezse de risk söz konusu oluyor.   6. Tedavi süreci nasıl ilerliyor? Birçok virüsün sebep olduğu boğaz iltihabı, Strep A bakterisiyle ortaya çıkan bademcik ve boğaz iltihabıyla benzer bulgulara sahip oluyor. Virüslerin yaptığı bademcik-boğaz enfeksiyonlarında antibiyotik tedavisi gerekli değil. Öte yandan, Strep A boğaz enfeksiyonu için antibiyotik kullanılıyor. Bunun için bakteri ve virüse bağlı boğaz enfeksiyonu ayırımı doktor muayenesi ve gerek görülürse boğazdan alınacak kültür testi ile netleştirildikten sonra uygun süre ve dozda ağızdan antibiyotik tedavisine karar verilebilir. Yine kızılda da ağız yoluyla antibiyotikler kullanılıyor. Şiddetli istilacı (invazif) Strep A enfeksiyonları hastanede damardan antibiyotikler verilerek tedavi ediliyor. Ağrı kesiciler, sıvı desteği, hatta derin yumuşak dokularda ölü dokular gelişmişse cerrahi müdahale uygulanabiliyor. 7. Türkiye'de Strep A görülüyor mu? Tüm dünyada olduğu gibi ülkemizde de Strep A enfeksiyonları sıklıkla çocuklarda görülüyor. Bu nedenle aileler, bu bakteriyle ortaya çıkan hastalık durumlarına aşina olmalı ve sağlık kuruluşuna erken başvuru konusunda hassas davranmalı.
 "
101,Animasyon sektörünün Türkiye'deki lokomotifi: TRT Çocuk,"Çizgi film denilince akla gelen animasyon, aslında reklamdan habere, sanattan bilime sayısız alanda kullanılıyor. Yetişkinlerin hayal gücünü ortaya koyarken çocukların görsel ve işitsel becerilerini geliştirmeye katkı sağlıyor.",Çocuk,https://www.trthaber.com/haber/cocuk/animasyon-sektorunun-turkiyedeki-lokomotifi-trt-cocuk-719617.html,"28 Ekim Uluslararası Animasyon Günü olarak kutlanıyor. İlk örnekleri 19. yüzyılda görülen animasyon, teknolojinin de gelişimiyle günümüzde hayal gücünün sınırlarını zorluyor. Dijital animasyonla varlığı 1800'lere dayanan canlandırma sineması, son derece detaylı çizimlerle hayal gücünün sınırlarını zorluyor. Türk animasyon tarihi karikatürcülerin kısa filmler oluşturma gayesiyle başlasa da, bu izler aslında yüzyıllar öncesindeki Karagöz ve Hacivat'ın gölge oyununa dayanıyor. Karagöz ve Hacivat’ın eğlenceli hikayelerini izlemek için perdenin etrafına doluşan kalabalık, gelecekte çubuklarla hareket ettirilen bu karakterlerin nasıl evrileceğini ve gelişeceğini bilmiyordu... Kısa filmlerin Türkiye'de yükseldiği dönemde reklam ajanslarının ilgisini çeken bu yeni sektör, genelde ticari faaliyetler için kullanıldı. Yabancı film dağıtımcılarının gelmesiyle birlikte Türkiye, animasyon filmlerle tanıştı. TRT Çocuk animasyonun Türkiye'deki dönüm noktası Türkiye'de zamanla gelişen animasyon sektörü meyvesini vermeye başladı. Ancak animasyonun Türkiye'deki dönüm noktası, TRT Çocuk kanalının kurulmasıydı. Çocukların gelişimlerini desteklemede en önemli unsurlardan biri olan animasyon, Türkiye'deki başarısını dünyaya taşıyarak uluslararası çocuk yayıncılığında sektöre yön veren ve tüm mecralarda çocukların bildiği, tercih ettiği bir yayın sunmayı hedefleyen TRT Çocuk için tartışılmaz bir öneme sahip. Biz de, çocukların hayal dünyasını genişletirken eğlenceli bir şekilde öğrenmesine olanak sağlayan animasyonların önemini TRT Çocuk Kanal Koordinatörü Bora Durmuşoğlu'ndan dinledik.    Durmuşoğlu, ""Animasyon, duyguların izleyiciye yansıtılması için çok etkili bir anlatım biçimidir"" diyerek başlıyor sözlerine ve tarihte iz bırakan animasyonlara ve teknolojinin sektördeki yansımalarına örnekler veriyor: ""Dünya animasyon tarihine baktığımızda ilk örneklerini Fantasmagorie, Gertie Dinozor ve Kedi Felix’te görüyoruz. Daha sonra Mickey Mouse, Donald Duck, Pamuk Prenses ve Yedi Cüceler gibi hafızalarda yer edinmiş önemli karakterler ve filmlerle sektör yükselişe geçmeye başlıyor. Tek düze çizimlerle başlayan örnekler yerini üç boyutlu karakterlere, ses efektleriyle anlatılan duygular ise yerini muhteşem animasyon müziklerine ve seslendirmelere bıraktı. Bilgisayar tabanlı animasyon yapımlarına geçiş, animasyon üretimini daha geniş kitlelerin kullanımına açık hâle getirdi. Dijital oyun, mobil uygulamalar, reklam sektörü, endüstriyel tasarım, sanayi, mimari, eğitim, sağlık, bilişim, robotik, iletişim ve istihbarat başta olmak üzere hemen her alanda animasyon kullanımı vazgeçilmez bir hale geldi.   Aslan Kral, Shrek, Sevimli Canavarlar, Buz Devri serisi, Kayıp Balık Nemo, Neşeli Ayaklar, Oyuncak Hikâyesi serisi, Coco… Tüm bu animasyon sinema filmlerinin ortak noktası hikayelerinin evrensel etkisinin olmasıdır diyebiliriz.
Dünyanın en güzel animasyonlarını tasarlayabilirsiniz, en güzel müziklerini besteleyebilirsiniz, en güzel seslendirmelerini yapabilirsiniz ama iyi bir hikayeniz yoksa filminizin başarılı olması çok zordur. Bu bakış açısıyla bu filmlerde işlenen konular izleyicinin kalbine işlemiş ve onları yıllarca unutmamamızı sağlamıştır. Her ne kadar dijitalleşen ve değişen dünyada çizgiler günümüze ayak uydursa da klasik çizgilerin vazgeçilmez olduğunu, ne kadar farklı şeyler izlersek izleyelim, bu filmlerin bizlerdeki yerinin farklı olmasından anlayabiliriz."" Bir ülkenin çizgi filmlerinin konularına, çizgilerine, ezgilerine bakarak o ülke hakkında birçok fikre sahip olabiliriz diyor Durmuşoğlu ve ekliyor, ""Özellikle çocuklar için yapılan çizgi filmlerde ülkeler, kendi kültürel miraslarını, tarihlerini, geleneklerini, göreneklerini yarınları olan çocuklara anlatmak ister.""    Tam da bu noktada Türkiye'de animasyon “TRT Çocuk’tan” önce ve “TRT Çocuk’tan sonra” olarak ikiye ayrılıyor. TRT Çocuk içeriklerinin yüzde 80'inden fazlasının yerli yapım olduğuna vurgu yapan Durmuşoğlu, animasyon sektöründe TRT'nin yol açtığı değişimi şöyle açıklıyor: ""TRT Çocuk’tan önce sektör yabancı izler taşıyordu ve en önemlisi dışa bağımlıydı. TRT Çocuk kanalının kurulmasıyla birlikte Türk animasyonu hiç olmadığı kadar talep görmeye başladı. TRT Çocuk kanalının yerli üretime olan eğilimi ve RTÜK’ün tematik çocuk kanallarında yerli üretimi teşvik eden düzenlemesi ile birlikte yerli animasyon stüdyoları oluştu ve Türkiye düzenli bir animasyon üretimine geçti. Sektör deneyimi arttıkça çizgi filmler uzun metrajlı sinema filmlerine aktarıldı ve animasyonlar beyaz perdede de ilgi görmeye başladı. TRT Çocuk kanalı, animasyon yapım projelerini Türkiye’de faaliyet gösteren animasyon stüdyolarına yaptırdığı, proje içeriklerini kültürel unsurlar ışığında, pedagojik kurallar doğrultusunda değerlendirdiği ve 360 derecelik yayıncılık anlayışını benimsediği için Türk animasyonu denildiğinde dünyada akla gelen ilk markadır."" TRT Çocuk beyaz perdede sadece 2022 yılında vizyona giren altı animasyon filmiyle yaklaşık 3 milyon sinema izleyicisine ulaştı. “Rafadan Tayfa Göbeklitepe” 3.5 milyona ulaşan izleyici sayısıyla Türkiye’de tüm zamanların en çok izlenen animasyon filmi oldu. Bora Durmuşoğlu kanalın başarısının TRT'nin vizyonunda yattığını söylüyor. ""TRT Çocuk’un yıllar boyunca özenle inşa ettiği vizyonu ve misyonu bütün evlere girerek ebeveynlerin kanalımıza şüphesiz güven duymasını sağladı. Öyle ki şu anda altında TRT Çocuk imzası taşıyan bütün işlerimizde anne ve babaların bu güvenini görebiliyor ve Türkiye’nin en çok izlenen çocuk kanalı olma unvanını gururla taşıyoruz. Sektörün miladı, ülkemizin evlerindeki çocuğuz. Sımsıcak evlerde ve gönüllerdeyiz. Çok iyi biliyoruz ki biz bu alanı boş bırakırsak her zaman olduğu gibi başkaları gelecek ve çocuklarımızın yüreklerini ve zihinlerini işgal edecek."" Haberde de anlatımı kuvvetlendiriyor Teknoloji geliştikçe animasyonların kalitesi ve anlatım gücü de kuvvetleniyor. Bu değişim ve yenilik sadece televizyonu ve sinemayı etkilemekle kalmadı; oyun sektörünü, dijital platformları ve internet tabanlı daha birçok önemli alanı da geliştirmeye devam ediyor. Animasyonlar haberlerde de kullanılıyor. TRT Haber de animasyonun anlatım gücüne örnekleri, kendi ürettiği içeriklerde yer veriyor.      "
102,Düzgün kalıcı dişlerin sırrı iyi bakılan süt dişleri,İlk süt dişinin çıkmasıyla beraber çocukların ağız ve diş sağlığına özen göstermek gerekiyor. Kalıcı dişlerin ağız yapısını bozmadan sağlıklı bir şekilde çıkmasının yolu süt dişlerine iyi bakmaktan geçiyor.,Çocuk,https://www.trthaber.com/haber/cocuk/duzgun-kalici-dislerin-sirri-iyi-bakilan-sut-disleri-711423.html,"Yiyecekleri parçalamak, güzel bir gülüş ve net bir konuşma… Tüm bunları rahatça yapmanın yolu sağlıklı dişlerden geçiyor. İnsan hayatında önemli bir yere sahip olan dişlere iyi bakılması gerekiyor. Bunun ilk adımı da süt dişlerinin çıkmasıyla birlikte atılıyor. Kalıcı olmadıkları için aileler süt dişlerine fazla önem vermiyor. Oysaki kalıcı dişlerin düzgün ve sağlıklı olması için süt dişlerine büyük ihtiyaç var. Özellikle anne babalara bu konuda büyük rol düşüyor. Bebek ve çocukların diş sağlığını korumak için neler yapılması gerekiyor? Süt dişleri neden bu kadar önemli? Hangi durumlarda diş hekimine gidilmeli? Bebek ve çocukların diş sağlığıyla ilgili merak edilenleri Sağlık Bilimleri Üniversitesi Diş Hekimliği Fakültesi Çocuk Diş Hekimliği Anabilim Dalı’ndan Doç. Dr. Barış Karabulut’a sorduk.    İlk süt dişinin çıkmasıyla hekim kontrolü başlamalı Ne kadar küçük yaşta sağlıklı bir ağza kavuşulursa ve bunun bilincine varılırsa gelecekteki dişlerin o kadar iyi olacağını söyleyen Doç. Dr. Karabulut, “Ailelere bebeklerdeki ilk alt kesici dişlerin çıkmasından itibaren -bu da genellikle 6 veya 7 aylıkken oluyor- hekim kontrolüne başlamasını tavsiye ediyoruz. Sonra da 6 ayda bir düzenli olarak dişler hekimlerin takibinde olmalı” diyor. Kontroller sırasında bebeklerin ailelerine yeni çıkan süt dişlerine nasıl bakmaları gerektiğine yönelik bilgiler de veriliyor. Süt dişlerinin parmak fırça kullanılarak temizlenmesi ve 0-3 yaş çocuklara yönelik olarak üretilen, yutulsa dahi zararı olmayan diş macunları kullanılması öneriliyor.   Emzirme sonrası dahi dişler temizlenmeli Bebek henüz anne sütüyle beslenme döneminde dahi olsa dişlerin düzenli olarak bakımının yapılması şart. Bu noktada halk arasında anne sütünün dişlere bir zararı olmadığı konusunda yanlış bir algı olduğunu ifade eden Doç. Dr. Karabulut, işin doğrusunu şöyle anlatıyor: “Uzun saatler boyunca emzirilen çocuklarda erken çocukluk çağı çürüğü oluşuyor. Anne sütü içindeki laktoz çürütücü bir etkiye sahip. Dolayısıyla her emzirmeden sonra diş fırçalamak tabii ki mümkün değil ama en azından ıslak bez, gazlı bez ya da tülbent gibi herhangi bir şeyle dişin üzerindeki sütü uzaklaştırmaları lazım. Bebeklerdeki diş bakımı bundan ibaret. Mümkünse emzirirken uyutmayacaklar. Bu alışkanlık haline gelince çocuk ileride de biberonsuz uyumamaya başlıyor. Bu alışkanlık ne kadar erken ortadan kaldırılırsa dişlerin sağlığı da o kadar iyi olur.”    Süt dişlerinin erken kaybı diş yapısını olumsuz etkiliyor Süt dişleri, kalıcı dişlere oranla daha çabuk çürüyor. Yapısal olarak daha ince olduğu için çürük bir kere başladığı zaman çok hızlı ilerliyor. Bu nedenle takiplerin düzenli aralıklarla yapılması, hatta dişte görülen en ufak siyah noktada bile hemen hekime başvurulması gerekiyor. Süt dişlerinin neden ağız sağlığı için bu denli önemli olduğunu Doç. Dr. Karabulut, “Süt dişlerini erken kaybeden çocuğun gelecekteki ağız ve diş yapısı olumsuz etkileniyor” sözleri ile açıklıyor ve devam ediyor: “Mümkünse dişleri ağızda tutmak için her türlü tedaviyi yapmak lazım. Buna dolgu ve kanal tedavisi de dahil. Süt dişlerine dolgu ve kanal tedavisi yapılırsa kalıcı dişler zarar görür diye yanlış bir inanış da var. Halbuki hiç alakası yok. Tam tersi eğer yapılmazsa, iltihap gelişirse süt dişleri çekilmek zorunda kalıyor. Kalıcı dişler asıl o zaman etkileniyor. Şunu hiçbir zaman unutmamak lazım, süt dişleri kalıcı dişlerinin rehberidir. Süt dişlerinin altında kalıcı diş var. Kalıcı diş bu süt dişinin kökünü eriterek yolunu buluyor. Eğer süt dişi zamanından erken çekilirse kalıcı diş tabii ki rehberini kaybetmiş oluyor ve yanlış pozisyonda çıkabiliyor.” Yanlış pozisyonda çıkan kalıcı dişler, ortodontik problemlere sebep oluyor. Bu da çocuklara diş teli takılmasını gerektirebiliyor. Aileler rol model olmalı Süt dişlerini erken kaybetmemek ve yeni çıkan dişlerin de çürümesini önlemek amacıyla çocukların diş fırçalama alışkanlığını küçük yaşlardan itibaren kazanması gerekiyor. Bu noktada da ailelere büyük sorumluluk düşüyor: “Aileler model olmalı, beraber fırçalamalı. Belli bir yaşa kadar da muhakkak çocuktan sonra bir kere de anne veya baba fırçalamalı dişlerini. Her çocukta aynı olmamakla birlikte 9-10 yaşına kadar böyle olmalı. Bu çocukların el-bilek motor gelişimlerine bağlı biraz da… Uzmanlar bu konuda ayakkabısını kendi bağlayabilen çocuk dişlerini yeterli fırçalayabilir diyor.”    Ebeveynlerin kabusu: Karışık dişlenme dönemi Çocukların büyüme dönemlerinde ebeveynleri endişeye sürükleyen bir dönem var: Karışık dişlenme… Altı yaşında başlayan bu dönem çocuğun kalıcı dişlerinin tamamlandığı 12 yaşına dek sürüyor. Karışık dişlenme döneminde, adı üstünde ağzın karman çorman göründüğünü ifade eden Karabulut, “Bazı dişler önde bazı dişler arkada duruyor. Aileler bu konuda çok endişe ediyor ve bize bu sebeple gelen çok hasta oluyor” diyor ve konuya açıklık getiriyor: “Bu dönemde ağızda hem süt dişi hem de kalıcı dişler var. Dolayısıyla yeni gelen kalıcı dişler, süt dişlere göre daha geniş olduğu için aileler hemen panik oluyorlar. ‘Dişler yamuk çıktı, tel mi taktıracağız’ diye. Doğal gelişim sürecinde geliştikçe, çeneler büyüdükçe dişler de yavaş yavaş o boşluklara oturuyor. Büyüme gelişme mekanizmasını beklemek lazım. Çoğu çapraşıklıklar, karışıklıklar, sıkışıklıklar kendiliğinden çözülebiliyor. Yeter ki ekstra bir problem olmasın. Önemli olan bu mekanizmayı bozmamak. Eğer bozulmazsa büyük ihtimalle çocuk da bir ortodontik problem oluşmuyor.”"
103,Oyuncaklar korku filmlerini aratmıyor,"Hiç korktuğunuz bir şeyi aynı zamanda merak ettiniz mi? Korku filmi izlemeyi sevenler bu duyguyu iyi bilir. Çünkü korktuğumuz pek çok şey bize ilginç de gelir. O nedenle korkarken bir yandan da parmaklarımızın arasından ""o şeye"" bakarız. Aynı şey çocuklar için de geçerli...",Çocuk,https://www.trthaber.com/haber/cocuk/oyuncaklar-korku-filmlerini-aratmiyor-709702.html,"Çocuklar oyunlarda, filmlerde ya da reklamlarda gördüklerinden korksalar da, merak duygusu onları izlemeye teşvik ediyor. Ancak çocukların internet aleminde çokça karşılaştıkları korku ögeleri, onların gelişimini olumsuz etkiliyor. Hem korkuyorlar, hem de ilginç geliyor Mavi Balina, Momo... Sanal alem dönem dönem çocuklara zarar verdiği kanıtlanan birçok oyunun tartışmasıyla gündeme geldi. Şiddet ögelerinin normalleştiği eleştirileriyle karşılaşan bu oyunlar için ülkeler bir dizi karar alma yoluna gitti. Ancak konumuz oyunlardaki ya da çizgi filmlerdeki korkunç karakterler değil. O karakterlerin artık alışveriş merkezinde, kırtasiyede hatta pazarda dahi satışa sunulan oyuncakları... Çünkü çocuklar için satılan bazı oyuncaklar korku filmlerini aratmayacak nitelikte.   Korku oyunu karakteri olan Huggy Wuggy bunlardan sadece biri. Keskin ve korkutucu dişleriyle insanları öldürmek üzerine şarkılar söyleyen Huggy Wuggy oyuncakları, çocuklar arasında oldukça popüler. Zombi şeklinde oyuncaklara da alışveriş merkezlerinde sıkça rastlamak mümkün. Uzmanlara göre aileler çocuklarına bu tür oyuncakları alırken iki kere düşünmeli. Biz de Çocuk Psikiyatri Uzm. Prof. Dr. Özalp Ekinci ile bir araya gelerek bu konuyu konuştuk. Özalp Ekinci, her çocuğun bu tür oyuncaklardan kendi gelişimsel özelliklerine göre farklı etkilenebileceğini söylüyor. Ancak en riskli yaşların, gerçek yaşamla hayal aleminin ayırt edilemediği okul öncesi dönem olduğunu anlatıyor.    ""Altı yaşına kadar, gerçekle hayali ayırt etmede bir güçlük olduğu için, o dönem 'somut öncesi' denilen bir zaman. Somut öncesi dönemde çocuklar gerçekten o karakterlerden korkabilir. Bireysel yatkınlığı olan bazı çocuklarda anksiyete bozukluğuna dönüşebiliyor. Çocuklar o oyuncak ve videolarla karşılaştıkları zaman hayatları olumsuz etkileniyor."" Denetim ve takip çocuğun ihtiyacına göre yapılmalı Kuşkusuz 'olumsuz etkilenme' her çocuk için geçerli değil. Özalp da bu ayrımın, çocuğun yaşına, mizaç özelliklerine, zamanını nasıl geçirdiğine, bulunduğu yaşın gelişimsel özelliklerini gösterip göstermediğine göre yapılabileceğini dile getiriyor. Peki aileler oyuncak seçimi yaparken neye dikkat etmeli? Ebeveynler de oyuncak alırken çocuklarının kişisel özelliklerine göre hareket etmeli.   ""Ebeveynin çocuğunun mizacını bilmesi önemli. 'Bu oyuncakla oynamanı istemiyorum, bu oyuncak senin için uygun değil' demeliler. En önemlisi de bu sözlerin adından o oyuncağı eve almamalılar. Özellikle 10 yaş öncesinde bu tür oyuncaklarla çocukların buluşmaması gerekiyor. Ailelerin oyuncak seçimi yaparken buna dikkat etmesi gerekiyor. Bazen çocuk çok ısrar eder, ebeveynler de bu ısrara dayanamayarak alabilir. Ancak oyuncak bir süre sonra çocuğun gelişimine uygun olmadığı için çocukta kaygı bozukluğu oluşturabilir. Yetişkin korku filmini seyretmekten zevk alabilir ama seyredince gece uyuyamaz ve kendi bildiği için şöyle der 'Benim kaygıya yatkınlığım var. Seviyorum ama yapmamam lazım.' Ebeveynlerin de çocukların bireysel özelliklerine göre bu kuralları koyarak bu tip oyuncakları almaması gerekiyor."" Özalp dürtü kontrol bozukluğu, öğrenme zorluğu olan çocuklara karşı oyun ve oyuncak seçiminin daha dikkatli yapılması gerektiği görüşünde. ""Bu çocuklarda durum okul öncesi dönemin ilerisine sarkıyor. Mesela ilkokul yıllarından belki ortaokul yıllarına kadar sarkar. Gerçekle fantezi ayrımı yapmakta zorlanan çocuklar var. Onlar akranları arasında yer bulamıyorlar, diğer çocukların yanında öz güvenlerini tam hissedemiyorlar, ailelerinden yeterli denetim görmüyorlar, çekingen olanlar var. Bir grup çocukta da dikkat eksikliği ve anksiyete bozukluğu var. Bazı çocuklarda otizm belirtileri var... Bu çocuklar oyunların içine çok fazla girdiklerinde, oyunlardaki yönergelerin gerçekle fantezi kısmını ayırt etmekte zorlanabiliyorlar. Bir süre sonra gerçek hayat mı? Gerçek hayatla burada yaptıklarım arasında acaba bir bağlantı var mı? gibi bir kafa karışıklığı olabiliyor. Kötülük yapanları cezalandırmak gerekir gibi bir algıya kapılıyor ve şiddet içeriğini gerçek hayata yansıtmak gibi bir kafa karışıklığı bu."" Aileye uygunsuz gelen her şey uygunsuzdur Önüme bir şey çıktı, onu yendim. Çocuklar oyunları tam olarak bu şekilde oynuyor. Özalp da çocukların rekabet temalı oyunları bulundukları yaşa özgü kurallar çerçevesinde oynayabileceklerini söylüyor. Sözlerine ""Ama sınırı aşan, şiddeti sanki bir mesaj olarak veren oyunlar değil. Orada çocuğun algılayamayacağı içerik var"" diye devam ediyor. ""Aile içeriğe bakacak. Onlara uygunsuz geliyorsa genellikle uygunsuzdur. Anne babaların denetimi yeterli ve doğrudur. Başka çocuk istedi diye de o içerik alınmaz. Ne yazık ki her çocuğun ailesi aynı denetimi göstermiyor. Her çocuk aynı bakım ve gözetim imkanlarına sahip değil."" Ebeveynler çizgi filmlere gösterdiği hassasiyeti, oyuncaklara da gösteriyor mu? TRT Çocuk 13 yıldır yayın hayatında ve kendi bünyesindeki pedagog, psikolog ve çocuk gelişim uzmanlarıyla çocuklara uygun içerikleri titizlikle yayına hazırlıyor. Biz de TRT Çocuk'un bu konudaki gözlem ve deneyimlerinden faydalanmak için Kanal Koordinatörü Bora Durmuşoğlu'na yöneltiyoruz sorularımızı.    Durmuşoğlu bu tür oyuncakların çocukların psikolojisi üzerindeki etkisini şöyle anlatıyor: ""Korku, çocuklar için merak uyandırıcı bir unsur. Çocuk psikolojisi üzerinde oyuncağın direkt bir etkisi olmamakla beraber oyuncak eğer çocuğun izlediği veya maruz kaldığı herhangi bir içeriğe ait ise çocuk, oyuncağı bu karakter ile eşleştirecektir. Ancak çocuğun izlediği bir içerikte yer almasa dahi korkunç olarak algılanan, doğal formundan uzaklaştırılarak ürkütücü ögelerle farklı bir forma ve nesneye dönüştürülmüş bir oyuncak çocuğu yine de korkutacaktır. Çocuk korku unsuruna ne kadar erken maruz kalırsa o kadar çok etkilenir. Korkutucu olarak algılanan oyuncaklar okul öncesi dönemindeki çocuklarda kendini koruma eğiliminden dolayı saldırganlık gibi davranış problemleri, okul çağındaki çocuklarda ise travma sonrası stres bozukluğu, kaygı bozukluğu ve farklı davranış problemleri yaratabilir."" Bilinçli aileler çizgi film ve oyunlar konusunda oldukça seçici... Oyunları indirme oranları gösteriyor ki, aileler TRT Çocuk'u en güvenilir platformların başında görüyor.   Peki ebeveynler aynı hassasiyeti oyuncak seçiminde de gösteriyor mu? Aileler bu oyuncakları çocuklarına almaya neden ikna oluyor? ""Çocuğa oyuncak alınmasının amacı onu eğlendirmesi, yaratıcı düşünme becerilerini geliştirmesi, oyun esnasında duygularını açığa çıkarıp rahatlaması, zihinsel ve sosyal becerilerini artırması gibi faktörlerdir. Bunlara hizmet etmeyecek hatta aksine çocuğa korku verip onda kaygı yaratacak oyuncakları almak doğru değildir. Aileler çocuk ısrarı ve “Çocuğumu mutlu etmek zorundayım"" algısına sahip oldukları için çocuğun istediği oyuncağın özellikleri fark etmeksizin satın alma eğilimine sahiptir. Oysaki anne ve babanın böyle bir görevi yok. Ebeveynler çocuğa doğru bir rehber olarak onun alınmasını istediği oyuncağı almayı reddedebilir, çocuğun isteğine anlayış göstererek ona farklı oyuncak alternatifleri sunabilir."" TRT Çocuk Kanal Koordinatörü Bora Durmuşoğlu'na çizgi film ve oyunlardaki ""kötü"" karakterler bu şekilde normalleştiriliyor mu sorusunu da yöneltiyoruz. ""Kötü ve korkunç karakterler oyuncak ve lisanslı ürünlerle desteklenerek çocuklarda bir aşinalık oluşturuyor ve dolayısıyla bu karakterler çocuklar için normalleşmeye başlıyor diyebiliriz.” Durmuşoğlu son olarak hangi aşamada bir uzmandan destek alınması gerektiğini anlatıyor: “Çocukta saldırganlık ve davranış problemleri oluştuğunda, şiddete yatkınlık görülmeye başladığında, kaygı bozukluğu ve travma sonrası stres bozukluğu problemleri gösterdiğinde, dikkatle ilgili problemler ve içe kapanıklık görüldüğünde, çocuk kaçınma davranışları gösterdiğinde bir uzmana başvurulabilir.""
 "
104,TRT Çocuk: Güvenilir içeriklerin dijital platformdaki adresi,"Sosyal medya fırsatlar kadar riskler de barındırıyor. Özellikle de çocuklar için... Dijital platformlardaki yenilikçi projeleriyle öne çıkan TRT Çocuk, psikolog, pedagog ve çocuk gelişim uzmanlarınca denetlenen içerikleriyle ailelere güven veriyor.",Çocuk,https://www.trthaber.com/haber/cocuk/trt-cocuk-guvenilir-iceriklerin-dijital-platformdaki-adresi-705583.html,"Sanal mecralarda yaş grubu gözetmeksizin hazırlanan içerikler ve onların arasına gizlenmiş sayısız reklam bulunuyor. Ebeveynler her ne kadar denetlemeye çalışsa da, çocukları bu içeriklerden uzak tutmak oldukça zor... Çünkü en masum çizgi filmin arasında bile belki bir reklam olarak ya da bir oyun tanıtımı şeklinde zararlı içerikler çocukların karşısına çıkabiliyor. Çocukların maruz kaldığı tek bir kare dahi etkilenmeleri için fazlasıyla yeterli. YouTube, Instagram, TikTok… Çocuklar arasında oldukça popüler bu uygulamalar onları henüz ilkokul çağındayken kendi sosyal medya hesaplarını açmaya teşvik ediyor. Ancak erken yaşta sosyal medya hesabı sahibi olmak çocukları birçok açıdan tehlikeye atıyor. Sanal mecralar erişimi kolaylaştıran yönüyle, çocukların kötü niyetli kişilerin hedefinde kalmasına yol açabiliyor. Dolayısıyla bu mecraların ebeveyn kontrolünde olması çok önemli.
Sürekli bir denetimin sürdürülebilir olmadığı dijital çağda, çözümü çocukları bu mecralardan uzak tutmakta arayanlar da var. Ancak uzmanlara göre bu çözüm de gerçekçi değil. Peki, ne yapmak gerekiyor? Bu sorunun yanıtının en doğru adresi kuşkusuz 13 yılı aşkın süredir yayın hayatında olan ve ebeveynlerin güvenini yayıncılık ilkeleriyle sonuna kadar kazanan TRT Çocuk olacaktı. Biz de TRT Çocuk Kanal Koordinatörü Bora Durmuşoğlu'yla görüştük. Hem TRT Çocuk'un dijital platformlardaki uygulamalarını hem de ailelerin çocuklarını korumak için atmaları gereken adımları kendisinden dinledik. ""Aileler çocuklarının izlediği içeriklerden mutlaka haberdar olmalı. Hem çocuk medyasının içerisinden biri, hem de bir ebeveyn olarak dikkat edilmesi gereken en önemli noktanın bu olduğu kanaatindeyim"" Bora Durmuşoğlu sözlerine bu önemli uyarıyla başlıyor.   Güvenilir adres, doğru içerik Peki, ebeveynler bunu nasıl başarabilir?
Telefon veya bilgisayarlara güvenlik programı yüklemek, çocukların akıllı televizyonlardan ulaşabildikleri platformlarda ise çocuk profilinin kullanılmasını sağlamak alınacak önlemlerin başında. Dijital platformlarda çocukların erişmemesi gereken içerikler için şifre kullanmak da seçeneklerden biri. Ancak en önemlisi, çocukların güvenilir adreslerden içeriklere ulaşması… İlkeli, doğru ve tarafsız kamu yayıncılığından taviz vermeyen TRT bu tecrübesini çocuk içeriklerinde de sürdürüyor. Türkiye'nin görsel ve işitsel hafızası TRT, çocuk kanalıyla değerlerini yeni nesillere aşılamayı hedefliyor. TRT Çocuk da 13 yıllık yayın hayatında ebeveynlerin kuşkusuz en güvendiği adres oldu. Kanal Koordinatörü Bora Durmuşoğlu, her ayrıntısına kadar denetlenen içeriklerin nasıl özenle hazırlandığını anlatıyor: ""Kendi bünyemizdeki psikolog, pedagog ve çocuk gelişim uzmanlarımız bütün içeriklerimizi en ince ayrıntısına kadar inceliyor ve sonuçta çocuk için güvenli, öğretici ve eğlendirici içerikler ortaya çıkıyor. Detaylı bir değerlendirme sürecinden geçirilen uygulamalar, reklamsız ve ücretsiz olarak kullanıcıların beğenisine sunuluyor. Okul öncesi çocuklar için hazırlanan bulmaca, hayvanları keşfetme, yapboz, boyama gibi oyunların yanı sıra daha büyük yaş grubuna hitap eden yarış, müzik, macera gibi oyunları da çocuklarla buluşturuyoruz. Özenle hazırlanan uygulamalarla çocukların, görsel algı, uzamsal algı, alıcı dil becerileri, zihinsel rotasyon, parça bütün ilişkisi, el-göz koordinasyonu, ince motor becerileri, yönergeleri takip etme gibi birçok kazanımını artırmayı hedefliyoruz.""   Bora Durmuşoğlu, TRT Çocuk dışındaki içerikler için de ebeveynlere ""Her animasyon filmi çocuklara uygun değildir"" uyarısında bulunuyor. ""TRT Çocuk içerikleri dışındaki çocuk içerikleri için ailenin mutlaka o içeriğin ne anlattığını, nasıl anlattığını ve içeriğin hangi yaş grubuna hitap ettiğini bilmesi gerekiyor. Özellikle uzun metrajlı animasyon filmleri için ebeveynlerin ‘Eğer bu çizgi film gerçek oyuncularla çekiliyor olsaydı yine de bir çocuk filmi olur muydu?’ sorusunu kendisine sorması gerekiyor çünkü her animasyon filmi çocuk filmi demek değildir. ‘İçeriklerde karakterlerin yaşı, o çizgi filmi izleyen çocuğun yaşıyla uyuşuyor mu?’ ise kendimize sormamız gereken diğer bir soru. Çocuğun izlediği içerikle özdeşim kurabilmesi ve içeriğin çocuğun yaşına hitap edebilmesi için yaş kategorizasyonunun doğru yapılması gerekir.""   TRT Çocuk 39 oyun ve uygulamasıyla çocuklara ulaşıyor Dijital platformlarda yenilikçi projeler üretmeye önem veren TRT, hayal gücünü destekleyen, eğitici ve eğlendirici içeriklerle 13 yılı aşkın süredir ebeveynlerin en güvendiği adres. TRT Çocuk'un tamamen yerli, reklamsız ve ücretsiz mobil uygulamaları 80 milyonu aşkın indirmeyle ulaşılması güç bir rekorun da sahibi. TRT uygulamalarının içerikleri nasıl belirleniyor? TRT Çocuk Kanal Koordinatörü Bora Durmuşoğlu şöyle ifade ediyor: ""Kamu yayıncısı tematik bir kanal olarak TRT Çocuk uygulamalarının hazırlık sürecinde dikkat ettiğimiz birçok unsur var. Uygulamalarımızı kullanıcı deneyimine sunmadan önce yaşa göre uygunluk, pedagojik açıdan uygunluk, çocuğun dilsel, bilişsel ve işitsel gelişimini destekleme, eğitim-öğretim planlamasına uygunluk, hedef kitlenin gereksinimlerini gözetme, reklamsız ve temiz bir içerik olması, arayüzüyle kullanıcı dostu olması ve mobil etkileşim kolaylığı sağlama gibi kıstasları gözetiyoruz. "" TRT Çocuk şimdilik 39 oyun ve uygulamayla çocuklara ulaşıyor. Ancak hedefi uygulama ve içerik sayısını genişletmek. ""Çocuk sesinin olduğu her yerde olma misyonuyla içeriklerimizi yalnızca geleneksel medya araçlarıyla sınırlı kalmadan tüm mecralarda çocuklara ulaştırabilmeyi hedeflediğimiz için dijitalleşmeyi çok önemli görüyor ve bu sebeple uygulama yelpazemizi çeşitlendirmek için yoğun çalışmalar sürdürüyoruz."" TRT uygulamalarının bir diğer önemli özelliği, çocukların olumsuz etkilenmemesi için hiçbir reklam barındırmaması. ""TRT, çocukların reklama maruz kalmaması, içeriklere kolayca ulaşabilmesi adına reklamsız ve ücretsiz uygulamalarıyla milyonlarca kullanıcıya temiz, güvenilir ve eğlenceli içeriklerini ulaştırıyor. Bu ülkemiz için çok kıymetli bir şey. Biz de ebeveynlerin içeriklerimize olan güvenini hissediyor ve bu güvene layık olmak adına her geçen gün daha çok çalışıyoruz."" TRT Çocuk'un yayın ilkelerini, içeriklerdeki denetim mekanizmasını ve hedeflerini anlattık. Şimdi TRT'nin dijital uygulamalarına yakından bakalım...   En sevilen çizgi filmler “TRT Çocuk"" uygulamasında ""TRT Çocuk"" uygulamasıyla çocuklar, izlenme rekorları kıran yerli çizgi dizilere istedikleri yerde istedikleri an ulaşabiliyor ve canlı yayın ile programları takip edebiliyorlar. Mobil uygulamanın en önemli özelliği ebeveyn kontrolü içermesi. Ebeveynler, uygulamada yer alan “Aile Modu” ile video izleme sürelerini ayarlayabiliyor ve çocuklarına sevdikleri reklamsız içerikleri izletebiliyorlar. TRT Çocuk uygulamaları dijital mecraların ""eğlence"" kategorilerinde ilk 100’de yer alarak editör önerilerinde öne çıkıyor ve çocuklar için video önerileri listesinde ilk sıralarda yer alıyor. Türkiye’nin en kapsamlı dijital çocuk kütüphanesi: TRT Çocuk Kitaplık 23 Nisan 2021’de yayına alınan ve yaklaşık 4 milyon indirilmeye ulaşan, ücretsiz ve reklamsız “TRT Çocuk Kitaplık” uygulaması, Türkiye’nin en kapsamlı dijital çocuk kütüphanesi olma özelliğine sahip. Çocukların okuma alışkanlıklarına katkı sağlamayı, hayal gücünü, görsel, işitsel, bilişsel ve duygusal gelişimlerini desteklemeyi hedefleyen “TRT Çocuk Kitaplık”ta kitapların sonunda interaktif oyun ve aktiviteler de yer alıyor. Uygulamadaki kişisel kütüphane özelliği sayesinde minik okurlara kendi kitaplıklarını düzenleme fırsatı sunuluyor.    Psikolog, pedagog ve çocuk gelişim uzmanları tarafından okul öncesi ve ilkokul dönemindeki çocuklar için detaylı bir değerlendirme sürecinden geçirilen uygulamada, TRT Çocuk kahramanlarının lisanslı kitapları da bulunuyor. Ailelere birlikte kaliteli, eğlenceli ve eğitici zaman geçirebilme fırsatı sağlayan uygulamada, aileler ebeveyn paneliyle çocuklarının hangi kitapları okuduğunu, kaç sayfa okuduğunu, ne kadar sürede okuduğunu, kitap sonunda yer alan aktivite sorularıyla kitabı ne kadar anladığını takip etme imkânına sahip oluyor. Kullanıcılar, seçtikleri kitapları internete bağlı olmadan okumanın yanında sesli dinleyebiliyor, çevrim dışı okuyabiliyor ve kişisel kütüphanelerini oluşturabiliyor. ""TRT Çocuk Oyun Dünyası"" ile yeni eğlenceyi keşfet 23 Nisan 2022’de ise çocuklar birbirinden farklı kategorilerdeki eğlenceli oyunlarla dolu ve çok kısa sürede 1 milyon indirilmeye ulaşan “TRT Çocuk Oyun Dünyası”yla buluştu. Oynadıkça yeni oyunların açıldığı TRT Çocuk Oyun Dünyası’nda bulmaca, spor, işletme, çiftlik, sanat, duygu, müzik, su, aksiyon, rakam ve şekil kategorilerindeki oyunların yanı sıra iki kişilik oyunlar da yer alıyor.    Kullanıcılar, oyundaki sürprizlerle keşfedip eğlenirken; taşıtlar, rakamlar, şekiller renkler, enstrümanlar gibi birçok farklı unsuru tanıma imkânı buluyor. Farklı mekân ve karakterlerle oynanabilen oyunu oynadıkça eğlence katlanıyor. Çocukların oyun içindeki seçimlerinin, ilgi alanlarının, oyunda geçirilen zamanın ve kazanımların ebeveyn paneliyle takip edilebildiği uygulamada uyku saati ayarlanarak çocuğun uyku saatinde oyunun kapanması da sağlanabiliyor. Türkçe, İngilizce ve Arapça dil seçenekleriyle oynanabilen, reklam ve yönlendirme içermeyen uygulama tüm akıllı telefon ve tabletlere ücretsiz olarak indirilebiliyor.
  Grafik: Nursel Cobuloğlu"
105,Bebek kütüphaneleri artıyor,Kitap okuma alışkanlığının küçük yaşlarda kazandırılması için Türkiye’nin dört bir yanında bebek kütüphaneleri açılmaya başlandı. Her ile bir bebek kütüphanesi kurmayı hedefleyen proje sayesinde geleceğin kitap kurtları şimdiden yetiştiriliyor.,Çocuk,https://www.trthaber.com/haber/cocuk/bebek-kutuphaneleri-artiyor-704674.html,"“Ağaç yaşken eğilir” atasözü bebek kütüphaneleriyle hayat buluyor. Kültür ve Turizm Bakanlığı okuma alışkanlığını küçük yaşlarda kazandırmak amacıyla Türkiye’nin dört bir yanında ardı ardına bebek kütüphaneleri kuruyor. Kütüphaneler ve Yayımlar Genel Müdürlüğü’nün yerel yönetimlerle iş birliği yaptığı projenin hedef kitlesi 0-36 aylık bebekler. Geleceğin kitap kurtları, bu kütüphaneler sayesinde kitapların renkli dünyasıyla tanışma fırsatı buluyor. Kütüphanelerde Montessori oyuncaklardan, 3 boyutlu ve hareketli kitaplara kadar pek çok materyalle minik okurlara kitap okuma sevgisi aşılanıyor. Çocuk gelişimi eğitimi alan öğretmenlerin görev aldığı kütüphanelerde bebeklerle birebir ilgileniliyor. Toplu kitap okuma gibi pek çok etkinlik de bu kütüphaneleri çekim merkezi haline getiriyor. Bebek kütüphaneleri, çocuklar ve ebeveynler arasındaki bağı güçlendirmek için birebir. Üstelik zaman zaman ebeveynlere yönelik seminer ve eğitimler de veriliyor.
2023’e kadar her ile bir bebek kütüphanesi kurulması hedefleniyor. İşte şu ana kadar Türkiye’de açılan bebek kütüphaneleri:    Sincan Belediyesi Bebek Kütüphanesi Ankara’da yer alan Sincan Belediyesi Bebek Kütüphanesi’nde minikler kitapların büyülü dünyasına yolculuk ediyor. Her hafta için bir etkinlik takvimi yapılan kütüphaneye gitmek için önceden online randevu almak gerekiyor. Adres: Atatürk Mahallesi Korkmaz Sokak 136/1 Sincan/Ankara    Tokat Bebek ve Çocuk Kütüphanesi Tokat Bebek ve Çocuk Kütüphanesi rengarenk bir atmosferde minik misafirlerini ağırlıyor. Bebek ve çocukların yaşlarına uygun materyallerle donatılan kütüphane müstakil binasıyla da dikkat çekiyor. Adres: Karşıyaka Mahallesi Orhangazi Caddesi 3. Sokak No: 38 / Tokat    Akyurt Bebek ve Çocuk Kütüphanesi 2021’de hizmete giren Akyurt Bebek ve Çocuk Kütüphanesi, rengarenk atmosferinde minik misafirlerine hizmet veriyor. Randevu sistemiyle hizmet veren kütüphanede el becerisi, dinleme, okuma, oynama ve öğrenme gelişimine yönelik eğitimler veriliyor. Adres: Yıldırım Mahallesi Kibar Caddesi No: 14/3 Ankara    Altındağ Bebek ve Çocuk Kütüphanesi Müstakil ve bahçeli bir binada hizmet veren Altındağ Bebek ve Çocuk Kütüphanesi, 0-3 ve 3-6 yaş arasındaki çocuklar için iki ayrı bölümden oluşuyor. Kütüphanede Montessori eğitim modeli uygulanıyor. Adres: Karapürçek Mahallesi 421. Cad. No: 1 /Ankara    Yeşilbayır Bebek ve Çocuk Kütüphanesi Ankara’da bulunan Yeşilbayır Bebek ve Çocuk Kütüphanesi’nde kitapların yanı sıra eğitici oyuncaklar da bulunuyor. Randevu sistemiyle hizmet veren kütüphanede haftalık grup etkinliklerinin yanı sıra eğitim seminerleri ve ebeveyn-çocuk aktiviteleri de düzenleniyor. Adres: Yeşilbayır Mahallesi 1798. Sokak No: 5B Mamak/Ankara    Dursunbey Bebek ve Çocuk Kütüphanesi Balıkesir’in ilk bebek ve çocuk kütüphanesinden 0-3 ve 4-12 yaş grubu arasındakiler faydalanabiliyor. Kütüphanede bebeklerin görsel okuma döneminde faydalanabilecekleri oyuncaklardan dokunmatik kitaplara kadar pek çok eğitici materyal yer alıyor. Adres: Cebeci Mahallesi Panayır Sokak No: 30 Dursunbey/Balıkesir    Bitlis Bebek ve Çocuk Kütüphanesi Tarihi Kırnabet Ağa Konağı’nda hizmet veren Bitlis Bebek ve Çocuk Kütüphanesi’nde hem çocuklar hem de annelerin gelişimine yönelik faaliyetler düzenleniyor. Kütüphanede öğrencilere yönelik olarak sanat atölyesi, bilişim sınıfları, okuma, ders çalışma ve sinema salonları bulunuyor. Adres: Atatürk Mahallesi Feyzullah Ensari Caddesi Bitlis    Erzincan Fatma Sertbaş Bebek ve Çocuk Kütüphanesi Açıldığı günden bu yana büyük ilgi gören Fatma Sertbaş Bebek ve Çocuk Kütüphanesi’nde sanat, masal, cep sineması ve oyun atölyeleri yer alıyor. Kütüphanede 13 bin 113 kitap bulunuyor. Bunların arasında sesli kitaplar da yer alıyor. Adres: Atatürk Mahallesi 353. Sokak No: 2 Erzincan
 "
106,Skolyozun erken teşhisi tedavide başarı şansını artırıyor,"Omurgada eğrilik yaratan skolyoz, ihmal edilmemesi gereken ciddi bir sorun. Skolyoz, gerek cerrahi müdahalelerle gerekse korse gibi uygulamalarla tedavi edilebiliyor. Erken teşhis ise tedavinin başarısında önemli rol oynuyor.",Çocuk,https://www.trthaber.com/haber/cocuk/skolyozun-erken-teshisi-tedavide-basari-sansini-artiriyor-700083.html,"Doğuştan olabildiği gibi sonradan da gelişebiliyor. Her 30 çocuktan birinde görülüyor. Omurgada eğrilikle seyreden skolyoz hastalığı hayat kalitesini düşüren, tedavi edilmediği takdirde ilerleyebilen önemli bir hastalık. Neyse ki gerek tedavi gerekse cerrahi yöntemler sayesinde bu hastalıktan kurtulmak mümkün.
Henüz anne karnındayken bile gelişmeye başlayan skolyozun ilk belirtilerini, teşhisini ve tedavi sürecini Sağlık Bilimleri Üniversitesi Haydarpaşa Numune Eğitim ve Araştırma Hastanesi Ortopedi ve Travmatoloji Kliniği’nden Prof. Dr. Şevki Erdem, TRT Haber’e anlattı.    İnsan hayatının her döneminde görülebiliyor Skolyozun omurganın üç farklı düzlemdeki eğriliği olduğunu söyleyen Prof. Dr. Şevki Erdem, “Bu üç düzlemden ilki önden baktığımızda sağa sola olan eğrilikte artma, ikincisi yandan baktığımızda öne ve arkaya doğru olan eğriliklerde artma veya azalma. Üçüncüsü ise omurganın kendi etrafında rotasyonu” diyor.
Yine omurgadaki 10 derece üzerindeki eğriliklere de skolyoz deniyor. Henüz anne karnında bile gelişebilen bir hastalık olan skolyozun belli bir görülme yaşı yok. İnsan hayatının her döneminde ortaya çıkabiliyor. Prof. Dr. Erdem, skolyoz görülme yaşlarına göre şöyle sınıflandırıyor: “Doğuştan olabiliyor. Sonradan olan ise idiopatik skolyoz (nedeni belli olmayan) dediğimiz bir grup. Bu çok geniş bir grup ve çoğunluğu oluşturuyor. Bir de üçüncü grup var: Yaşlılıkta görülen skolyoz… Omurganın yaşlanmasıyla ortaya çıkıyor.”   Anne karnında bile teşhis edilebiliyor İnsan omurgası henüz anne karnındayken, gebeliğin ilk üç ayında oluşuyor. Bu dönemde yapılan takipler doğuştan oluşabilecek skolyozları tespit etmek için çok önemli. Prof. Dr. Erdem, “Ultrasonografik değerlendirmelerle tespit edilebiliyor” diyor ve sözlerini şöyle sürdürüyor: “Ama henüz anne karnında olduğu için bir müdahale yapma şansımız yok. Eğer anne karnında eğrilik ilerlememişse çocuk doğduğunda, ilk etapta tespit etmek zor olabiliyor. Çoğunlukla doğuştan olan skolyozlara başka organ patalojileri de eşlik ediyor. Böbreklerle alakalı yahut omuriliğin kendi içinde olan problemler gibi… Zaten o nedenle yapılan röntgen ve muayene değerlendirmelerinde o konjenital dediğimiz skolyoz da ortaya çıkmış oluyor.” En sık görüleni idiopatik skolyoz Toplumda en sık görülen skolyoz tipi, idiopatik skolyoz. “Ergenlik dönemi skolyozu dediğimiz şey ergenliğe girmeden iki-üç yıl evvel başlıyor” diyor Prof. Dr. Erdem:
“Çünkü vücudun bütün kemikleri farklı zamanlarda uzamaya başlıyor. Omurganın uzaması da ergenliğe girmeden tahmini olarak iki yıl önce gerçekleşiyor. Omurga uzadıkça da skolyoz doğru orantılı olarak artmaya başlıyor.”   Çocuklar ergenlik dönemi öncesi kontrol edilmeli Ergenlik öncesi dönemde skolyozun tespiti bunun için büyük önem taşıyor. Özellikle ailelerin bu süreçte dikkatli olması şart. Prof. Dr. Erdem, ergenlik öncesinde mutlaka bir omurga muayenesi yapılması gerektiğine değiniyor. Bu konuda herkesin yapabileceği pratik bir yöntemi anlatıyor: “Sırttan yapılan bir test bu… Çocuk öne doğru yaklaşık 45-50 derece belden bükülerek eğildiğinde, sırtta en arkada kemik çıkıntısının düz bir hat üzerinde olup olmadığını değerlendirmek lazım. Eğer düz bir hat üzerindeyse skolyoz anlamında bir problem yoktur diyebiliriz. Ancak düz bir hat üzerinde değil de sağa-sola kayma gösteriyorsa o zaman skolyozdan şüphelenilebilir. Bir diğeri de omuzlarda dengesizlik var mı yok mu bakılmalı. Yine bir diğeri ise bel kavisinin bir tarafta oluşması diğer tarafta silinmesi… Buna dikkat etmeleri lazım. Bazen leğen kemiklerinin biri aşağıda biri yukarıda olabilir. Sırtın bir bölgesinin yüksekte diğer yarısının da aşağıda olması yine bu eğriliği ortaya koymuş oluyor.”   İleri yaşta dejeneratif skolyoz görülüyor Yaşlılıkla beraber de skolyoz görülebiliyor. Bunlar çocukluktan devam eden tedavi edilmemiş, ilerleyen yaşlarda daha da artan skolyoz olabiliyor. Bir diğeri de omurganın yaşlanması sonucu disklerin bozulmasıyla ortaya çıkan dejeneratif skolyoz… Erdem, “Skolyoz sadece omurgada bir eğrilik olarak kalmıyor. Aynı zamanda omurga kemikleri arasında kaymalar, sinir sıkışmaları, kanal daralmaları, ciddi sırt ve bacak ağrıları hatta yürüme mesafesinde kısalmalarla seyrediyor” şeklinde açıklıyor.   Tedavi yaşa ve eğriliğin derecesine göre yapılıyor Ve tedavi seçenekleri… Gerek doğuştan gerekse sonradan oluşan her türlü skolyoz rahatlıkla tedavi edilebiliyor. Bu hastaların skolyozla uğraşan bir hekim tarafından takibi şart. Tedavide skolyozun bulunduğu yaşa ve eğriliğin derecesine uygun olarak hareket edildiğini belirten Prof. Dr. Erdem şöyle devam ediyor: “Sırttaki eğrilik 45 derece üzerinde, bel bölgesinde ise yaklaşık 35 dereceyi geçip 40’a doğru yaklaşıyorsa, bunlarda cerrahi müdahale yapılabilir. Ancak daha düşük 0 ila 20 derece eğriliklerde, korse uygulamaları egzersiz ve fizyoterapi uygulamaları önemli. Korse uygulaması özellikle büyüyen omurgada yani ergenlik öncesi işe yarar. Omurga artık gelişimini tamamladıysa çok düzeltici bir etkisi yok. Ama bilimsel olarak gerçekliği kanıtlamış ameliyat dışı yöntemlerin başında korse uygulaması geliyor. Fizyoterapi ve egzersiz gibi diğer yöntemler biraz daha kasları güçlendirerek vücut dinamizmini, vücudun dik durmasını veya kasların güçlenmesini sağlayarak skolyozda hafif bir düzeltme sağlıyor ama bilimsel olarak bunun bir karşılığı yok.”   “Ameliyattan bir gün sonra hastayı yürütüyoruz” Tıbbın tüm alanlarında olduğu gibi skolyoz ameliyatları konusunda da büyük mesafe kat edildi. Hastanın yaşına uygun cerrahi müdahaleler artık başarıyla yapılıyor. Prof. Dr. Erdem, bu süreci şöyle anlatıyor: “Cerrahi olarak bu eğrilikleri vida ve çubuklarla düzeltiyoruz. Eğer ergenlik dönemi öncesindeyse omurganın büyümesine izin veren cerrahi teknikleri uyguluyoruz. Artık omurga gelişimini tamamlamışsa vida ve çubuklarla düzelttikten sonra omurganın daha fazla ilerlemesini önlemek için o bölgeye füzyon dediğimiz işlemi ilave ediyoruz. Bu ameliyatlar 3,5-4 saat sürüyor. Ameliyattan bir gün sonra hastayı kaldırıp yürütüyoruz. Bir ay sonra yüzmeye başlatıyoruz. Çocuklar 1 aydan sonra okuluna devam ediyor. Her türlü spor aktivitesinin büyük bir çoğunluğunu yapıyor. Bu ameliyatlarda çocuklarda en korkulan şey felç riskidir. O felç riski de bizim nöromonitor dediğimiz sinir takip cihazlarıyla hemen hemen sıfıra yakın. Korkacak bir cerrahi müdahale olmaktan büyük oranda çıktı.”
 "
107,Yenidoğan tarama testleri hayati önem taşıyor,"Türkiye’de yeni doğan bebekler, dünyaya gözlerini açtıkları andan itibaren sadece topuktan alınan bir kan sayesinde pek çok hastalığa karşı taranıyor. Böylece erken teşhisin çok önemli olduğu bu ciddi hastalıklar başarıyla tedavi ediliyor.",Çocuk,https://www.trthaber.com/haber/cocuk/yenidogan-tarama-testleri-hayati-onem-tasiyor-698574.html,"Dünyaya yeni gelen her bebeğe, olası bazı hastalıklarını tespit etmek için bir dizi test yapılıyor. Böylece önemli hasarlara sebep olabilecek pek çok hastalık henüz belirtileri bile ortaya çıkmadan tespit edilerek çözüm yoluna gidiliyor. Türkiye’de Sağlık Bakanlığı’nın Yenidoğan Tarama Programı kapsamında bebeklere fenilketonüri, konjenital hipotiroidi, biyotinidaz eksikliği, kistik fibrozis, konjenital adrenal hiperplazi ve spinal müsküler atrofi (SMA) hastalıklarının tespitine yönelik test yapılıyor. Peki yenidoğan tarama testleri neden önemli? Bu tarama testleri nasıl uygulanıyor? Olası bir hastalık durumunda nasıl bir yol izleniyor? Sağlık Bilimleri Üniversitesi Başakşehir Çam ve Sakura Şehir Hastanesi Yenidoğan Yoğun Bakım Uzmanı Prof. Dr. Merih Çetinkaya, TRT Haber için yanıtladı.    Yenidoğan tarama testleri nedir? Ne amaçla yapılıyor? Toplumda sık görülen özellikle erken dönemde belirli bir semptom ve belirti vermeyen ancak tedavi edilmediği zaman kalıcı sekel (doku bozukluğu) bırakan ya da ölümcül seyreden bazı hastalıklar var. Erken tanı ve tedaviyle hem bu hasarın hem de ölümün önlenebileceği hastalıklar için yenidoğan tarama programı geliştirildi. Asıl amacımız hastalıkları belirti vermeden tespit edip erken tedaviye giderek beyin hasarı başta olmak üzere, organ hasarları ve daha da önemlisi ölümü önlemek…   Yenidoğan tarama testleriyle hangi hastalıkların tespiti yapılıyor? Dünyada çok farklı hastalıklar taranabiliyor ama biz genellikle metabolik hastalıkları ilk olarak hedefliyoruz. Çünkü bu hastalıkların bulgu ve belirtileri erken dönemde çok belli değil. Yani bebekte diğer hastalıklarla karışabilecek bir tablo. Onun için eğer ülkemiz bazında bahsedecek olursak fenilketonüri, biyotinidaz eksikliği, hipotiroidi ve kistik fibrozis denilen hastalıklar eskiden beri taranmaya başlayan hastalıklardı. Şimdi konjenital adrenal yetmezlik ve SMA hastalığı için de tarama programı başlatıldı. Yenidoğan tarama testleri nasıl yapılıyor? Bebek doğuyor ve annesinin yanına veriliyor. Normal yolla dünyaya gelenler 18-24 saat sonra, sezaryenle doğanlar ise 24 ila 48 saat arasında en geç taburcu oluyor. Bebeğin taburculuk sırasında topuğundan alınacak birkaç damla kan örneği özel bir kağıda emdirilerek test yapılıyor. Bebek için herhangi bir sıkıntı ve zararı olmayan aksine çok faydaları olan bir tarama örneği.   Topuk kanı alındıktan sonra nasıl bir süreç işliyor? Her hastane zaten taburculuk öncesi topuk kanı almakla yükümlü. Zaten uygun koşullarda alınıyor, saklanıyor ve yine uygun koşullarda bakanlığın merkezlerine gönderiliyor. Bu örnekler sonuçlandığı zaman eğer anormal bir sonuç varsa mutlaka bakanlık tarafından aileye bir geri dönüş yapılıyor. Bazı hastalıklar ilk topuk kanı taramasıyla ortaya çıkmayabiliyor. Çünkü erken alınıyor. O zaman da bulgu vermeyebiliyor. Onun için biz mutlaka testin bir Aile Sağlığı Merkezi’nde tekrarlanmasını istiyoruz. Yani ilk kan alındıktan sonra sonuç negatif çıksa bile… Ailelere sonucun negatif çıktığı durumlarda geri dönüş yapılmıyor. Ancak sadece pozitif olanların ailelerine mutlaka geri dönüş yapılarak Sağlık Bakanlığı tarafından bir üst merkeze yönlendirmeleri yapılıyor. Özellikle erken doğan prematüre bebeklerde, hastanede yatmış, kan değişimi yapılmış bebeklerde test tekrar edilebilir. Hiçbir şey yapılmayan bebeklerde bile mutlaka doğduktan 10 ila 14’üncü günleri arasında ikinci bir örneğin alınmasını istiyoruz. Test sonucunda anormal bir durum saptandığında nasıl bir yol izleniyor? Sağlık Bakanlığı bu konuyla ilgili bir algoritma oluşturmuş durumda. Örneğin fenilkotenüri taramasına bakılıyor, tekrar kan örneği alınmasını gerektirecek bir sonuç çıktı. Tekrar kan örneği alınıyor onda da belli bir sınırın üstündeyse çocuk beslenme ve metabolizma kliniğine başvurarak ayrıntılı bir değerlendirilmesi planlanıyor. Aynı şey hipotiroidi için de geçerli. Eğer tarama laboratuvarında çıkan sonuç, belli bir değerin üstündeyse tekrar bir topuk kanı alınıyor. Ve orada hala yükseklik devam ediyorsa da uygun bir çocuk endokrinoloji kliniğine yönlendirilerek tanıyı kesinleştirecek testler yapılıyor. Eğer tanı konuyorsa uygun tedaviye başlanmış oluyor.   Aile bu süreçte yönlendiriliyor mu? Amaç ailenin bebeğinin sağlıklı olabilmesi. Her ailenin bebeği sağlıklı oldukça toplum da ileriki dönemde o kadar sağlıklı olacaktır. Onun için bu işlem esas olarak koruyucu sağlık hizmeti. Sadece hastalık ortaya çıktığında tedavi etmek yetmiyor. Bizim için daha uygun olanı korumak, ailenin de mutlaka yanındayız. Bunu mutlaka ifade ediyoruz. Tarama testleri yapılan hastalıkların erken teşhisi önemli mi? Bu hastalıklarda fenilkotenüri ve hipotiroidi başta olmak üzere erken tanı ve tedaviyle zeka geriliğinin önüne geçiliyor. En önemlisi bu zaten. Ve diğer organlardaki kalıcı hasarı da en aza indiriyorsunuz. Bebeğe gerçekten hastalıksız ve sekelsiz bir yaşam sunarak hayat kalitesini artırıyorsunuz. Ne kadar erken teşhis konulursa ve tedaviye ne kadar erken başlanırsa o kadar yüz güldürücü olduğunu biliyoruz. Biyotinidaz eksikliği, kistik fibrozis, SMA ve konjenital adrenal yetmezlik gibi diğer hastalıklar için de, hastalık gelişmeden tanı konulduğu takdirde tedavi edilme başarısı o kadar yüz güldürücü olacak. Yenidoğanlara yönelik başka testler de var mı? Ülkemizde topuk kanıyla beraber görme, işitme ve gelişimsel kalça taraması da yapılıyor. Bebekler mutlaka hem görme hem de işitme testinden geçiyor. Birinci aydan itibaren de kalça ultrasonografisi yapılarak gelişimsel kalça displazisi olup olmadığına bakılıyor.  Grafik: Hafize Yurt "
108,Bebek influencerlar çocuk işçi mi?,“Bebeğimi nasıl sosyal medya fenomeni yapabilirim? Soru sıkıntılı ancak arama motorlarında oldukça popüler... Hukukçulara göre bu yolla para kazanma girişimi çocuk istismarı olarak kabul edilebilir.,Çocuk,https://www.trthaber.com/haber/cocuk/bebek-influencerlar-cocuk-isci-mi-688029.html,"Tüm dünyada 'bebek influencerlar' sosyal medyada ebeveynlerine yüz binlerce hatta belki milyonlarca dolar kazandırıyor. Hem de ebeveynlerin bu kazanç kapısını aralaması oldukça kolay: Bir sosyal medya hesabı açmaları ve orayı çocuklarının yaptığı tüm sevimli hareketlerin resim ve videolarıyla doldurmaları yeterli. Ebeveynler yeteri kadar çok takipçi edindiklerinde ise, markaları etiketleyerek kazanç kapısını aralamış oluyorlar. Ancak son yıllarda sayıları hızla artan bu anne-babaların bilmediği bir şey var: 18 yıl sonra kendi çocukları tarafından kişisel verilerin korunmasının ihlali nedeniyle dava açılabileceği gerçeği...   Çocuğunuzun günlük hayatını çevrim içi olarak yayınlamayı ve markalarla işbirliği yapmayı planladığınızda yasaların bu konudaki düzenlemelerini de bilmek gerekiyor. Her ülkenin, yasal yaşın ve ebeveyn izniyle çalışabileceği saat sayısının düzenlendiği kendi çocuk işçiliği yasası bulunuyor. Birleşmiş Milletlerin Çocuk Hakları Sözleşmesine taraf olan Türkiye'de de 14 yaşını doldurmuş çocukların eğitim hayatları risk girmeyecek şekilde hafif işlerde çalışmasına izin veriliyor. Peki bu durum 14 yaş altındakiler için nasıl? Aile ve Sosyal Hizmetler Bakanlığı, çocuklarının görüntülerini paylaşarak sosyal medyadan para kazanan ebeveynlere karşı harekete geçti. ""Sosyal Medya Çalışma Grubu"" adı altında ekipler kuruldu. Peki, bu yasaklama kimleri kapsıyor? Avukat Pınar Hacıbektaşoğlu ile son dönemde sosyal medyada oldukça görünür hale gelen 'bebek influencer'ları, bu yolla para kazanan anne-babaları ileride tüm dünyada bekleyen olası senaryoları konuştuk.    ""Evrensel hukuk sistemlerinde, uluslararası sözleşmelerde, iç hukukta çocuk hakları birey haklarıyla eşit tutulur. Ancak bunların kullanımı çocuklara değil ebeveynlere teslim edilmiştir. Çocukların temel haklarının vasi olarak anne ve babaya teslim edildiği bir yerde eğer bebek influencerlar ortaya çıkmışsa, burada demek ki çocuğun temel hakları doğru kullanılmıyor."" ""Aileler sosyal medya yoluyla çocuklarını istismar ediyor"" Pınar Hacıbektaşoğlu bu konuda sıkı önlemler alınması gerektiğini savunan bir avukat. Zira çocukların fotoğraf ve videolarının kimin hangi amaçla paylaştığından bağımsız, çocuk istismarına girdiğini söylüyor. ""Bu konuda daha yoğun bir müdahale olması gerektiğini, yüz binlerce dolar kazanan ailelerin sosyal medya yoluyla çocuklarını istismar ettiğini düşünüyorum. Düzenli periyotlarla çocuğu bu şekilde ürün yerleştirme yaparak sosyal medyalarında gösteriyorlarsa bu artık çocuğun kullanılarak maddi kazanıma alet edildiği anlamına geliyor. Bu düzenli bir şekilde yapılıyorsa, çocuğun istismarına girer tabii ki. Sizin çocuğunuzun sevimli halini kullanmak değil, çocuğunuz aracılığıyla maddi, ticari kazanım içindesiniz. 10 yaşında bir çocuğun iş kanununa göre nasıl kalfa olarak, çırak olarak çalışması yasaksa, bu yaştaki bir çocuğun her gün ebeveyni tarafından paylaşılması, o çocuğun işçi olarak çalıştırılmasıyla aynı anlama geliyor. Burada belli kanunlar devreye girecektir. Öncelikle aile uyarılacaktır, çocuğun temel hakları çerçevesinde sosyal medya hesabının kapatılması-askıya alınması yönünde bir süreç başlayacaktır."" Türkiye'de belli kurallar çerçevesinde kısıtlamalar olsa da, 18 yaş altı çocuk ve gençlerin sosyal medya kullanmasına dair bir yasal düzenleme yok. Aile ve Sosyal Politikalar Bakanlığının attığı adımlar bu nedenle oldukça önemli. Peki bakanlığın aldığı bu son karar hangi durumları kapsıyor? Pınar Hacıbektaşoğlu bu konuya açıklık getiriyor:   ""Kendi küçük çocuklarını, ürün yerleştirerek, belli markaların tanıtımını sosyal medya platformlarında yapması son dönemde çok görünür oldu. Buna yönelik, Aile ve Sosyal Politikalar Bakanlığınca kurulan çalışma grubu son derece doğru bir yaklaşım. Reşit olmayan çocuklar adına aileler tarafından açılan hesaplar dahil olmak üzere, ebeveynlerin kendi hesaplarından yaptıkları paylaşımlara, çocukların istismarı olduğu belirlenen durumlarda bakanlığın direkt bir müdahalesi olabilecek."" Dünyada atılan adımlar da yeterli değil... Pınar Hacıbektaşoğlu bu suçu kozmetik ve tekstil sektörünün körüklediği görüşünde: ""Daha etkin yasal düzenlemeler gelmesi gerekiyor. Avustralya böyle bir düzenlemeye başvurdu ve 16 yaş altındaki çocukların kesinlikle sosyal medya hesabı açamayacağına yönelik bir karar çıktı. Başka düzenlemeler ne yazık ki pek yok. Gelişmiş ülkelerde kozmetik ve tekstil sektörü çocuklar üzerinden bu sistemi kullanırken, böyle bir müdahaleyi beklemek de çok iyimser olur."" ""Çocukların ileride dava açması çok olası"" Sosyal medyada çocukların her gün ne yedikleri, ne giydikleri, nasıl güldükleri, nasıl oyun oynadıkları sergileniyor. Ailelere sevimli gelen bu videolar milyonların izlemesi için sunuluyor. Pınar Hacıbektaşoğlu ailelerin bu konuda ileride sorun yaşayacağını anlatıyor: ""Belki çocukları o gün için eğlenceli bulabilir o mizansenleri, ama bırakın bir sene sonra 6 ay sonra bile sergilenen o halinden utandığını ifade edebilir. Bu hepimiz için geçerli. Bu çocuklar büyüdükçe, içinde bulundukları toplumun da değer yargılarıyla kendilerini, ebeveynlerini sorgulayıp suçlayacaklar. Hukuki anlamda bakacak olursak yıllar sonra bu çocuklar benim kişilik haklarıma saldırıda bulundunuz diyerek ebeveynlerine dava açması çok olası. Sizin izniniz olmadan size ait bir kaydın ifşa edilmesi, kişisel verileri koruma kanununa aykırıdır. Bir anne ve babanın bunu çocuğun rızası ve onayı olmadan yayınlamış olması kişisel verilerin korunmasına ilkelerin ihlal edilmesi anlamına gelir. Bu konuda da her hukuk sisteminde olduğu gibi çocuğun üstün yararı ilkesi gereği bu davaların davacı lehine sonuçlanması olasıdır."" "
109,"Uzmanlardan çevrim içi oyunlarda ""akran zorbalığı"" uyarısı","Çocuklar, birçok çevrim içi oyunu internet üzerinden beraber oynayabiliyor. Uzmanlar ise çevrim içi oyunların çocuk ve ergenlerde ""akran zorbalığına"" maruz kalma vakalarını artırdığı belirterek, ebeveynleri uyarıyor.",Çocuk,https://www.trthaber.com/haber/cocuk/uzmanlardan-cevrim-ici-oyunlarda-akran-zorbaligi-uyarisi-632096.html,"Son yıllarda yapılan araştırmalarda dünya genelinde çocuk ve ergenlerde oyun bağımlığı yüzde 20'lere kadar ulaştı. Uzmanalar, bu durumun çocuklarda, en başta derslerin kötüleşmesi, uyku bozuklukları, aile içinde ve arkadaşlarıyla iletişim problemleri olarak gösterdiğini söylüyor. ""Akran zorbalığına"" maruz kalama vakaları arttı Manisa Celal Bayar Üniversitesi (MCBÜ) Tıp Fakültesi Çocuk ve Ergen Psikiyatrisi Ana Bilim Dalı Başkanı Prof. Dr. Hasan Kandemir, çevrim içi oyunların çocuk ve ergenlerde ""akran zorbalığına"" maruz kalma vakalarını artırdığını söyledi. Çocukların oyunlarda yaşına ve gelişim dönemine uygun olmayan içeriklere maruz kalmasının sorunu derinleştirdiğini vurgulayan Kandemir, online oyun oynarken orada kurduğu arkadaşlıkların yarattığı sorunların da olduğuna değindi: ""Akran zorbalığı bunların arasında en önemlisi. Akran zorbalığı özellikle çocuklar ve gençler arasında en çok dikkat edilmesi gereken hususlardan bir tanesi. Özellikle internet üzerinden temas kurduğu kişilerde gençler ve çocuklar buna maruz kalabiliyor.""   ""Beslenme ve tuvalet alışkanlığı gibi sorunlar da oluyor"" Prof. Dr. Kandemir, çocuklarda oyun bağımlılığının psikiyatrik etkilerinin yanında beslenme ve tuvalet alışkanlığı gibi fiziksel sorunlara da yol açtığını ifade etti. Bağımlı çocuğun sürekli oyun oynadığı için sağlıksız beslenmeye başladığını, bunun kilo problemlerini ortaya çıkardığını aktaran Kandemir, ""Görme sorunları, hareketsizlikten dolayı kan dolaşımıyla alakalı problemler yaşanıyor. Sürekli orada zaman geçirmenin oluşturduğu depresyon ve kaygı bozukluğu ev içi ilişkilerde iletişimin bozulmasına neden olabiliyor. Özellikle küçük çocuklarda tuvaletle ilgili sorunlar gördük. Tuvaleti erteleme, yapmama ve unutma sonucu altını kirletmeye kadar ortaya çıkan sorunlar gördük yani bütün yaşamın felç olması şeklinde ifade edebiliriz."" ""Çocukla birlikte çözüm"" Çocuklarında oyunlara karşı bağımlılık gözlemleyen ailelere tavsiyelerde bulunan Kandemir, şöyle devam etti: ""Çocukla aramızı bozmadan, aramızdaki iletişimi kaybetmeden konuşmalı, çocuğu buna götüren nedenleri araştırmalıyız. Çocuk okulda bir sıkıntı yaşamış olabilir. Ergenlik döneminde kendini asosyalleştirip içine kapanabiliyor çocuklar. Ya da ruhsal bir hastalık çocuğu oyun bağımlılığına itebiliyor. Öncelikle ailelerin bunu anlaması gerekiyor. Sonrasında ise bu bağımlılığın ona kaybettirdiği şeyler üzerinden konuşulmalı. Örneğin, çalışkan bir çocuksa dersleri, beslenmeyle ilgili sıkıntılar ortaya çıkıyorsa kilosu, uykusu, ruh hali gibi konular üzerinden konuşarak çözüme çocukla birlikte karar vererek mutlaka bir uzmandan destek alınması gerekiyor."" Akşam yemeğini birlikte yemek bile önemli Ailenin çocuğuyla güzel ve kaliteli vakit geçirmesinin kritik önemde olduğuna da işaret eden Kandemir, sözlerini şöyle tamamladı: ""Sadece akşam yemeğini aynı masa etrafında birlikte yemenin bile çocukların davranışsal problemlerini, suça karışma oranlarını ve bağımlılık ihtimallerinin çok daha azalttığı bilimsel olarak görülmüştür."""
110,Siber dünyada çocuk hakları var mı?,"Sosyal medyada aile üyeleriyle birlikte yaptığınız paylaşımlar ileriki zamanlarda canınızı sıkabilir, hatta dava bile edilebilirsiniz. Hem de çocuklarınız tarafından… Çünkü onların da hakkı var.",Çocuk,https://www.trthaber.com/haber/cocuk/siber-dunyada-cocuk-haklari-var-mi-627881.html,"Ultrason görüntülerinden ilk adımına, en komik halinden ağlamasına her anı sosyal medyada paylaşılan çocuklar henüz büyümediler. Ebeveynleri tarafından habersizce oluşturulan dijital ayak izlerinin geleceklerini nasıl etkileyeceği net değil. Ancak bazı öngörüler var... Onlardan biri, çocuğun kişisel bilgilerini çevrimiçi paylaşmanın, potansiyel bir zarar kaynağına dönüşebileceği. Danimarka'da ailesinin paylaşımları yüzünden mahkemeye başvuran çocuklar ise, geleceğin nasıl şekillenebileceğine dair fikir veriyor. Siber dünyada çocuklar için ailelerin kuşkusuz denetleyici rolündeler. Çocuğun internete erişimini sınırlayarak, siber zorbalık ve güvenlik tehditlerinin önüne geçmek için çaba harcayan ebeveynler var. Gerçekten de ebeveynler görünüşte çocuklarının dijital dünyasının doğal koruyucusu. Peki, koruyucunun kendisi zarar veriyorsa? Üstelik bunun kaynağı korumaya çalıştıkları çocuklarıyla ilgili kendi paylaşımlarıysa... Ebeveynler sosyal medyada çocukları hakkında bilgi paylaştıklarında onların rızası olmadan yapar. Bu çağın çocuklarının dijital ayak izleri de önce ebeveynleri tarafından oluşturuluyor. Peki, bu durum çocukların geleceğini nasıl etkiler? Ya bir başkasının izinsizce bir çocuğun fotoğrafını paylaşması suç mu? Pek sorulmayan başka bir soru; afetlerde paylaşılan çocuk fotoğrafları o çocukların travmasını tetikler mi? Bu soruların yanıtlarını, konunun hukuki ve psikolojik boyutuyla birlikte alanında uzman isimlere sorduk. Bilişim Hukukçusu Sertel Şıracı bize siber dünyada çocuk haklarının önümüzdeki yıllarda daha sık gündem olacağını anlattı. Ancak şimdilik kural koyucular, sosyal medya platformları.     Siber dünyada çocuk hakları için ne gibi düzenlemeler mevcut? İnternet çocuk hakları konusunda dünyada çok az hukuksal konu var ki bütün ülkeler üzerinde ortak anlaşma sağlasın. Bütün dünya bütün çocuk konularda ortak hareket eder. Bu da bunlardan bir tanesi. Devletlerin bununla ilgi düzenlemeleri var mı dersek, doğrudan, çok sert bir şekilde, özel bir mevzuatla düzenleme yok. Burada kural koyan daha çok platformlar. Sosyal medya platformlarının kendi toplum kuralları söz konusu, sözleşmeleri söz konusu. Bu işin akışını o kurallar belirliyor. Bir çocuğun istemediğiniz bir görüntü varsa, başvuru yapmanız halinde kaldırmaları gerekiyorsa kaldırıyorlar. Burada ortak bir anlaşma söz konusu. Daha çok uyar- kaldır şikayet tabanlı çalışıyor bu konular. Yoğun bir şikayet gelirse sosyal medya platformunda o zaman devreye topluluk kuralları giriyor. Habersizce çekilen ve izin alınmadan yayınlanan fotoğraflar için nasıl bir yol izleniyor? Elbette burada ciddi bir izin sorun çıkıyor zaten. Çocuk da olsa başka biri de olsa izinsiz herhangi bir şeyi paylaşamazsınız, mahremiyet problemi yaratır. Yaptırım da elbette var. Günün sonunda özel hayatın gizliliğini ifşa dediğimiz TCK'da özel düzenleme söz konusu. İzinsiz bir paylaşım söz konusuysa, cezai yaptırım var. Tazminat davasına da dönüştürülebilir. Çocuklar için özel çalışmalar da var. Unutulma hakları üzerinde duruyorlar. Zayıf bir konu da değil, bilinçlenilmesi gereken bir konu. 'Çocuktur herkes paylaşmıyor mu' diye bakılıyor belki ama aslında bu konudan rahatsızlık duyulduğu andan itibaren, mağdurların bunu şikayet hakkı söz konusu. Can sıkıcı noktalara gelebilir.   Ailelerin çocuklarının rızası olmadan paylaşım yapmasına yönelik düzenleme var mı ya da gelecekte olabilir mi? Doğrudan bir düzenleme bulunmasa da talepte bulunulması halinde bu görüntüler kaldırılıyor. Platformların kuralları da bu yönde. Düzenlemeler olacaktır, gidişat bu yönde. İleride de çocuklar büyüdüklerinde dava açabilir bu konuda. Türkiye'de henüz rastlamadım ama dünyada var. Danimarka'da ailelerine dava açan çocuklar oldu. Lehlerine de sonuçlandı ama bunlar pratikte çok mümkün mü? Çok karşılaşmıyoruz çünkü masrafı, maliyeti de var. Derdiniz sadece içeriği kaldırmaksa, irtibat kuruyorsunuz, içerik kaldırılıyor. Ama bu aralar ciddi çalışmalar var bu konuda. Çocuklarla ilgili düzenlemelerimiz ağır. Bütün dünyada böyle. Çocuk zaten 4-5 yaşında çocuğunuz rızasını alsak ne olur diye bakılıyor. Çocuk zaten 13 yaşına kadar ya da 15 yaşına kadar zaten vermiş olduğu rızanın çok bir hükmü yok. Zaten reşit olma yaşı on sekiz. Dört, beş yaşında bir çocuk için, 'ona sorduk, o istedi' gibi bir savunma söz konusu dahi olamaz. Bu tür savunmalar bazen geliyor. Bazı velilerin çocuklarını bu şekilde paylaşımı gelecekte sorun haline gelecek elbette. Gelecekte daha büyük sorunlar göreceğiz çünkü bu çocuklar büyüyecek, bu çocuklar örneğin belki bir gün belediye başkanı adayı olacak. Çocuklukta çekilen anları internette olacak... Bunu kaldırabilenler olabileceği gibi kaldıramayanlar da olabilir ilerde. Çocuklarını paylaşarak gelir elde eden ebeveynler de mevcut. Bu konuda nasıl bir görüş hakim? Velilerin çocuk üzerinden gelir elde etme modelleri var. Reklam, sponsorluk benzeri şekillerde... İçerik ileride çocuğu çok rahatsız etmeyecek şeylerse, zaten gelir de çocuğun faydalanabileceği yere aktaran hassasiyetteyse veliler, bu duruma daha ılımlı bakılabiliyor. Ancak çocuk üzerinden para kazanılıyor ve onun için kullanılmıyorsa, bunlar problemli konular. Burada yükselen bir trend var. Elimizdeki mevzuatlar şu an için yeterli ama önümüzdeki yıllarda yeni düzenlemeler, emsal kararlar gelebilir. Siber dünyada çocuk haklarından önümüzdeki dünyada görüş ayrılığı olmadan daha çok konuşuluyor olabilir.    Her anı sosyal medyada paylaşılan çocuklar ilerde nasıl problemlerle karşılaşabilir? Konunun psikolojik boyutu ile ilgili sorularımızı da Psikiyatri Uzmanı Prof. Nesrin Dilbaz'a yönelttik. Dilbaz, ""çocuklarınıza ilerde zarar vermeyecek anları paylaşın"" uyarısında bulunuyor. Ebeveynler bu tür paylaşımların gelecekte ne tür riskleri olduğunu bilemeyebiliyorlar. Çocukların bir unutulma hakkı var. O resimlerin paylaşılması bu haklarını o çocukların elinden almış oluyor. Bu nedenle bakıldığında,psikolojik olarak da ileride çocuğa sorun yaratmaması açısından bakarsak, o zaman çocuklarımızın onaylanabileceği anları paylaşmanın psikolojik olarak problem yaratacağını düşünmüyorum. Yani paylaşım bir kişilik ihlali olmuyor burada ama neyin paylaşıldığını ve hangi ortamda paylaşıldığı önemli bir nokta. Özel hayatı ya da şerefi üzerinde herhangi bir negatif iz bırakmayacak durumlar olmalı. Çünkü bunlar kişisel gelişim açısından ilerde sorun olabilir. Utanmasına ya da küçük düşmesine neden olabilecek fotoğrafların yayınlanması çocukları olumsuz etkiler. Kötü niyetli insanların eline geçebilir. İleride çocukları bu anlamda istismar edebilirler. Onun için paylaşılan fotoğrafların niteliği ve paylaşılan kişilerin sayısı, somut olaylar diye bakarsak, o zaman ileride çok ciddi bir problem yaratmayacaktır. Mesela bir doğum günü, mesela bir 10 Kasım kutlaması, okula ilk başladığı gün gibi çocuğun daha onurlanabileceği ona olumsuz kullanılmayacak bazı şeylerin kullanılabileceğini düşünüyorum. Pek konuşulmayan bir konu da afetten kurtarılan çocuk fotoğrafları. Bu fotoğraflar yıllar sonra dahi o afetle birlikte anılmaya devam ediyor. Doğru bir yaklaşım mı o fotoğrafları yayınlamak? Çok haklısınız. Bakın sadece çocuklar değil insanların fotoğrafları da kullanılıyor. Yasal olarak çocukların fotoğraflarının yayınlanması için ebeveynlerinden, kendilerinin fotoğraflarının yayınlanması için kendilerinden izin alınması gerekiyor. Yani o biçimde, o vaziyette yayınlanmak konusunda izin verilip verilmemesi ile ilgili... Ama birçok yerde bu yapılmıyor. Yani medya üzerinde maalesef henüz böyle bir denetleme yok. Genel denetlemelere gidiliyor.   Bir patlama olmuştu İngiltere'de hatırlarsanız hiçbir şekilde fotoğraf çekilmemesi kararı çıkmıştı. Yani benzer biçimde de, evet bir fotoğraf çekilebilir o bir simge olabilir ama çocuğun yüzü karartılabilir ya da flulaştırılabilir. Yani kimlik bilgilerinin saklı olması burada çok önemli. Çünkü çocuk o sırada bununla ilgili rıza verebilecek bir bilinçte değil. Duygusal olarak istismar. O bu çocuğun o fotoğrafları defalarca gösterilmesi o anın tekrar yaşatılmasına neden oluyor. Peki, o çocuklar büyüdüklerinde bu tür fotoğraflar travmalarını tetikleyebilir mi? Çocuk ya da bir yetişkin olarak baktığımızda travmanın unutulması gerekiyor. Yani travmayı tekrar tekrar yaşatmak, travma sonrası stres bozukluğunu artıran bir şey. Beyin şöyle çalışıyor, travma yaşadığımız olayların çoğunu unutmaya çalışıyor ama her seferinde, siz istemediğiniz halde başka mecralardan bu fotoğraf getirilirse tekrar travmayı yaşıyor oluyorsunuz. Yani travma sonrası stres bozukluğunu arttırabilir ve birileri buna neden oluyor. Böyle bir hakkı yok kimsenin. Aynı şey savaşlar için de geçerli. Yani savaşta ölen çocuklar ya da yaralı kurtarılanlar var. Hepsi için geçerli. Aynı şey yardım kampanyalarında paylaşılan hasta çocuk fotoğrafları için de geçerli mi? Duygusal olarak insanları duygusal yönlerini kullanarak yardıma teşvik etmekle ilgili tamamen yanlış. Yardım talep ederken o çocuğun yüz ifadesini oraya koymanız gerekmiyor. Ama yüz ifadesi olursa gözleri bakışı, o zaman biraz daha merhamet, acıma duygusu artıyor. İnsanlar daha fazla yardımda bulunuyor. Bu bir gerçek. Ama yüzlerinin karartılması kişisel hakları.
 "
111,Çocuklara okuma alışkanlığı nasıl kazandırılır?,"Kitap okuma alışkanlığının çocukların gelişiminde önemli bir yeri bulunuyor. Peki, teknolojinin bu kadar etkili olduğu bir dönemde çocuklara kitap okuma alışkanlığı nasıl kazandırılır? Detaylar haberimizde…",Çocuk,https://www.trthaber.com/haber/cocuk/cocuklara-okuma-aliskanligi-nasil-kazandirilir-610508.html,"Kitap, çocukların gelişimlerini destekleyen, sosyal ve ahlaki gelişimlerine de doğrudan etki eden önemli bir araç. Çocuklar kitap sayesinde düşünme, problem çözme, yaratıcılıklarını ve yeteneklerini geliştirme fırsatlarına sahip olurken, doğaya, insanlara, diğer canlılara ve olaylara karşı da hassasiyet geliştiriyor.   Bunun yanı sıra okuma alışanlığı, çocukların karakter gelişimine katkı sağlıyor, duygusal ve ruhsal ihtiyaçlarının karşılanmasında da önemli bir yer tutuyor. “Anne babalar çocuklar üzerinde önemli bir etkiye sahip” Günümüz koşullarında okuma alışkanlığının giderek azaldığını ifaden eden TRT Çocuk Kanal Koordinatörü Bora Durmuşoğlu, birçok bilginin ancak okuma yolu ile elde edilebileceğini söylüyor. Erken yaşlarda bu deneyimin kazanılmasını ise şöyle ifade ediyor: “Çalışmalar göstermektedir ki erken yaşlar itibarıyla eski usul yani basılı kitapların okunması, hem zihinsel hem de duygusal gelişim adına önemli bir yere sahiptir.
Ana dil becerilerinin kuvvetlenmesi, kendini ifade etme ve iletişim becerilerinin gelişmesi, dikkat ve odaklanma becerilerinin kazanılması ve geliştirilmesi, okunan hikayelerin etkisi ile olumlu duygular geliştirmesi ve çocuklardan belki de en çok istediğimiz şeylerden birisi olan hayal gücünün gelişmesi için kitap okuma çok önemli.”    Anne babanın kitap okumasının çocuklar üzerinde önemli etkilerinin olabileceğinin altını çizen Durmuşoğlu, çocuklar için ebeveynlerinin rol model olduğunu aktarıyor: “Birlikte kitap okurken sık sık kitaptaki karakterlerle ilgili soru sorabilir, hatta bazen hikayenin sonunu çocuğunuzla birlikte yeniden oluşturabilirsiniz. Aynı taktiklerle çocuğunuzun zayıf olan derslerine olan ilgisini dahi artırabilirsiniz. Örneğin uygun kitapları birlikte okuyarak matematiği çocuğunuz için eğlenceli bir hale getirebilirsiniz.” “Çocuğa görelilik ilkesine uygun kitaplar seçilmeli” Yazar Merve Uygun da günümüzdeki çocuklar için çok fazla dikkat dağıtıcı unsurun olduğuna dikkat çekiyor. Ancak bunu aşabilen çocukların olduğunu da ifade ederek, buna yönelik yapılması gerekenleri şöyle anlatıyor: “Bu noktada üç sac ayağından bahsetmek mümkün. Birincisi çocuğun erken çocukluk döneminde kitapla tanışmış olması ve ebeveyni ile kitap okumaları. Çocuk, anne babasının elinde kitap görerek kitaba karşı olumlu güdülenir.    İkinci husus ise, doğru kitabı bulmak. Yine okul öncesi dönemden bahsedersek burada çocuğun yaş grubuna uygun büyüklükte ve materyaldeki kitapların seçimi ile çocuğa görelilik ilkesine uygun nitelikli çocuk edebiyatı metinlerinin tercih edilmesiyle çocuğun kitaba ilgisi sağlanacaktır. Son nokta ise günümüz teknoloji çağının çocuklarına uygun içeriklerin uygun şekilde sunulması. Elbette klasik okuryazarlık ayrı bir yerde durmaktadır. Fakat bilgisayar oyunlarıyla çepeçevre sarılmış ve zihni bu şekilde çalışan çocuklara göre e-kitap çalışmaları yapılmalı diye düşünüyorum.” Uygun, sonuç olarak çocuğa görelik ilkesine uygun, didaktik dilden uzak nitelikli edebiyat metinleriyle doğru şekilde ve sevdikleri aracılığıyla küçük yaşta tanışan çocuğun okuma kültürü edineceğini söylüyor. “İlgi çekebilecek bir kurguya sahip olmalı” Akademisyen ve Yayıncı Dr. Melike Günyüz de yeni okuma yazma yeteneği kazanan çocuklar için seçilecek kitapların ilgi çekebilecek bir kurguya sahip olması gerektiğini aktarıyor. “Okuma konusunda çok istekli olan bu dönem çocuğunu, ilgisini düşürmeyecek, üzerinde profesyonelce çalışılmış kitaplarla buluşturmak önemlidir. Aksi takdirde kitaplardan uzaklaşabilirler.”    Çocuğun okuma konusundaki ilgi alanlarının sonraki yıllarda yavaş yavaş ortaya çıkacağını söyleyen Günyüz, “Kimi çocuklar bilgilendirici kitaplardan, kimi çocuklar çizgi roman tarzından, kimi çocuklar da öykü kitaplarından hoşlanırlar. Okuma becerilerinin geliştiği bu yaşlarda ilgi alanlarına göre kitaplar konusunda seçenekleri artırmak önem kazanmaktadır” diyor. Günyüz, ortaokul yıllarının okumanın edebi yönünün keşfedildiği, okurların estetik duygularının gelişmesine katkı sağladığı bir dönem olduğuna dikkat çekiyor: “İster edebi yönü güçlü, isterse güncel konular olsun kitaplar üzerinden dil zevki kazandırmaya, farklı edebi türlerle tanıştırmaya, kitaplar üzerinden dünyayı anlamaya ve algılamaya yönelik öğrenme stratejileri geliştirmeye bu dönemde daha da önem verilmelidir.”"
112,Türkiye’de çocukların yüzde 98’i aşılandı,Dünya genelinde çocukluk çağı aşılaması koronavirüs sebebiyle 2020’de önemli oranda azaldı. Türkiye’de ise durum tersine işledi. Sağlık Bakanlığı çocuklarda aşılama oranının yüzde 98 olduğunu açıkladı.,Çocuk,https://www.trthaber.com/haber/cocuk/turkiyede-cocuklarin-yuzde-98i-asilandi-598121.html,"Koronavirüs tüm dünyada etkisini korumaya devam ediyor. Salgından kurtulmak için tek çare olarak gösterilen COVID-19 aşıları, dünya çapında yaklaşık 4 milyar kişiye yapıldı. Aşılama çalışmaları halen bütün hızıyla sürüyor. Gündemde her ne kadar koronavirüs aşısı yer alsa da başka hastalıklara çare olarak geliştirilen çocukluk çağı aşılarını kesinlikle ihmal etmemek gerekiyor. Ancak koronavirüs süreci her alanda olduğu gibi çocukluk çağı aşıları konusunda da büyük aksama yaşanmasına sebep oldu.   2020’de 17 milyon çocuk aşı olmadı Dünya Sağlık Örgütü (DSÖ) ve Birleşmiş Milletler Çocuklara Yardım Fonunun (UNICEF) sunduğu verilere göre dünyanın pek çok ülkesinde aşılama oranlarında ciddi düşüş yaşandı. Öyle ki rutin aşılarını olmayan çocuk sayısının 2020'de, 2019 yılına kıyasla 3,7 milyon arttığı açıklandı. Yine verilere göre 2020 yılı boyunca 17 milyon çocuğun hiç aşı olmadığı belirtildi.    Her yıl 1 milyon 200 bin bebek aşılanıyor Çocukluk çağı aşıları konusunda önemli çalışmalar yapan Türkiye’de ise durum farklı... Türkiye’de her yıl yaklaşık 1 milyon 200 bin bebeğe aşı uygulanıyor. Sağlık Bakanı Fahrettin Koca, Türkiye’de çocukluk çağı aşılarının uygulanma oranını yüzde 98 olarak açıkladı. Son beş yıllık süreçte Türkiye’deki çocukluk çağı aşılama oranları birçok gelişmiş dünya ülkesinden daha üst seviyelerde bulunuyor. Öyle ki 5’li karma aşısında üçüncü dozda (difteri, boğmaca, tetanos, çocuk felci, haemophylus İnfluenza B) 2018’de yüzde 98, 2019’da yüzde 99 ve 2020’de yüzde 98 gibi oranlara ulaşıldı. Sağlık Bakanlığının verilerine göre son 10 yıllık süreçte ise aşı oranları yüzde 95’in üzerinde seyrediyor. Türkiye’de aşılama çalışmaları hız kesmedi Sağlık Bakanlığının belirlediği takvim doğrultusunda çocuklar doğduktan hemen sonra aşılanıyor. Bilimsel gelişmeler ışığında hazırlanan aşı takvimi belirli bir yaşa kadar titizlikle uygulanıyor. Türkiye’de çocukluk çağı aşılama hizmetleri 1985-1987 yıllarından itibaren düzenli olarak verilmeye başlandı. O gün bugündür de dünyadaki bilimsel gelişmeler takip edilerek düzenli şekilde takip ediliyor. Öyle ki aşısı eksik olan çocuklar aile hekimleri tarafından saptanarak aşıları tamamlanıyor. Sağlık hizmetlerinin önemli bir parçasını oluşturan bağışıklama, pandemi sürecinde de hız kesmeden sürdü. Aşılama çalışmaları, koronavirüs önlemleri çerçevesinde sağlık kuruluşlarında titizlikle sürdürüldü.   Aşılar ücretsiz olarak yapılıyor Türkiye’de çocuklar 13 hastalığa karşı rutin olarak aşılanıyor. Bu hastalıklar şöyle sıralanıyor: Verem, difteri (kuşpalazı), boğmaca, tetanos, çocuk felci, kızamık, kızamıkçık, kabakulak, hepatit-B, hepatit-A, zatürre, suçiçeği ve çocukluk çağı menenjiti.
Ulusal Çocukluk Dönemi Aşı Takvimi’nde yer alan aşılar Sağlık Bakanlığı kurum ve kuruluşlarında ücretsiz olarak uygulanıyor. Bu aşılardan ilki doğumdan hemen sonra yapılan Hepatit B aşısı. Aşının ikinci dozu bebek 1 aylıkken, üçüncü dozu altıncı ayda uygulanıyor.
Çocukları verem hastalığına karşı koruyan aşı ise tek doz olarak bebek 2 aylıkken yapılıyor. Zatürre, menenjit ve bakteriyemi gibi pek çok hastalığa yol açabilen virüslerden korunabilmek için yapılan konjüge pnömokok aşısının (KPA) ilk dozu ikinci ayda, ikinci dozu dördüncü ayda vuruluyor. Aşının pekiştirme dozu için ise 12’nci ay bekleniyor.   Her aşı belli zamanlarda uygulanıyor Beşli karma aşı olarak bilinen DaBT-İPA-Hib (Difteri, boğmaca, tetanos, çocuk felci ve Hib menenjiti) birinci, dördüncü ve altıncı aylarda yapılıyor. 18’inci ayın sonunda ise pekiştirme dozu uygulanıyor. Dörtlü karma aşı olarak bilinen DaBT-İPA (Difteri, boğmaca, tetanos, çocuk felci) 4 yaşında pekiştirme dozu olarak yapılıyor. Çocuk felci aşısı altıncı ve 18’nci aylarda iki doz olarak enjekte ediliyor. Suçiçeği aşısı 12’nci ayda, KKK (kızamık-kızamıkçık-kabakulak) aşısı da 12 ve 48’nci aylarda vuruluyor. Tetanos ve difteri aşısı 13 yaşta pekiştirme dozu olarak yeniden uygulanıyor. Hep-A (Hepatit A) ise 18’nci ve 24’ncü aylarda iki doz şeklinde takvimdeki yerini alıyor.
Bir çocuk aşılama takvimini doldurduktan sonra boğmaca, difteri gibi hastalıkların yanı sıra aşı ile önlenebilen hastalıklarla oluşan hastalıklardan da korunmuş oluyor. Karaciğer iltihabı, karaciğer yetmezliği, siroz, karaciğer kanseri, verem ve menenjit bu hastalıklardan bazıları.
 "
113,Her yıl 200 çocuk PKU'lu doğuyor,"Fenilketonüri ya da PKU, genetik bir hastalık. Türkiye PKU'nun en sık görüldüğü ülkelerden biri... Her yıl 200 çocuk bu hastalıkla doğuyor. Dolayısıyla Türk doktorlara daha çok sorumluluk düşüyor.",Çocuk,https://www.trthaber.com/haber/cocuk/her-yil-200-cocuk-pkulu-doguyor-571434.html,"PKU hastaları et, süt, deniz ürünleri, yumurta, kuru yemiş ve baklagil gibi protein içerikli pek çok gıdayı tüketemiyor. Birçok aile hastalığın ismini bile bilmiyor ancak Türkiye'de PKU, yenidoğan tarama kapsamında yaklaşık 6 bin 500 kişide bir görülüyor ve 15-20 bin civarında fenilketonüri hastası olduğu tahmin ediliyor. Peki PKU nasıl tedavi edilir? Hastalar neler yiyebilir? Bu soruları Sağlık Bilimleri Üniversitesi İzmir Dr. Behçet Uz Çocuk Hastalıkları Eğitim ve Araştırma Hastanesi Çocuk Metabolizma Hastalıkları Uzmanı Dr Pelin Teke Kısa'ya sorduk. PKU'lu Diyetisyen Zelal Tandoğan da fenilketonüri hastalarının yaşadıkları zorlukları kendi deneyimlerinden yola çıkarak anlattı.   PKU ne demek? PKU hastalığı nedir? PKU yani fenilketonüri genetik bir hastalık. Anne ve babadan gelen genler ile bebeğe geçer. Bu hastalıkta; doğuştan fenilalanin metabolizmasında bozukluk mevcuttur. Fenilketonüri hastası olan bir kişi et, süt yumurta ve benzeri protein içeren yiyecekler tükettiğinde fenilalanin aminoasidi; tirozin aminoasidine dönüşemez, kanda birikir ve özellikle beyinde ciddi hasara yol açar. Fenilketonüri hastalığı bulaşıcı değildir; gözümüzün rengi, kan grubumuz gibi irsidir. Bu hastalık sonradan oluşmaz ya da sonradan iyileşmez. Öncelikle yenidoğan topuk taramasında fenilketonüri şüphesi olduğunda, bir an önce metabolizma bölümüne başvurulması gerekiyor. Tanı kesinleştikten sonra doktorunuzun ve diyetisyenin önerilerine mutlaka uyunuz. Unutmayalım ki bir fenilketonüri çocuğun geleceği hepimizin ellerinde.   Belirtileri neler ve tanı nasıl konuluyor? Erken tanı konulmayan ve tedavi başlanmayan hastalarda zamanla beyin etkilenir. Fenilketonüri bir yenidoğan hastasının başlangıçta herhangi bir şikâyeti yoktur. Tedavi hemen başlanmaz ise birkaç ay içinde fenilketonüri belirtileri başlar. Vücutta çok fazla bulunan fenilalanin toksinleri nefes, ter ve idrarda küf kokusu benzeri bir koku yayabilir.
Nöbet, gelişim geriliği gibi sinir sistemi bulguları,
Deri döküntüleri (egzama),
Açık ten ve mavi gözler (fenilalanin saç ve cilde renk veren melanin pigmentine dönüşemez),
Baş çevresinin küçük olması,
Hiperaktivite, otizm benzeri, agresif davranışlar,
Zekâ geriliği,
Gelişim geriliği,
Psikolojik bozukluklar... Fenilketonüri olgularında en korkulan bulgu olan zekâ geriliği ve diğer nörolojik sorunlar, diyet tedavisi ile önlenebiliyor. Fenilketonüri hastaları diyet tedavisine sıkı uymazsa, ilerleyen zamanlarda zihinsel engelli ve bakıma muhtaç kalabiliyor. Hastalar günlük hayatta ne gibi zorluklar yaşıyor? En önemli güçlüklerin başında fenilketonürili çocuğun beslenmesi geliyor. Ömür boyu uygulamaları gereken protein kısıtlı diyet tedavisi oldukça zor... Hemen hemen tükettiğimiz her gıdanın içerisinde protein bulunuyor. Özel diyet ürünlerine ulaşmakta zorluk yaşıyorlar. Çölyak hastalarının glütensiz diyet için kullandıkları besinler birçok marketler, restoranlarda bulunurken, protein kısıtlı ürünleri bulabilmek çok zor. Ayrıca diyet ürünlerinin maliyetinin yüksek olması, ev ekonomisini zorluyor. ""Diyet tedavinin yapı taşı"" Çocuk metabolizma uzmanı, bu hastalıkta eğitimini tamamlamış diyetisyen, aile ve hasta iş birliği ile kan fenilalanin seviyeleri hedeflenen düzeyde tutulabilir. Ayrıca hap, cilt altına uygulanabilen iğne gibi farklı tedavi seçenekleri de vardır. Hastanın yaşı, klasik fenilketonüri, hiperfenilalanemi gibi fenilketonüri hastalığının tipi, hastanın koşulları, uygulayabilme yeteneği gibi çeşitli etkenler tedavi verecek hekim tarafından düşünülerek farklı tedavi seçenekleri değerlendirilir.   ""Bu hastalık en sık ülkemizde görülüyor"" 6 bin 500 yenidoğanda bir görüldüğü biliniyor. Dünyada en sık bu hastalık ülkemizde görülüyor. Bu nedenle bu coğrafyada çalışan doktorlara önemli bir görev düşüyor. Ulusal Yenidoğan Tarama Programı'nda bulunmaktadır. Topuk tarama ile fenilalanin yüksekliği saptanır saptanmaz bu hastalar çocuk metabolizma hastalıkları bölümüne sevk edilerek, hızlıca tedaviye başlanarak, hastalık durdurulabiliyor. Ülkemizde çocuk metabolizma ve hastalıkları kliniğinde çalışan doktorlar özellikle fenilketonüri hastalığında uluslararası toplantılarda, bilim dünyasında söz sahibi. Farkındalık artırmak, hastalarımızın sorunlarını dinleyebilmek, beraber mücadele edebilmek amacı ile 1 Haziran gününde Ulusal Fenilketonüri Günü kutlamaları yapılıyor. Mesleğini hastalığı belirledi PKU'lu Zelal Tandoğan da yenidoğan tarama testi sonrası fenilketonüri tanısı alan PKU'lu bir birey. Beslenme ve diyetetik lisans programından mezun olan Tandoğan, çoğunlukla PKU'lu bireylerin tedavisine destek oluyor. Zelal Tandoğan yaşadıklarını TRT Haber'e anlattı:   ""Benim hikayem de yenidoğan bir bebekken topuktan alınan bir damla kanla başlandı. 1996 yılında doğduğumda bu tarama Sağlık Bakanlığımız tarafından yapılmıyordu. Sayılı merkezde bu tarama yapılmasına rağmen aslında büyük bir şansla, şanslı bir bebek olarak bu taramaya katılabilmişim. Ve sonrasında 13 günlükken ailem İstanbul Tıp Fakültesi Beslenme ve Metabolizma bölümünden aranarak fenilketonüri şüphesi taşıdığımı, hemen beni de alarak hastaneye ulaşmalarını ve tedaviye erken dönemde başlanmazsa zekamın tehlikede olabileceği söylenmiş. Tabi ailemin böyle bir hastalığın varlığından ve taşıyıcı olduklarından haberleri yok. Metabolizma uzmanı bir ekip tarafından erken tanı aldığımız için çok şanslı olduğumuz ve yaşam boyu bir diyet yaparak her birey gibi sağlıklı olacağım anlatılmış."" ""Yemek yenilen her an geçilmesi gereken bir sınav gibiydi"" ""Ailem bana her zaman 'senin yiyeceğin' ve 'bizim yiyeceğimiz', 'bu sana yasak' şeklinde öğrettiler. Okula başladığım zaman, sosyal yaşamda diyetime uygun yemek bulmakta sorunlar yaşadım. Okulla birlikte sosyal hayata girdiğim andan itibaren yemek yenilen her an geçilmesi gereken bir sınav gibiydi. Bir yandan insanlara durumu anlatmak, anlaşılamayan bir durumla verilebilen doğal tepkileri yönetebilmek, bir yandan dışarıda yiyecek şeyler bulamamakla verilen bir sınav gibi düşünebiliriz. Bebekliğimden beri hep doktor ve diyetisyenlerle olmam, aslında kendimi bildim bileli hep bu bilim dünyasında olmakla oluşan ilgi ve merakım, beslenmenin hayatımda bu kadar büyük bir role sahip olması ve yaşam boyu kendi beslenmemi de yönetebilme isteği evet beni Beslenme ve Diyetetik bilimini okumaya yönlendirdi. Diyetisyen olarak da, tüm meslek yaşamım boyunca hem PKU'lu kişilere yardımcı olabilmek hem de PKU'lu bir yaşamda edindiğim deneyimlerle ulusal ve uluslararası çapta bu konuda bilime katkı sağlayabilmek mesleğimde önceliklerim arasında."" PKU'lu hastalar, özel gıdaların fiyatlarının düşürülmesini istiyor ""Rahatlıkla tüketebileceğimiz düşük proteinli ürünlerimizin fiyatları maalesef çok pahalı. Bu nedenle ailelerimizin düşük proteinli ürünlere erişimleri zor oluyor. Özel ürünlerimizin fiyatlarının düşürülmesi için ürünlerimize özgü uygulanacak vergi muafiyetleri ve üretim için özel teşvikler olması gerekiyor. Bunun dışında ailelerimizin tedavi gördükleri metabolizma merkezlerine ulaşımları zor oluyor. Metabolizma merkez sayılarının artırılması, hastaların her ilden kolaylıkla ulaşmaları açısından çok yararlı olur. Diyetli bir yaşam yeri geldiğinde zorlu bir hayat evet ama bu hiçbir başarıya engel değil hatta çocukluktan itibaren hayatta bir disiplin kazandırdığından hayata değer katan, onun kazandırdığı azim ve iradeyle daha da büyük başarılar getirebilecek bir durum. Yeter ki erken tanı alınabilsin ve uzmanların yönlendirdiği tedaviye, diyete en doğru şekilde uyulsun."""
114,Disleksi okul öncesi dönemde belirti veriyor,"Disleksi, özgül öğrenme güçlüklerinden biri. Genellikle okul hayatının başlamasıyla birlikte ortaya çıkıyor. Oysa biraz dikkat, erken teşhisi mümkün kılıyor. Böylece çocuklar, yaşıtlarıyla aralarındaki farkı kapatabiliyor.",Çocuk,https://www.trthaber.com/haber/cocuk/disleksi-okul-oncesi-donemde-belirti-veriyor-433629.html,"Özgül öğrenme güçlüğü, ilk olarak okul öncesi dönemde belirti vermeye başlıyor. Çocuk, normal zeka seviyesine sahip olduğu halde, öğrenme konusunda akranlarını geriden takip ediyor. Özgül öğrenme güçlüğünün okuma bozukluğu (Disleksi), yazma bozukluğu (Disgrafi) ve matematik bozukluğu (Diskalkuli) olmak üzere üç çeşidi bulunuyor. Medeniyet Üniversitesi Eğitim Bilimleri Fakültesi Öğretim Üyesi Dr. Ertan Görgü, özgül öğrenme güçlüğü hakkında merak edilenleri TRT Haber’e anlattı.    Özgül öğrenme güçlüğü nedir?  Özgül öğrenme güçlüğü, okuma, yazma ve matematik alanlarında görülen güçlüklerin genel adıdır. Akademik hayatı zorlayan bir hastalık grubu aslında. Çocukların, normal zekaya sahip olmalarına karşın, okul hayatı başladığında okuma-yazma veya matematik alanlarında yaşıtlarıyla aynı seviyede olamamaları şeklinde ortaya çıkıyor.     Bir çocukta öğrenme güçlüğü olduğu ne zaman anlaşılıyor?  Bu çocuklar normal zekaya sahip oldukları için çoğunlukla okul başlayana kadar çok şüphelenilmiyor. Genellikle ilkokulda fark ediliyor. Fakat ebeveynler biraz dikkat ederse ve bu hastalığı az da olsa biliyorlarsa daha erken fark edebilirler.    Özgül öğrenme güçlüğü çocuklarda nasıl belirti veriyor?  Bu çocuklar okul öncesi dönemde renkleri, şekilleri, zıt kavramları öğrenmekte zorlanıyor. Örneğin bir türlü şekillerin ismini öğrenemiyorlar. Kareye üçgen, üçgene kare diyorlar. Renkleri karıştırıyorlar. Ritmik ya da geriye doğru sayamıyorlar. Fonolojik duyarlılık dediğimiz bazı sesleri ayırt edemiyorlar. Örneğin bir baba çocuğuna, “Benim adım Ahmet. A harfi ile başlıyor. Sen de A harfi ile başlayan başka bir şey bul” der mesela. Bu soruna sahip çocuklar söyleneni yapamaz. Bir çocukta öğrenme güçlüğü olduğunu ailesi ya da öğretmenleri nasıl anlayabilir?  Bu çocuklar okula başlıyor. Arkadaşları yavaş yavaş çeşitli sesleri öğreniyor. Seslerin karşılıkları olan harfleri öğreniyorlar. Bu çocuklar, bir kısmını öğreniyor bir kısmını öğrenemiyor. Bu, öğretmenin yavaş yavaş gözüne batmaya başlıyor. Fakat öğretmen ilk başta şüphelenmiyor. Diyor ki “Bazı çocuklar geç öğrenir. Acaba dikkati mi kötü?” Ama bakıyor, dikkatinde bir şey yok; yapmaya çalışıyor ama yapamıyor gibi.     Ailenin veya öğretmenin nasıl bir yol izlemesi gerekiyor? Böyle bir durumda hızlı bir şekilde değerlendirme öneriyoruz. Çocukların bir uzman tarafından iyi bir değerlendirmeye tabi tutulmasını öneriyoruz. Öncelikle şunu görmemiz lazım: Bu çocukların zekası gerçekten normal mi? Eğer zeka normalse ve hala öğrenemiyorsa o zaman öğrenme güçlüğünden şüphe duymaya başlarız. Böyle bir durumda ilk yapılacak şey, eğer varsa ekstra hastalıkların giderilmesi. Her üç öğrenme güçlüğü çeken çocuktan birinde aynı zamanda dikkat eksikliği belirtileri görülür. Dikkat eksikliğinin tedavi edilmesi gerekir.  Tedavi için nasıl bir yol izleniyor?  Her öğrenme güçlüğü birbiriyle aynı değildir. Birbirine benzer yanları vardır ama aynı değildir. Neyi öğrenemiyorlarsa bunun tespit edilmesi, hangi harfi, hangi sesi öğrenememişse bunun ayırdına vardırılması ve ona uygun çalışma yürütülmesi gerekiyor. Kuşkusuz bu da sadece sınıf içinde olmuyor. Genellikle sınıf dışında bireysel eğitimlerle tedavi yapmak daha doğru. Yani her çocuğa özgü bireysel bir tedavi yapılması gerekiyor.     Bu rahatsızlığın genetik bir bağlantısı var mı? Bir kere kızlara göre erkeklerde görülme riski, beş kat daha fazla. Aile çevresinde anne-babada veya yakın akrabalarda öğrenme sorunu varsa, çocuklarda olması daha yaygın. Yine okul öncesinde sayılar, renkler, şekiller, sağ-sol gibi kavramları öğrenememişse, çocuk öğrenme güçlüğüne adaydır. Ayrıca eğer dikkat sorunları, hiperaktivite varsa bu çocuklarda da yine öğrenme güçlükleri görülebilir demektir.     Tedavi süreci ne kadar sürüyor? Bunu söylemek çok zor. Bunun için bazı parametreler var. İlk parametrede, çocuğun yaşıtlarıyla farkının ne kadar açıldığını tespit etmek var. İkinci parametremiz, öğrenme güçlüğünün ve şiddetinin ne kadar ağır olduğu… Mesela sadece okuması bozuk olabiliyor ama söyleneni yazabiliyor. Bazı çocukların hem okuması hem yazması bozuk oluyor. Bazılarında ise hem okuma hem yazma hem de matematik bozuk oluyor. Üçü bir aradaysa iş zorlaşıyor. Sadece öğrenme güçlüğü varsa, işimiz daha kolay. Ama hem öğrenme güçlüğü hem dikkat eksikliği hem de hiperaktivite varsa işimiz zorlaşıyor. Öğrenme güçlüğüne dikkat eksikliği ve okul reddi de eklenmişse her şey çok daha zor hale geliyor.  Tedavi sürecinin başarılı geçmesini sağlayan unsurlar neler?  Ailenin desteği çok önemli. Diğer bir unsur da çocuğun zekası. Çocuğun normal bir zekaya sahip olması bizim şartımız. Biz normal zekayı 85 ve üstü olarak nitelendiriyoruz. Bir çocuk geliyor 87 ama başka bir çocuk geliyor 110. O, daha hızlı yol kat ediyor. Tedavisine erken başlanan, başka ek bir hastalığı olmayan, yoğun bir eğitim alan ve zeka seviyesi iyi olan çocuklar daha hızlı yol kat ediyor.     Çocuk tedavi sonunda yaşıtlarını yakalayabilir mi? Zamanında müdahale edilirse, uygun eğitim verilirse bu çocuklar çok hızlı bir şekilde eğitim ortamlarına uyum sağlar. Yaşıtlarının öğrendiği şeyleri öğrenmeye başlarlar. Sonrasında da herhangi bir sorun görülmeden yaşamlarını devam ettirebilirler.  Okullarda bu tip çocuklara yönelik özel bir uygulama var mı?  Öğrenme güçlüğüne dair işaret alınan çocuklar Milli Eğitim Bakanlığına bağlı rehberlik araştırma merkezlerine yönlendiriliyor. Yapılan incelemeden sonra okullara, bu çocuklarla ilgili bireyselleştirilmiş eğitim programı gönderiliyor. Bu program sayesinde çocuklar çeşitli haklara sahip oluyor. Örneğin daha yavaş okuduğu için daha uzun bir sınav süresi ya da onlara özgü sınav gibi… Bu da çocuklar için avantaj oluyor.  Grafik: Hafize Yurt "
115,Üstün yetenekli öğrencilere BİLSEM’le eğitim desteği,"Gerek zihinsel anlamda, gerek müzik ve resim gibi sanatsal alanlarda üstün yeteneğe sahip öğrenciler, Bilim ve Sanat Merkezleri Sınavı’yla (BİLSEM) tespit edilerek, özel eğitim alıyor.",Çocuk,https://www.trthaber.com/haber/cocuk/ustun-yetenekli-ogrencilere-bilsemle-egitim-destegi-423658.html,"Öğrenciler lise ve üniversitelere giriş sınavlarıyla bilgilerini ortaya koyarak, hayallerini kurdukları okullara girmek için ter döküyor. Kısa adı “BİLSEM” olan Bilim ve Sanat Merkezleri Sınavı ise bunlardan biraz farklı… Bu sınav, ilkokul çağındaki öğrencilerin zihinsel yeterlilikleri ve sanatsal yeteneklerini ortaya çıkarmayı sağlıyor. BİLSEM’de ilk aşama olan grup tarama uygulamasını geçen öğrenciler için bireysel değerlendirme süreci başladı. İkinci aşamanın sonuçları 9 Ağustos’ta belli olacak. Sonuçların açıklanmasına günler kala BİLSEM’le ilgili merak edilen sorulara cevap aradık.    1. BİLSEM nedir?  BİLSEM devlete bağlı olarak açılan özel eğitim kurumlarıdır. Özel yetenekli çocuklar için eğitim veren bir merkezdir. Amaç, çocukların sahip olduğu bireysel yeteneklerin geliştirilmesini sağlamaktır.  2. BİLSEM sınavına kimler girebiliyor?  Bu sınava ilkokul birinci, ikinci ve üçüncü sınıf öğrencileri girebiliyor. Genel zihinsel, resim ve müzik alanında yaşıtlarından farklı olarak başarı gösterenler belirleniyor. Yetenekli öğrenciler, sınıf öğretmenleri tarafından saptanarak aday gösteriliyor.     3. BİLSEM’de herkes aynı sınava mı tabi tutuluyor?  Öğrenciler ilk aşamada tablet bilgisayarlar üzerinden grup tarama uygulaması adı verilen bir sınava giriyor. Burada tüm yetenek alanlarındaki öğrencilere sorulan sorular aynı oluyor. Ardından grup tarama uygulamasında başarılı olan öğrenciler, yetenek alanlarına göre bireysel değerlendirmeye alınıyor.  4. BİLSEM’de sınav sonuçları nasıl değerlendiriliyor?  Grup tarama uygulaması aşamasında başarılı olan öğrenciler, bireysel değerlendirmeye alınıyor. Bu değerlendirmeler genel zihinsel, resim ve müzik alanlarında ayrı ayrı yapılıyor. Barajı geçen öğrenciler, BİLSEM’e girmeye hak kazanıyor.  5. BİLSEM, her şehirde bulunuyor mu?  İlki 1996’da kurulan BİLSEM, Türkiye’nin bütün şehirlerinde var. Hatta nüfusun yoğun olduğu illerde birden fazla merkez bulunuyor.    6. BİLSEM’de nasıl bir eğitim programı uygulanıyor?  Öğrenciler BİLSEM’e kayıt yaptırdıktan sonra ilk olarak düzeyleri belirleniyor. Ardından beş aşamalı bir eğitim alıyorlar. Eğitimler, uyum (oryantasyon) programı, destek eğitimi programı, bireysel yetenekleri fark ettirme programı, özel yetenekleri geliştirme programı ve proje üretimi/yönetimi programı başlıkları altında veriliyor.  7. BİLSEM’in örgün eğitim kurumlarından ne farkı var?  Okullarda verilen eğitim dışında farklı bir program uygulanıyor. Amaç belli bir alanda özel yeteneği olan öğrencilerin potansiyellerini ortaya çıkarabilmek. Böylece çocukların hem kendilerine hem de topluma katkıda bulunmaları sağlanıyor.     8. BİLSEM’de eğitimler hangi zaman dilimlerinde veriliyor?  BİLSEM’de eğitim üç dönem halinde veriliyor. Birinci dönem eylül-ocak ayları arasında yapılıyor. İkinci dönem şubat-haziran ayları arasında, üçüncü dönem ise temmuz ve ağustos aylarında gerçekleşiyor.     9. BİLSEM’de eğitimler hangi saat dilimleri arasında veriliyor? Bu, öğrencinin öğrenim görmekte olduğu okulun ders saatlerine göre değişkenlik gösteriyor. Öğrenciler, duruma göre sabah ya da öğleden sonraları BİLSEM’e geliyor. Tam gün okulda bulunan öğrenciler için ise akşam saatlerinde eğitimler mevcut.  10. BİLSEM’e devam eden öğrencilerin başarısı nasıl ölçülüyor?  Eğitimlerde herhangi bir sınav ya da not uygulaması yok. Her aşamada gözlem formları yazılarak öğrencilerin başarısı izleniyor. Programı tamamlayan öğrencilere bir bitirme belgesi veriliyor.    Kaynak: www.bilsemonline.com "
