,Baslik,Ozet,Kategori,Link,Icerik
0,Yaşlanmaya karşı yeni umut: Su ayıları,"Bilim insanları, tardigrad proteinlerinin insan hücrelerindeki metabolizmayı yavaşlatabildiğini keşfetti ve bu, bir gün yaşlanma sürecini yavaşlatan teknolojilere önayak olabilecek bir gelişme.",Sağlık,https://www.trthaber.com/haber/saglik/yaslanmaya-karsi-yeni-umut-su-ayilari-848319.html,"Tardigradlar, yani su ayıları, dünyanın en yok edilemez yaşam formlarından biri ve ekstrem koşullarda hayatta kalma becerisi gösteriyor. Tamamen kurutulduklarında, dondurulduklarında, 150 santigrat derecenin üzerinde ısıtıldıklarında, bir insanın dayanabileceğinin birkaç bin kat ötesinde ışığa maruz kaldıklarında ve hatta uzay boşluğunda hayatta kalabiliyorlar. Önceki çalışmalar, yarım milimetreden daha kısa olan bu canlıların ekstrem koşullara maruz kaldıklarında vücutlarını korumak için bitkisel hayata girebildiklerini göstermişti. Bilim insanları, tardigradların çevresel streslerle karşılaştıklarında bu geçici ölüm haline girmek ve bu halden çıkmak için hangi mekanizmaları kullandıklarını bulmaya çalıştı. Şimdi ABD'deki Wyoming Üniversitesi (UW) liderliğindeki bir araştırma ekibi, su ayılarının yaşam süreçlerini yavaşlatmak için hücrelerinin içinde jel oluşturan proteinler kullandığını buldu. Bu proteinler insan hücrelerine eklendiğinde, moleküllerin tıpkı tardigradlarda olduğu gibi jelleştiğini ve metabolizmayı yavaşlattığını keşfettiler. Hücreleri geçici ölüm haline sokuyor strese direnci artıyor Araştırmacılar ayrıca, bu tardigrad proteinlerini üreten insan hücreleri geçici ölüm haline sokulduğunda, hücrelerin streslere karşı daha dirençli hale geldiğini tespit etti. Su ayılarının bazı becerilerini insan hücrelerine kazandıran bu sürecin tersine çevrilebilir olduğu da saptandı. UW'den çalışmanın ortak yazarı Thomas Boothby, ""Stres ortadan kalktığında, tardigrad jelleri çözülür ve insan hücreleri normal metabolizmalarına geri döner"" dedi. Önceki araştırmalar, hemofili hastalarının tedavisinde kullanılan önemli bir ilacın tardigrad proteinlerinin farklı türleriyle stabilize edilebileceğini ortaya koymuştu. Son bulgu, yaşlanmayı yavaşlatmak için hücrelerde ve hatta tüm organizmalarda geçici ölüm halinin başlatılmasına odaklanan yeni teknolojilerin geliştirilmesine önayak olabilir. Ayrıca bu bulgu, tardigradlardan elde edilen proteinlerin, soğutmanın mümkün olmadığı yerlerde hayat kurtaran tedavileri insanlara ulaştırmak ve kök hücre gibi tedavilerin depolanma potansiyelini arttırmak için kullanılabileceğine dair ek kanıtlar sunuyor."
1,Sessiz Katil: Her 90 saniyede bir can alıyor,"ABD'nin ""Sessiz Katili"" her yıl yüz binlerce can alıyor ve vakalar sürekli artıyor. Doktorlar her 90 saniyede bir Amerikalının ölümüne neden olan sepsis krizi konusunda uyarıyor.",Sağlık,https://www.trthaber.com/haber/saglik/sessiz-katil-her-90-saniyede-bir-can-aliyor-848082.html,"Hafif bir enfeksiyon, küçük bir yaralanma ya da sadece bir sıyrık olarak başlayan şey yıkıcı hale gelebilir. Bisikletten düşüp dizini sıyıran küçük çocuk, isilik olan bir kadın ya da görünüşte masum bir boğaz enfeksiyonu geçiren bir adam... Onlar birkaç saniye içinde ölümcül hale gelen küçük, tedavi edilebilir sessiz katilin kurbanı oldu. Arizona'dan 65 yaşındaki Janice Holloway, oğluyla tatile çıkmaya hazırlanırken bacağının arkasında bir kızarıklık olduğunu fark etti. Yüksek ateşi olmasına rağmen bunu önemsemedi ve planlarına devam etti. Ancak, yaklaşık iki hafta sonraki yolculukta, nefes almakta zorlanmaya başladı ve ""Bir saat içinde çoklu organ yetmezliğiyle savaşmaya başladım"" dedi. Hızlıca hastaneye giden Holloway'e sepsis teşhisi konuldu. Sepsis hastalarında sıklıkla görüldüğü gibi, asıl enfeksiyona neden olan şey hiçbir zaman keşfedilemedi. Holloway, iki hafta boyunca tıbbi olarak komada kaldı. Doktorlar Holloway'in her iki bacağını dizinin hemen altından ve sağ elindeki iki eklemle birlikte kesmek zorunda kaldı. 6 yaşında 21 ameliyat Arizona'dan Beauden Baumkirchner, henüz üç yaşındayken bisikletten düşmüş ve dizinden yaralandı. Ailesi başlangıçta önemli bir şeyi olmadığını düşünse de ertesi gün ateşi çıkıp kusmaya başlayınca hastaneye gitti ve burada vücudu iflas etti. Baumkirchner, sepsise girdikten sonra yoğun bakım ünitesinde iki ay geçirdi, iki bacağı ve üç parmağı kesilmek zorunda kaldı ve şimdi altı yaşında olan çocuk 21 ameliyat geçirdi. Vakalar yüzde 20 artış gösterdi Sepsisin erken belirtilerini yakalamak çok zordur ve bunu fark etmek için genellikle hastalığın farkında olan bilinçli bir doktor gerekir. Sepsisi tetikleyen tüm enfeksiyonların endişe verici üçte biri hastanede kapılmaktadır. Her yıl 1,7 milyon Amerikalının sepsisten etkilendiğini söyleyen en son CDC verilerine göre, 2019-2021 yılları arasında vakalar yüzde 20 artış gösterdi. 90 saniyede 1 kişi hayatını kaybediyor Her yıl 350 bin Amerikalı bu hastalıktan ölüyor ki bu da her 90 saniyede bir hastaya denk. Buna rağmen, ABD'deki hastanelerin dörtte birinde sepsisin yaygınlığına rağmen herhangi bir sepsis protokolü bulunmuyor. Sepsis yardım kuruluşları, milyonlarca ölüm ve yaralanmanın önlenmesi için acil ulusal eylem çağrısında bulundu."
2,Kontrolsüz takviye gıdalar can alıyor,"Japonya’da takviye diyet gıdası tüketen 4 kişi yaşamını yitirdi. Olay sonrası gözler takviye diyet gıdalarına çevrildi. Özellikle sosyal medyada sıkça tanıtımı yapılan bu gıdalar için uzmanların görüşü, mutlaka hekim önerisi ve kontrolünde kullanılması gerektiği…",Sağlık,https://www.trthaber.com/haber/saglik/kontrolsuz-takviye-gidalar-can-aliyor-847461.html,"Takviye diyet ürünlerin sağlık üzerindeki etkileri öteden beri tartışılıyor. Nitekim Japonya’da yaşanan bir olay sonrası tartışma yeniden alevlendi. Japonya’da kırmızı pirinç mayası içeren takviye diyet gıdası nedeniyle hayatını kaybedenlerin sayısı 4’e yükseldi. Ölenlerinden birinin böbrek rahatsızlığı semptomları gösterdiği ifade edildi. Takviye diyet gıdayı üreten firmanın açıklamasına göre 100 kişi de hastaneye kaldırıldı. Günümüzde “mucize ürünler” adı altında özellikle sosyal medyada çok sayıda takviye gıda ve ilacın tanıtımı yapılıyor. Ne var ki kolay yoldan hızla zayıflamak isteyenler tarafından büyük rağbet gören bu ürünler sanıldığı kadar masum değil. Peki takviye diyet ürünler hangi sağlık problemlerine yol açıyor? Neden hayati tehlikelere sebep olabiliyor? Endokrinoloji ve Metabolizma Hastalıkları Uzmanı Doç. Dr. Savaş Karataş’la merak edilen sorulara yanıt aradık. “Bu ürünler genelde mucize olarak sunuluyor” Sözlerine Japonya’da ölümlere sebep olan diyet amaçlı gıda takviyesiyle başlayan Doç. Dr. Karataş, “Söz konusu ürün, ‘kolesterol düzeyini düşürüyor’ diyerek pazarlanmış. Ancak kolesterol düzeyini düşüren bilimsel olarak kanıtlanmış ilaçlar zaten var. Hastalar bunları kullanıyor ve başarılı bir şekilde tedavi oluyorlar” diyor.   Bu tür takviyelerin özellikle de ilaçların, bilimsel dünyada onaylanması gerektiğinin altını çizen Doç. Dr. Karataş, “Bunların önce hayvan sonra binlerce insan deneyinden geçmesi gerekiyor. Tüm bu bilimsel çalışmalarla desteklenmemiş ürünlerin kullanılmaması gerekiyor. Şu an bizim kullandığımız kolesterol ilaçları tüm bu aşamaları geçmiş ürünler” diye açıklıyor.   Böbrek ve karaciğer yetmezliğine yol açabiliyorlar Takviye edici gıdalar adı altında kilo vermeyi vadeden sayısız ürün bulunuyor. Özellikle sosyal medyada bu ürünlerle ilgili tanıtımlara ve tavsiyelere sıkça yer veriliyor. “Bu ürünler genelde mucize olarak sunuluyor. Her yıl mucize diye bilinen birçok ilaç ya da besin maddesi, yan etkileri nedeniyle piyasadan çekiliyor” diyen Doç. Dr. Karataş, bunların neden olabileceği olası sağlık sorunlarını şöyle açıklıyor: Alerjik yan etkiler yaratabiliyorlar. Böbrek ve karaciğer yetmezliğine yol açabiliyorlar. Hatta kendi pratik kliniğimizde de bu nedenle yoğun bakıma karaciğer ve böbrek yetmezliğiyle yatan hastaları gördük. Bunlar hayati tehlike oluşturabiliyorlar.   Gençler bu ürünleri daha çok kullanıyor Özellikle genç yaş grubunda bu ürünlerin kullanımına daha sık rastladıklarını ifade eden Doç. Dr. Karataş, “Çevrede söylenenlerden, sosyal medyada yazanlardan çok etkileniyorlar ve bilinçsiz bir şekilde alıp kullanabiliyorlar” diyerek bu konuda bir de örnek veriyor: Mesela sosyal medyada yabancı bir kullanıcı Brezilya cevizini avuçlayarak yiyor. Halbuki vücudun selenyum ihtiyacını karşılamak için iki tane Brezilya cevizi yetiyor. İkiden fazla yenirse selenyum zehirlenmesi gelişiyor. Selenyum zehirlenmesinde cilt döküntüsünden diyabete kadar giden birçok yan etki görülebiliyor.   Takviye diyet ürünlerinin hepsi zararlı mı? Doç. Dr. Karataş, “Mucize ilaç ya da besin diye bir şey yok” diyerek uyarıda bulunuyor. “Esas olması gereken kişinin kendi vücut gereksinimlerini ve bütünlüğünü diyet, yaşam tarzı ve bilimsel yöntemleri uygulayarak sağlaması. Herhangi bir emilim bozukluğu ya da metabolik hastalığı olmadığı sürece tüm gereksinimlerini sağlıklı bir beslenme tarzı ile elde edebilirler.” Peki, piyasada satılan tüm takviye diyet ürünleri zararlı mı? Yanıtını Doç. Dr. Karataş’tan öğreniyoruz. “Kesinlikle hepsi için aynı şey söz konusu değil. Ancak bu konuyla ilgili uzman önerilerine dikkat etmeleri gerekiyor. Zayıflamak isteyenler öncelikle bir diyet uzmanıyla görüşmeliler. Kullanacakları ürünleri de mutlaka doktora danışmalılar.”"
3,Japonya'da takviye diyet gıdası 100'ü aşkın kişiyi hastanelik etti,"Japonya'da takviye diyet gıdası ""beni-koji"" tüketen 100'ü aşkın kişinin hastaneye kaldırıldığı bildirildi.",Sağlık,https://www.trthaber.com/haber/saglik/japonyada-takviye-diyet-gidasi-100u-askin-kisiyi-hastanelik-etti-847106.html,"Japonya'da Kobayashi Pharmaceutical Co. firmasından yapılan açıklamaya göre, kırmızı pirinç mayası içeren ""beni-koji"" tüketen 100'ü aşkın kişi hastaneye kaldırıldı. Hastaların çoğunun ""böbrek rahatsızlığından"" şikayet ettiği aktarıldı. Japon firma, ülke geneli çeşitli bölgelerde söz konusu ürünü piyasadan toplatma kararı aldığını açıkladı. Bakanlık acil denetim yapacak Sağlık Bakanlığı, ürünü tüketenlerden iki kişinin hayatını kaybettiğini, ölüm sebebi için tetkiklerin sürdüğünü duyurdu. Hayatını kaybedenlerden birinin, Nisan 2021-Şubat 2024 arası bu ürünü tükettiği tespit edildi. Bakanlık, markanın ürün kategorisindeki yaklaşık 6 bin mamulün ""sağlığa zararına yönelik"" acil denetimler yapacak. Resmi Kyodo ajansı, 2023 yılında firmanın 18,5 ton ""beni-koji"" içeriği ürettiği ve 16,1 tonunu 50'yi aşkın firmaya satışını gerçekleştirdiğini aktardı."
4,Araştırma: Kahve içmek bağırsak kanserinin tekrarlama riskini azaltıyor,"Yeni araştırmaya göre, kahve içenlerin bağırsaklarında kanserli tümörlerin yeniden büyüme riski çok daha düşük.",Sağlık,https://www.trthaber.com/haber/saglik/arastirma-kahve-icmek-bagirsak-kanserinin-tekrarlama-riskini-azaltiyor-847105.html,"Hollanda'da bin 719 kişi arasında yapılan gözlemsel bir çalışma, günde en az iki fincan kahve tüketen kolorektal kanserli hastaların gelecekte nüksetme ihtimalinin daha düşük olduğunu ortaya çıkardı. Günde birkaç bardak kahve içmek de erken ölüm olasılığını azaltıyor gibi görünüyor. Bu durumun, analizin dışında bırakılan bağırsak kanserinin son evreleri dışındaki tüm hastalar için geçerli olduğu tespit edildi. Günümüzde bağırsak kanseri hastaların yüzde 30'una kadar tedaviden sonra yeniden ortaya çıkıyor. Bu, Hollanda'daki son bulguların daha büyük çalışmalarla doğrulanması durumunda, kahvenin bir gün bazı kanser hastaları için hayat değiştiren bir ilaç olarak tanınabileceği anlamına geliyor. Araştırma sonuçlarına göre, günde iki fincandan az kahve içen kolorektal kanser hastalarıyla karşılaştırıldığında, günde en az beş fincan kahve içenlerin, önümüzdeki altı yıl içinde hastalıklarının tekrarlama ihtimali yüzde 32 daha düşük. Hollanda'daki Wageningen Üniversitesi'ndeki bilim insanlarının liderliğindeki uluslararası bir araştırma ekibine göre, aynı zaman diliminde, bir hastanın ne kadar kahve içtiği ile herhangi bir nedenden ölme riski arasında da gözle görülür bir bağlantı var. Hollanda'daki çalışma, kahve içmenin bağırsak kanseri hastalarında sadece hayatta kalma oranlarını değil, hastalığın nüksetme oranlarını da nasıl etkilediğini inceleyen ilk çalışmalardan biri."
5,Araştırma: İnsan beyni nesilden nesile büyüyor,"Yeni araştırmalara göre insan beyninin boyutu zaman içinde kademeli olarak artıyor ve bu durum, genç nesillerde demans riskini azaltabilir.",Sağlık,https://www.trthaber.com/haber/saglik/arastirma-insan-beyni-nesilden-nesile-buyuyor-847104.html,"Yaşları 55 ile 65 arasında değişen üç binden fazla Amerikalının beyinlerini görüntüleyen araştırmada, 1970'lerde doğanların 1930'larda doğanlara göre yüzde 6,6 daha fazla genel beyin hacmine sahip olduğu ortaya çıktı. X Kuşağı üyeleri (1965 ve 1980 seneleri arasında doğan insanlar) ayrıca Sessiz Kuşak (1928'den 1945'e kadar doğan insanlar) üyelerine kıyasla neredeyse yüzde 8 daha fazla beyaz madde hacmine ve neredeyse yüzde 15 daha fazla gri madde yüzey alanına sahip. Beynin, hafıza ve öğrenmede önemli bir rol oynayan, hipokampus adı verilen belirli bir kısmı, incelenen ardışık nesiller boyunca hacim olarak yüzde 5,7 oranında genişledi. Bu, boy, yaş ve cinsiyet gibi diğer katkıda bulunan faktörler dikkate alındıktan sonra bile doğruydu. Araştırmayı yöneten California Davis Üniversitesi'nden nörolog Charles DeCarli, ""Birinin doğduğu on yıl, beyin büyüklüğünü ve potansiyel olarak uzun vadeli beyin sağlığını etkiliyor gibi görünüyor"" diye açıklıyor . ""Genetik, beyin boyutunun belirlenmesinde önemli bir rol oynuyor, ancak bulgularımız sağlık, sosyal, kültürel ve eğitimsel faktörler gibi dış etkilerin de rol oynayabileceğini gösteriyor."" Demansa yönelik umut verici gelişmeler Bugün demans dünya çapında on milyonlarca insanı etkiliyor ve dünyanın yaşlanan nüfusu arttıkça, hastalığa ilişkin teşhisler önümüzdeki otuz yılda üç katına çıkacak. Ancak dikkate alınması gereken umut verici bir şey var: Son otuz yılda ABD ve Avrupa'da demans vakaları her on yılda yaklaşık yüzde 13 oranında düştü . Genç nesillerde demansın mutlak riski, muhtemelen daha sağlıklı yaşam tarzları ve yetiştirilme tarzları nedeniyle azalıyor gibi görünüyor. Demans, diğer birçok bilişsel sürecin yanı sıra hafıza, öğrenme ve muhakemede rol oynayan, korteks adı verilen beynin gri maddesinin incelmesiyle kendini gösteriyor.  "
6,SGK geçen yıl sağlığa 553 milyar lira harcadı,"Sosyal Güvenlik Kurumu'nun (SGK), 2023 yılındaki sağlık harcamaları 2022'ye göre yüzde 95,3 artışla 553 milyar 143 milyon lira oldu. Ayrıca SGK'nın geri ödeme listesinde 881'i kanser tedavisinde kullanılanlar olmak üzere toplam 8 bin 844 ilaç bulunuyor.",Sağlık,https://www.trthaber.com/haber/saglik/sgk-gecen-yil-sagliga-553-milyar-lira-harcadi-846946.html,"SGK'nın 2023 Yılı Faaliyet Raporu'ndan derlenen bilgiye göre, Kurumun geçen yıl toplam geliri 2 trilyon 192 milyar 955 milyon lira olurken, toplam gideri 2 trilyon 232 milyar 339 milyon lirayı buldu. Genel Sağlık Sigortasının (GSS) kapsamının genişlemesi ve sağlık hizmetlerine kolay erişimin sağlanması gibi gelişmeler, Kurumun sağlık harcamalarını etkiledi. 2022 yılında 283 milyar 224 milyon lira olan sağlık harcamaları, 2023'ün sonu itibarıyla yüzde 95,3 artışla 553 milyar 143 milyon lirayı buldu. Bu tutarın yüzde 66,4'ünü tedavi harcamaları, yüzde 33,6'sını ise ilaç, reçete hizmet bedeli ve diğer kalemler oluşturdu. Geri ödeme listesinde 8 bin 844 ilaç bulunuyor Sağlık harcamaları kapsamında devlet hastanelerine 258 milyar lira, üniversite hastaneleri 74 milyar 573 milyon lira, özel hastanelere ise 34 milyar 525 milyon lira ödeme yapıldı. Kurum, 2023 yılında ilaca toplam 178 milyar 273 milyon lira öderken, ilaç harcamasında 41,6 milyar lira ile kanser tedavisinde kullanılan ilaçlar ilk sırada yer aldı. Son eklenenlerle SGK'nın geri ödeme listesinde 881'i kanser tedavisinde kullanılanlar olmak üzere toplam 8 bin 844 ilaç bulunuyor."
7,Çocuklarda epilepsi sık görülüyor,"Genellikle ""sara"" ismiyle bilinen epilepsi hastalığı ileri yaştakiler kadar çocuklarda da sık görülüyor. Epilepsi nöbetleri bazı çocuklarda büyümeyle birlikte ortadan kalkarken bazılarında ise hayat boyu sürüyor. Uzmanlar erken tanı ve etkili tedavinin çocuğun yaşam kalitesini artırdığını söylüyor.",Sağlık,https://www.trthaber.com/haber/saglik/cocuklarda-epilepsi-sik-goruluyor-846890.html,"Epilepsi, dünya genelinde sık görülen nörolojik bir bozukluk… Tüm yaş gruplarında aktif epilepsi oranı her bin kişide 4 ila 10 arasında. Dünya nüfusunun yaklaşık yüzde 1’ini etkileyen epilepsi, Türkiye’de ise 1 milyon kadar kişide görülüyor. Yine Türkiye’de 200 bin çocukta epilepsi olduğu tahmin ediliyor. Peki çocuklarda epilepsi nasıl seyrediyor? Kalıcı hale geliyor mu? Aileler bu süreçte nelere dikkat etmeli? Çocukluk çağında ortaya çıkan epilepsiyle ilgili merak edilenleri Marmara Üniversitesi Pendik Eğitim ve Araştırma Hastanesi Çocuk Nöroloji Bilim Dalı Kliniği’nden Uzm. Dr. İsmail Hakkı Akbeyaz’la konuştuk.   Bazı çocuklarda nöbetler büyüdükçe azalıyor “Epilepsi beyin hücrelerinin normal elektriksel aktivitesinin bir şekilde bozulması sonucu ortaya çıkan nörolojik bir bozukluk” diyen Uzm. Dr. Akbeyaz, hastalığın tekrarlayan nöbetler, yani ataklar ile seyrettiğini söylüyor. Yeni teşhis koyulan epilepsi hastaları içerisinde sıklıkla çocukların da olduğunun altını çizen Uzm. Dr. Akbeyaz sözlerini şöyle sürdürüyor: “Çocukluk çağı epilepsisi farklı nöbet tiplerini içerebiliyor. Bulguları çocukların yaşına, gelişim düzeyine ve epilepsiye neden olan etkenlere bağlı olarak farklılık gösterebiliyor.” Bazı çocuklarda nöbetlerin büyümeyle birlikte azaldığını veya ortadan kalktığını belirten Uzm. Dr. Akbeyaz, bazı çocuklarda ise hayat boyu nöbetlerin devam edebileceğini ifade ediyor.   Hastalığı tetikleyen çok fazla faktör var Epilepsi nöbeti sırasında hastalarda pek çok belirti gözleniyor. Vücutta ani kasılmalar, hızlı bir şekilde baş sallama, çenede kilitlenme, şuur kaybı, kısa süreliğine de olsa konuşmalara yanıt verememe ve bakışların bir noktaya kilitlenmesi bu hastalığın en önemli belirtileri arasında yer alıyor.   Nöbetlerle gelen epilepsiyi tetikleyen pek çok etken bulunuyor. Uzm. Dr. Akbeyaz bu faktörleri şöyle sıralıyor: “Yüksek ateş, uyku düzeninde değişiklikler, stres ve duygusal faktörler, flaş ve parlak ışıklar, video oyunları, bazı besinler, ilaçlar ve hormonal değişiklikler…” Kişiye özgü tedaviler umut veriyor Peki çocuklarda görülen epilepsi tedavi edilebiliyor mu? Yanıtını Uzm. Dr. Akbeyaz’dan öğreniyoruz: “Çocukluk çağında görülen epilepsi, çoğu durumda tedavi edilebiliyor veya nöbetler kontrol altına alınabiliyor. Tedavi genellikle çocuğun nöbet türüne, nöbetlerin sıklığına, şiddetine ve epilepsinin altında yatan nedenlere bağlı olarak belirleniyor.” Tedavide ise genellikle birinci basamak olarak nöbet ilaçlarıyla başlanıyor. Tabii bunlar yine çocuğun yaşına ve gelişimine göre ayarlanıyor. “Aynı zamanda tedavide birden çok ilaç birlikte de kullanılabiliyor” diyen Uzm. Dr. Akbeyaz şunları anlatıyor: “İkiden fazla ilaç ile kontrol altına alınamayan epilepsi dirençli epilepsi olarak adlandırılıyor. Dirençli epilepsi tedavisinde ketojenik diyet, epilepsi cerrahisi ve beyin pili gibi yöntemler yer alıyor. Ayrıca günümüzde moleküler genetik teknolojilerinin ilerlemesiyle birlikte kişiye özgü tedavilerdeki gelişmeler de oldukça umut veriyor.” Erken tanı çok önemli Epilepsiyle yaşayan sadece çocuklar değil. Madalyonun öbür yüzünde ise aileleri yer alıyor. Söz konusu bir hastalık olduğunda aileler de bazen çaresiz kalıp nasıl bir yol izlemeleri gerektiğine karar veremiyor. “Önemli olan, epilepsi tanısı konmuş bir çocuğun düzenli olarak çocuk nöroloji uzmanı tarafından takip edilmesi ve uygun tedavi planının belirlenmesi” diyen Uzm. Dr. Akbeyaz, ailelere şöyle sesleniyor: “Erken tanı ve etkili tedavi, çocuğun yaşam kalitesini artırıyor ve nöbetlerin kontrol altına alınmasına yardımcı oluyor. Özellikle dirençli epilepsi hastalarında ailelerden çocuklarında görülen sık ve yoğun nöbetlere rağmen hastalığın tedavisinde, nöbetlerin kontrol altına alınmasında veya hastanın yaşam kalitesinin artırılmasında birçok farklı yöntem bulunduğunun bilincinde olmalarını istiyoruz. Günümüzde tanı, tedavi ve hastalığa yaklaşımlar konusundaki gelişmelerin heyecan verici olduğunu ve ailelerin hastalık seyrinde hiçbir zaman umutlarını kaybetmemelerini istiyoruz.”"
8,Japonya’da satılan gıda takviyesi 26 kişiyi hastanelik etti,Japonya'da kırmızı pirinç mayasından üretilen ve kötü huylu kolesterolü düşürdüğü iddia edilen gıda takviyeleri kullanan 26 kişiyi hastanelik etti. Yan etki gösteren takviyelerin piyasadan toplatılacağı açıklandı.,Sağlık,https://www.trthaber.com/haber/saglik/japonyada-satilan-gida-takviyesi-26-kisiyi-hastanelik-etti-846839.html,"Japonya'da faaliyet gösteren özel bir firma tarafından kırmızı pirinç mayası kullanılarak üretilen ve kötü huylu kolesterolü düşürdüğü iddia edilen gıda takviyeleri 26 kişinin hastaneye kaldırılmasına neden oldu. Firmadan yapılan açıklamada, geçen hafta böbrek yetmezliği dahil farklı şikayetlerle hastaneye kaldırılan 6 kişiye ek olarak dün de ürünleri kullanan 20 kişinin hastaneye kaldırıldığı bildirildi. Gelişmenin ardından, 300 bin paket “Beni Koji Choleste Help” adlı ürün dahil 5 farklı takviyenin şirket tarafından piyasadan toplatılmaya başlandığı kaydedildi. Şirket müşterilere ürünü kullanmayı bırakmaları çağrısında bulundu. Üretim sürecinde kullanılan küflerden elde edilen bilinmeyen bir bileşenin yan etkiye neden olduğu ihtimali üzerinde durulurken konuyla ilgili detaylı inceleme başlatıldı."
9,Trabzon Şehir Hastanesi'nin yapımı sürüyor,"Trabzon’da Şenol Güneş Spor Kompleksi’nin yanındaki dolgu alanında yapımı süren 900 yataklı Şehir Hastanesi’nin kaba inşaatı tamamlandı. Yapım çalışmaları süren şehir hastanesi inşaatında yüzde 33 seviyelerine gelinirken, deprem izolatörlerinin ise yüzde 95’i takıldı.",Sağlık,https://www.trthaber.com/haber/saglik/trabzon-sehir-hastanesinin-yapimi-suruyor-846701.html,"Şenol Güneş Spor Kompleksi'nin yanındaki dolgu alanında yapımına başlanan Trabzon Şehir Hastanesi’ndeki çalışmalar sürüyor. Toplam 900 nitelikli yatak sayısı sahip olacak şekilde projelendirilen ve bin 461’e tamamlanacak şekilde yatak kapasitesi arttırılabilir durumda olan Trabzon Şehir Hastanesi inşaatı yüzde 33 seviyelerine geldi. Kentteki yoğun bakım kapasitesini iki katına çıkartacak olan Trabzon Şehir Hastanesi’nde 300 poliklinik ve 33 ameliyathane olacak. 4 bin 300 fore kazığın kullandığı şehir hastanesi depreme dayanıklı olarak inşa edilen 562 sismik izolatör ile korunacak. Deprem izolatörlerinin yüzde 95’i takılarak monte edilirken, inşaatının kaba inşaatı ise tamamlandı. 2025 yılının Şubat ayında hizmete girmesi planlanan şehir hastanesinde yanık tedavi ünitesi, nükleer tıp ünitesi, radyoterapi alanı, diyabet ünitesi, kan transfüzyon merkezi, uyku laboratuvarı ve genetik laboratuvar yer alacak.   Trabzon Şehir Hastanesi’ndeki çalışmaları inceleyen Trabzon İl Sağlık Müdürü Dr. Hakan Usta, yaptığı açıklamada, inşaatının yüzde 33 seviyelerine geldiğini belirterek kaba inşaatının ise yüzde 99 oranında tamamlandığını söyledi. 1.5 yıl içerisinde vatandaşların hastanenin hizmetlerinden yararlanacağını kaydeden Usta, “Hastanemiz hem yoğun bakımı ile hem yatak kapasitesi ile hem de diğer teknolojik kapasiteli ile hizmetlerin bütünleşik olarak tek çatı altında verilebilmesiyle öne çıkan bir yapılanma. İnşallah halkımız 1.5 yıl içerisinde bu hizmetten net bir şekilde istifade etmiş olacak” dedi. “Fore kazıkların hepsi çakıldı” Deprem izolatörlerinin yüzde 95’inin takıldığını vurgulayan Usta, “Bin 461 yatak kapasitesine kadar çıkarılabilir yapısı var. 900 yatak kapasiteli olarak görülüyor. Ama yoğun bakım yatakları ve her odayı çift yatağa çevirebilme durumu söz konusu olabiliyor. Dolayısıyla istediğimiz zaman bin 461 yatağa kadar çıkabilecek bir durum söz konusu. Deprem izolatörlerinin de yüzde 95’i takıldı, monte edildi. Diğer fore kazıkların hepsi çakıldı, o anlamda bir eksiğimiz yok. İnşallah hem fore kazık sistemi ile hem deprem izolatörleri ile ciddi bir şekilde depreme karşı dayanıklılığı sağlamış bir bina” şeklinde konuştu.   “Şehir hastanesinin dört bir tarafından yollar yapılması planlanmakta” Trabzonspor’un stadının yanında inşa edilen Şehir hastanesine ulaşımda acil hastaların gelebilmesini engelleyecek bir durumun söz konusu olmayacağını belirten Usta, “Karayolları ile yapılan çalışmalar neticesinde şehir hastanesinin dört bir tarafından yollar yapılması planlanmakta. Onun dışında maçla alakalı olan süreçte de maç saatleri hastanelerinin aktif olmadığı saatleri tekabül ediyor. Özellikle o anlamda hastanemiz adına yoğun olmayan bir trafiğimiz söz konusu olacak. Aynı zamanda hem tünelden hem Doğu ve Batı’da olan iki kavşaktan dolayı da şehir hastanesine gelebilecek olan acil hastaların gelebilmesini engelleyecek bir durum söz konusu olmayacak” ifadelerini kullandı."
10,Beynine çip takılan kişinin düşünceleri 25 dakika boyunca okundu,ABD'de beynine implant yerleştirilen bir kişinin düşünceleri 25 dakika boyunca okundu.,Sağlık,https://www.trthaber.com/haber/saglik/beynine-cip-takilan-kisinin-dusunceleri-25-dakika-boyunca-okundu-846591.html,"Wall Street Journal'ın (WSJ) yayımladığı haberde implantın, Parkinson hastalığından muzdarip Jeffrey Keefer'a takıldığı aktarıldı.  71 yaşındaki Keefer'ın hastalık nedeniyle ameliyata girdiği, cerrahi operasyon öncesinde de doktorların implantı beyninde denemesi için izin verdiği belirtildi.  Precision Neuroscience firmasının geliştirdiği Layer 7 Cortical Interface adlı implantın üzerindeki elektrotlar, Keefer'ın beynine bağlandı. İmplanttaki çipler, beyinden gönderilen sinyalleri toplarken, bunlar kablosuz bağlantı aracılığıyla yapay zeka destekli bir programa gönderildi.   İmplanta bağlı bir kablo da Keefer'ın göğsünde hem batarya hem de anten işlevi gören cihaza bağlandı. Çalışmada, Keefer'ın elleriyle yaptığı bazı hareketler, monitörlerden ölçülen beyin sinyalleriyle eşleştirildi. Daha sonra hastadan ellerini kıpırdatmadan az önceki hareketleri yapmayı düşünmesi istendi. Keefer hareketleri yapmayı düşündükçe beyin sinyallerinin de gerçek zamanlı olarak kaydedilebildiği ve hareketlerle eşleştiği görüldü. Precision Neuroscience'ın kurucularından Benjamin Rapoport, ""Aradığımız buydu. Harekete dönüşemeyen bir düşünce olduğunda beynin ne söylemeye çalıştığını bilebileceğimizi teyit ettik"" dedi."
11,Bilimsel araştırmaya göre ergenler keçi gibi kokuyor,"Almanya'da yapılan araştırmada bebeklerin çiçek, ergenlerinse keçi gibi koktuğu ortaya çıktı.",Sağlık,https://www.trthaber.com/haber/saglik/bilimsel-arastirmaya-gore-ergenler-keci-gibi-kokuyor-846590.html,"Friedrich Alexander Üniversitesi Erlangen-Nürnberg'deki çalışmada, üç yaş ve altı 18 bebekle ergenlik çağındaki 18 gencin kokuları incelendi.  Deneyde, katılımcılardan kıyafetlerinin koltuk altına yerleştirilen pamuk bantlarla bir gece geçirmesi istendi. Ayrıca katılımcılardan, deneyden 48 saat önce parfüm kullanmayı ve soğan ya da sarımsak yemeyi bırakmaları istendi. Daha sonra bilim insanları bantlardaki kimyasal bileşikleri laboratuvarda inceledi.   Akademik dergi Communications Chemistry'de dün yayımlanan çalışmada, ergenlerden alınan örneklerde ter ve idrar kokusunu andıran küflü bir koku elde edildi. Araştırmada bu, ""keçi kokusu gibi"" diye tanımlandı. Bebeklerdeyse ""çiçeksi, parfümsü ve sabunsu kokuların"" daha çok ön plana çıktığı belirtildi. Ayrıca her iki gruptaki örneklerde de ""odunsu kokuların"" yer aldığı ifade edildi. Deneyi yürüten Diana Owisenko, ergenlerdeki kokuların ter bezlerinin daha fazla çalışmasından ve yağ bezlerinin ürettiği sebum salgısının artmasından kaynaklandığını söyledi. ""Bir kokunun herkese daima hoş veya kötü geleceğini belirlemek zor"" diyen Owisenko, bunun kişiden kişiye değişen bir konu olduğunu ifade etti. Araştırmanın ortak yazarlarından Ilona Croy ise bebeklerle ergenler arasındaki koku farkının evrimsel bir boyutu olabileceğine dikkat çekerek, ""Bu çok anlamlı bir fark çünkü bebek kokusu, ebeveynler ve çocuklar arasında bağ kurulmasını kolaylaştırıyor"" dedi. "
12,"Uzay şartlarında test edildi, kanamaları durdurmaya hazırlanıyor","Güvenlik güçlerinin ihtiyaçları için geliştirilen kanama durdurma çözümü, NASA'nın uzay testi koşulları ile simüle edildiği Uzay Araştırmaları Merkezi'nde başarılı sınav verdi.",Sağlık,https://www.trthaber.com/haber/saglik/uzay-sartlarinda-test-edildi-kanamalari-durdurmaya-hazirlaniyor-846472.html,"Galip Sefa İlaç Sanayi ve INN Savunma tarafından yürütülen çalışmalar sonunda kanama acil durumlarına karşı BLOOD BLOCKER Kanama Kontrolü Hemostatik Ajan geliştirildi. Geleneksel hemostatik ajanlardan farklılaşan bir dizi özellik ve faydaya sahip BLOOD BLOCKER, formülasyonu sayesinde kanamayı hızlı şekilde durduran bir protein ağı oluşturuyor ve bu süreci birkaç saniyede tamamlıyor. Bu hız, her saniyenin önemli olduğu acil durumlarda hayati önem taşıyor. Kullanım ve saklama kolaylığıyla ürünleştirilen BLOOD BLOCKER, soğuk zincir gerektiren bazı hemostatik ajanların aksine oda sıcaklığında saklanabiliyor, farklı şartlarda görevini yapabiliyor.   15-20 saniye baskıyla kanama durduruluyor INN Savunma Üst Yöneticisi Faruk İnan, güvenlik güçlerinin görevlerini yaparken yaralanma ve kan kaybı nedeniyle yaşanan olumsuzlukları en aza indirmek için kanama durucu çözüm üzerinde çalıştıklarını söyledi. İnan, gelinen noktada ürünün kabiliyetlerini test sonuçlarıyla da belgelediklerini bildirdi. Kullanıcının üzerinde kolayca taşıyabilmesi için ürettikleri sentetik sıvıyı bir mendile emdirdiklerini ve ürünü ıslak mendil gibi kullanıma sunduklarını anlatan İnan, BLOOD BLOCKER'ın kan dolaşım bütünlüğü bozulan noktaya yerleştirilip 15-20 saniye baskı uygulanmasıyla kandaki proteinlerle etkileşime geçip kanamayı durdurduğunu belirtti. Ürüne güvenlik güçlerinin dışında yaralıya müdahale edilen işler ve insanın olduğu hemen her alanda ihtiyaç duyulduğunu vurgulayan İnan, ""Kesik olan bölgede doku kaybına sebep vermiyor. Ayrıca yaranın olduğu bölgenin iyileşme sürecini hızlandırıyor. İçindeki minerallerden ötürü hücrelerin hızlıca onarımını sağlıyor."" dedi. İnan, hemostatik ajan grubu kanama durdurucu ürünlerin çoğunun hücre kaybına neden olduğunu, enfeksiyon oluşumunu engelleyemediğini, ortaya koydukları çözümün ise bu olumsuzluklara yol açmadığını söyledi. Bir diğer öne çıkan özelliğin de tamamen sentetik ve minerallerden oluşması olduğuna işaret eden İnan, farklı ürünler gibi hücreleri öldürerek, yakarak ya da dağlayarak kanama durdurmaya alternatif oluşturduklarını aktardı.   Test edilen üründen olumlu sonuçlar alındı BLOOD BLOCKER'ı NASA'nın İnsan Araştırma Programı (HRP) tarafından ortak finanse destekli kurulan Hawaii Uzay Araştırmaları Analog ve Simülasyon (HI-SEAS) Merkezinde test ettirdiklerini anlatan İnan, bu çalışmayı astrofizikçi, eski SAT komandosu ve tecrübeli savaş paramedik operatörü Tuğçağ Dumlupınar ile gerçekleştirdiklerini söyledi. Faruk İnan, şöyle konuştu: ""HI-SEAS'deki Ay Benzetim Görevi (EMMIHS-2024) için görevdeki uzay araştırmaları deneylerinden sorumlu baş bilim insanı olarak göreve seçilen ve yerinde görev icrasıyla Türkiye'nin ilk analog astronotu olan Tuğçağ Dumlupınar'ın uzay keşfi, uzay tıbbı ve uzayda insan performansı konularındaki bilgileri kritik önem taşıyordu. HI-SEAS, uzay görevlerini simüle etmek ve astronotları gerçek uzay görevleri öncesi, Dünya'da yer eğitim ve görev senaryoları için eğitmek ve simüle etmek maksatlarına odaklanmasıyla, ürünümüzü test etmek için mükemmel bir ortam sağladı. Enstitüde acil durumlardaki müdahale prosesleriyle ilgili birtakım testler yapması istendi. Ürünümüzü orada deneyebileceğini ifade etti. Milli bir ürün üretmenin gururuyla orada böyle bir testin yapılmasının büyük avantajlar sağlayacağını değerlendirdik. Yer çekimsiz bir ortamda ürünümüzün nasıl çalışacağını merak ettiğimiz için destek olduk. Ürünü test ettiğinde çok olumlu sonuçlar aldığını söyledi. Ayrıca Ay'a giden ekibin ilk yardım prosesinde BLOOD BLOCKER gibi bir hemostatik ajanının olmadığını tespit etti. NASA'nın 'Spin-off Uzay Teknolojisi' tanım ve gereklilikleri ile koordinasyon halinde Türkiye'de üretilen milli bir ürünümüzü uzay ortamında çalışırlığını tescillemiş olacağız."" Faruk İnan, bu süreç sonunda uzay araştırmaları ve yolculuklarında kullanılan ya da kullanılabilecek bir ürünü ortaya koymanın gururunu yaşamak istediklerini kaydetti. Ürünü öncelikle güvenlik güçleri için ürettiklerini dile getiren İnan, bunun yanında sivil kullanımlar ve ev tipi ihtiyaçlar için bant şeklinde, kolayca uygulanabilen bir ürün üreteceklerini bildirdi.   Performansı dikkati çekti HI-SEAS Uzay Araştırma Tesisi'nde gerçekleştirilen testte, Ay ve Mars görevlerinin koşullarının taklit edilmesi amaçlandı. Araştırmada deney başlığı ""Uzay Tıbbı: Ay Simüle Edilmiş Koşullar İçin Hemostatik Ajan Değerlendirmesi"" olarak belirlendi. Bu kapsamda kan pıhtılaşması ve yara iyileşmesi gibi insan fizyolojisiyle ilgili çeşitli parametrelerin bu koşullarda nasıl etkilendiğinin kapsamlı şekilde anlaşılması hedeflendi. Araştırmanın sonuçları, Blood Blocker Hemostatik Ajan'ın kanamayı kontrol etmedeki başarılı performansını gösterdi ve ürünün uzayda tıbbi acil durumları yönetmek için kritik araç olarak etkinliğini sergiledi. Özellikle, görevin başlangıcı ile sonu arasında yapılan hemoglobin seviyesi karşılaştırmaları, ürünün farklı görev sürelerindeki güvenilirliğini ortaya koydu. Ayrıca bulgular farklı hemoglobin seviyelerine sahip farklı mürettebat üyeleri arasında ürünün etkinliğini vurguladı ve çeşitli astronot popülasyonları için uygunluğunu gösterdi."
13,Tüberkülozdan korunmak mümkün,"Verem bulaşıcı bir hastalık olmasına rağmen, günümüzde başarıyla tedavi edilebiliyor. Korunmanın en etkin yolu ise hastalığı taşıyan kişilerin tespit edilip erkenden tedavisine başlanmasından geçiyor. Bebeklik çağında uygulanan BCG aşısı da yine hastalıktan korunmada etkin bir role sahip.",Sağlık,https://www.trthaber.com/haber/saglik/tuberkulozdan-korunmak-mumkun-846423.html,"Türk filmlerindeki ""ince hastalık"" replikleriyle hafızalarda yer eden tüberküloz; diğer adıyla verem, eskisi kadar korkulan bir hastalık olmasa da can almaya devam ediyor. Nitekim Dünya Sağlık Örgütü’nün (DSÖ) hazırladığı 2023 Küresel Tüberküloz Raporu’na göre 2022’de 7,5 milyon kişiye tüberküloz tanısı koyuldu ve 1,3 milyon kişi yaşamını yitirdi. İşte bu nedenle hastalığa neden olan basilin keşfedildiği 24 Mart günü “Dünya Tüberküloz Günü” kabul edilerek hastalığa dikkat çekiliyor. Peki, verem hangi belirtilerle kendini belli ediyor? Kimlerde görülme riski daha yüksek? Korunmak mümkün mü? İşte tüm bu sorulara Marmara Üniversitesi Pendik Eğitim Araştırma Hastanesi Göğüs Hastalıkları Ana Bilim Dalı’ndan Uzm. Dr. Cansu Yıldız’la yanıt aradık. Bulaşıcı bir hastalık “Tüberküloza ‘mycobacterium tuberculosis’ isimli bir basil neden oluyor” diyen Uzm. Dr. Yıldız, veremi insandan insana hava yoluyla bulaşan, en sık akciğerlerde olmak üzere tüm organları etkileyen bulaşıcı bir hastalık olarak tanımlıyor.  Ancak her verem mikrobu bulaşan kişide hastalık gelişmediğini ifade eden Uzm. Dr. Yıldız, şöyle devam ediyor: “Vücuda giren basiller kişiyi hastalandırmaksızın uyur vaziyette kalıp, vücut direncinin düştüğü bir anda hastalık oluşturabiliyor.” Üç haftadan uzun süren öksürüğe dikkat Peki tüberkülozda hangi belirtiler görülüyor? Yanıtını Uzm. Dr. Yıldız’dan öğreniyoruz:   Hastalığın erken teşhisi bulaşmayı önlüyor Verem hastalığından korunmanın en etkili yolu, hastaların bir an önce tespit edilip uygun tedaviye başlanmasından geçiyor. Günümüzde kullanılan ilaçlar ile tedaviye başlandıktan 2-3 hafta sonra bulaştırıcılığın büyük oranda kaybolduğuna dikkat çeken Uzm. Dr. Yıldız, “Bu nedenle hasta kişilere bir an önce tanı koyup tedaviye başlamak toplumu hastalıktan korumanın en etkili, en hızlı, en kolay ve en ucuz yolu” diyor. Tüberkülozdan kişisel olarak korunmanın yolu ise BCG aşısı… Uzm. Dr. Yıldız, “BCG aşısı erişkinlerde gelişecek hastalığı engellemekten çok tüberkülozun ağır seyreden ve ölümcül olabilen formlarına (milier tb, menenjit vb.) karşı koruma sağlıyor” diyerek Türkiye’de bu aşının bebeklere 2’nci ayda 1 kez uygulandığının altını çiziyor.   Ancak bazı özel durumlarda veremden korunmak için ilaç tedavisi de kullanıldığını belirten Yıldız, şöyle açıklıyor: “Bağışıklığı baskılanmış kişilere, mikrop taşıyan hasta ile aynı evde yaşayanlara, özellikle enfekte çocuklara hasta olmamaları için koruyucu olarak yine verem tedavisinde kullanılan bir ilaç 6 ay süre ile veriliyor.” Kimler risk altında? Veremle ilgili en fazla merak edilen konulardan biri de risk grupları… Tüberküloz açısından kimlerin risk altında olduğunu Uzm. Dr. Yıldız şöyle açıklıyor: “5 yaşın altındaki çocuklar, yaşlılar, HIV enfeksiyonu olan kişiler, bağışıklığı baskılayan tedavi alanlar, silikoz (akciğer dokusunun sertleşmesine neden olan hastalık), diyabet, kronik böbrek yetmezliği, lösemi, lenfoma ya da baş, boyun, akciğer kanseri olanlar, sigara içenler, ilaç bağımlılığı olanlar ya da alkol kullananlar.” Eşyadan bulaşmıyor Verem bulaşıcı bir hastalık olduğu için özellikle bu hastalarla uzun süre aynı ortamda kalan kişilerin bazı önlemler almaları gerekiyor. Sanılanın aksine tüberküloz kaşık, çatal, bardak gibi yemek gereçleri, giysiler veya çarşaftan vb. eşyadan bulaşmıyor diyen Uzm. Dr. Yıldız, önemli bir ayrıntıya dikkat çekiyor: “Verem mikrobu güneşten gelen ultraviyole ışınlarıyla kısa sürede ölüyor, güneş almayan ortamlarda uzun süre havada asılı kalıyor. Bu nedenle insanların kalabalık olarak yaşadığı, havalanması yetersiz, güneş girmeyen ortamlar bulaşma için en riskli yerler. Tüberküloz hastalarının bulunduğu ortamları havalandırmak hem temiz hava sağlamak hem de havadaki bulaştırıcı partikülleri azaltması açısından önem taşıyor. Hastanın kaldığı odanın güneş görmesi de bulaşıcılığa azaltan faktörler arasında yer alıyor.”   Solunum yoluyla bulaşan bir hastalık olduğu için hastaların da önlem alması gerekiyor. Uzm. Dr. Yıldız, bu konuda “Hastalar bulaştırıcı oldukları dönemde cerrahi maske kullanmalı, öksürük ya da hapşırık sırasında ağızlarını mendille kapatmalılar. Yine hastanın en azından balgam mikroskopisi negatif olana kadar ayrı bir odada tutulması önemli. Hastanın odasına girip çıkanlar da mutlaka maske takmalılar” diyerek tavsiyede bulunuyor. “Tüberküloz kesinlikle iyileşebilen bir hastalık” Verem dünya genelinde görülen bir hastalık... Öyle ki dünya nüfusunun üçte birinin tüberküloz mikrobuyla karşılaştığı belirten Uzm. Dr. Yıldız, “Tüberküloz tüm dünyada olduğu gibi ülkemizde de halen önemli bir sağlık sorunu olmaya devam ediyor” diyerek her yıl yüz binde 30-40 yeni hastanın tüberküloz tanısı aldığını ifade ediyor. Eskiden tedavisi zor, hatta ölümcül bir hastalık olarak biliniyordu verem. Peki günümüzde nasıl? “Tüberküloz kesinlikle iyileşebilen bir hastalık” diye bu soruyu yanıtlayan Uzm. Dr. Yıldız, Türkiye’de buna yönelik olarak yapılan çalışmaları anlatıyor: “Ülkemizde, tüm sağlık kuruluşlarında tüberküloza yönelik tanı ve tedavi hizmetleri ücretsiz olarak veriliyor. Verem savaş dispanserleri hem yeni hastaların tedavisini ve takibini yapıyor hem de temaslı taraması ve hastalık kontrolünün sağlanmasında başarı ile çalışıyor.”"
14,"Yaşlı vatandaşlar ""YAŞAM""lar ile emin ellerde","Türkiye'de ilk kez 80 yaş ve üstü kişilerin, kendilerinden sorumlu hekime emanet edildiği Sağlıklı Yaş Alma Merkezleri (YAŞAM) ile yaşlılar bütün sağlık kontrollerini tek çatı altında kolaylıkla gerçekleştirebiliyor.",Sağlık,https://www.trthaber.com/haber/saglik/yasli-vatandaslar-yasamlar-ile-emin-ellerde-846089.html,"Sağlık Bakanlığı tarafından  geçen yıl başlatılan uygulama kapsamında, hastaneler bünyesinde faaliyete geçirilen YAŞAM'ların sayısı her geçen gün artıyor. Bu merkezlerden biri de Sağlık Bilimleri Üniversitesi Gülhane Eğitim ve Araştırma Hastanesinde yer alıyor. Merkezde, 80 yaş ve üstü kişilere ihtiyaç duydukları tüm sağlık hizmetleri veriliyor. Rutin sağlık kontrollerini bu merkezde yaptıran yaşlılar, sorumlu hekimlerinin gözetiminde düzenli sağlık taramalarından geçiriliyor. ""Merkezimize 200'e yakın hastamız kayıtlı"" Hastanenin Geriatri Bilim Dalı Başkanı Prof. Dr. Mehmet İlkin Naharcı, yaklaşık 6 ay önce hizmete başlayan merkeze ilişkin yaptığı açıklamada, YAŞAM projesini ilk başlatan hastanelerin başında geldiklerini söyledi. Merkezle 80 yaş ve üstü vatandaşlara yönelik sağlık hizmetlerinin daha kaliteli hale getirilmesinin amaçlandığını dile getiren Naharcı, hastaların merkezde görevli hekimlerce takip edilip değerlendirildiğini belirtti. Hastaların tahlil ve hastanedeki diğer tüm işlemlerinin merkezden koordine edildiğini anlatan Prof. Dr. Naharcı, şöyle konuştu: ""Bölge olarak baktığımızda 200'e yakın 80 yaş ve üstü hastamız merkezimize kayıtlı. Hastalarımız hastaneye geldiklerinde bütün işlemlerinde yardımcı oluyoruz. Kliniğimizde gerektiğinde yatış kararını verebiliyoruz. Bu sayede 80 yaş ve üstü vatandaşlarımız, poliklinik poliklinik gezmek, doktor doktor dolaşmak durumunda kalmıyor. Ayrıca hastalıklarının daha iyi yönetilmesi sağlanıyor. 80 yaş ve üzerindeki bireylerimizin çoğu bir yakını tarafından bakılıyor. Merkezle yaşlılarımıza bakan yakınlarına da sosyal, psikolojik ve yaşlı bakımına ilişkin destek sağlıyoruz."" Kronik hastalıklar, demans gibi problemler ayrıntılı değerlendiriliyor YAŞAM'a başvuran bir yaşlının öncelikle ilgili hekim tarafından detaylı değerlendirmeye alındığını kaydeden Naharcı, ""Yaşlımızın kronik hastalıkları, depresyon, bunama, demans, idrar kaçırma, çok ilaç kullanma gibi tüm problemleri hekimimiz tarafından ayrıntılı olarak değerlendiriliyor. Ardından bu problemlerinin yönetimine yönelik planlar oluşturuluyor. İlk başvuruda kan, idrar gibi tüm tetkikleri de yapılıyor."" dedi. Naharcı, merkezde görevli gerontologların hastanın mental durumuna yönelik testleri de yaptığını, sağlıklı yaşlanmasına yönelik önerilerde bulunduğunu ifade ederek, ilerleyen süreçte uzaktan sağlık hizmeti ve yaşlıların ev ziyaretlerine yönelik uygulamaların da devreye alınacağını bildirdi. ""Hastane işlemlerim merkez sayesinde çok kolay yürüyor"" Sağlık kontrolleri YAŞAM'da sürdürülen 85 yaşındaki İsmet Erişen, ""Merkeze şu ana kadar iki kez geldim. Burada verilen hizmetten çok memnunum. Buradaki muayenemde kemik erimem olduğu tespit edildi. Doktorumuz hem ilaçlarımı verdi hem de egzersizler önerdi. O egzersizleri evde de yapıyorum. Hastane işlemlerim merkez sayesinde çok kolay yürüyor."" diye konuştu. 81 yaşındaki Macide Özdel Şahin de merkezden aldığı hizmetten çok mutlu olduğunu dile getirdi. Doktorların burada kendilerini düzenli takip ettiğini belirten Şahin, ""Biz de randevularımıza sadık kalarak merkeze geliyoruz. Çünkü sağlık bizim sağlığımız. Hastanedeki tüm işlemlerim merkezden daha rahat yürütülüyor. Tekrar randevu almak zorunda kalmıyorum."" ifadelerini kullandı."
15,"Yeni egzersiz hapı, egzersiz yapmadan spor faydaları sağlayabilir","ABD'deki bilim insanları, egzersizin sağlığa faydalarından bazılarını yutulabilir bir hapa dönüştürülebileceğini iddia ediyor. Farelerle yapılan deneyler de bu iddiaları destekliyor.",Sağlık,https://www.trthaber.com/haber/saglik/yeni-egzersiz-hapi-egzersiz-yapmadan-spor-faydalari-saglayabilir-846020.html,"Yeni ilaç geliştirmenin çok erken aşamalarında, ancak kemirgenler üzerinde yapılan ilk deneylerde, ilacın genellikle egzersizle tetiklenen doğal bir metabolik fayda sağladığı görüldü. SLU-PP-332 adı verilen ilaç, farelere her gün uygulandığında kas fonksiyonunu, kondisyonunu ve dayanıklılığını artırıyor. Üstelik bunların hepsini, hayvanların alıştıklarından daha fazla hareket etmesine gerek kalmadan yapıyor. Geçmiş deneylerde Elgendy ve meslektaşları, farelere SLU-PP-332 verildiğinde, vücutlarındaki yorgunluğa dirençli kas lifi tipini artırdığını göstermişti. Bu da kemirgenlerin koşu bandı üzerindeki dayanıklılığını artırarak, ilacı almayanlara göre yüzde 70 daha uzun ve yüzde 45 daha fazla koşmalarına olanak tanıyor. Bunun nedeni muhtemelen iskelet kası hücrelerinin enerji dengesini daha iyi koruyabilmesi. Daha sonraki deneyler, bir ay boyunca günde iki kez SLU-PP-332 alan farelerin, daha önce olduğu gibi aynı miktarda yiyecek yemeye devam etmelerine ve aynı miktarda egzersiz yapmalarına rağmen, tedavi görmeyen farelere göre 10 kat daha az yağlandığını buldu. Bu, SLU-PP-332'nin egzersizin mükemmel bir alternatifi olduğu anlamına gelmiyor ancak egzersizin birçok faydasını kalbe, beyne ve böbreklere ileten moleküler bir yolu tetikliyor gibi görünüyor. Amerikan Kimya Derneği'nin 2024 Bahar toplantısında araştırmanın sonuçlarını sunan Washington Üniversitesi'nden baş araştırmacı ve kimyager Bahaa Elgendy,   eğer araştırmacılar insanlarda aynı metabolik yolu başarılı bir şekilde hedefleyebilirse, bunun ""nörodejeneratif hastalıklar ve kalp yetmezliği gibi bugün karşı karşıya olduğumuz en zorlu hastalıklardan bazılarına yönelik tedavilerin geliştirilmesine imkan sağlayabileceğini"" düşünüyor. Yıllardır dünyanın dört bir yanındaki bilim insanları, egzersizin faydalarından en azından bazılarını ihtiyacı olanlara aktarabilecek bir 'egzersiz hapı' geliştirmek için çalışıyorlar . Fiziksel aktivite, insan sağlığını çok çeşitli şekillerde iyileştirebilen çok sayıda metabolik yoldan faydalanıyor.  "
16,Bakan Koca: Kamuda herkes kendi görev tanımına uygun alanda çalışacak,"Sağlık Bakanı Fahrettin Koca, sağlık teknikerlerine yönelik yeni düzenlemeye ilişkin, ""Kamuda teknikerler kendi işini, hemşire arkadaşlar kendi işini yapacak, yerine kimse çalışmayacak. Özel sektörde ise hemşire arkadaşlarımızın sorumluluğunda onların görev tanımına uygun işleri yapmaya sadece izin var"" dedi.",Sağlık,https://www.trthaber.com/haber/saglik/bakan-koca-kamuda-herkes-kendi-gorev-tanimina-uygun-alanda-calisacak-845954.html,"Sağlık Bakanı Fahrettin Koca, anestezi ve ameliyathane teknikerleri ile acil tıp teknisyenliği ve paramedik çalışanlarına yönelik yeni düzenlemeye ilişkin dün yaptığı açıklamaya, sosyal medya hesabından yaptığı paylaşımla açıklık getirdi. Yakında Resmi Gazete'de yayımlanması beklenen düzenlemeye ilişkin, kamuda teknikerlerin teknikerlik, hemşirelerin hemşirelik yapacağının, yani birinin diğerinin alanında görevlendirilmeyeceğinin altını çizen Koca, özel sektörde ise teknikerlerin, hemşirelerin gözetiminde, onların görev tanımına uygun işleri yapmaya izninin bulunduğunu aktardı. ""Kamuda herkes kendi görev tanımına uygun alanda çalışacak"" Bugün Mardin'deki esnaf ziyareti esnasında konuyla ilgili bir gencin sorusunu yanıtladığı video paylaşımına da yer veren Koca, şunları kaydetti: ""Kamuda herkes kendi işini yapacak. Teknikerler kendi işini, hemşire arkadaşlar kendi işini, yerine kimse çalışmayacak. Özel sektörde, özellikle bu anlamda hemşire arkadaşlarımızın sorumluluğunda, hemşire arkadaşlarımız yoksa onların çalışma durumu yok, hemşire arkadaşlarımızın sorumluluğunda onların görev tanımına uygun işleri yapmaya sadece izin var. Yani hemşire arkadaşlar tedirgin olmasınlar. Onların sorumluluğunda, görev tanımına uygun tekniker arkadaşlar sadece özel sektörde... Kamuda herkes kendi görev tanımına uygun alanda çalışacak.""   Soruldu, Mardin’de cevapladık: Herkes kendi işini yapacak. Teknikerler teknikerlik, hemşireler hemşirelik… Biri diğerinin alanında görevlendirilmeyecek. Bu kamuda böyle. Özel sektörde ise teknikerlerin, hemşirelerin gözetiminde, onların görev tanımına uygun işleri yapmaya izni… pic.twitter.com/szsmq4sHWZ"
17,AIDS'te yeni umut: Genetik makas ile HIV tedavisi,"Bilim insanları nobel ödüllü gen düzenleme yöntemini HIV tedavisi geliştirmek için kullandı. Hollandalı uzmanlar, ""genetik makas"" olarak da adlandırılan CRISPR tekniğiyle virüsü insan hücrelerinden temizlemeyi başardıklarını açıkladı.",Sağlık,https://www.trthaber.com/haber/saglik/aidste-yeni-umut-genetik-makas-ile-hiv-tedavisi-845657.html,"Hollanda'nın Amsterdam ünviersitesi araştırmacıları, Nobel Ödüllü CRISPR gen düzenleme yöntemiyle HIV'i insan hücrelerinden temizlediklerini duyurdu. ""Moleküler düzeyde çalışan bir makas"" gibi işlev gören CRISPR yöntemiyle, hücre DNA'sındaki istenmeyen bölümler kesilip atılabiliyor. Bilim insanları, laboratuvar ortamında HIV'i insan DNA'sından temizlemeyi başardıklarını açıkladı. Araştırma sonuçlarını, Avrupa Klinik Mikrobiyonoji ve Bulaşıcı Hastalıklar kongresinde paylaşan uzmanlar, kapsamlı bir HIV tedavisi geliştirmeyi hedefliyor. Ancak bu konuda çok daha fazla araştırma gerektiğine dikkat çekiliyor. Türkiye'de 35 bin, dünyada 40 milyon kişi Vücut sıvıları ile bulaşan HIV, bağışıklık yetmezliğine neden oluyor. Erken teşhis ve düzenli tedavi hastaların hayatlarını olağan şekilde sürdürmesini sağlıyor. Mevcut ilaçlar farklı dokulara yerleşen virüsün yayılmasını durduruyor ancak ortadan kaldıramıyor. İstatistiklere göre Türkiye'de 35 bin dünyada ise yaklaşık 40 milyon kişi HIV ile yaşıyor. HIV'in neden olduğu enfeksiyonunun ileri evresi ise AIDS olarak adlandırılıyor."
18,Pet şişeden içilen su mu plastik mi?,"Yaşamın kaynağı olan su, hastalıklara kapı mı aralıyor? Bu soruyu akıllara getiren ABD'de yapılan yeni bir araştırma. 1 litrelik pet şişedeki suda yaklaşık 240 bin nanoplastik tespit edildi. Nanoplastikler, plastiklerin parçalanmasıyla oluşuyor. Bu küçücük parçaların ağız yoluyla vücuda alınmasının hastalıklara davetiye çıkardığı belirtiliyor.",Sağlık,https://www.trthaber.com/haber/saglik/pet-siseden-icilen-su-mu-plastik-mi-845408.html,"Plastik ürünler günümüz dünyasının vazgeçilmez gereçlerinden biri. Özellikle tek kullanımlık ürünler kolaylık sağladığı gerekçesiyle sıklıkla tercih ediliyor.  Birleşmiş Milletler (BM) verilerine göre dünya genelinde her yıl 500 milyar plastik poşet kullanılıyor, dakikada 1 milyon plastik şişe satılıyor. İnsan kaynaklı atıkların yüzde 10'unu plastikler meydana getirirken, bunların yüzde 50'sini tek kullanımlık ambalajlar oluşturuyor. Ancak bu plastik ürünler hayatımızı kolaylaştırırken aynı zamanda da doğanın dengesini bozuyor, canlıların yaşamını tehlikeye sokuyor. İnsan yaşamı için nasıl bir risk barındırdığını gösteren son örnek ise ABD’de yapılan bir araştırma oldu. Columbia Üniversitesi’ndeki çalışmada bilim insanları, yeni bir yöntemle metrenin milyarda biri ölçeğinde ölçülebilen partikülleri tanımlamayı başardı. Bu sayede bir litrelik pet şişedeki suda yaklaşık 240 bin nanoplastik bulunduğu tespit edildi. Peki bu bizler için ne anlama geliyor? İçme suyu ile vücuda alınan bu plastiklerin etkileri neler? Çanakkale Onsekiz Mart Üniversitesi Sağlık Hizmetleri Meslek Yüksek Okulu Öğretim Üyesi Doç. Dr. Ahmet Ali Berber ile bu sorulara yanıt aradık. {ilgili-metin-[{title}İnsanlarda birçok doku ve organlara hatta hücrelere kadar nüfuz edebilen bir maddeden bahsediyoruz. Dolayısıyla ortalama bir insanın günde 2 litre su içtiğini düşünürsek 450 bin nanoplastiği sindirime aldığını ve oradan da dolaşıma sokarak tüm vücudu gezdiğini söyleyebiliriz. {title}{source}ÇOMÜ Sağlık Hizmetleri Meslek Yüksek Okulu Öğretim Üyesi Doç. Dr. Ahmet Ali Berber{source}{theme}red{theme}]} Mikro ve nanoplastik ne demek? Araştırmayı değerlendirmeden önce mikroplastik ve nanoplastiğin ne olduğunu anlamakta fayda var. “Mikroplastikler, boyutları 5 milimetreden küçük olan plastik parçalarıdır. Bunların giderek parçalanması ve boyutlarının daha da küçülmesiyle (100 nanometre) nanoplastikler meydana geliyor” diyor Doç. Dr. Ahmet Ali Berber. Mikro ve nanoplastiklerin kaynağını ise şöyle anlatıyor: “Mikro ve nanoplastikler çevremizde sıkça gördüğümüz atık plastiklerin fiziksel olarak parçalanmasıyla oluşurlar. Ayrıca marin boyalar, kozmetik ürünleri, yol boyaları, inşaat ürünleri, tekstil ürünleri, araç lastiklerinden kopan parçalar ve pellet şeklinde sanayi sektöründen kaynaklı olarak çevreye karışabilirler.”    “Nano ve mikroplastikler genetik hasara neden oluyor” Doç. Dr. Berber, özellikle sucul ekosisteme karışan nano ve mikroplastiklere dikkat çekiyor. Birçok sucul canlı tarafından bunların besin olarak algılandığını ve vücut içerisine alındığını ifade ediyor. Bunun da solunum, beslenme, büyüme, üreme gibi fizyolojik fonksiyonlar üzerinde önemli etkiler yapabileceğini vurguluyor. Son yıllarda yapılan çalışmalarda insan kanında, birçok organda hatta testis ve plasentada bile plastik parçacıklarının tespit edildiğini söyleyen Berber, insan vücudu üzerindeki etkilerini şöyle anlatıyor: “İnsanda bu plastik parçacıkların fizyolojik fonksiyonlar üzerine de önemli etkiler yaptığını söyleyebilirim. Örneğin, mikro ve nanoplastiklerle yaptığımız deneylerde birçok sucul canlıda (karides, su piresi, balık) ve insanda, nano ile mikroplastiklerin genetik anlamda hasara neden olduklarını ve DNA da kırıklar meydana getirdiklerini tespit ettik. İnsanların nanoplastik partiküllerini bünyelerine almalarının en önemli yolu onların yutulmasıdır. Mikro ve nanoplastiklerin yutulmasından, emiliminden kaynaklanan; nanoplastiklerin neden olduğu toksisite, bunlara adsorbe olan kimyasalların toksisitesi ve yine adsorbe olan patojenlerin ve parazit vektörlerin neden olduğu çeşitli olumsuz sağlık sorunları mevcuttur. Nanoplastik partikülleri insan vücuduna girdikten sonra, hücre içi moleküller ile etkileşime girebilir veya kalıcı organik kirleticiler (KOK'lar) gibi nanoplastiklere adsorbe olan maddeleri doğrudan sitoplazmaya taşıyabilirler. Bu da KOK'ların insan hücrelerinde depo edilebileceğini ve toksikolojik etkiye sahip olabilecekleri anlamına gelmektedir.”   Son araştırma bize ne anlatıyor? Şimdi gelelim ABD’deki yeni araştırmaya… Doç. Dr. Berber’in değerlendirmesi, “Bu sonuçları elde etmek için geliştirilen teknoloji harika olsa da elde edilen sonuçlar gerçekten ürkütücü” şeklinde. Mikro ve nanoplastik dünyasının kapılarını açacak bir çalışma olduğunu söyleyen Doç. Dr. Berber, “Bu çalışmadan sonra suda, canlı organizma dokularında ve birçok alanda nano ve mikroplastiklerin sayısı, yoğunluğu ve türünü test etme fırsatı doğdu. Üreticiler, tüketiciler için referans kaynağı olacak bir çalışma” diyor. Pet şişedeki suyun içindeki nanoplastik oranının neden önemli olduğunu, yol açabileceği fizyolojik problemlerle açıklıyor: “İnsanlarda birçok doku ve organlara hatta hücrelere kadar nüfuz edebilen bir maddeden bahsediyoruz. Dolayısıyla ortalama bir insanın günde 2 litre su içtiğini düşünürsek 450 bin nanoplastiği sindirime aldığını ve oradan da dolaşıma sokarak tüm vücudu gezdiğini söyleyebiliriz. Bunun neticesinde birikim olabilir, gelecekte şimdiden öngörülemeyecek fizyolojik problemlere neden olabilir. Yayınlanma aşamasında olan bir çalışmamızda nanoplastiklerin insan lenfositlerinde DNA hasarı meydana getirdiğini tespit ettik. Ayrıca nanoplastiklerin hücresel boyutta oksidatif strese de neden olduğu bilinmektedir.”    Tek kullanımlık plastik ürünler risk düzeyini katlıyor Aşırı ısı ve sıcaklıkta yapısı bozulmaya başlayan plastiklerin insan sağlığı için tehdit oluşturduğunu söyleyen Doç. Dr. Berber, en çok da tek kullanımlık ürünlere dikkati çekiyor: “Çokça tercih edilen kullan at plastikler için risk daha fazla. Bu tek kullanımlık plastikler ucuzluğu, kullanım rahatlığı, her yerde satışının olması dolayısıyla tercih edilse de kullanımından sonra çöp haline dönüşmesi, çevrede çok fazla birikmesi ve bilinçsiz kullanımı daha büyük sorunlara dönüşmekte. Tek kullanımlık plastikler rüzgar, yağmur, güneş gibi etkenlerle nanoplastiklere dönüşebiliyor. Çevremizde gördüğümüz plastik çöplerin çoğunluğu tek kullanımlık ürünlerdir ve bu ürünlerin kullanımı çılgınlık boyutuna ulaşmaktadır.” Mikro ve nanoplastikler riskinin önüne geçmek için neler yapılmalı? Doç. Dr. Berber, “Nanoplastikler deniz ve su yaşamı üzerinde bakteri, alg, eklembacaklılar, derisidikenliler, çift kabuklular, rotiferler ve balıklar dahil olmak üzere birçok organizmayı olumsuz etkiliyor” diyerek sadece insanın değil tüm canlıların hedef olduğunu da aktarıyor. Bir de karasal yaşama değiniyor. Topraktaki nanoplastik miktarının artmasının tarımsal faaliyetleri, bitkileri ve hayvanları da olumsuz etkilediğini belirtiyor.    Peki bu tehlikeyi önlemek mümkün mü? Berber’e göre nanoplastikler ile ilgili olarak insan çalışmaları oldukça az. Bu çalışmaların sayısının artırılması gerekiyor. Plastik üretiminin devamlı artma eğiliminde olduğunun altını çizen Berber, mikro ve nanoplastiklerin besin zincirindeki kütlesinin de artacağına vurgu yapıyor. Alınabilecek önlemleri ise şöyle sıralıyor: “Artan kullanımın önüne geçilmesinin yanında mikro ve nanoplastiklerin doğadaki miktarının azaltılması için tekstil fibrillerinden nano ve mikroplastiklerin engellenmesi için özellikle çamaşır, bulaşık makinesi gibi cihazlara daha iyi filtrasyon sisteminin getirilmesi gerekmektedir. Deniz taşımacılığı ve balıkçılık sektöründen her yıl gelen yaklaşık 1,2 milyon ton plastik için daha sıkı denetimlerin yapılarak bu rakamın azaltılması lazım.    Geri dönüşümün teşvik edilmesi ve insanların mikro ve nanoplastiklerle ilgili bilgilendirilmesi plastik kirliliğinin önüne geçilmesinde etkili olabilecektir. Tek kullanımlık plastiklerin azaltılması ya da çevreye zararlı olmayan maddelerden oluşan kullan at ambalajların oluşturulması gerekmektedir. Bu durum da dolaylı olarak bitki, hayvan ve insanların plastiklerden olumsuz etkilenmesini azaltacaktır. Nanoplastiklerin çevresel etkilerini daha iyi anlamak ve bu kirliliği azaltmak için daha fazla araştırmaya ihtiyaç vardır. Bu süreçte, plastik kullanımını azaltmak, geri dönüşümü teşvik etmek ve çevre dostu alternatifler geliştirmek önemli adımlardır.”
 "
19,Şeker hastalığından görme kaybı yaşıyordu: 13 yıl sonra ışığa kavuştu,"Şeker hastalığı ve retinadaki damar tıkanıklığına bağlı göz arkasındaki kanama nedeniyle sağ gözünde görme kaybı yaşayan 61 yaşındaki Nihal Gültekin, başarılı bir retina ameliyatıyla 13 yıl sonra yeniden görmeye başladı.",Sağlık,https://www.trthaber.com/haber/saglik/seker-hastaligindan-gorme-kaybi-yasiyordu-13-yil-sonra-isiga-kavustu-845451.html,"Çanakkale'de ikamet eden ve 48 yaşında sağ gözünde görme kaybı yaşayan Nihal Gültekin, görme yetisini kaybeden gözünün yeniden ışığa kavuşması için tedavi görmeye başladı. Göz içi uygulamalar sonuçsuz kalan Gültekin, hastane hastane dolaşarak derdine çare aradı. Çevre illerdeki hastanelerde de netice alamayan ve sağ gözündeki görme oranı yüzde 1'in altına inen Gültekin, tavsiye üzerine soluğu İstanbul Biruni Üniversite Hastanesi Göz Sağlığı ve Hastalıkları Bölümü'nde aldı. 13 yıl sonra gelen ışık Gültekin, bu hastanede Biruni Üniversite Hastanesi Göz Sağlığı ve Hastalıkları Uzmanı Doç.Dr. Mehmet Giray Ersöz'ün başarılı ameliyatıyla 13 yıl aranın ardından yeniden görmeye başladı. Ersöz, Gültekin'in sağ gözünde uzun yıllardır görme kaybı yaşandığını, şeker hastalığı ve retinadaki damar tıkanıklığının buna sebep olduğunu söyledi. Damar tıkanıklığına bağlı göz arkasında kanama oluştuğunu muayenede tespit ettiklerini anlatan Ersöz, kanamanın çok uzun yıllar gözde kaldığını, hastaya ameliyat tedavisi yapılmadığını, daha önce gittiği kliniklerde göz içi iğne uygulamalarının fayda sağlamadığını ve kanın 13 yıldır retinanın önünde, retinaya yapışmış şekilde durduğunu aktardı. Hastanın tüm işlerini yapabilmesine yetecek görme oranı: Yüzde 20 Ayrıca gelişen zarların ön yüzeyde retinayı ciddi şekilde tehdit ettiğini muayenede fark ettiklerini ve hastanın tedaviden yarar görebileceğin anladıklarını kaydeden Ersöz, ameliyat sürecini şöyle anlattı: ""Bir retina ameliyatı gerçekleştirdik. Aynı zamanda kataraktı vardı, kataraktı da aldık aynı ameliyatta. Vitrektomi ve katarakt ameliyatı yapmış olduk hastamıza. Bunun sonucunda ameliyatta hem göz içine yapışmış olan kanı temizledik, kan gözdeki jelin içerisine tamamen yapmıştı, onu temizledik. Ayrıca, zarlar vardı retinayı çeken, o zarları da mikro cerrahiyle keserek retinanın üzerinden uzaklaştırdık. Hastamız ameliyat öncesinde yüzde 1'in altında bir görmeye sahipti, ameliyat sonrasında hastamız yüzde 20 görmeye ulaştı ki bu, hastanın gündelik yaşantısındaki tüm işlerini yapabilmesine yetecek bir görme oranı."" Söz konusu operasyonun 13 yıl önce yapılmasının daha faydalı olabileceğine dikkati çeken Ersöz, ""Farklı hastanelerden görüş almışlar, üniversite hastanelerinde takip edilmiş hastamız. 13 yıl önce de biz bu ameliyatı yapabilirdik. Daha çok fayda da sağlayabilirdi. Tabii o zamanki durumunu bilip söylemek lazım bunu. O zaman bu müdahale yapılsaydı hastamız 13 yıl bu zorlukları çekmemiş olurdu. Tek gözle yaşamış gibi oldu 13 yıl boyunca."" ifadesini kullandı. ""Denge kaybım çoktu, yürümekte zorlanıyordum"" Tedavileri ve ameliyatı için Çanakkale'den İstanbul'a gelen Nihal Gültekin, görme kaybından sonra birçok hastanede tedavi aldığını, 2013 yılından beri il dışındaki hastanelere gidip geldiğini belirterek, ""Sonra iğne tedavisi başladı, '6 ayda eriyen iğne' diyerek bir iğne uyguladılar, 2 ayda bir vurdular. En az hatırlayabildiğim kadarıyla 15'in üzerinde...'Ameliyat olma imkanı yok mu?' dediğim zaman, 'Riskli, çare değil.' dediler"" ifadelerini kullandı. Doktoruna ve hastane çalışanlarına teşekkür eden Gültekin, şunları dile getirdi: ""Şu anda iyiyim. Önceden yolda çok düşüyordum, çünkü sağ tarafımdaki taşları falan görmüyordum takılıp düşüyordum. Denge kaybım çoktu, yürümekte zorlanıyordum. Memur olduğum için de maddi yönden bayağı bir yükümüz oldu bunlar. Ama şu anda Giray hocanın ve hastanesinin hakkını ödeyemem. Tabii ışık görüyordum ama şu anda seçebiliyorum. Siyah bir gerelti (perde) görüyordum. Ben örgü örmeyi çok seven bir bayanım. Örgü falan yaptığımda kanamam çoğalıyordu, batmalarım çoğalıyordu. Sağ tarafıma döndüğüm zaman bazen şişlerimi bile kaçırdığım oluyordu, sökülüyordu. Evde hobi olarak dışarıya örgü örüyorum ben. Şimdi çok rahat örebiliyorum, hiçbir sıkıntım yok."""
20,HIV tedavisinde umut veren gelişme: Gen düzenlemesi,"Bilim insanları, Nobel Ödülü sahibi Crispr gen düzenleme teknolojisini kullanarak HIV'i enfekte olmuş hücrelerden başarıyla yok ettiklerini duyurdu.",Sağlık,https://www.trthaber.com/haber/saglik/hiv-tedavisinde-umut-veren-gelisme-gen-duzenlemesi-845363.html,"Söz konusu çalışmada gen düzenleme teknolojisi makas gibi çalışıyor ve moleküler düzeyde DNA'yı kesiyor, böylece ""kötü"" hücreler uzaklaştırılabiliyor veya etkisiz hale getirilebiliyor. Ana hedef, vücudu virüsten tamamen kurtarabilmek. Ancak bunun güvenli ve etkili olup olmadığını kontrol etmek için çok daha fazla çalışmaya ihtiyaç var. Bu hafta bir tıp konferansında ilk bulgularının bir özetini sunan Amsterdam Üniversitesi ekibi, çalışmalarının yalnızca ""kavramın kanıtı"" olarak kaldığını ve yakın zamanda HIV'e çare olmayacağını vurguladı. Nottingham Üniversitesi'nde kök hücre ve gen terapisi teknolojileri doçenti olan Dr. James Dixon da aynı fikirde ve tüm bulguların hala inceleme gerektirdiğini söylüyor. ""Gelecekteki bir terapi için bu hücre analizlerindeki sonuçların tüm vücutta olabileceğini göstermek için çok daha fazla çalışmaya ihtiyaç duyulacak"" dedi. Mevcut HIV ilaçları virüsü durdurabiliyor ancak ortadan kaldıramıyor. HIV'li kişilerin çoğunun yaşam boyu antiretroviral tedaviye ihtiyacı var. Bu ilaçları almayı bırakırlarsa, uyuyan virüs yeniden uyanabilir."
21,Kusur değil farklılık: Nöroçeşitlilik,"Üç boyutlu nesneleri zihinsel olarak resimleyebilme, karmaşık matematiksel hesaplamaları kolayca çözebilme yeteneği… Ancak diğer tarafta öğrenme güçlüğü yaşama... Bu durumu yaşayan kişiler genellikle ""nöroçeşitli"" olarak kabul ediliyor.",Sağlık,https://www.trthaber.com/haber/saglik/kusur-degil-farklilik-norocesitlilik-845213.html,"Nöroçeşitlilik ilk kez otizmli sosyolog Judy Singer tarafından 1998 yılında kullanılan bir kavram. Bireylerin beyin yapılarının ve işlevlerinin çeşitliliğini kabul eden bu yaklaşım, Tourette Sendromu, DEHB, otizm, öğrenme güçlüklerinin de aralarında bulunduğu birçok nörolojik ve bilişsel farklılığı kapsıyor. Bu sendromlardan birkaçına sahip olmak nöroçeşitliliğin belirtilerini de artırıyor.     Son yıllarda yapılan çalışmalara göre nöroçeşitlilik oldukça yaygın... Sadece belirli bir gruba değil, toplumun geneline yayılması nedeniyle de farkındalık ve destek gerektiriyor. Özellikle de çocukluk çağında... Peki, nöroçeşitli olarak tanımlanmak bir çocuk için neden önemli? Nöroçeşitli bir çocuk karmaşık matematik problemlerini zihninde çözebilirken diğer tarafta öğrenme güçlüğü yaşayabiliyor. Yeteneklerinin fark edilmediği durumlarda ise başarısızlık ve akran zorbalığıyla mücadele etmek zorunda kalıyor. Tespiti zaman alabilen nöroçeşitliliği çocuklar üzerinden bir bakış açısıyla ele aldık. Sağlık Bilimleri Üniversitesi, Ankara Etlik Şehir Hastanesi, Çocuk Nöroloji Eğitim Kliniği Eğitim İdari Sorumlusu Prof. Dr. Deniz Yüksel 5 soruda nöroçeştliliği anlattı. Kimler ""nöroçeşitli"" olarak kabul edilir? Nöroçeşitlilik, bireylerin farklı yeteneklere ve ihtiyaçlara sahip olabileceği anlamına gelirken, bireyler bazı durumlarda desteğe ihtiyaç duyabilirler. Birçok nörolojik ve bilişsel farklılık nöroçeşitlilik kapsamında yer alır. Dikkat eksikliği ve hiperaktivite bozukluğu (DEHB), Otizm spektrum bozukluğu (OSB), disleksi (okuma güçlüğü), diskalkuli (matematikte zorluk), disgrafi (yazma zorluğu), dispraksi (koordinasyon zorluğu), bipolar bozukluk, obsesif kompulsif bozukluk, Tourette sendromu, özgül öğrenme güçlükleri ve diğer duyusal, bilişsel, sosyal ve davranışsal farklılıkları içerir. Nöroçeşitli çocukların farklı yetenekleri olduğu söylenebilir mi? Nöroçeşitli çocuklar genellikle akranlarından farklı yeteneklere sahip olabilirler. Nöroçeşitliliğe sahip çocukların ailelerinin bunun hastalık ya da kusurluluk değil, farklı oldukları anlamına geldiğini bilmeleri, daha mutlu olma ve kariyerlerinde daha yüksek başarı hedefleme olasılıklarını artırmaktadır. Bazı otizm spektrum bozukluğu olan çocuklar matematikte ya da müzikte üstün yetenekler gösterebilirken, diğer alanlarda zayıf olabilirler. Benzer şekilde, disleksi veya dikkat eksikliği ve hiperaktivite bozukluğu (DEHB) gibi durumlara sahip çocuklar da belirli yeteneklerde farklılıklar gösterebilir. Disleksi olan kişilerin beyinleri disleksi olmayan birinin beyni gibi yazılı dili işlemediği için okumakta zorluk çekerler. Bununla birlikte, disleksisi olan kişiler genellikle 3 boyutlu nesneleri işlemede veya zihinsel olarak resmetmede daha iyi olabilirler. Bu durum optik illüzyonları tespit etmede çok daha hızlı olmayı sağlayabilir ve disleksili kişilerin grafik tasarım, sanat, mühendislik v.b. işlerde doğal bir yeteneğe sahip olmaları nedeniyle başarılı olmalarını sağlayabilir. Bu nedenle, nöroçeşitliğin kabul edilmesi ve her çocuğun benzersiz yeteneklere sahip olduğunun anlaşılması önemlidir. Farklı yeteneklere sahip çocukların güçlü yönlerini tanımak ve geliştirmek, onların kendine güvenlerini artırabilir ve başarılarına katkıda bulunabilir.   Nöroçeşitliliği olan çocuklar kendini nasıl belli eder? Belirtiler nelerdir? Sosyal etkileşimde zorluklar: Genellikle iletişim kurmakta zorlanabilirler. Sosyal ipuçlarını okuma, göz teması kurma, duygusal tepkileri anlama ve başkalarıyla etkileşim kurma becerilerinde zayıflıklar görülebilir. Tekrarlayıcı davranışlar ve ilgi alanları: OSB gibi durumlarla ilişkilendirilen tekrarlayıcı davranışlar ve ilgi alanları sıktır. Belirli bir konu veya nesne hakkında aşırı ilgi veya tekrarlayıcı hareketler (örneğin, el sallama) gösterebilirler. Duyu hassasiyetleri: Bazı duyulara (örneğin, ışık, ses, dokunma) aşırı hassasiyet gösterebilir veya bu duyuları etkin bir şekilde işleyemeyebilirler. Konuşma, dil ve iletişim becerilerinde gecikmeler: Konuşmada gecikme veya dilin sınırlı ya da tekrarlayıcı kullanımı gibi iletişim zorlukları yaşayabilirler. Dikkat eksikliği ve hiperaktivite: Dikkatlerini sürdürme, organizasyon becerilerinde zorlanma ve aşırı hareketlilik gibi özellikler ortaya çıkabilir. Öğrenme güçlükleri Değişikliklere uyum sağlamada zorluk Özel yetenekler ve ilgi alanları: Genellikle belirli alanlarda güçlü yeteneklere sahiptirler. Matematik, sanat, müzik veya bilgisayar gibi alanlarda üstün yetenekler gösterebilirler. Bu belirtiler ve semptomlar, çocuğun nöroçeşitliliği olduğu anlamına gelmeyebilir. Ancak, bu belirtiler çocuğun potansiyel bir nöroçeşitlilik durumu yaşadığını düşündüren ipuçları olabilir. Bu nedenle, belirtiler gözlemlendiğinde, bir uzman değerlendirmesi ve tanı almak önemlidir. Nasıl bir tedavi yöntemi belirlenir? Özel eğitime ihtiyaç duyarlar mı? Bu çocuklarda genellikle tedavi ve destek yöntemleri, bireysel ihtiyaçlarına ve durumlarına göre belirlenir. Genellikle çok disiplinli bir yaklaşım gerektirir ve çocuğun genel gelişimine, özel ihtiyaçlarına odaklanılır. DEHB'i olan çocuklar için davranışsal terapi ve ilaç tedavisi yaşam kalitelerini olumlu yönde etkileyebilir. Diğer nöroçeşitliliği olan çocuklar genellikle özel eğitim ve destek hizmetlerine ihtiyaç duyarlar. Bu çocuklar, geleneksel eğitim ortamlarında bazı özel ihtiyaçlarını karşılamakta zorlanabilirler ve bu nedenle bireyselleştirilmiş bir eğitim planı gerekebilir. Bireyselleştirilmiş öğrenme ihtiyacı, sosyal iletişim becerileri geliştirme gereksinimi, dil ve konuşma terapisi ihtiyacı, davranışsal destek ihtiyacı ve duyusal işleme ihtiyacı olması, güçlü yönlerini ortaya çıkarmaya yardımcı olabilmek için özel eğitim/terapi programları önerilmektedir. Aileler nasıl bir yol izlemeli? Çocuğa nasıl yaklaşılmalı? Dinlemek, empati ve anlayış: Çocuğun nöroçeşitliliği hakkında bilgi edinmek ve onun dünyasını anlamaya çalışmak önemlidir. Onları dinleyerek duyduğunuzu, anladığınızı ve seçimlerine saygı duyduğunuzu bilmelerini sağlamak öneriler arasındadır. Açık ve etkin iletişim: Samimi iletişim, aile ve çocuk arasında güçlü bir bağ kurulmasına yardımcı olabilir. Çocuğun duygularını ifade etmesine ve ihtiyaçlarını dile getirmesine olanak tanır. Telefon görüşmesi veya yüz yüze görüşme yerine mesajlaşma ya da e-posta gibi yazılı iletişim tercih edilebilir. Güven, kabul ve saygı: Çocuğun kendini kabul ettiği, kişisel olarak onurlandırıldığı ve sevildiği hissini vermek önemlidir. Çocuğun kendine güvenmesi ve gelişimini desteklemesine yardımcı olabilir. Bireyselleştirilmiş eğitim ve olumlu pekiştirme: Çocuğun ihtiyaçlarına uygun bir eğitim ve destek planı oluşturulması, çocuğun güçlü ve zayıf yönlerinin dikkate alınması ve onun potansiyelini artırmak hedeflenmelidir. İstenilen davranışları teşvik etmek, başarılarını takdir etmek ve ödüllendirmek, motivasyonlarını artırabilir."
22,Yaşlılığa giden yolda sağlık için atılacak adımlar,"Yaşlılık günlerini sağlıklı geçirmek herkesin hayali… İşte uzmanların bu süreci en iyi şekilde atlatmak için beslenmeden uykuya, fiziksel aktiviteden hobi edinmeye yönelik tavsiyeleri...",Sağlık,https://www.trthaber.com/haber/saglik/yasliliga-giden-yolda-saglik-icin-atilacak-adimlar-844883.html,"Yaşlanmak insan hayatının doğal bir parçası… Önemli olan ise bu süreci olabildiğince rahat geçirebilmek. Çünkü ilerleyen yaşla birlikte pek çok sağlık sorunu ortaya çıkıyor. Bunun için de özellikle ileri yaştaki kişilerin kendilerine her zamankinden daha fazla özen göstermesi gerekiyor. Türkiye’de her yıl 18-24 Mart tarihleri “Ulusal Yaşlılar Haftası” ilan edilerek yaşlılık ve yaşlı sağlığı konularında farkındalık yaratılması amaçlanıyor. Türkiye İstatistik Kurumu (TÜİK) verilerine göre 65 yaş ve üzeri nüfus 2023’te 8 milyon 806 bine yükseldi. İleri yaştaki nüfusun artması sağlık sorunlarının da artacağına işaret ediyor. Bu nedenle yaşlılığa giden yolda sağlıklı kalmak için atılması gereken adımlar daha da önem kazanıyor. Peki ileri yaşta bile sağlığımızı korumak için neler yapmalıyız? Sağlık Bilimleri Üniversitesi Gülhane Eğitim ve Araştırma Hastanesi Geriatri Bilim Dalı Başkanı Prof. Dr. Mehmet İlkin Naharcı’yla sağlıklı yaş almanın yollarını konuştuk.   Geriatri uzmanı takibinde olunmalı İlerleyen yaşla birlikte pek çok hastalık ortaya çıkıyor. Bunlar ikiye ayrılıyor. İlk grupta hipertansiyon, diyabet, kronik kalp yetmezliği, böbrek yetmezliği, KOAH gibi kronik hastalıklar ve çeşitli kanser türleri yer alıyor. İkinci grupta ise yaşlılığa özgü hastalıklar var. Prof. Dr. Naharcı, “Biz onlara geriatrik sendromlar diyoruz. Bunlar bilişsel bozukluk, bunama (demans), depresyon, anksiyete, düşmeler, denge bozukluğu, idrar kaçırma, dışkı kaçırma, kas erimesi (sarkopeni), çok ilaç kullanma, uyku problemleri gibi sık gördüğümüz yaşlılığa özgü sorunlar” diyor. Yaşlılık döneminde tüm bu hastalıkların çözümü için mutlaka hekim kontrolünde olunması gerekiyor. Prof. Dr. Naharcı bu noktada özellikle yaşlı sağlığıyla ilgilenen bir geriatri uzmanına başvurmanın önemli olduğunun altını çiziyor: “Yaşlı insanların birçok problemi olduğu için sürecin, tüm bunları aynı anda çözebilecek bir hekim tarafından yönetilmesi çok daha mantıklı.” Sağlık kontrolleri ihmal edilmemeli Peki sağlıklı bir yaşlılık dönemi geçirmek için nelere dikkat edilmesi gerekiyor?
“Öncelikle 65 yaş üstündeki kişilerin düzenli sağlık kontrolünü ihmal etmemeleri lazım” diye sözlerine başlıyor Prof. Dr. Naharcı ve şöyle devam ediyor: Yaşları itibarıyla pek çok hastalığın ortaya çıkma riski bulunuyor. Kronik hastalıklarının tedavilerini mutlaka yaptırmalılar. İleri yaşlarda görülebilen problemlerin çözümsüz olmadığını düşünmeliler. Örneğin unutkanlık, düşmeler, denge bozuklukları, idrar kaçırma gibi problemlerin çözümü olduğunu bilsinler. Bir geriatri hekiminin yönlendirmesi veya tavsiyeleriyle çözüme ulaşabilirler. Fiziksel aktivite önerisi Sigara, alkol gibi alışkanlıklardan uzak durmak her yaşta olduğu gibi bu dönemde de büyük önem taşıyor. İlerleyen yaşlarla birlikte fiziksel aktivite ister istemez azalıyor. Ancak Prof. Dr. Naharcı, “Fiziksel aktiviteleri artırmanın her yönden faydası var” diyerek, “Yürüyüş yapabilirler, bisiklet sürebilirler ya da bahçe işleriyle uğraşabilirler” tavsiyesinde bulunuyor. Düzenli ve yeterli beslenilmesi gerekiyor Diğer dikkat edilmesi gereken nokta ise uyku düzeni… Prof. Dr. Naharcı, günde en az 6-7 saat uykunun şart olduğunu söylüyor ve sözü dikkat edilmesi gereken bir başka noktaya getiriyor. “Beslenmeye dikkat edilmesi lazım. Fazla beslenme veya tam tersine yetersiz beslenme kaynaklı sorunlar yaşanabiliyor. Bunun için öğün atlamamak gerekiyor. Yaşlıların günde en az 3 defa ana öğün yapmaları lazım. Salata ve posalı gıdaları tüketmeliler. Zeytinyağı tüketimi de içerdiği omega-3 yağ asitlerinden dolayı çok önemli. Tuz tüketimine tansiyon ve damar hastalıklarına neden olduğu için dikkat edilmeli. Bu yaşlarda dikkat edilmeyen bir diğer konu da su. Yeteri miktarda su içmek lazım. Kiloya bağlı olarak değişebilmekle birlikte günde en az 6-8 bardak su içilmeli. Bu hem fiziksel hem de mental sağlığımıza faydası olacak bir dokunuş olacaktır.”     Hobi edinme tavsiyesi Prof. Dr. Naharcı’nın ilerleyen yaştaki kişilere bir başka önerisi ise hobi edinmeleri yönünde… Peki bunun yaşlı insanlara nasıl bir yararı var? Prof. Dr. Naharcı’dan öğreniyoruz. “Hobilerin öncelikle psikolojik faydası var. Kişiyi daha dingin hale getirebiliyor. Değişik psikiyatrik rahatsızlıkların ortaya çıkmasını engelleyebiliyor. Bunun yanında mental bir aktivite… Bellek, dikkat, algı gibi özel bilişsel alanların daha aktif olarak kalmasını sağlıyor.” Hedef koymak motivasyonu artırıyor Hedefler koymak da bu süreci rahat geçirmek isteyenler için başka bir tavsiye. Prof. Dr. Naharcı, hedef koymanın neden önemli olduğunu şöyle açıklıyor: İleri yaştaki insanlar bir hedef koymuyorlar. ‘Günü yaşayalım böyle bitsin gitsin’ gibi bakabiliyorlar. Ancak küçük de olsa önlerindeki dönemler için mutlaka orta, kısa vadeli hedefler koymaları lazım. Bu motivasyonlarını artırır, psikolojik açıdan daha rahat hissederler. Ayrıca mümkün olduğu kadar sevdikleri kişilere zaman ayırmaları da önemli. Olumsuzluk yaratan kişileri mümkün olduğu kadar hayatlarının dışında tutmalarında fayda var. Son olarak ise olaylara biraz daha hoşgörülü bakmak, insanlara ve olaylara karşı iyimser olmak zinde kalmak konusunda fayda sağlar diyebiliriz."
23,Kapalı yöntem ile aort anevrizması tedavisi yapıldı,"Siirt'te nefes darlığı çeken hastaya, karın boşluğu içerisinde aort damarının genişlemesi (Abdominal Aort Anevrizması) teşhisi ile kapalı yöntem ile tedavi uygulandı.",Sağlık,https://www.trthaber.com/haber/saglik/kapali-yontem-ile-aort-anevrizmasi-tedavisi-yapildi-844819.html,"Siirt Eğitim ve Araştırma Hastanesi'nden yapılan açıklamaya göre, nefes darlığı şikayetiyle hastaneye gelen 69 yaşındaki erkek hastada, yapılan tahliller sonucu karın boşluğu içerisinde aort damarının genişlemesi teşhisi konuldu. Yaklaşık 2 saat süren işlem sırasında genişleyen damarın içine stent takılarak hastanın hayati riski ortadan kaldırıldı. Açıklamada, görüşlerine yer verilen Kalp ve Damar Cerrahisi Uzmanı Op. Dr. Kadir Çekirdekoğlu, bu rahatsızlığın tedavi edilmediğinde hayati riske neden olabildiğini belirtti. Daha önce bu hastalığı tespit ettikleri hastaların tedavi için şehir dışına sevk edildiğini ifade eden Çekirdekoğlu, gerekli altyapı oluştuğu için bu tür hastaların tedavilerinin artık Siirt'te yapılabildiğini aktardı. Kalp ve Damar Cerrahisi Uzmanı Op. Dr. Hacı Eskici de sağlık konusunda hizmetlerin artarak devam edeceğini kaydetti."
24,Damar yolu ile verilen serumda mikroplastik çıktı,"Adana Çukurova Üniversitesi ile Danimarka Roskilde Üniversitesi'nde görevli akademisyenler, ortak çalışma ile tıbbi tedavilerde kullanılan serumları inceleyip, 1 litrelik serumlarda 65 adet mikroplastik olduğunu tespit etti.",Sağlık,https://www.trthaber.com/haber/saglik/damar-yolu-ile-verilen-serumda-mikroplastik-cikti-844696.html,"Çukurova Üniversitesi Su Ürünleri Fakültesi Öğretim Üyesi Prof. Dr. Sedat Gündoğdu ile Öğr. Gör. Dr. Uğur Çağlayan ve Danimarka Roskilde Üniversitesi'nde görevli Dr. Kristian Syberg ve Tiffany Ramos, mikroplastikler ile ilgili ortak bir çalışmaya imza attı. Çalışma kapsamında piyasada satılan PVC ve polipropilen ambalajlı serumlar incelendi ve bunların içerisindeki sıvılarda mikro plastik olup olmadığı araştırıldı. Çarpıcı sonuçların çıktığı çalışma, hakemli, bilimsel ve akademik bir dergi olan Environmental Toxicology and Pharmacology'da yayımladı.   Eczanelerden farklı tip ambalajlardaki serum sıvıları toplandı 1 yıl süren çalışmanın detaylarını paylaşan Öğr. Gör. Dr. Uğur Çağlayan, ""Çukurova Üniversitesi Merkezi Laboratuvarı'nda yaptığımız çalışma için bölgemizdeki eczanelerden farklı tip ambalajlardaki serum sıvılarını topladık. Bu sıvıları aynen hastaya verilir gibi bir filtreden damıttık ve filtre üzerinde tutunan polimerleri, mikroplastik dediğimiz parçacıkları, ileri gelişmiş Raman analizi ile belirledik. 13 farklı markadan aldığımız serum ürünlerinin içerisinde 1 litrede 65 adet olacak şekilde mikroplastik olduğunu saptadık"" diye konuştu.   Damar yolu ile yüzlerce mikroplastik Kanda yapılan bir çalışmada, damardaki kan plaklarında var olan mikroplastiklerin kalp krizi riskini çok ciddi miktarda artırdığının ortaya çıktığını anlatan Prof. Dr. Sedat Gündoğdu ise ""Ancak damarlarda bu kadar mikroplastiğin nasıl varolduğuna dair bir araştırma yoktu. Bu çalışmayla damar yolu ile verilen sıvıların doğrudan mikroplastik maruziyetine neden olduğunu ortaya koyduk. Çalışma sonucundaki değerlendirmede, bir kişinin OECD ülkesinde hastaneye yatma süresi üzerinden yaptığımız hesaplamada, 1 yılda yaklaşık 200 ile 350 arasında mikroplastiği sadece bu tedavi yöntemiyle, damar yolu sıvıları ile vücuduna aldığını tespit ettik"" dedi. ""Cam serum kullanılmalı"" Özellikle sağlık sektöründe plastiğe maruziyeti azaltmanın önemini anlatan Prof. Dr. Gündoğdu, şunları söyledi: ""Plastiğin insanlar ve diğer canlılar ile bu kadar yakın temasta bulunması konusunu artık yeniden düşünmemiz gerekiyor. Plastiğin Parkinson, Alzheimer, demans, kalp krizi ve tümör oluşumu ile çok ciddi ilişkileri olduğu yapılan çalışmalarla ortaya konuyor. Sadece plastik olarak da düşünmemek lazım. Plastik yapılırken kullanılan kimyasallar da çeşitli kanser vakaları ve hormonel bozukluklar ile doğrudan ilişkili olarak nitelendiriliyor. Özellikle tıbbi tedavilerde plastik kullanımının sınırlandırılması, ciddi testler, kontroller yapılarak mümkün olduğunca cam serum kullanılması yerinde olacaktır."""
25,"Etlik Şehir Hastanesi'nde 1,5 yılda 27 böbrek nakli yapıldı","Yaklaşık 1,5 yıl önce hizmete açılan Ankara Etlik Şehir Hastanesi, bugüne kadar gerçekleştirdiği 27 organ nakliyle, böbrek nakli bekleyen hastalara umut oldu.",Sağlık,https://www.trthaber.com/haber/saglik/etlik-sehir-hastanesinde-15-yilda-27-bobrek-nakli-yapildi-844621.html,"Hastanenin Nefroloji Kliniği Sorumlusu ve Transplantasyon Ünitesi Nefroloji Bölüm Başkanı Prof. Dr. Mehmet Deniz Aylı, gazetecilere yaptığı açıklamada, organ bağışının önemine dikkati çekti. Türkiye'de şu anda 80 bin civarında hastanın böbrek yetmezliği nedeniyle hemodiyaliz tedavisiyle yaşamını sürdürdüğünü anlatan Aylı, bu hastaların sağlığına kavuşabilmesi için en ideal tedavinin böbrek nakli olduğunu vurguladı. Aylı, ""Ülkemizde kadavradan organ bağışının düşüklüğü nedeniyle şu anda 25 bin civarında böbrek yetmezliği bulunan hastamız, kadavradan nakil bekleme listesinde yer alıyor."" ifadesini kullandı. Buna karşılık Türkiye'nin canlıdan böbrek nakillerinde dünyada ilk üçte yer aldığını aktaran Aylı, ""Hastanemiz Transplantasyon Ünitesinde şu ana kadar 27 böbrek nakli gerçekleştirdik. Bu nakillerin 22'si canlıdan, 5'i kadavradan organ bağışıyla yapıldı. Nakillerin tamamı başarılı geçti, hastalarımızın böbrek fonksiyonları normal ve sağlıkla yaşamlarını sürdürüyorlar."" diye konuştu. ""Kadavradan organ bağışı sayılarının artırılması çok önemli"" Prof. Dr. Aylı, organ bağışı konusunda toplumsal farkındalığın artmasının önemine vurgu yaparak, sözlerini şöyle sürdürdü: ""Kadavradan organ bağışı sayılarının artırılması çok önemli. Ülkemizde bu oran yüzde 20 düzeyinde. Dünyada organ nakillerinin yüzde 70'i kadavradan, yüzde 30'u canlıdan yapılıyor. Böbrek veya diğer organ nakillerini teşvik etmek amacıyla lütfen organ bağışında bulunalım."" ""Böbrek nakillerinde, verici ameliyatlarını kapalı yöntemle yapıyoruz"" Genel Cerrahi Kliniği Eğitim Görevlisi ve Transplantasyon Ünitesi cerrahlarından Doç. Dr. Birkan Birben de ""Hastanemizdeki canlı vericili böbrek nakillerinde, verici ameliyatlarını kapalı yöntemle yapıyoruz. Hastalarımızın 12'sinin nakillerini bu yıl yaptık, çoğunu taburcu ettik. Herhangi bir sağlık problemleri bulunmuyor."" bilgisini paylaştı. Birben, nakil olan hastaların diyabet, hipertansiyon gibi rahatsızlıkları nedeniyle böbrek yetmezliği yaşadığını, nakillerin farklı branşlardan uzmanların yer aldığı ciddi bir ekip çalışmasıyla gerçekleştirildiğini söyledi. Beyin ölümü gerçekleşen hastalarda organ bağış oranı yüzde 16 Dünya genelinde yılda 80 bin-90 bin civarında böbrek nakli yapıldığına işaret eden Birben, şunları kaydetti: ""Ülkemizde Sağlık Bakanlığı verilerine göre, 2023'te ortalama 3 bin 500 civarında böbrek nakli yapıldı. 2024'ün şu ana kadar olan verilerine göre de yaklaşık 750 böbrek nakli gerçekleştirildi. Dünya genelinde böbrek nakillerinin büyük bölümü kadavradan oluyor. Ülkemizde 2023 verilerine göre, beyin ölümü gerçekleşen hasta gruplarının yüzde 16'sında organ bağışı söz konusu."" ""Şu an çok iyiyim, enerjim de yerine geldi"" Eşinden şubat ayında yapılan operasyonla böbrek nakledilen 49 yaşındaki Selma Laçin ise kendini çok iyi hissettiğini vurguladı. Laçin, duygularını şu sözlerle dile getirdi: ""Eşim seve seve verdi bana böbreğini. Buradaki doktorlarıma çok teşekkür ederim, çok yardımcı oldular. Nakilden önce haftada üç gün diyalize gidiyordum, çok yorgun, bitkin bir şekilde eve dönüyordum. Özel gereksinimli bir çocuğum var, onunla ilgilenmekte de sorun yaşıyordum. Şu an çok iyiyim, enerjim de yerine geldi."""
26,Türkiye'de böbrek yetmezliği vakaları artıyor,"Güven Hastanesi Nefroloji Bölümü Prof. Dr. Yakup Ekmekçi, Türkiye'de artış gösteren böbrek yetmezliği vakalarına ilişkin değerlendirmelerde bulundu.",Sağlık,https://www.trthaber.com/haber/saglik/turkiyede-bobrek-yetmezligi-vakalari-artiyor-844385.html,"Hastaneden yapılan açıklamada görüşlerine yer verilen Ekmekçi, Türkiye'de son 15-20 yıldaki kronik böbrek yetmezliğinin artış olduğunu ifade etti. Gelişmiş ülkelerde de durumun aynı olduğunu aktaran Ekmekçi, ""Obezite, günden güne artan ciddi bir problem artık. Bu hastalık, erişkin yaş değil çocukluk çağı hastalığı olmaya başladı. Böbrek yetmezliğinde, obezite önemli bir risk faktörü. Obezite ve şeker hastalığı arttıkça böbrek hastalıkları da artış gösteriyor. Az hareket ediyoruz, fast-food tüketimi çok arttı. Daha tuzlu ve yağlı besleniyoruz. Bu durum çocukları da erişkinleri de tüm yaş grup sağlığını etkiliyor."" değerlendirmesinde bulundu. Ekmekçi, dünyada belli ülkelerde özellikle çocuklar için rutin idrar testleri yapıldığına dikkati çekerek, basit bir idrar testinin muhakkak tarama testi haline gelmesi gerektiğini aktardı. Ekmekçi, ""Yılda bir kere düzenli sağlık kontrolü yaptırdığımız gibi, böbrekler konusunda da bu yaklaşımı belirlemek gerekiyor. Çocuklarda böbrek yetmezliğinin nedenlerinden bir tanesi beta enfeksiyonudur. İşte bu enfeksiyona bağlı olarak gelişen böbrek hasarı, çocuk yaşlarda böbrek yetmezliğine sebebiyet verebiliyor. Sağlık Bakanlığı, çocuklar için bazı testleri tarama yöntemi olarak zorunlu hale getirebilir. Böylece erken tanı ve tedavi şansı doğar. Erken tanı ileride oluşabilecek birçok sorunun önüne geçebilir."" açıklamasında bulundu. ""Böbrek yetmezliği çok sayıda hastalığa neden oluyor"" Ekmekçi, böbrek yetmezliğinin çok sayıda rahatsızlığa neden olduğunu hatırlatarak, şunları kaydetti: ""Böbreklerimizin, temel olarak sıvı elektrolit dengesini sağlamanın dışında aynı zamanda çok bilinmeyen bir görevi de kan yapımıdır. Bu nedenle, böbrek yetmezliği olan hastalarda kan yapımı fonksiyonu bozulduğu için biz anemi de görebiliyoruz. Ayrıca böbrekler tansiyonu temel olarak düzenleyen organlardan bir tanesidir. Bu nedenle, böbrek hastalıklarında biz tansiyon problemlerini de görebiliyoruz. Böbreklerin bir diğer görevi hormon üretimi ve salgılanmasıdır. Yine böbreklerin D vitamini ve kemik metabolizmasında da önemli görevleri vardır. Böbrekler, yoğun damarsal yapıya sahip organlardır. Dolayısıyla kalp damar sistemiyle ilgili problemler böbrekleri direkt olarak etkileyebiliyor. Özellikle böbrek sağlığı konusunda hastalara kalp damar sağlığındaki önerilere paralel birtakım öneriler söylüyoruz. Kilo almamaları, egzersiz yapmaları, tansiyon sorunları varsa düzenli bir nefroloji veya kardiyoloji, iç hastalıkları takibine girmelerini özellikle tavsiye ediyoruz. Böbrek sağlığı bir şekilde kalp damar sağlığıyla eş değer gidiyor."" Sağlıklı bir böbrek için yeterli miktarda su içilmesi gerektiğini vurgulayan Ekmekçi, ""Bol su içmenin faydalı olacağı hakkında yanlış bir bilgi var. Bol su içmenin birebir böbrek sağlığıyla çok yakın bir ilişkisi yoktur. Bol su içilmesi gereken durumlar özel durumlar. Örneğin, o sırada aktif bir idrar yolu enfeksiyonunuz varsa veya böbreklerden kanala düşmüş bir taş varsa biz hastalara bol su içmelerini önerebiliyoruz. Genel olarak bizim önerimiz yeteri kadar su içilmesi. Bunun için net bir rakam vermek çok doğru değil. Çünkü, 1.60 boyunda 50-55 kiloluk bir kadınla, 1.90 boyunda 100 kiloluk bir erkeğin su ihtiyacı aynı değildir. Dolayısıyla, ikisinin aynı miktarda su içmesini önermemek lazım."" ifadelerini kullandı. Ekmekçi, böbrek ve kalp arasında dolaylı bir ilişki olduğuna dikkati çekerek, ""Böbrekler, damarsal yapısı zengin olduğu için tansiyon şeker hastalığından da ciddi şekilde etkilenebiliyorlar. Çünkü tansiyon hastalığı, temel olarak vücudun damar sistemini bozarak uzun dönem olumsuz etkilerini gösteren bir hastalık. Tansiyon aynı zamanda Türkiye'deki kronik böbrek yetmezliğinin en önemli sebeplerinden biri. Özellikle kontrol altında olmayan tansiyon, böbrek sağlığı için bir risk faktörüdür."" açıklamasında bulundu."
27,"Obezite tedavisi için gitti, erken teşhisle kanserden kurtuldu","Obezite tedavisi için başvurduğu hastanede mide kanseri olduğunu öğrenen yazar Serkan Tekin, ameliyatla alınan midesinin yerine ince bağırsaktan yapılan yeni mideyle hem sağlığına kavuştu hem de kilolarından kurtuldu.",Sağlık,https://www.trthaber.com/haber/saglik/obezite-tedavisi-icin-gitti-erken-teshisle-kanserden-kurtuldu-844370.html,"Serkan Tekin, fazla kilolarından kurtulmak için ocak ayında Biruni Üniversite Hastanesi'ne başvurarak Genel Cerrahi Uzmanı Doç. Dr. Alper Öztürk'le görüştü. Öztürk tarafından yapılan endoskopide Tekin’in midesinde şüpheli bir bölgeye rastlandı. Bunun üzerine şüpheli bölgeden alınan doku parçası biyopsiye gönderildi. Biyopsi sonucunda mide kanseri olduğu belirlenen Tekin, üniversite hastanesinde kapalı yöntemle ameliyata alındı. Midesi alınan Tekin'e, ince bağırsağından yeni bir mide yapıldı. Doç. Dr. Alper Öztürk, obezite tedavisi için hastanelerine gelen Serkan Tekin'in tedavi sürecini anlattı. Tekin'e endoskopi yaparken mide mukozasında bir farklılık gördüklerini belirten Öztürk, ""Şüpheli alandan bir parça alıp biyopsi yaptık. Kanser olduğunu belirledik. Daha erken evredeydi. Midenin 4 katmanı vardır. Kanserin mukozanın katmanlarına ulaştığını fark ettik. Serkan Bey'e kapalı yöntemle işlem yaptık. Karnına 4-5 delik açarak midesini komple çıkardık. İnce bağırsaktan da yeni bir mide oluşturduk. Kapalı yapılan bir işlem olduğu için günlük hayatına çabucak dönebildi. Bundan sonra da erken şekilde teşhis yaptığımız için kemoterapi veya başka bir tedavi almasına gerek kalmayacak. Sadece ameliyatla kurtuldu"" diye konuştu. Öztürk, Tekin'in tedaviyi kabul etmemesi durumunda yıllar sonra çok ileri bir seviye kanser olarak karşılarına çıkacağını belirtti. Mide kanseri için en büyük faktörlerden birinin de obezite olduğuna dikkati çeken Öztürk, kişinin beslenme alışkanlıklarına ilişkin ""Beslenmeyle alakalı olarak tütsülenmiş, hazır gıdalar, işlenmiş etler, nitröz bileşikler içeren gıdalar tüketmek risktir. Mide kanserinden korunmak için yeşil yapraklı sebze ve meyve, C vitamini yüksek besinler, meyve tüketilmesi sayılabilir"" ifadesini kullandı. ""Korkmuyorum, kanseri yendim"" Ameliyatın ardından hem kilolarından hem de kanserden kurtulduğunu anlatan Serkan Tekin, ocak ayında doktora müracaat ettiğini söyledi. Kendisinin 114 kilo olduğunu, Doç. Dr. Alper Öztürk'ün midesine baktıktan sonra şüpheli bir durum tespit ettiğini aktaran Tekin, şunları kaydetti: ""Midenin alınmasına karar verdiler. Çok başarılı bir ameliyat oldu. Çok hızlı iyileştim. Kemoterapi gibi bir tedaviye ihtiyacım kalmadı. Şu anda çok iyiyim. Hem kilolarımdan hem de kanserden kurtuldum. Hiçbir sıkıntım yok. Allah'a şükür sağlığıma kavuştum. Kısa sürede ayağa kalktım. 5 gün sonra taburcu oldum, istediğimi yiyebilmeye başladım. Fazla olan yağlarım gitti. Enerjimde, gücümde bir kayıp olmadı. Her şeyi yapabiliyorum. Korkmuyorum, kanseri yendim. Hastaneye ve hocama teşekkür ederim."""
28,6 soruda kolon kanseri,Sık görülen bir hastalık olan kolon kanseri erken teşhis sayesinde başarıyla tedavi edilebiliyor. Peki kolon kanseri hangi belirtilerle kendini ele veriyor? Korunmak mümkün mü?,Sağlık,https://www.trthaber.com/haber/saglik/6-soruda-kolon-kanseri-844351.html,"Tüm dünyada sık görülen kanserlerin başını akciğer ve meme kanseri çekiyor. Üçüncü sırada ise kolon kanseri yer alıyor. Dünya genelinde her yıl yaklaşık 2 milyon kişiye kolon kanseri teşhisi koyuluyor. Kanserle ilişkili ölümlerde ise 2’nci sırada yer alıyor. Kolon kanserinin 50 yaşından sonra görülme sıklığı daha fazla. Ancak günümüzde genç yaş gruplarında bu hastalığa yakalananların sayısında artış olduğu gözleniyor. Bu nedenle hastalığın erken teşhisi tedavi için hayati önem taşıyor. Peki kolon kanseri nasıl bir hastalık? Hangi belirtilerle seyrediyor? Kimler risk altında? Marmara Üniversitesi Pendik Eğitim ve Araştırma Hastanesi Tıbbi Onkoloji ve İç Hastalıkları Uzmanı Dr. Abdussamet Çelebi merak edilen soruları yanıtladı.   1. Kolon kanseri nedir? Kolon kanseri, ince bağırsaktan sonra gelen, kalın bağırsak olarak da bilinen kolonun iç yüzeyinde bulunan hücrelerin anormal ve kontrolsüz bir şekilde büyümesiyle başlayan bir hastalık. Kolonun içerisinde yer alan polip adı verilen küçük hücre kümelerinin oluşmasıyla meydana gelir. Bu polipler genellikle kanserli değildir fakat bazıları zamanla kolon kanserine dönüşebiliyor. 2. Hastalık hangi belirtilerle kendini ele veriyor? Karın ağrısı, dışkıda kan gelmesi, kansızlık-anemi, tuvalet alışkanlığında değişiklik, uzun süreli ishal ya da kabızlık atakları, dışkı şeklinde ve kıvamında değişiklik, kilo kaybı, iştahsızlık, mide bulantısı, gözlerde ve ciltte sararmanın yanı sıra yorgunluk ve halsizlik kolon kanserinin en sık belirtileri… 3. En fazla kimlerde görülüyor? Görülme sıklığı ve riski yaşla birlikte artıyor. Çoğunlukla 50 yaş üzeri kişilerde görülüyor. 60 yaşın üzerindeki hastaların kolon ve rektum kanserlerine yakalanma oranı, 40 yaş altındaki kişilere göre 10 kat daha fazla. Ailesinde daha önce kolorektal kanser görülen kişilerde gelişme riski ise daha yüksek. İltihabi bağırsak hastalıkları (ülseratif kolit ve crohn hastalığı) tanısı olanlarda belirli süre sonrasında risk daha da artıyor.   4. Beslenme alışkanlığının hastalığa etkisi ne? Beslenme alışkanlığı yönünden bakıldığında posasız gıda tüketimi, kabızlığı artırarak dışkının uzun süre bağırsak içinde kalmasına ve o bölgenin kanserleşerek kolon kanseri oluşmasına neden oluyor. Bu nedenle şarküteri ürünleri, salamuralar, tütsülenmiş etler, mangal türü yiyecekler, kızartmalar ve kabızlık yapan yiyecekler yönünden yoğun beslenenlerde görülme sıklığı artıyor. Yoğun sigara ve alkol kullanımı, obezite ve hareketsiz yaşam da buna eklenebilir. 5. Tedavide nasıl bir yol izleniyor? Kolon kanserinin tedavisine başlamadan evvel öncelikle evreleme yapılıyor. Kolon kanserinin 0’dan 4’e kadar toplamda 5 evresi var. En erken aşamasından evre 3’e kadar (Kanser çevre dokulara yayılmıştır ve bölgesel lenf bezlerinde ve diğer çevre dokularda kanser tutulumu vardır) tüm evrelerde amaç hastalıksız yaşam elde etmek. Bu evrelerde ilk tedavi cerrahi operasyon olmakla birlikte evresine ve risk durumuna göre kısa süreli korunma kemoterapisi uyguladığımız hastalar oluyor. Rektum kanserinde ayrıca radyoterapi de (ışın tedavisi) mevcut stratejilere dahil ediliyor. 4. Evrede ise (İlerlemiş son evredir, kanser uzak organlara en sık karaciğer ve akciğere metastaz yapar) tedavi stratejisinde öncelikli amacımız hastalığı kontrol altına almak, yaşam kalitesini artırmak (beslenememe ve ağrı gibi problemlere karşı hastanın şikayetlerini azaltmak) ve yaşam süresini uzatmak. Bu evrede şifa nadir görülüyor ve tedavide daha uzun süreli olarak kemoterapi ve akıllı ilaçlar olarak bilinen hedefe yönelik ilaçlar beraber kullanılıyor. Cerrahi operasyon ve radyoterapi bu evrede sadece belirli durumlarda multidisipliner tümör konseylerinde branş hekimlerinin ortak kararı ile hasta faydası tartışılarak nadiren uygulanıyor.   6. Kolon kanserinden korunmak için neler yapılmalı? Öncelikle sağlıklı beslenme alışkanlıkları edinilmeli. Hayvansal ürünler ve kırmızı et tüketimi sınırlandırılmalı, günlük lif alımı artırılmalı. İşlenmiş ve paketlenmiş gıdalardan uzak durulmalı. Sigara içilmemeli. Yoğun alkol kullanımından da kaçınmak gerekiyor. Tüm toksik ürünlerde olduğu gibi alkol de vücutta bir yere kadar tolere ediliyor. Aralıksız ve aşırı alkol tüketimi karaciğerin ve tüm sindirim sisteminin sağlığını olumsuz yönde etkiliyor. Stres yönetimi tüm hastalıklardan korunmak için öğrenilmesi gereken bir özellik. Yüksek stres vücut için yıkıcı etkilere sahip. Bireylerin ideal kiloda olması hemen her sağlık sorununa karşı vücudun direncini artırıyor. İdeal kilonun üzerinde ya da obez olmak; kansere ve diğer sindirim sisteminin hastalıklarına, kalp ve dolaşım sorunlarına, omurga hastalıkları ve diyabete neden oluyor. Düzenli olarak egzersiz yapmak vücudun direncinin artırılmasına ve kolon kanseri dahil birçok hastalığın önlenmesine katkı sağlıyor. En önemli uygulamalardan biri de tarama testlerini yaptırmak. Özellikle risk grubunda olanlar için bu önemli. 50 yaş üzerindekilerin şikayetleri olmasa da dışkıda kan ve kolonoskopi tetkiklerini yaptırmasını öneriyoruz.
 "
29,Bakan Koca: 4 yıl sonra 51 bin uzman hekim daha kadromuza katılacak,"Sağlık Bakanı Fahrettin Koca, ""Şu an uzman hekim sayımız Sağlık Bakanlığı hastanelerimizde 51 bin. Yapılan düzenleme sonucunda 4 yıl sonra 51 bin uzman hekim daha kadromuza katılacak. Uzman hekim sayısı 2 katına çıkacak. 4 yıl sonra geleceğimiz nokta, ülkemizin gelecek 30 yıllık uzman hekim ihtiyacını karşılayacak"" dedi.",Sağlık,https://www.trthaber.com/haber/saglik/bakan-koca-4-yil-sonra-51-bin-uzman-hekim-daha-kadromuza-katilacak-844250.html,"14 Mart Tıp Bayramı kapsamında Sağlık Bakanlığınca Haliç Kongre Merkezi'nde düzenlenen iftar programında konuşan Koca, Cumhurbaşkanı Recep Tayyip Erdoğan'ın hekimlerin yaşadığı zorlukları aşması için iradesiyle hep yanlarında olduğunu belirtti. Koca, Tıp Bayramı için 14 Mart'ın seçilmesinin 105 yıl önceki bir ""hekim vatanseverliği"" örneğine dayandığını söyleyerek, ""14 Mart 1919'da tıp öğrencileri, İstanbul'daki işgal kuvvetlerine karşı hürriyet bayrağı açmışlardı. 14 Mart hem modern tıp eğitiminin bizdeki başlangıcını hem de tıbbiyelilerin vatan ve hürriyet aşkını esas alır."" diye konuştu. ""14 Mart, ülkemizde tıbbın bugününe ve geleceğine tutulmuş alkıştır"" Kendileri için özel bir gün olan bu günün arka planında ""vatan"" ve ""modernlik"" kavramlarının bulunduğuna işaret eden Koca, ""Modernleşme sürecinde ülke olarak çeşitli sancılar yaşadık. Hekimlik alanı modernleşmesini en hızlı tamamlayan alanlar arasındaydı. Bu durumu, bugünün kıvanç verici gerçeğiyle bir arada düşünmeliyiz. Tıp bilimi ve hekimlikte bugün dünya ölçeğinde bir yetkinliğimiz var. 14 Mart bunların da kutlandığı bayramdır. 14 Mart, ülkemizde tıbbın bugününe ve geleceğine tutulmuş alkıştır. Hocalarımızı, hekimlerimizi tebrik ediyorum."" ifadelerini kullandı. Bakan Koca, hekimin hastaya şifa, devletine gurur veren kişi olduğunu dile getirdi. Toplum ve insan için böylesine kıymetli, kıymetinden ötürü hakkıyla ayrıcalıklı bir mesleğin mensuplarına karşı devletin de değerbilir olacağına vurgu yapan Koca, Cumhurbaşkanı Erdoğan'ın iradesi ve mutlak destekleriyle gerçekleşen ""Beyaz Reform""un tamamen bu yaklaşımın sonucu olduğunun altını çizdi. Koca, bu yıl bayramı pek çok sorunu çözmüş olarak kutladıklarını belirterek şöyle devam etti: ""Pek çok sorun çözülmekle kalmadı, soruna dönüş yolu da kapandı. Malpraktis davalarına karşı, dünyada bir örneği olmayacak şekilde hekim, yasanın güvencesi altındadır. İradeleri için Cumhurbaşkanı'mıza teşekkür ediyorum. Sağlıkta şiddete karşı alınan yasal, kati önlemler ve diğer çözüm bileşenleri için Sayın Cumhurbaşkanı'mıza ayrıca teşekkür ediyorum. Sağlıkta şiddeti terörle eş tutarak, en yüksek hassasiyeti gösterdiler. Özlük haklarında önemli iyileştirmeler yapıldı. Birçok sebebe bağlı olan yurt dışına gidişler artık çok az. Öte yandan, 10 binin üzerinde hekim 'Beyaz Reform'la özel sektörden kamuya döndü."" Tıpta uzmanlık sınavında yapılan düzenleme ile uzmanlık kontenjanlarına yüzde 100 yerleşme sağlandığını aktaran Koca, ""Şu an uzman hekim sayımız Sağlık Bakanlığı hastanelerimizde 51 bin. Yapılan düzenleme sonucunda 4 yıl sonra 51 bin uzman hekim daha kadromuza katılacak. Uzman hekim sayısı 2 katına çıkacak. 4 yıl sonra geleceğimiz nokta, ülkemizin gelecek 30 yıllık uzman hekim ihtiyacını karşılayacak."" dedi. Yapılan düzenlemeyle yan dal uzmanlık tercihlerinin yüzde 100 dolulukla neticelendiğini dile getiren Koca, yan dal uzmanlıkları konusunda da geleceğin güvence altına alındığını, bunların Cumhurbaşkanı Erdoğan'ın ""Sağlıkta Türkiye Yüzyılı"" vizyonunun eseri olduğunu kaydetti. Sırada sağlık eğitiminde yapılacak reformların bulunduğunu anlatan Koca, hekimlerin her meselesini tüm milletin meselesi kabul eden Cumhurbaşkanı Erdoğan'ın, iradesiyle bu yolu çizdiğini söyledi. Bakan Koca, son yılların en anlamlı Tıp Bayramı'nı kutladıklarını ve gelecek bayramların daha da güzel olması için kararlı olduğunu ifade etti."
30,Stres beyindeki 'zaman' algısını bozuyor,"Ankara Üniversitesinden bilim insanları, ""dopamin"" ve ""stres"" faktörlerinin beynin ""zaman"" algılama süreçlerinde bazı değişimler yarattığını ortaya koydu.",Sağlık,https://www.trthaber.com/haber/saglik/stres-beyindeki-zaman-algisini-bozuyor-844085.html,"Sonuçları uluslararası makaleyle duyurulacak araştırma bulgularına göre, stres, zaman algısı bakımından beynin yürütücü kontrolünü bozarken, dopamin düzeyi yüksek bireyler zamanı daha doğru algılıyor. Çalışmanın, zaman algısı bozukluğuna neden olan depresyon, şizofreni ve parkinson gibi hastalıkların gizeminin anlaşılmasında, tanı ve tedavilerinin izlenmesinde yeni ufuklar açması bekleniyor. Nörobilim ve Nöroteknoloji Ortak Uygulama ve Araştırma Merkezi (NÖROM) İnsan Nörogörüntüleme Laboratuvarı sorumlusu Ankara Üniversitesi Tıp Fakültesi Fizyoloji Anabilim Dalı Öğretim Üyesi Prof. Dr. Metehan Çiçek, TÜBİTAK destekli ""Sosyal Stresin Zaman Algısı Üzerine Etkisi: Epigenetik ve Beyin Görüntüleme Çalışması"" başlıklı bilimsel projenin sonuçlarına ilişkin açıklamalarda bulundu. ABD'de çeşitli üniversitelerde sinir bilim üzerine yaptığı çalışmaların ardından Türkiye'ye dönen ve yaklaşık 30 yıldır beynin üst düzey işlevlerinin nasıl gerçekleştiğiyle ilgili çalışmalar yapan Çiçek, bu çalışmalarında beyin görüntüleme yöntemlerini kullandığını anlattı. Çiçek, son araştırmasına ilişkin, ""Öteden beri şunu merak ederdim; geçirdiğim bir kaza sırasında saniyeler sanki dakikalar gibi geçti, zaman bir türlü geçmedi. Acaba bu sürede beynimde ne oluşmuştu? Yani stres altındayken ya da duygusal yoğunluğu olan dönemlerde zaman neden yavaş geçiyordu? İşte bu soruyu merak ettiğimden çalışmalara başladım."" diye konuştu. Bu konunun iki doktora öğrencisinin tezinde yer aldığını aktaran Çiçek, bunlardan ilkinde sosyal stresin zaman algısı üzerindeki etkisini araştırdıklarını söyledi. TÜBİTAK destekli yürüttükleri çalışmalarında etik kurul onayı alınmış iki deney yaptıklarını belirten Çiçek, şöyle devam etti: ""İlk deneyde manyetik rezonans (MR) görüntüleme tekniği altında 45 sağlıklı yetişkine sosyal stres yaratan, 'başarısızlık' duygusu veren görüntüler izlettirdik. Bu durumda beyinlerinin görüntülemesini yaptık. Gördük ki sosyal stres, zaman algısında değişikliklere neden oluyor. Deney sonuçları, normal şartlarda bireylerin zamanı olduğundan daha hızlı geçiyormuş gibi algıladığını, ancak stres altında zamanı doğruya yakın algılamalarının bir yavaş çekim etkisi oluşturduğunu gösterdi. Yani beyindeki bazı bölgeler, zaman algısı görevi yaparken stresle karşılaşırsanız aktivitesini kaybediyor. Stres, zaman algısı bakımından beynin yürütücü kontrolünü bozuyor. Beyin stres anında, zamanı istemeden de olsa adeta yavaş çekime alıyor yani ve hayat kurtarabilecek kararları almak için sanki zaman penceresi genişliyor."" Depresyon hastalarındaki etkisi Çiçek, yine aynı çalışmanın ikinci deneyinde 44 sağlıklı bireyin tükürük örneklerinden DNA metilasyonu incelemesi yaptıklarını ifade ederek, ""Bu inceleme sonucunda beyinlerinde dopamin düzeyi yüksek bireylerin zamanı daha doğru algıladığı gösterildi. Yani stres hallerinde dopamin seviyesi yükseliyor ve beyin zamanı daha doğru algılıyor"" dedi. Dopaminin aslında ödülle ilişkili olduğuna işaret eden Çiçek, ""Örneğin yemek yediğimizde, takımımız bir maç kazandığında dopamin sistemi aktive oluyor. Farklı bireylerde zaman algısı niye farklı? Bu dopamin seviyesi yani ödül sistemiyle ilgili. Öte yandan beyin dopamin düzeyleri yüksek olan bireylerin zaman algısı görevi sırasında beyin aktivasyonlarının adeta daha verimli hale geldiği görüldü. Bu bulgu da stres altında zamanın daha yavaş geçtiğini hissetmemizi açıklayabilir. "" açıklamasında bulundu. Prof. Dr. Metehan Çiçek, araştırma sonuçlarının nerede kullanılacağına ilişkin soruyu yanıtlarken şunları kaydetti: ""Daha önceki araştırma sonuçlarımızla birleştirirsek zaman algısı depresyon hastalarında bozuluyor. Zaten depresyon hastaları ödülden fayda sağlamıyorlar, hiçbir şey onları mutlu etmiyor. Yani dopamin sisteminde bir sorun var. Dolayısıyla dopamin sisteminde sorun olan durumlarda zaman algısının bozulması daha mantıklı geliyor. İki çalışmadan elde edilen sonuçlarla, insanda stres altında zamanın neden farklı algılandığını açıkladık. Araştırma bulgularının, zaman algısı bozukluğuna neden olan parkinson, şizofreni gibi hastalıkların gizeminin anlaşılmasında tanı ve tedavilerinin izlenmesinde yeni ufuklar açmasını bekliyoruz. Sonuçlar, özellikle depresyon hastalarındaki zaman algısı bozukluğunun nedenini anlamak açısından da yararlı olacak."" Çalışma sonuçlarının Dr. Güvem Gümüş Akay tarafından fizyoloji ve Dr. Gözde Vatansever tarafından sinirbilim doktora tezleri olarak yazıldığını aktaran Çiçek, ayrıca bilimsel dergiye gönderilmek üzere uluslararası makalelerinin hazırlık aşamasında olduğunu sözlerine ekledi."
31,Bakan Koca: Yan dal uzmanlığıyla ilgili düzenlemeler yapıldı,"Sağlık Bakanı Fahrettin Koca, ""Yan dal uzmanlığı ile ilgili yüzde 50'ye yakın başvurularda boş olan alanlarımız söz konusuydu. Bununla ilgili birtakım düzenlemeler yapıldı. Kanun maddesi Meclisten geçti."" dedi.",Sağlık,https://www.trthaber.com/haber/saglik/bakan-koca-yan-dal-uzmanligiyla-ilgili-duzenlemeler-yapildi-843999.html,"Çeşitli temaslarda bulunmak üzere Bolu'ya gelen Bakan Koca, esnafı ziyaret etti, vatandaşlarla selamlaştı. Dükkanları gezerek esnafla fotoğraf çektiren Koca, yerel seçimlerde AK Parti Bolu Belediye Başkan adayı Muhammed Emin Demirkol için destek istedi. Ardından Hükümet Meydanı'nda bulunan AK Nokta'ya giden Koca, çalışmalarla ilgili bilgi aldı. Temasları kapsamında Valiliği ziyaret eden Koca, şeref defterini imzaladıktan sonra Vali Erkan Kılıç ile makamında görüştü. Daha sonra Bolu İzzet Baysal Devlet Hastanesi'ni ziyaret eden Koca, hastane personeliyle fotoğraf çektirdi. Bakan Koca, gazetecilere, Bolu'da bir 340 yataklı eğitim ve araştırma hastanesinin bulunduğunu belirterek, şöyle konuştu: ""Ama giderek eskidiğini de biliyoruz. Bolu'nun ihtiyaçlarının da daha da arttığını biliyoruz. Bu çerçevede inşaatı devam eden 250 yataklı Fizik Tedavi Hastanemiz şu an yüzde 30 seviyesinde. Bir diğer hastanemiz ise Kadın Doğum ve Çocuk Hastanesi. Bununla ilgili de haftaya, ayın 20'sinde ihalesi yapılmış olacak. 47 bin metrekarelik kapalı alanlı Kadın Doğum ve Çocuk Hastanesi var. Fizik Tedavi Hastanesi de 64 bin metrekare kapalı alanlı, büyük bir hastane."" Koca, Bolu'da talebin artmasıyla yatak kapasitesinin daha da artırılması gerektiğini bildiklerini dile getirerek, ""Bu çerçevede eski devlet hastanesinin olduğu yere 150 yataklı Ruh ve Sinir Hastanesi ile birlikte ilave 600 yataklı şehir hastanesi konseptinde bir hastane çalışmamız var. Dolayısıyla o durumda 1000 yatağın üzerinde olabilecek, eğitim ve araştırma hastanesi fonksiyonuyla hizmet verecek bir hastaneye sahip olmuş olacağız. Bunu geciktirmeden hızla yapmak istiyoruz."" ifadelerini kullandı. ""Yan dal uzmanlığıyla ilgili düzenlemeler yapıldı"" Yan dal uzmanlığı konusuna değinen Koca, sözlerini şöyle sürdürdü: ""Yan dal uzmanlığı ile ilgili yüzde 50'ye yakın başvurularda boş olan alanlarımız söz konusuydu. Bununla ilgili birtakım düzenlemeler yapıldı. Kanun maddesi Meclisten geçti. Özellikle tavan ücrette bir artış söz konusu oldu. İlave olarak bir taban ilavesi yapılmış oldu. Bunun dışında önümüzdeki dönemde Meclis açıldıktan sonra sağlık paketinin içerisinde düşündüğümüz, öneri olarak düşündüğümüz bir durum daha var. Özellikle yan dal uzmanlığıyla ilgili mecburi hizmet çok gündeme getirilir. Mecburi hizmete; uzmanlıktan sonra imtihana girebiliyorsunuz. Ama mecburi hizmetin yarısını tamamlamadıkça başlamıyorsunuz yan dal uzmanlığına. Biz, mezun olduktan sonra imtihanı kazanan, yan dal uzmanlık sınavını kazanan arkadaşlarımızın mecburi hizmetin yarısını tamamlamayı beklemeden başlayabilecekleri şekilde bir düzenlemeyi yakında getirmiş oluyoruz."" Koca, bu düzenlemenin önemli olduğunu düşündüğünü dile getirerek, ""Pratisyenken nasıl uzmanlık sınavını kazandığınızda başlıyorsanız ve devamındaki mecburi hizmetten sorumlu değilseniz benzer şekilde uzmanlık sonrası da kazandığınız yan dal uzmanlığında mecburi hizmetin devamından sorumlu olmayıp hemen başlama imkanı verilmiş olacak. Bu son derece önemli olacak. Yan dal uzmanlığına, zaten şu an yapılan düzenlemeyle iki hafta önceki imtihanda yüzde 100 doluluk söz konusu oldu. Bu düzenlemeyle özellikle mecburi hizmet beklentisinin de önemli oranda, yan dal uzmanlığına tercihi daha da artıracağını düşünüyorum."" diye konuştu. ""Bolu PET-CT'ye kavuşacak"" Konuşmasının ardından AK Parti Bolu Belediye Başkan adayı Muhammed Emin Demirkol ile sohbet eden Bakan Koca, Bolu'nun PET-CT ihtiyacının olduğunu belirterek, ""Nüfusa bakıldığında aslında ihtiyaç yok gibi görünüyor. Ama Düzce dahil olmak üzere birçok hasta Bolu'ya geldiği için Bolu'ya PET-CT'yi planlıyoruz. Muhtemelen birkaç ay içerisinde PET-CT'yi de doğrusu hizmet alımıyla değil, kendi imkanlarımızla alımı daha çok önceliklemek istiyorum, satın alma süreçlerini hızla başlatmış olacağız. Bolu PET-CT'ye kavuşacak inşallah."" diye konuştu."
32,Anevrizmada genetik yatkınlığa dikkat,"Ani başlayan dayanılmaz şiddette baş ağrısıyla kendini ele veren anevrizma, henüz patlamadan tespiti durumunda başarıyla tedavi ediliyor. Ailesinde anevrizma öyküsü olanların ise takip altında olması hayati önem taşıyor.",Sağlık,https://www.trthaber.com/haber/saglik/anevrizmada-genetik-yatkinliga-dikkat-843517.html,"Beyin en hayati organlardan biri… Bu da beyindeki her rahatsızlığın ciddiye alınması gerektiği anlamına geliyor. Halk arasında ""baloncuk"" olarak bilinen anevrizma da onlardan biri. Beyin kanamasına sebep olan anevrizma, sakatlıklara, hatta ölüme varan sonuçlar doğuruyor. Erken müdahale ise bu hastalıkta çok daha fazla önem taşıyor. Üstelik genellikle spesifik bir belirti vermediği için önceden anlaşılması mümkün olmuyor. Peki anevrizma neden kaynaklanıyor? Nasıl müdahale ediliyor? Risk faktörleri neler? Sağlık Bilimleri Üniversitesi Fatih Sultan Mehmet Eğitim ve Araştırma Hastanesi Nöroloji Kliniği Eğitim ve İdari Sorumlusu olan Prof. Dr. Eren Gözke’yle merak edilen sorulara yanıt aradık.   Genetik yatkınlık en önemli neden Anevrizmanın aslında damar cidarının (iç çeperi) bir hastalığı olduğunu söyleyen Prof. Dr. Gözke, “Damarın bazı bölgelerinde damar cidarının düzensizleşmesi, balonlaşması ve incelmesi sonucu oluşuyor” diyor. Neden kaynaklandığı hala tam olarak bilinemese de genetik yatkınlığın en büyük sebep olduğunu belirten Prof. Dr. Gözke, diğer risk faktörlerini şöyle açıklıyor: “Eğer çocukluktan bu yana gelen bir zemin varsa, yaş ilerledikçe ya da başta hipertansiyon olmak üzere diğer ek hastalıklara bağlı olarak biraz daha büyümesi söz konusu.” Peki anevrizma ya da bilinen adıyla baloncuk ne kadar büyüklüğe ulaşıyor ve patlamasına neler sebep oluyor? Soruyu, “Bu baloncuklar genellikle bir-iki milimetreden iki-üç santimetreye kadar; nadiren daha da büyük boyutlara da ulaşabiliyor” diye yanıtlayan Prof. Dr. Gözke, şöyle devam ediyor: “Normal damarın belli bir kalınlığı var ve hiçbir şekilde direkt olarak patlama olması mümkün değil. Ancak nasıl bir balonu şişirdikçe daha da incelir ve patlarsa aynı durum söz konusu. Günün birinde patlayabiliyor. Tabii birçok kez sessiz de kalabiliyor. Genellikle anevrizma rastlanma oranı yüzde iki-üç diyebiliriz.”   Tesadüfen saptanabiliyor ""Anevrizma bazen başka bir hastalığın tetkiki sayesinde tesadüfen saptanabiliyor. İşte o zaman işi şansa bırakmadan olası bir kanamaya karşı hemen müdahale etmek gerekiyor"" diyen Prof. Dr. Gözke, “Saptadığınız zaman kanama riski oldukça yüksektir. Bulunduğu yere göre çok tehlike de taşıyabilir. Çünkü subaraknoid kanama dediğimiz; özellikle beyin zarları arasında ciddi kanamalara neden olabilir. Onun için saptanırsa tedavi edilmeli” ifadesini kullanıyor. Anevrizma tomografi ya da MR’larda tespit edilebiliyor. Bu noktada anjiyo yöntemlerine de başvurulabiliyor. Peki anevrizma tespit edildikten sonra tedavisi için nasıl bir yol izleniyor? Yanıtını yine Prof. Dr. Gözke’den öğreniyoruz: “Sadece anjiyo yapar gibi kataterle girilip anevrizma damar içinden yapılan işlemlerle devre dışı bırakılıyor ya da ortadan kalkmasa bile sorun olmayacak hale getiriliyor. Bazen ise direkt cerrahi işlem gerekebiliyor. Beyin cerrahları anevrizmayı açık ameliyatla kaldırabiliyorlar.”   Spesifik bir belirtisi yok Anevrizma pek belirti vermiyor. Bazı insanlarda büyüdükçe baş ağrısına neden olabiliyor. Bu da pek çok hastalıkta görüldüğü için ilk etapta akla anevrizmayı getirmiyor. Ancak bu noktada Prof. Dr. Gözke, önemli bir detaya dikkat çekiyor: “Her baş ağrısından şüphelenmeye gerek yok elbette. Ancak ailede bir anevrizma öyküsü varsa, genetik bir zemin olabileceğini düşünmek lazım. Mesela bazı bağ dokusu hastalıkları var. Bu hastalıklar damarın iç çeperini bozabiliyor. Genetik bir eğilim varsa yaş ilerledikçe, özellikle tansiyon gibi başka hastalıkların da etkisiyle balonlaşma başlayabiliyor. Ve günün birinde ani bir eforla ya da basit bir travmayla, hatta tansiyon yükseldiği zaman bile kanayabiliyor.” Ölüme sebep olabiliyor Anevrizma patladıktan sonra ortaya çıkan ilk belirti çok şiddetli baş ağrısı... Buna kusma, kuvvet kaybı ve bilinç bozukluğu da eşlik edebiliyor. Prof. Dr. Gözke, anevrizma patlamasının ölüme kadar giden bir tablo oluşturabildiğinin altını çizerek şöyle devam ediyor: “Hastanın durumu kanamanın yoğunluğuna göre değişiyor. Anevrizma girişimsel işlemlerle, gerekirse de açık operasyonla yok ediliyor. Artık damar içi işlemler yapıldığı için açık operasyon eskiye göre daha az yapılıyor. Öncelikle kanama durduruluyor. Ancak kanamanın yayıldığı alandaki etkileri bir süre sürüyor. Çok yoğun kanama olduğu zaman hastaların yüzde yirmisi kaybedilebiliyor. Ancak kanama durdurulduğunda yavaş yavaş kan, o bölgeden elimine oluyor. Belki ufak tefek izler kalabiliyor ya da hiç kalmıyor.” Önlemek mümkün mü? Bir kere anevrizma geçiren birinde uzun vadede tekrar görülme riski bulunabiliyor. Aynı yerde değil ama başka bölgelerde bu duruma rastlanabiliyor. Bunun için hastaların belirli periyotlarla izlenmesi gerekiyor. Anevrizmayla ilgili akıllara gelen bir başka soru ise önlemenin mümkün olup olmadığı… “Genetik yatkınlık varsa mümkün değil” diyor Prof. Dr. Gözke ve sözlerini sürdürüyor: “Hastanın hipertansiyonu ya da sistemik başka bir hastalığı yoksa, düzgün bir yaşam tarzı varsa, alkol, sigara kullanmıyorsa ihtimal azalacaktır. Yaşla beraber risk artıyor genelde ama önlem alınırsa ihtimal azalır. Ancak ailesinde anevrizma öyküsü olanların özellikle takiplerini yaptırması ve dikkat etmesinde fayda var.”"
33,"Kilo aldığını sandı, karnından 5 kilogram kitle çıktı","Uzun süredir karın ağrısı şikayeti bulunan 38 yaşındaki Azize Bayraktar'ın karnından yaklaşık 5 kilogram ağırlığında, 40 santimetre uzunluğundaki miyom (rahim içinde gelişen iyi huylu tümör) çıkarıldı.",Sağlık,https://www.trthaber.com/haber/saglik/kilo-aldigini-sandi-karnindan-5-kilogram-kitle-cikti-843294.html,"Kırıkkale'de yaşayan ve rahatsızlığı nedeniyle bir süre önce kadın doğum uzmanı Prof. Dr. Yavuz Şimşek'e başvuran Bayraktar'ın ultrason ve MR sonuçlarında rahim kaynaklı büyük bir kitle saptandı. Ankara'da özel bir hastanede 6 gün önce yapılan operasyonla Bayraktar'ın rahim ve yumurtalıkları korunarak kitle çıkarıldı. Prof. Dr. Yavuz Şimşek, Kırıkkale'deki muayenehanesinde hastanın çok büyük kitlenin neden olduğu karın ağrısı ve şişkinlik şikayetiyle kendisine başvurduğunu söyledi. Bunların müphem (belirsiz) şikayetler olduğunu ve kadınların genelde önemsemediklerini anlatan Şimşek, şöyle konuştu: ""Kilo aldığını ve ödem olduğunu zannediyor. Azize hanımın bizim muayene ve ultrasonlarımızda rahimden kaynaklı ölçümleri alınamayacak kadar büyük, kasık bölgesinden mideye kadar uzanan devasa bir kitle gördük. Hastamıza derhal ameliyat önerdik ve 2 Mart'ta operasyonu gerçekleştirdik. Zor bir ameliyat oldu. Hastamızın çocuk istemi de vardı. Tüm çevre dokulardan, 12 parmak bağırsağına kadar yukarıda yapışıklıklar vardı. Çevre organlara zarar vermeden, rahmi de koruyarak 2 saatte ameliyatı tamamladık."" ""İyi huylu da olsa bu kitleler doğurganlığı tehdit ediyor"" Şimşek, hastanın ameliyatın ardından günlük hayatına hızlıca döndüğünü belirterek, 8 Mart Dünya Kadınlar Günü'nde hastanın kontrolünü yaptıklarını dile getirdi. Patoloji sonucunda da kötü bir sonuç çıkmadığını anlatan Şimşek, şöyle devam etti: ""İyi huylu miyom' dediğimiz bir yapı çıktı. İyi huylu da olsa bu kitleler doğurganlığı tehdit ediyor. Geç kalındığında ve deneyimli ellerde ameliyata alınmadığında iş rahim ve yumurtalıkların alınmasına kadar gidebiliyor. O yüzden kadınların müphem karın ağrısı, karın şişkinliği gibi şikayetlerini önemsemesi lazım ve mutlaka bir jinekoloğa görünmesi gerekir. Müdahaleler zamanında yapılsa hastanın ve bizim açımızdan daha rahat yapılabilecek ameliyat zora dönüşüyor. Çıkardığımız kitle, 40 santimetre uzunluğunda ve 4 bin 920 gram ağırlığındaydı."" ""İleride inşallah anne olmak istiyorum"" Hasta Azize Bayraktar da karın şişliği ve ağrısının artması üzerine Yavuz Şimşek'e başvurduğunu ifade etti. Şimşek'in tanısıyla karnında kocaman bir kitle olduğunu öğrendiğini anlatan Bayraktar, 12 yıldır bu ağrıyla yaşadığını belirterek, ""Çok korkuyordum ama hocama güvendim. Doğum günümde çok önemli bir ameliyat geçirdim. Bugün ayaktayım, yumurtalıklarım korundu. Ayrıca hocam 8 Mart Dünya Kadınlar Günü'nde güzel bir haber verdi. Patoloji sonucum temiz çıktı, kendimi çok iyi hissediyorum. Günlük hayatıma çok hızlı döndüm, zorluk yaşamadım. İleride inşallah anne olmak istiyorum."" diye konuştu."
34,"Sağlık Bakanlığı, 5 yıllık yeni yol haritasında ""toplum sağlığına"" odaklanacak","Sağlık Bakanlığı, yeni 5 yıllık yol haritasıyla sağlıklı yaşam bilinci ve alışkanlıklarının teşvik edilmesi, obezite ve bağımlılıkla mücadele, yaşlılar ve özel gereksinimli bireyler için hizmetlerin geliştirilmesi ile tedavi hizmetlerinin güçlendirilmesine yönelik çalışmalar yürütecek.",Sağlık,https://www.trthaber.com/haber/saglik/saglik-bakanligi-5-yillik-yeni-yol-haritasinda-toplum-sagligina-odaklanacak-843094.html,"Sağlık Bakanlığı'nın 2024-2028 yıllarını kapsayan Stratejik Planı yayımladı. 5 temel amaç, 40 hedef, 194 performans göstergesi ve 214 stratejiden oluşan planda, sağlıklı yaşam hakkının korunmasından tedavi hizmetlerinin güçlendirilmesine, obezite ve bağımlılıkla mücadeleden özel gereksinimli bireyler ve yaşlılara yönelik hizmetlere uzanan birçok başlık yer alıyor. Sağlıklı yaşamı teşvik ederek sağlıklı yaşam bilinci ve alışkanlıklarının kazanılmasını sağlamanın ilk amaç olarak belirlendiği plan kapsamında çocuklar ve yetişkinlerde obezitenin azaltılmasına yönelik çalışmalar yapılacak. Halk Sağlığı Genel Müdürlüğünün verilerine göre, ilkokul çağındaki çocuklarda yüzde 11,4, 15 yaş üzeri nüfusta ise yüzde 29,1 düzeyinde olduğu öngörülen obezite yaygınlığının 5 yılda kademeli azaltılması için toplumsal bilgilendirme faaliyetleri gerçekleştirilecek.    Yüksek şeker ve tuz içeren ürünlerin reklamlarına düzenleme Bu kapsamda, gıda etiketlerinin tüketiciler tarafından daha anlaşılabilir olması amacıyla ilgili paydaşlarla yeni mevzuat düzenlemelerine ilişkin çalışmalar yapılacak. Ambalajlı ürünlerin reformülasyonunda tuz oranının azaltılması, trans yağ, yüksek şeker ve tuz içeren ürünlerin tüketimlerinin düşürülmesi ve bu nitelikteki besinlerin reklamlarına yönelik düzenleme de çalışmalar arasında yer alacak. Çocuklar, sağlıklı beslenme konusunda bilinçlendirilecek Bakanlık, Milli Eğitim Bakanlığı, yerel yönetimler ve sivil toplum kuruluşlarıyla çocukların sağlıklı beslenme konusunda bilinçlendirilmesine yönelik müfredat ve mevzuat iyileştirme uygulamalarını yürütecek. Hareketli hayat alışkanlıklarının yaygınlaştırılması için toplumun her kesimi tarafından kolay ulaşılabilir, ücretsiz yeşil alanların, fiziksel aktiviteyi teşvik eden uygulamaların artırılması yönünde iş birlikleri yapılacak. Toplumun yüzde 45'i yeterli ve mükemmel düzeyde sağlık okuryazarı Bakanlığın ülke genelinde 15 bin 430 hanede yüz yüze görüşmelerle gerçekleştirdiği ""Türkiye Sağlık Okuryazarlığı Düzeyi Araştırması-2023""ün bazı ön sonuçları da stratejik plana yansıdı. Buna göre, hastalıklardan korunma, tedavi ve hizmetler, sağlık bilgisini değerlendirme gibi konularda sağlık okuryazarlığı yeterli ve mükemmel olanların oranı yüzde 45,4 olarak belirlendi. Sağlık okuryazarlığı oranını 2028'e kadar yüzde 52 düzeyine çıkarmayı hedefleyen Bakanlık, sağlık bilgisine erişimde Bakanlığın bilgi kaynaklarının yaygın kullanılmasını, sağlık hizmetlerinin doğru kullanımına ilişkin farkındalığın artırılmasını ve dijital sağlık okuryazarlığının geliştirilmesini teşvik edecek. Bağımlılıkla mücadelede risk haritaları oluşturulacak Tütün bağımlılığına yönelik tedavi, danışmanlık hizmetleri geliştirilerek devam edecekken, bağımlılık yapıcı madde kullanımının zararları konusunda diğer kurumlarla iş birliği halinde eğitim ve farkındalık çalışmaları yapılacak. Bölge, yaş, cinsiyet, meslek gibi sosyo-demografik özelliklere göre toplumda bağımlılık yapıcı madde kullanımı sıklığı ve risk düzeyini tespit edecek olan Bakanlık, belirlenen risk haritalarına göre yeni müdahale programları geliştirecek. AMATEM ve ÇEMATEM'lerin, BAHAR merkezlerinin sayısı ülke genelinde artırılacakken, Toplum Ruh Sağlığı Merkezleri yaygınlaştırılarak ağır psikotik hastaların tedavi ve rehabilitasyon hizmetine kolay ulaşımı sağlanacak. Birinci basamak sağlık hizmetlerinin kapsamı genişletilecek Bakanlık, aile hekimliği sistemini destekleyerek birinci basamak sağlık hizmetlerinin kapsamını genişletecek. Bu kapsamda, 2022 itibarıyla 27 bin 762 olan aile hekimliği birimlerinin sayısının 36 bin 383'e, Sağlıklı Hayat Merkezi sayısının da 261'den 850'ye çıkartılması, Aile hekimliği birimi başına düşen nüfusun ise 3 bin 40'dan, 2 bin 500'e düşürülmesi hedefleniyor. 2023 itibarıyla yüzde 48 olan birinci basamak sağlık kuruluşlarında yapılan muayenenin toplam muayene içerisindeki oranın 2028'e kadar yüzde 53'e çıkartılması öngörülüyor. MHRS randevusuyla muayene oranı yüzde 60'a çıkarılacak Merkezi Hekim Randevu Sistemi (MHRS) üzerinden yapılan randevulu hasta muayene sayısı da yüzde 48'den yüzde 60'a yükseltilecek. Zihinsel özel gereksinimi olan çocuk ve gençlere yönelik Çok Disiplinli Çocuk ve Genç Ruh Sağlığı Merkezleri (ÇÖZGEM) ülke genelinde yaygınlaştırılacak, pilot illerde başlatılan Aile Diş Hekimliği uygulaması 5 yılda tüm nüfusu kapsayacak şekilde 81 ilde hayata geçirilecek. Bu kapsamda, Aile Diş Hekimliği birim sayısı 8 bin 500'e yükseltilecek. Türkiye'de ilk kez 80 yaş ve üstü kişilerin kendilerinden sorumlu hekime emanet edildiği Sağlıklı Yaş Alma Merkezlerinin (YAŞAM) sayısı da 474'ten 990'a çıkarılacak. Her 100 bin kişiye düşen hekim sayısı artacak Bakanlık, 100 bin kişiye düşen hekim sayısını 228'den 315'e, 100 bin kişiye düşen hemşire ve ebe sayısını ise 356'dan 500'e, yüzde 80 olan nitelikli yatak sayısını da 2028'de yüzde 90'a çıkarmayı hedefliyor. Kanser taramalarının, hipertansiyon gibi rahatsızlıklara karşı risk değerlendirmelerinin daha fazla kişiye ulaşması sağlanacak. Hastanelerde, normal doğuma yönelik bilinçlendirme ve özendirme faaliyetleri yaygınlaştırılacak, doğum merkezi planlamaları ve sevk süreçleri ihtiyaca yönelik tasarlanacak ve standart şekilde uygulanacak, gebe okullarının ve bundan yararlanan anne adaylarının sayısı bilgilendirici faaliyetlerle yükseltilecek. Prematüre ve düşük doğum ağırlıklı doğumlar ile doğumsal anomalilerin azaltılması, prematüre bebek bakımının iyileştirilmesine yönelik tedbirler artırılacak. Yenidoğan ve evlilik öncesi tarama programlarında taranan hastalık sayısının artırılmasına yönelik çalışmalar yürütülecek. Bulaşıcı ve salgın hastalıklarla mücadele Bulaşıcı ve salgın hastalıklarla mücadele çalışmaları kapsamında, aşı tereddüdü olan kişilerin tespiti ve gerekli iş ve işlemlerin yapılabilmesi için bilişim altyapısı hazırlanacak. Bulaşıcı hastalıkların ihbarı ve bildirim sistemi geliştirilecek, bulaşıcı hastalıklarla mücadelede nitelikli insan gücü artırılacak. Olası pandemiler de dahil olmak üzere bulaşıcı hastalıklar konusunda güncel teknoloji ve yapay zeka desteği ile sürveyans sistemleri geliştirilerek salgınlara hazırlıklı olma kapasitesi güçlendirilecek. Ulusal hasta güvenliği eylem planı hazırlanarak hasta güvenliği ağı kurulacak. Sağlık Vadisi projesi hayata geçirilecek Plan kapsamında, yerli ve milli sağlık teknolojilerinin merkezi olacak Sağlık Vadisi projesi hayata geçirilecek. Akılcı ilaç kullanımı konusunda yapılan izleme ve değerlendirme çalışmaları güçlendirilecek, hekimlerin akılcı ilaç kullanımına ilişkin desteklenmesi ve denetimi amacıyla karar destek sistemi kurulacak. Hıfzıssıhha Türkiye Aşı ve Biyoteknolojik Ürün Araştırma ve Üretim Merkezi'nin faaliyete geçirilmesiyle Ulusal Bağışıklama Programındaki aşıların yüzde 86'sı burada üretilecek.   Grafik: Hafize Yurt Ateş"
35,Türkiye'de 5 binden fazla kök hücre nakli yapıldı,"Türk Hematoloji Derneği İkinci Başkanı Prof. Dr. Şule Ünal Cangül, Türkiye'de geçen yıl 5 binden fazla kök hücre naklinin yapıldığını açıkladı.",Sağlık,https://www.trthaber.com/haber/saglik/turkiyede-5-binden-fazla-kok-hucre-nakli-yapildi-843039.html,"Prof. Dr. Cangül, Türk Hematoloji Derneğince Antalya'da yapılan 16. Ulusal Kemik İliği Transplantasyonu ve Hücresel Tedaviler Kongresi kapsamında düzenlenen basın toplantısında, Türkiye'de kök hücre naklinin arttığını belirtti. Türkiye'nin bu anlamda önemli bir ilerleme kaydettiğini aktaran Prof. Dr. Cangül, 2000'li yılların başında 10 merkezde sadece 100 kök hücre naklinin gerçekleştirilebildiğine dikkati çekti. Sağlık Bakanlığının 2023 yılı verilerine göre 147 kemik iliği nakli merkezinin bulunduğu bilgisini veren Cangül, ""2023'te yaklaşık 5 bini aşan kök hücre nakli uygulandı. Türkiye'de 10 milyon kişi başına düşen kök hücre nakli sayısı yılda 500 düzeyini aştı ve Avrupa Birliği ülkelerinin düzeyine ulaştı."" dedi. Türk Hematoloji Derneği Yönetim Kurulu Üyesi Prof. Dr. Ali İrfan Emre Tekgündüz de hematopoetik kök hücre naklinin başta kan kanserleri, bağışıklık sistemi hastalıkları, kemik iliği yetmezlikleri ve bazı doğumsal metabolizma hastalıkları olmak üzere çeşitli hastalıklarının tedavisinde kullanılan, tam şifa sağlama potansiyeli olan önemli bir tedavi yöntemi olduğunu vurguladı. CAR-T hücre tedavisi hematolojik kanserlerde başarı gösteriyor Türk Hematoloji Derneği Araştırma Sekreteri Prof. Dr. Selami Koçak Toprak ise son 20 yıldaki gelişmelerin kanser tedavisinde vücudun bağışıklık sisteminin etkin şekilde kullanılabileceğini gösterdiğini belirtti. Toprak, CAR-T hücre tedavisinin akut lenfoblastik lösemi, lenfoma, multiple myeloma gibi hematolojik kanserlerin tedavi yaklaşımlarında büyük başarılar gösterdiğini kaydetti. Toprak, mevcut tedavi yöntemlerinin tüketildiği ve yaşam beklentisinin çok kısa olduğu bilinen yüksek riskli hastalarda elde edilen başarılı sonuçların gelecekte bu yaklaşımın erken dönemde kullanılması halinde tedavi şansının yükseleceğine işaret ettiğini vurguladı. Toplantıya ayrıca Türk Hematoloji Derneği Başkanı Prof. Dr. Muhlis Cem Ar da katıldı."
36,Bakan Koca'dan Beykoz'a 800 yataklı hastane müjdesi,"Sağlık Bakanı Fahrettin Koca, Beykoz'a şehir hastanesi konseptinde bir hastane yapılacağı müjdesini verdi. Koca, ""Bu yer 500 yataklı ama her odası tek yataklı olarak planlandı. Bunun dışında 219 yoğun bakımı olan bir yer. Yani toplamda muhtemelen 800 yataklı bir hastane olarak fonksiyon verecek"" dedi.",Sağlık,https://www.trthaber.com/haber/saglik/bakan-kocadan-beykoza-800-yatakli-hastane-mujdesi-842954.html,"Sağlık Bakanı Fahrettin Koca, Beykoz'daki Rüzgarlıbahçe Camisi'nde kıldığı cuma namazının ardından avlusundaki çay ocağında vatandaşlarla bir araya gelerek sohbet etti. Koca, burada yaptığı konuşmada, 2 hafta önce Meclis'ten hastanelerde koordinasyon kurulu kurulacağına dair kanunun geçtiğini anımsatarak, ""Başhekimle birlikte hastaneyi yönetecek olan bir yönetim kurulu olsun istiyoruz. Bu yönetim kurulu etkili bir kurul olarak faaliyet göstersin istiyoruz"" diye konuştu. Hastaları memnun eden hastanelere ve çalışanlara teşvik verilecek Koca, hastanelerin, verimlilik, Merkezi Hekim Randevu Sistemi (MHRS), ameliyat randevuları, MR, tomografi, ultrason ve benzeri işlemlerde yaşanabilecek sorunlar, hastaların hastanelerden memnuniyeti gibi belirlenen kriterlere göre koordinasyon kurulu içinde hizmet vereceğini aktardı. Ortalamanın üzerinde hizmet veren ve hastaları memnun eden hastanelerin başhekimlerinden başlayarak bütün yöneticilerine teşvik vereceklerini kaydeden Koca, ""Ortalamanın üzerinde hizmet veremiyorsa, yöneticileri de o teşviki dolayısıyla alamayan bir hastaneyse, o bizim için alarm işareti olacak ve ne yapmamız gerekiyorsa yapıyor olacağız. Onun için bundan sonraki süreci takip ettiğimizden emin olun"" şeklinde konuştu. Beykoz'a 800 yataklı hastane yapılacak Vatandaşların Beykoz'a hastane yapılması talepleri hakkında konuşan Bakan Koca, ilçenin kendine yetecek bir sağlık hizmetine kavuşması gerektiğini vurgulayarak, şöyle konuştu: ""Büyük bir araziyi hızla bulalım dedik. Şu an düşünülen yer Milli Eğitime tahsis edilen bir yerdi, Türk Alman Üniversitesinin bitişiğiydi. Hatta orada İETT'nin kullandığı yerdi, hastanenin dibinde İETT'nin bu yeri de olmaz dedik. Plan değişikliğinde orayı da içine aldık. Dolayısıyla 200 dönümün üzerinde inşaatıyla birlikte, 500 yataklı olarak bu ay sonu ihalesi yapılıyor. Bu yer 500 yataklı ama her odası tek yataklı olarak planlandı. Bunun dışında 219 yoğun bakımı olan bir yer. Yani toplamda muhtemelen 800 yataklı bir hastane olarak fonksiyon verecek. Yer teslimiyle birlikte önümüzdeki 2-2,5 yıl içerisinde şehir hastanesi konseptinde bir hastaneye Beykoz'umuz kavuşmuş olacak."" Paşabahçe'de bulunan Beykoz Devlet Hastanesinin durumuyla ilgili de değerlendirmelerde bulunan Koca, hastanenin Boğaz görünümlü bir yere sahip olduğu için tadilatının çok zaman alabileceğini söyledi. Koca, hastanenin ihya adı altında başka amaçla kullanılmasına hiçbir şekilde izin vermeyeceklerini kaydederek, ""Orası da sağlık amaçlı yine hastane olarak kullanılmaya devam edecek. Kim ne derse desin asla inanmayın. Bugüne kadar ben sağlık amaçlı kullanılan herhangi bir hastanemizi, bütün bakan arkadaşlarım bilir, asla vermedim ve vermem"" ifadelerini kullandı. Koca, Beykozlu gençlerle bir araya geldi Koca, daha sonra Cumhuriyet Caddesi'ndeki esnafı ziyaret ederek sorunlarını ve taleplerini dinledi. Yoldan geçen öğrencilerle fotoğraf çektiren Koca, 8 Mart Dünya Kadınlar Günü dolayısıyla kadınlara karanfil verdi. Daha sonra Beykoz Belediyesine ait Millet Sofrası'na gelerek vatandaşlarla çorba içip sohbet eden Koca, ardından Beykoz Belediyesi tarafından inşa edilen Beykoz Kahvecisi'nde kadınlara karanfil verdi. Öğrencilerin merak ettikleri soruları yanıtlayan ve meslek seçimleri hakkında tavsiyeler veren Koca'ya, psikolojik danışmanlık ve rehberlik kulübünün rozeti verildi. Koca'ya programlarında AK Parti İstanbul Milletvekili Hasan Turan ve Beykoz Belediye Başkanı Murat Aydın eşlik etti."
37,Türk bilim insanlarından bir ilk: Böbrek yetmezliğinde kilit rol oynayan gen saptandı,"Hacettepe Üniversitesi (HÜ) Tıp Fakültesi öncülüğündeki uzmanlar, çocuklarda kronik böbrek yetmezliğine yol açan önemli faktörlerden birinin FOXD2 isimli gendeki bozukluk olduğunu saptayarak, bu sonucu ilk kez uluslararası tıp literatürüne kazandırdı.",Sağlık,https://www.trthaber.com/haber/saglik/turk-bilim-insanlarindan-bir-ilk-bobrek-yetmezliginde-kilit-rol-oynayan-gen-saptandi-842540.html,"HÜ Tıp Fakültesi Çocuk Nefrolojisi Bilim Dalı Öğretim Üyesi Prof. Dr. Fatih Özaltın, konuya ilişkin AA muhabirine yaptığı açıklamada, 2021'de başlayan bilimsel çalışmanın, İstanbul Üniversitesi Cerrahpaşa Tıp Fakültesi Pediatrik Nefroloji Bilim Dalı ile Münih Teknik Üniversitesi işbirliğinde yürütüldüğünü aktardı. Çalışmada, Cerrahpaşa Tıp Fakültesinde kronik böbrek yetmezliğine yol açan Üriner Sistemin Konjenital Anomalisi (USKA) tanılı iki küçük kardeşin araştırıldığını, çocukların akraba evliliği sonucu dünyaya geldiğini anlatan Özaltın, ailede genetik faktörlerin incelendiğini söyledi. ""Kalıtsal Nadir Böbrek Hastalıklarında Yeni Genlerin Araştırılması"" başlıklı proje kapsamında desteklenen araştırmanın genetik çalışmalarının Hacettepe'de yürütüldüğünü belirten Özaltın, ""Yaptığımız bilimsel çalışma neticesinde FOXD2 adını verdiğimiz gene ulaştık. Bu genin mutasyona uğraması sonucu USKA anomalisine nasıl yol açtığına yönelik ileri araştırmaları başlattık."" ifadesini kullandı.    ""Gen, bebeklerin böbrek gelişiminde hayati bir aşamayı düzenliyor"" Prof. Dr. Özaltın, bu çerçevede uluslararası işbirliğine gidildiğini ve Münih Teknik Üniversitesince takip edilen, aynı gende mutasyona sahip hasta bir ailenin daha belirlendiğini anlatarak, şöyle dedi: ""Yapılan işbirliği ve çalışmamız sonucunda, FOXD2 adını verdiğimiz genin, idrar yolları ve böbreği içine alan üriner sistemin gelişiminde çok kritik bir rol üstlendiğini, anne karnındaki bebeklerde böbreğin gelişiminde hayati bir aşamayı düzenlediğini ortaya koyduk. Bunu birtakım hayvan deneyleriyle de gösterdik. FOXD2 geni susturulmuş hayvanlarda, insandakine benzer böbrek problemlerinin ortaya çıktığını saptadık.""    ""Dünyada ilk kez ortaya konuldu"" Çok geniş kapsamlı, detaylı bir çalışma yürütüldüğünü ve ön sonuçlarının yayımlandığını vurgulayan Özaltın, İsrail'den uzmanların da benzer durumda hastalarının olduğunu kendilerine bildirdiğini kaydetti. Prof. Dr. Fatih Özaltın, şöyle devam etti: ""Dünyada çok nadir bir hastalık için üç farklı aile ve aynı gende üç farklı mutasyon tanımladık. Bu da FOXD2 genindeki bozukluğun USKA anomalisinden sorumlu olacağını ispatlayan en önemli bulgulardan bir tanesi oldu. Daha önce adı bilinen ama hangi durumlara yol açtığı bilinmeyen FOXD2 genindeki bozuklukların USKA anomalisi ile ilişkisi dünyada ilk kez bu çalışmada ortaya konuldu. Literatüre sunulan çalışmamız, nefroloji alanının en prestijli dergilerinden birisi olan Kidney International'da yayımlandı.""    ""Doğuştan gelen çok önemli bir sağlık sorunu"" USKA'ya ilişkin bilgileri de paylaşan Özaltın, ""Bu anomali, çocuklarda diyaliz ve nakil gerektiren son aşama böbrek yetmezliklerinin en önemli sebebi. Anne karnındaki böbrekle ilgili gelişimsel sorunlar sonucunda ortaya çıkan, doğuştan gelen çok önemli bir sağlık sorunu."" diye konuştu. Prof. Dr. Özaltın, USKA'nın altında birçok hastalık grubunun yattığını belirterek, ""Tanımladığımız FOXD2 geni mutasyonuna sahip aileler, uzun zaman böbrek fonksiyonları nispeten korunmuş olarak yaşamlarını sürdürebildiler ama şu an itibarıyla zaten böbrek yetmezliğini onlar da yaşıyor. Hastalığın bazı ağır formlarında ise bebeklerde doğdukları gün itibarıyla diyaliz ihtiyacı oluşuyor."" ifadesini kullandı. Özaltın, çalışmanın hastalığın altta yatan mekanizmalarının aydınlatılması ve buna uygun tedavilerin geliştirilmesi açısından önem taşıdığının altını çizdi.    ""En önemli risk faktörü akraba evlilikleri"" USKA'nın genetik yönüne işaret eden Özaltın, ""Anomalinin en önemli risk faktörü akraba evlilikleri. Sadece bu hastalık değil tüm nadir hastalıklar açısından durum böyle. Nadir hastalık yükünü azaltabilmek için ailelerin bilgilendirilmesi ve akraba evliliklerinden uzak durulması çok önemli."" şeklinde konuştu. Özaltın, ağır vakalarda gebeliğin erken dönemlerinde USKA'nın tanımlanabildiğini, çocuklarda erken dönemde tedaviye başlanmasının önem taşıdığını dile getirdi.    ""Tıp literatürüne kazandırdığımız 9'uncu gen"" Prof. Dr. Fatih Özaltın, çalışmanın heyecan verici olduğunu vurgulayarak, şu değerlendirmelerde bulundu: ""Bu gen, laboratuvarımızda tanımlanarak tıp literatürüne kazandırdığımız 9'uncu gen. Üniversitemiz ve ülkemiz adına gurur duyduğumuz, güzel süreçler. Ülkemizde de bu tip bilimsel çalışmaların yapılabileceği, bu potansiyele sahip olduğunu bir kez daha göstermesi açısından da çok önemli. Eminim Türkiye'de her alanda bu şekilde inovatif gelişimler, buluşlar mümkün. Bununla ilgili yetişmiş bir kitlemiz, genç ve dinamik bir nesil var. Bu çalışmalara daha fazla imkanların sunulması, projelerle desteklenmesi önemli."""
38,Gıda boyaları çocukların sağlığını etkiliyor,Gıdaları daha iştah açıcı ve dikkat çekici şekle büründürmek için kullanılan renklendiricilerin sağlık üzerindeki etkisi öteden beri tartışılan bir konu. Yasal çerçevede kullanılmayan ürünler sağlığı bozuyor. Bu durumdan en fazla etkilenenler ise çocuklar.,Sağlık,https://www.trthaber.com/haber/saglik/gida-boyalari-cocuklarin-sagligini-etkiliyor-842520.html,"Rengarenk şekerlemeler, pastalar ve içecekler… Rafları süsleyen birbirinden renkli gıdalar her yaştan insanı cezbediyor. İşte ürünleri bu kadar albenili yapan ise ""gıda boyası'' olarak bilinen renklendiriciler. Bu renklendiricilerin pek çoğu belirlenen yasal mevzuatlar çerçevesinde gıdaların içerisinde yer alıyor. Asıl sorun ise belirlenen standartlara uyulmayarak gıdalarda kullanılan renklendiriciler...   Peki gıda boyaları sağlığa zararlı mı? Hangi noktada ne zarar veriyor? En önemlisi de kimlerde hangi sonuçlara yol açabiliyor? Ankara Üniversitesi Veteriner Fakültesi Gıda Hijyeni ve Teknolojisi Ana Bilim Dalı Öğretim Üyesi Prof. Dr. Ufuk Tansel Şireli’yle merak edilen sorulara yanıt aradık. Gıda boyaları hangi amaçla kullanılıyor? “Gıda endüstrisindeki firmalar ürünlerin daha lezzetli, besleyici, çekici ve güvenli olması için çaba harcıyorlar. Bu nedenle yiyecek ve içecek üreticileri kitle pazarına hitap etmek için doğal ve sentetik olarak üretilen renklendiricileri ürünlerine gıda katkı maddesi olarak dahil ediyor.” Gıdalarda kullanılan doğal ve sentetik renklendiriciler sağlığa zararlı mı? “Gıda endüstrisinde gıda boyaları doğal (havuç yağı, pancar tozu vb.) ve sentetik (tartrazin, quinoline yellow vb.) olarak gıda bileşimleri içerisine katılıyor. Tabii gıda boyaları içerisinde yer almayan, taklit ve tağşiş amacıyla zaman zaman ucuz ve maliyeti düşük olan, üstelik halk sağlığında ciddi tehlike yaratan farklı maddeler de kullanılıyor. Fakat yasal olmayan bu toksik (zehirli) maddeler halk sağlığı açısından kanser ve ölümlere kadar varabilen sonuçlar yaratıyor. Tüketiciler açısından, renklendiricilerden kaynaklanan asıl sorun, yasal olanların güvenli kullanım dozlarının aşılması, bilinmemesi ya da diğer amaçlı (hile) renklendiricilerin gıda sanayinde kullanılması.” Gıda boyaları en fazla kimler için risk yaratıyor? “Gıda boyalarının yarattığı sağlık tehlikelerine maruz kalan en riskli grup çocuklar. Araştırmalar çocukların besleyici doğal gıdalar yerine kalorisi yüksek, besin değeri düşük, katkı madde içeren parlak renkli işlenmiş yiyecekler ya da yapay aromalı içecekleri ve atıştırmalık ürünleri daha çok tercih ettiklerini gösteriyor.""   Renklendiriciler hangi sağlık sorunlarına yol açıyor? “Yapılan bilimsel çalışmalar; özellikle sentetik renklendiricilerin insanlarda aşırı duyarlılık, astım, deri döküntüleri, migren, erken doğum, kromozom hasarları, tiroid tümörü ve kanser gibi sağlık sorunlarına yol açtığını ve bunlarla ilişkilendirilen alerji ve astım sorunlarında artış olduğunu ortaya koyuyor. Örneğin İngiltere merkezli bağımsız bir kurum olan Gıda Standart Ajansı’nın (Food Standards Agency-FSA) yaptırdığı bilimsel çalışmalarda daha çok alkolsüz içecekler, tatlılar, dondurma, şekerleme vb. gıdalarda kullanılan sentetik renklendiricilerden bazılarının çocuklarda davranış bozukluklarına neden olduğu bildiriliyor.”   Çocuklar üzerinde başka olumsuz etkiler de bulunuyor mu? ""Çocuklarda sentetik renklendiricilerin etkisi önemli kişisel farklılıklar gösteren davranış bozuklukları, hiperaktivite ve dikkat eksikliği şeklinde ortaya çıkabiliyor.
Bu bağlamda, gıda katkı maddelerinin davranış ve bilişsel etkilerinin incelendiği bir klinik araştırmada yaşları 7-13 arasında değişen 486 hiperaktif çocuk gözlemlendi. Bu çalışmada sentetik renklendiriciler ve tatlandırıcılardan etkilenen hiperaktif çocukların yüzde 96’sında uzun süreli susuzluk hissi, egzama, kulak ve/veya göğüs enfeksiyonları, rinit semptomları görüldü. Çalışmanın anket değerlendirme sonuçlarına göre hiperaktif çocukların yüzde 60’ında gıda katkı maddeleri ile davranış bozukluğu arasında bir ilişki olduğu saptandı.""   Günümüzde çok sayıda gıdada renklendiriciler kullanılıyor. Tüketiciler bu noktada nasıl bir yol izlemeli? “Gıda boyaları gıdaya dışardan bakıldığında sentetik mi doğal mı diye net olarak anlaşılmasa bile, gıdanın doğal rengi düşünülerek algılandığında fark edilebilir. Fakat burada önemli olan boya katımı değil, katılan boyanın yasal olması ve dozudur. Zira yasal olarak birçok renklendirici gıdaya ilave edilebilir. Asıl sorun yasal dozun kullanılmış olup, olmamasıdır. Ayrıca dışardan bakıldığında anlaşılmasa bile etiket okuma kültürü bunu bize söyler. Çünkü ambalajlı her ürünün içinde içerik bilgisi yer almakta ve katılan her ürün doğrudan adı veya her katkı maddesine verilen E kodu ile yazılmaktadır. E kodu gıdalardaki katkı maddelerinin adı yerine kullanılan uluslararası sınıflandırma numaralarıdır. Fakat önerimiz aşırı yapay renkli şeker, dondurma gibi ürünlerin tercih edilmemesidir."""
39,Belirtileri otizmle karıştırılıyor: Uyaran eksikliği,Yeterince ve yaşına uygun uyarana maruz kalmayan çocukların zihinsel ve fiziksel gelişimi olumsuz etkileniyor. Bu çocuklar otizm benzeri belirtiler gösterse de aslında rahatsızlığın başka bir adı var: Uyaran eksikliği.,Sağlık,https://www.trthaber.com/haber/saglik/belirtileri-otizmle-karistiriliyor-uyaran-eksikligi-842385.html,"Tepki vermeme, öfke nöbeti, göz teması kurmaktan kaçınma... Çocuklardaki bu tür davranışlar her ne kadar otizmi çağrıştırsa da, çok daha farklı bir soruna, ""uyaran eksikliği""ne işaret edebiliyor. Uyaran eksikliği; çocukların yaşına uygun yeterli düzeyde uyarana maruz kalmaması, böylelikle sağlıklı gelişim göstermemesi olarak ifade ediliyor. Bir hastalık değil, bir sonuç olarak kabul ediliyor. Peki, bu sonuca çocukları hangi eksik davranışlar götürüyor? Belirtiler otizmden nasıl ayrılıyor? Tedavi için ne yapmak gerekiyor? Sorularımızı ve daha fazlasını Sağlık Bilimleri Üniversitesi'nden Nöropsikolog Merve Tuğçe Doğru'ya yönelttik.   Nedeni ebeveyn tutumları olabilir Ebeveynler, çocuklar için uyarıcının ne denli önemli olduğunun farkında olmayabiliyor. Ancak bir çocuk, anne karnında olduğu andan itibaren aslında uyarıcılara maruz kalıyor. Annenin hamilelik döneminde yaşadığı olumlu olumsuz bütün duyguları hissediyor, gelişimi de böyle şekilleniyor. Nöropsikolog M. Tuğçe Doğru uyaran eksikliğini tam da bu nedenle, ebeveyn tutumlarıyla ilişkilendiriyor. ""Çocukta uyaran eksikliğinin en temel göstergelerinden biri 0-3 yaş arası dönemdeki ebeveyn tutumlarıdır. Bu yaşlar arasında çocuğa ne kadar uyaran verilirse çocuğun beynindeki nöral aktiviteler o kadar artar. Çevresel uyaranların çeşitlendirilmesi ve çocuğun böyle bir gelişim problemine maruz kalmaması açısından en büyük rol anne-baba ya da bakım veren kişilere düşmektedir."" Dijitalleşen çağ, bu durumun artmasında bir etken mi?  Günümüzde çocuklarda uyaran eksikliği sıkça artıyor. Bunun bir nedeni de ekran maruziyeti diyor Tuğçe Doğru ve ekliyor: ""Ciddi oranda vakaların arttığını, yapılan çalışmalar incelendiğinde görmekteyiz. Dijital çağın birçok olumlu etkisiyle birlikte olumsuz etkilerini de patolojik olarak gözlemleyebiliyoruz. Ekranlar büyüdükçe çocuklarla iletişimimiz, sosyal etkileşimlerimiz, aile sohbetlerimiz giderek azalıyor. Örneğin çocuklara yemek alışkanlığının kazandırıldığı en önemli yaşlar olarak değerlendirdiğimiz 2-3 yaş dönemde; ‘Sadece izlerken yedirebiliyorum yoksa asla yemiyor çok zayıfladı’ gibi cümleleri fazlaca duyuyoruz. Böylelikle oyun kuramayan, hayal gücü zayıf, uyaran maruziyeti azalmış ve yeni şeyleri sadece sanal dünyada görmekten kaynaklı ciddi bilişsel ve fiziksel problemler yaşayan çocuklar çıkıyor karşımıza.""   Otizm ile uyaran eksikliği arasındaki farklar Uyaran eksikliği gelişim üzerinde öylesine etkili ki, belirtileri otizmle karıştırılabiliyor. Zira uyaran eksikliği yaşayan bir çocuk da tıpkı otizmde olduğu gibi tepki vermeme, göz teması kurmaktan kaçınma benzeri davranışlar sergileyebiliyor. Tuğçe Doğru, sık sık karıştırılan bu iki rahatsızlığın ayrımının doğru yapılması gerektiğini anlatıyor. Otizm ve uyaran eksikliği arasındaki farkı şöyle sıralıyor: Otizm; erken çocukluk çağlarında belirtilerin gözlendiği önemli bir nörogelişimsel bozukluktur. Otizm olarak adlandırdığımız tanı klinik gözlem ve davranışsal özelliklere göre konur. Otizmde genellikle 2 yaş civarında belirtiler gözlenmeye başlar ve tanı konabilir. Ancak iyi bir klinik gözlem ile 1 yaşındaki çocukta bile belirtiler saptanabilir.  Uyaran eksikliği ise bir nedendir, böyle bir tanılama yoktur. Uyaran eksikliği otizmin alt nedenleri arasında vakaların bireysel değerlendirmeleri içerisinde gözlenebilir. Otizm doğuştan oluşan ancak uyaran eksikliği ise doğumdan sonra eksik yapılan davranışlar sonucu ortaya çıkan bir neden olabilir.   Örnek verecek olursak, otizm tanısı almış çocuğa seslenildiği zaman tepki vermemekte fakat uyaran eksikliği olan vakaya baktığımızda seslenildiği zaman tepki verdiği görülmektedir. Uyaran eksikliği olan vakalarda acıya tepki verdiklerini yani duygusal olarak canı yandığında ya da bir olaya çok sinirlendiğinde öfke nöbetine kadar giden duygusal boşalmaların olduğunu görmekteyiz. Fakat otizmli bireylerde acıya herhangi bir tepki yoktur. Otizmli bireyler duygularını göstermeden tekdüze konuşurlar. Otizmde düzensiz şekilde etkileşimden koparan ritüel davranışlar vardır. Uyaran eksikliğinde ise uyarıcı davranışlar amaçsız değildir. Tuğçe Doğru, uyaran eksikliğinin belirtilerini ise şöyle anlatıyor. ""Sosyo-duygusal anlamda yeterli düzeyde ilişki kuramayan, sosyal etkileşimleri zayıf, içine kapanık kendi halinde bir ruhsal durum olarak düşünebilirsiniz. Bu çocuklarda dil ve konuşma becerilerinde zayıflık, özellikle kendi yaşıtlarıyla iletişim kurmada ciddi zorlanmalar yaşadığı görülmektedir. Bununla birlikte gelişimsel gerilikler, jest ve mimik kullanımında zorlanmalar ve göz teması kurmaktan hoşlanmayan ve hatta kuramayan, olayları algılamada zorluk ve çoğu zaman verilen yönergelere nasıl cevap vereceğini bilişsel olarak düzenleyemeyen çocuklar olarak örneklendirebiliriz."" Tedavi nasıl edilir? İleri düzeyde iletişim sorunlarına yol açan uyaran eksikliğini önlemek mümkün mü? Doğru, tedavide birincil basamak olarak aile farkındalığına işaret ediyor. ""Aile eğitimi uyaran eksikliğinde önemli bir konuma sahiptir. Dijital cihazlarla geçirdiği süre kısıtlanmalıdır. Çocuğun bunlar yerine sosyalleşmesi ve sosyalleşebileceği alanlarda vakit geçirmesine olanak sağlanmalıdır. Uyaran eksikliği eğer tedavi edilmezse, çocukların akranları ile aynı yaşta olmasına rağmen yeterli bilişsel becerileri kazanmamış olduğu ve nörogelişimsel olarak yaşıtlarından geride kaldığı görülür. Bireysel farklılıklar göz önünde bulundurularak, ileri seviye uyaran eksikliği olan çocuklarda özel eğitim uzmanları, psikologlar ve çocuk gelişimi uzmanları tarafından multidisipliner bir çalışma sağlanabilmektedir. Bunların dışında tedavi için diğer önemli bir yol ise oyun terapisidir. Oyun terapisi sayesinde çocukla oyun oynamak tedaviye oldukça fayda sağlamaktadır.""   Nöropsikolog Merve Tuğçe Doğru son olarak ebeveynlere şu tavsiyeleri veriyor. ""Genel olarak oyunlar çocuğu teknolojiden uzak tutan ve zekasını, uyaranlara karşı tepkisini harekete geçirici oyunlar olmalıdır. Çocukla daha çok vakit geçirmek, vakit geçirmek derken gerçekten tüm kalbimizle çocuğumuzu dinlemek, isteklerini, ihtiyaçlarını, 'yanındayım, seninleyim' duygusunu çokça çocukla paylaşarak vermek çok önemli.   Ebeveynlerin çocukları ile farklı aktivitelerde bulunması, farklı ortamlara gitmek, bahçede koşmak, toprağı kazmak, zıplamak ve hatta boğuşarak bile kaliteli vakit geçirmesi mümkün. Tüm bunları yaparken evde daha önce görmediği bir nesneye dikkatini çekmek uyaran eksikliğinin giderilmesi açısından önemlidir. Çocuğunuza sık sık ismi ile hitap etmek, bol bol kitap okuyup, resimler yoluyla çocuğunuzun kitabı size anlatmasına fırsat da verebilirsiniz. Buradaki en temel unsur, çocukların hayal gücünü artırmak. Düşünme becerileri kazanmalarına destek olmak ve gelişim süreçlerine eşlik edebilmek."" "
40,İstem dışı uyku hali: Mikro uyku neden tehlikeli?,"Mikro uyku, trafik, iş ve ev kazalarının nedenlerinden biri olarak görülüyor. Kişi yeteri kadar uyumazsa beyin, istem dışı birkaç saniyelik uykulara dalıyor. Kişi kendisini uyanık sansa da aslında uyuyor. Bu uyku süreci ya da uyanırken yaşanan panik kazalara davetiye çıkarıyor.",Sağlık,https://www.trthaber.com/haber/saglik/istem-disi-uyku-hali-mikro-uyku-neden-tehlikeli-842247.html,"Bir işle uğraşırken aniden gözünüz kapanıyor, istem dışı bir şekilde birkaç saniyeliğine uykuya dalıyorsunuz. Bu durum güvenli bir ortamda otururken başınıza geliyorsa anlık bir panikle uyanıp hayatınıza devam edebilirsiniz. Peki ya direksiyon başında veya bir makine kullanırken başınıza gelirse? İşte o zaman durum tehlikeli bir hal alıyor. Canlıların hayatta kalmak için en temel gereksinimlerinden biridir uyku… Vücudun dinlenmesi, enerjinin yeniden depolanması, metabolizma ve hormon dengesinin düzenlenmesi gibi birçok fiziksel aktivitenin yanı sıra zihinsel olarak da güçlenmeyi sağlayan bir süreç. Her gece yenilenen biyolojik bir döngü olan uykunun süresi de önemli. Uzmanlar ideal uyku süresinin 7,5-8 saat olduğunu belirtiyor. Düzenli ve yeterli uyuyamayanların ise karşı karşıya olduğu riskli bir durum var. Bu durumun adı; mikro uyku. Mikro uykunun özellikleri ve belirtileri neler? Ne zaman, kimler için tehlikeli olur? Nöroloji Uzmanı Prof. Dr. Barış Metin ve Psikiyatri Uzmanı Dr. Öğr. Üyesi Erman Şentürk ile konuştuk. İşte 6 soruda mikro uyku…    1. Mikro uyku nedir? İnsanlar gün içinde küçük uykular yaşayabilir. Bunlar birkaç saniye kadar sürer ve bazen kişi uyuduğunu kendi bile anlamaz. Mikro uyku, şiddetli uyku yoksunluğuna, aşırı yorgunluğa veya kronik uyku bozukluğuna bağlı yalnızca birkaç saniye süren gün içi kısa uyku ataklarıdır. Beyin birkaç saniyeliğine uykuya geçiyor ve daha sonra hemen tekrar uyanıyor. Bu dönemde beyinde uyku sırasında görülen ve uyanıklıktan farklı bir aktivite görünüyor. Hayvanlar üzerinde yapılan bir ön çalışma, beynin bazı bölümlerinin kısa süreli devre dışı kalmasının mikro uykuya neden olabileceğini öne sürmüştür. Mikro uyku sırasında, kişi uyanık gibi görünebilir veya aktivitelerini yapmaya devam edebilir ancak bilgiyi işleyemeyebilir veya ne olduğunu anlayamayabilir. 2. Mikro uyku hangi belirtilerle kendisini gösterir? Mikro uyku atakları yaşayan kişiler herhangi bir belirgin semptomu fark etmeyebilir. Kişi uyuduğunu fark etmediği için kendisini daha çok unutkanlık, dikkatsizlik, yorgunluk, performans düşüklüğü ve kazalar şeklinde belli eder. Yoğun gündüz uykululuğu, uykuyu başlatmada ya da sürdürmede güçlük, yorgun uyanma, sürekli tekrarlanan basit hatalar, sakarlıklar, kazalar, gün içinde dikkat ve odaklanmada güçlük, ani dikkat kaybı, özellikle son birkaç dakikaya dair unutkanlık, karmaşık görevler sırasında yaşanan zihinsel karmaşa fark edilebilen en belirgin belirtilerdir.    3. Mikro uyku hali için hangi koşulların olması gerekir? Kişinin gece uykusunu normal almamış olması gerekir. Örneğin gece yeterli uyumamıştır veya gece uykusunu bozan bir hastalık vardır. Tek bir tıbbi durum tüm mikro uyku ataklarına neden olmaz, ancak uykuyu etkileyen herhangi bir tıbbi durum mikro uykuya neden olabilir. Yorgunluk arttıkça mikro uyku ataklarının yaşanma riski de artar. Mikro uyku, araç kullanmak gibi zorlu aktiviteler dahil herhangi bir zamanda gerçekleşebilir. 4. Mikro uyku kimlerde görülür? Gece uykusu problemli olan kişilerde görülür. Örneğin, uyku apnesi nedeniyle gece etkin uyumayan kişiler sıklıkla gündüz mikro uykuya dalar. Vardiyalı çalışanlar yine gece çalıştıktan sonra gündüz uyuyamazlarsa mikro uyku atakları yaşar. İnsomni yani uykusuzluk hastaları da gece uyumadıkları için mikro uykular yaşayabilir. Psikiyatrik hastalıklar nedeniyle uyku verici ilaçlar kullananlar ya da alkol de mikro uykulara yol açabilir. Beynin uyku-uyanıklık döngüsünü bozan tıbbi bir durum yani narkolepsisi olan kişilerde de daha sık gözlenmektedir. 5. Mikro uyku ne zaman tehlikeli olur? Mikro uyku atakları toplum içinde, çalışma hayatında ciddi tehlikelere sebebiyet verebilir. Aralıksız uzun çalışma saatleri, zihinsel ve fiziksel aşırı yorgunluk mikro uyku ataklarına, mikro uyku atakları da basit ya da kompleks hatalara, kazalara, yaralanmalara hatta ölümlere sebebiyet verebilir.    Gece vardiyasında çalışanlar, doktorlar, pilotlar, uzun süreli sefer yapan şoförler, bebeklerine ya da çocuklarına tek başına bakan anneler risk grubundadır. En önemli tehlike araç ve makina kullanımı sırasında kazalara neden olabilmesidir. Özellikle şoförler, araç ve makina kullananlar büyük risk altına giriyor. 6. Mikro uykunun etkisine girmemek için neler yapmak gerekir? Öncelikle sağlıklı bir gece uykusu uyumak gerekir, gece uykusunu bozan uyku apnesi gibi durumların tedavi edilmesi lazım. Kişide uyku verici ilaç kullanma durumu varsa bu durum hekimle konuşulmalı ve gerçekten ilaç kullanması gerekiyorsa araç ve makina kullanmaktan kaçınılmalı. Vardiyalı çalışanlar gece mesaisi sonrası uyumakta zorlanıyorlarsa bir uyku hastalıkları uzmanından yardım alabilir. Mikro uykuyu önlemek için kişinin yorgunluğuna neden olabilecek toplumsal ya da bireysel faktörlerin ele alınması gerekir. Daha uygun iş vardiyalarına geçmek, geceleri daha fazla uyunmasına olanak sağlamak, çalışan sağlığını önemsemek, uyku apne tedavisi, uyku bozuklukları tedavisi, sağlıklı uyku alışkanlıkları, gündüz uykululuğunu azaltan medikal tedaviler bunlar arasında yer almaktadır."
41,Rahim nakliyle dünyaya gelen ikinci bebek ilk adımlarını attı,"Türkiye'de rahim nakliyle bebek sahibi olan ikinci kişi kişi olan Havva Erdem, çocukları Özlenen Erdem'in ilk adımlarının heyecanını yaşıyor. Özlenen'in ilk adımlarını gören Akdeniz Üniversitesi Rektörü Prof. Dr. Özlenen Özkan, ""Bu mucizeye ekibimizle birlikte imza attık. Rahim nakli dünya için çok hayal edilen bir şey değildi"" dedi.",Sağlık,https://www.trthaber.com/haber/saglik/rahim-nakliyle-dunyaya-gelen-ikinci-bebek-ilk-adimlarini-atti-841840.html,"Erzurum'da yaşayan Havva Erdem, 14 yaşında gittiği hastanede doğuştan rahminin olmadığını ve çocuk doğuramayacağını öğrendi. Eşi Şükrü Erdem'in evlilik teklifini, çocuk sahibi olamayacağı için önce kabul etmeyen ancak sonrasında evlenen çift, çocuk sahibi olmaya karar verdi. AÜ Tıp Fakültesi Plastik, Rekonstrüktif ve Estetik Cerrahi Ana Bilim Dalı Öğretim Üyesi Prof. Dr. Ömer Özkan, 2011 yılında dünyada ilk kez kadavradan rahim naklini Derya Sert'e yaptı. Derya Sert, 9 yıl bekleyişin ardından 4 Haziran 2020'de oğlu Ömer Özkan bebeği kucağına aldı. Türkiye'nin bu ilk rahim nakli haberini televizyonda gören Havva Erdem, Prof. Dr. Ömer Özkan ile temas kurdu. AÜ Hastanesi'nde 27 Temmuz 2021'de Rektör Prof. Dr. Özlenen Özkan ve Prof. Dr. Ömer Özkan başkanlığındaki 40 kişilik ekip, Havva Erdem'e 8,5 saat süren operasyonla kadavradan rahim nakletti. Havva Erdem, rahim naklinden 90 gün sonra taburcu edildi. ""Özlenen"" bebek 2022'de dünyaya geldi Erdem, 29 Eylül 2022'de kız bebek dünyaya getirdi ve bebeğine rahim nakli ekibindeki Prof. Dr. Özlenen Özkan'ın adını verdi.    Kızı Özlenen'in fiziki gelişimi için zaman zaman Akdeniz Üniversitesi'ne gelen Erdem çifti, her seferinde Rektör Prof. Dr. Özlenen Özkan'ı ziyaret ediyor. Son gelişlerinde bir müjdeyle gelen Erdem çifti, kızlarının ilk adımlarının heyecanını Özlenen Özkan ile paylaştı. Prof. Dr. Özkan, sıcak karşılama sonrası Özlenen'i kucağına aldı, uzun süre sevip saçlarını taradı ve yürümeye başladığını öğrenince de görmek istedi. Özlenen'in rahat yürümesi için anne Erdem ayakkabılarını çıkardı. Özlenen bebek, bir süre destekli, sonrasında destek almadan yürüdü. Doğumun kendi başına çok mucizevi bir olay olduğunu anlatan Prof. Dr. Özlenen Özkan, ""Bu mucizeye ekibimizle birlikte imza attık. Rahim nakli dünya için çok hayal edilen bir şey değildi. Birçok dünya ülkesi, bizim tekniğimizi kullanıyor. Üzerine bir şey de eklenmedi. Bu yöntemle bebek sahibi olan çok sayıda aile var"" dedi. Üçüncü nakil yolda Sürecin hala deneysel olduğunu, ancak güvenilir bir deneysel aşama olduğunu kaydeden Prof. Dr. Özkan, bebeklerin takibinde de herhangi bir sorun yaşamadıklarını, yeni bir rahim naklinin yakında yapılacağını belirterek, `Üçüncü rahim naklini planlıyoruz. Bu nakle çok ciddi enerji veriyorsunuz. O yüzden daha rahat bir zaman dilimi ve uygun bir aday bulmamız gerekiyor. Hasta seçimlerini yapıyoruz. Yakın zamanda olacaktır` diye konuştu. Özel izinlerle bu türden ameliyatların yapılabildiğini anlatan Prof. Dr. Özkan, mevzuatların artık ortaya çıkmaya başladığını sözlerine ekledi. Kızının ilk adımlarını attığını görmenin heyecanını yaşayan Havva Erdem, bu günleri göreceğini ümit ettiğini, hiç ümidini yitirmediğini söyledi. Erdem, `Şu an her günüm farklı bir duyguyla geçiyor. Her gün yeni bir gelişme oluyor. Kelimeleri söylüyor ve büyüyor. Birkaç gündür ilk adımlarını da attı. Artık tutunmadan yürüyor. Her şeye tepki veriyor. 'Anne' ve 'baba' diyebiliyor` dedi. Şükrü Erdem de bebekleriyle çok mutlu olduklarını belirterek, hayata daha umutla baktığını kaydetti."
42,"Türkiye ""çözümsüz"" genetik hastalıkların tedavisinde ilklere imza atıyor","Gazi Üniversitesi Tıp Fakültesi Hastanesi Faz-1 Klinik Araştırma Merkezi, kalıcı beyin hasarına yol açabilen fenilketonüriye karşı gen tedavisini dünyada ilk kez, çocuklarda hayati risk yaratan GM1 Gangliosidosis'te ameliyatsız beyin içi gen tedavi yöntemini de Türkiye'de ilk kez başarıyla uyguladı.",Sağlık,https://www.trthaber.com/haber/saglik/turkiye-cozumsuz-genetik-hastaliklarin-tedavisinde-ilklere-imza-atiyor-841837.html,"Çocuk Genetik Bilim Dalı Başkanı ve Faz-1 Klinik Araştırma Merkezi Müdür Yardımcısı Prof. Dr. Fatih Ezgü, yaklaşık 1 yıl önce faaliyete geçirilen merkezde yürütülen çalışmalara ilişkin, açıklamalarda bulundu. Merkezin özellikle yeni ve kalıcı tedavilere ihtiyaç duyulan çocukluk çağı genetik hastalıklarında, Türkiye'nin ilk ileri tedavi yöntemleri ve ilaç geliştirme çalışmalarına odaklandığını vurgulayan Ezgü, farklı tedavileri içeren 20'nin üzerinde klinik araştırmanın merkezde yürütüldüğünü anlattı. Ezgü, bu kapsamda dünyada sadece nitelikli birkaç merkezde yapılabilen gen tedavi uygulamalarının da alınan uluslararası izinler doğrultusunda başlatıldığını belirterek, ""Fenilketonüri (PKU) hastalığında yürüttüğümüz üç klinik araştırma var. Bunlardan sonuncusu hastalığın kesin, kalıcı tedavisini hedefleyen gen tedavisi."" bilgisini paylaştı. ""Dünyada tek merkez olarak başladık"" PKU'nun özel bir beslenme uygulanması gerektiren, aksi halde çocuklarda zeka geriliği ve kalıcı beyin hasarına yol açan kalıtsal bir hastalık olduğuna dikkati çeken Ezgü, sözlerini şöyle sürdürdü: ""Bütün genetik hastalıklar gibi fenilketonüride de kalıcı bir tedavi oluşturabilme hedefiyle dünyada gen tedavisi çalışmaları başlatıldı. Bu konuda farklı bir ülkede üretilen ilacın laboratuvar çalışmaları, hayvan denemeleri gibi aşamaları başarıyla tamamlandı. Ardından tedavinin ilk kez insanlar üzerindeki uygulamaları gündeme geldi. Merkezimiz, yapılan araştırmalarda belirlenen kriterleri fazlasıyla karşılaması nedeniyle, gen tedavisinin fenilketonüri hastaları üzerinde dünyadaki ilk uygulamasını yapmak üzere seçildi. Bu çalışmaya, uluslararası bir merkez hüviyetinde dünyada tek merkez olarak başladık, ilerleyen aşamada 2-3 merkez katılabilir. Sadece ülkemizdeki değil, dünyadaki birçok hasta için de önem taşıyor. Gen tedavisini şu an 2 fenilketonüri hastamıza başarıyla uyguladık, yakın zamanda üçüncü hastamıza da yapılacak. İlerleyen günlerde sonuçlarını hep birlikte gözlemleyeceğiz."" Prof. Dr. Ezgü, gen tedavisinin Faz 1 çalışmalarının, üçer hastaya farklı dozların uygulandığı üç ayrı hasta grubunu kapsadığını, sonuçlarını uluslararası bir doktor ekibinin değerlendirdiğini söyleyerek, buradan çıkacak sonuçlara göre bir sonraki aşamaya geçileceğini ifade etti. İki hastada beyin içine ameliyatsız gen tedavisi uygulandı Çocuklarda beyin ve farklı organlarda ciddi hasara yol açan, ölümle sonuçlanabilen bir tür enzim eksikliği bozukluğu GM1 Gangliosidozis'e ilişkin de dünyada üçüncü, Türkiye'de ise ilk olan bir tedavi yöntemini klinik çalışma kapsamında başlattıklarını bildiren Ezgü, şunları kaydetti: ""Bu hastalıkta da yabancı bir sponsor tarafından gen tedavisi geliştirildi ve dünyada bunu uygulayabilecek, bizim de içinde olduğumuz üç merkez seçildi. Bu hastalıktaki gen tedavisi uygulamasını damardan değil, doğrudan beyin içine yapıyoruz. Ameliyatsız olarak, bir iğneyle tomografi altında direkt beyne ilaç uygulamasını içeriyor."" Dünyada çok yeni olan bu yöntemi sınırlı sayıda ekibin uygulayabildiğini, Gazi Üniversitesi Tıp Fakültesi Hastanesi bünyesindeki ekibin de ABD'de bu konudaki eğitimleri aldığını aktaran Ezgü, ""Hocalarımız, gen tedavisini iki hastamıza tomografi altında, ameliyatsız, kısa bir anesteziyle doğrudan beyin içine başarıyla uyguladı. Ülkemizde ilk kez yapıldı bu uygulama. Hastalarımız da tedavinin uygulandığı dünyadaki 5. ve 6. hastalar oldu."" dedi. ""Yerli gen tedavisi ilacını üretebilmek için çabalıyoruz"" Prof. Dr. Fatih Ezgü, iki klinik araştırmanın farklı genetik hastalıkların tedavisine de ışık tutabileceğinin altını çizerek, ""Önümüzdeki dönem, yurt dışında geliştirilen ilaçların yanı sıra kendi laboratuvarımızda geliştirdiğimiz bir ilacın ileri süreçlerini başlatmayı planlıyoruz."" diye konuştu. Ezgü, üre döngüsü bozuklukları ve lizozomal hastalıklara ilişkin de iki ayrı gen tedavisi çalışmaları başlatacaklarını söyleyerek, ""Bunların yanında kendi laboratuvarımızda farklı bir hastalığa ilişkin yerli gen tedavisi ilacını üretebilmek için çabalıyoruz. Eğer başarı sağlanabilirse ilerleyen yıllarda ürettiğimiz ilacın klinik araştırmasını da merkezimizde yapacağız."" açıklamasında bulundu. ""Hedefimiz bu tedavilerin tüm hastaların kullanabileceği şekilde geliştirilmesi"" Faz 1 klinik araştırmaların çok kısıtlı sayıda hastayla yürütüldüğünü, ilerleyen aşamalarda daha fazla insanın çalışmaya dahil edildiğini anlatan Ezgü, gen tedavisi çalışmasına da hastaların, yaş durumunun içinde olduğu yaklaşık 20 farklı kriterin değerlendirilmesi sonucu kabul edildiğini söyledi. Ezgü, ""Hedefimiz bu araştırmaların başarıyla sonuçlanması ve tedavilerin bütün hastaların kullanabileceği bir şekilde geliştirilmesi. Şunu özellikle belirtmek isterim; tüm genetik hastalarımız geleceğe umutla bakabilir. Elbette bir miktar sabretmeleri gerekiyor."" değerlendirmesini yaptı. Yeni geliştirilen birçok ilacın yıllar içerisinde gelişme kat ettiğine dikkati çeken Ezgü, Sağlık Bakanlığı, Türkiye İlaç ve Tıbbi Cihaz Kurumu ve TÜSEB'in bu çalışmalara ciddi destek sağladığını vurguladı. Klinik çalışmaların çocuk beyin cerrahisi, anestezi, kulak burun boğaz, radyoloji gibi birçok bölümle işbirliğinde yürütüldüğüne işaret eden Prof. Dr. Fatih Ezgü, merkezdeki klinik araştırmaların hastaların ileride daha iyi sağlık hizmetine kavuşabilmeleri için ellerinden gelen her şeyi yapabilecek, profesyonel bir ekiple yürütüldüğünü sözlerine ekledi."
43,Bağımlılıkla mücadelenin adresi: YEDAM,"Yeşilay Danışmalık Merkezi (YEDAM) açıldığı günden bu yana 1 milyonu aşkın çağrı aldı. Türkiye ve KKTC’de 107 merkezi bulunan YEDAM, profesyonel ekibiyle 300 bine yakın kişiyle görüşme yaptı. 120 bine yakın kişiye ise sosyal destek hizmeti verdi.",Sağlık,https://www.trthaber.com/haber/saglik/bagimlilikla-mucadelenin-adresi-yedam-841734.html,"Bağımlılık tek başına mücadele edilmesi güç bir sorun. Alkol, tütün, madde, kumar ya da teknoloji… Türleri farklı olsa da toplumda pek çok bağımlı insan bulunuyor. Sorundan kurtulmaları içinse çoğunlukla profesyonel destek alınması gerekiyor. İşte Yeşilay Danışmanlık Merkezi (YEDAM) tam da bu amaca hizmet ediyor. 107 merkezde hizmet veriyor Türkiye Yeşilay Cemiyeti bünyesinde hizmet veren YEDAM, 2015’ten bu yana bağımlılıkla mücadele edenlerin yanında… YEDAM, bu mücadeleyi Türkiye’nin dört bir yanında ve hatta KKTC’de bulunan 107 merkeziyle sürdürüyor. YEDAM’a Türkiye’nin neresinde olunursun olunsun tek bir telefonla ulaşmak mümkün. Öyle ki ücretsiz olarak ulaşılabilen 115 YEDAM Danışma Hattı, kurulduğundan bu yana 1 milyon 114 bin 106 çağrı aldı. Yine o günden bu yana 287 bin 372 görüşme yapıldı ve 115 bin 855 sosyal destek hizmeti verildi.  Başvuranların 22 bin 240’ı madde ve alkol bağımlılığından kurtulmak isteyenlerdi. Tütün ve sigara bağımlılığı için 16 bin 48 kişi başvururken kumar için 10 bin 511 ve teknoloji bağımlılığı için 2 bin 331 kişi destek istedi.   Bağımlıların yakınlarına da destek veriliyor Peki YEDAM’da danışanlara nasıl bir hizmet veriliyor? Öncelikle YEDAM’da alanında uzman psikolog ve sosyal hizmet görevlilerinden oluşan profesyonel bir ekip bulunuyor. Sadece bağımlı bireylere değil, yakınlarına da psikolojik ve sosyal destek hizmeti veriliyor. Üstelik tüm bu hizmetler karşılığında hiçbir ücret de ödenmiyor. YEDAM’a başvuran birinin ilk iş olarak bağımlılık türü ve derecesi saptanıyor. Ardından psikolojik ve sosyal destek sağlanıyor. Kişi bağımlılığından arındırılsa bile iş bitmiyor. Bu kez zararlı alışkanlıklarına tekrar başlamaması için gerekli yöntemler konusunda bilgi veriliyor. Hatta ev ziyaretiyle gidişat takip ediliyor. Tabii tüm bunları yaparken mahremiyet ilkesi göz önünde bulundurularak danışanların verdiği bilgiler gizli tutuluyor. Bununla da sınırlı kalmıyor YEDAM’ın verdiği destek… Tedavi gören danışanların boş zamanlarını değerlendirmesi, sosyal becerilerini geliştirmesi, hobi edinmesi hatta meslek edinmesi için kurulan atölyeler mevcut. Danışanların toplumsal hayata katılımlarını hedefleyen rehabilitasyon sürecinin bir parçası olan bu atölyelerden şimdiye dek 3 bin 687 kişi faydalandı. Kimler YEDAM’a başvurabilir? -Tütün bağımlılığı ile mücadele yöntemlerini öğrenmek isteyenler -Alkol kullanımı fazla olanlar -Madde bağımlılığından arınma ve maddeyi bırakma süreci hakkında bilgi sahibi olmak isteyenler -Yoğun internet kullanımına bağlı yaşamında sorunlar yaşayanlar -Kumar bağımlılığı ile nasıl mücadele edeceğine dair bilgi sahibi olmak isteyenler   "
44,Bakan Koca'dan Antalya Şehir Hastanesi paylaşımı,"Sağlık Bakanı Fahrettin Koca, 1500 yatak kapasiteli, 300 poliklinik ve 43 ameliyathaneye sahip Antalya Şehir Hastanesi'nin Yanık Merkezi, Uyku Laboratuvarı, İnme Merkezi, Organ Nakli Merkezi, Perinatal Merkez, Genetik Hastalıklar Merkezi gibi özellikli birimlere sahip olduğunu belirtti.",Sağlık,https://www.trthaber.com/haber/saglik/bakan-kocadan-antalya-sehir-hastanesi-paylasimi-841544.html,"Bakan Koca, Cumhurbaşkanı Recep Tayyip Erdoğan'ın katıldığı törenle bugün resmi açılışı yapılan Antalya Şehir Hastanesi'ne ilişkin sosyal medya hesabından paylaşımda bulundu. Paylaşımında hastanenin tanıtım videosuna yer veren Koca, şunları kaydetti: ""Türkiye'nin 24'üncü şehir hastanesi olan Antalya Şehir Hastanesi'nin resmi açılışı yapıldı. Antalya Şehir Hastanemiz 1500 yatak kapasitesine sahip. Kadın ve Çocuk Hastanesi, Kalp Damar Hastalıkları Hastanesi, Genel Hastane ve Onkoloji Hastanesi'ni içeriyor. Poliklinik sayısı 300. 43 ameliyathanesi olan hastane, Yanık Merkezi, Uyku Laboratuvarı, İnme Merkezi, Organ Nakli Merkezi, Perinatal Merkez, Genetik Hastalıklar Merkezi gibi özellikli birimlere sahip. Hayırlı olsun."""
45,Lösemi ve lenfoma 'savaşçı hücre' ile tedavi edilecek,"Metastatik ve standart tedaviye yanıt vermeyen lösemi ve lenfomanın özel gruplarında kullanılmak üzere, tümörü tanıyarak yok etme özelliğine sahip yerli ürün geliştirmeye yönelik klinik öncesi hücre kültürü ve hayvan çalışmaları tamamlandı, etkinlik açısından yüzde 100'e yakın başarı elde edildi.",Sağlık,https://www.trthaber.com/haber/saglik/losemi-ve-lenfoma-savasci-hucre-ile-tedavi-edilecek-841061.html,"Ürünün Faz 1 diye isimlendirilen lösemi ve lenfoma hastalarında kullanılmasını oluşturan klinik çalışmalara 6 ay içinde başlanacak. Tekirdağ Namık Kemal Üniversitesi Tıp Fakültesi Hematoloji Bilim Dalı Başkanı Prof. Dr. Burhan Turgut, Hematolojik Nadir Hastalıklar Derneği tarafından KKTC'de düzenlenen Hematolojik Nadir Hastalıklar Kongresi'nde yaptığı açıklamada, hematolojik kanserlerin, lenf dokusunun veya lenfatik sistemin kanseri olarak tanımlandığını söyledi. Lenfatik sistemin, kemik iliği içinde bulunan bazı beyaz hücre grupları, karaciğer, dalak ve lenf bezlerinden oluştuğunu belirten Turgut, bu sistemde bulunan organların akyuvarların varlığı nedeniyle vücudun en önemli savunma sistemini oluşturduğunun altını çizdi. Derneğin Yönetim Kurulu üyesi olan Turgut, hematolojik kanserler içinde en sık lenf bezi kanseri olarak isimlendirilen lenfomaların görüldüğünü ifade ederek, ardından lösemi ve multipl miyelom türlerinin yer aldığını aktardı. Turgut, hematolojik kanserlerin, tanı ve tedavideki gelişmiş yöntemler sayesinde artık büyük ölçüde tedavi edilebilen hastalıklar arasına girdiğini vurguladı. Son yıllarda, onkoloji alanında en çok hematoljik kanserlerin tedavisine yönelik gelişmeler yaşandığını dile getiren Turgut, özellikle bağışıklık sisteminin kuvvetlendirilmesi esasına dayalı immünoterapilerde başarılı sonuçların alınmaya başlandığını anlattı. Turgut, halk arasında ""akıllı ilaç"" diye bilinen kişiye özel geliştirilen hedefe yönelik tedavilerin de çok etkin olduğunu belirterek, ""Kanserin tipine ve evresine göre değişmekle birlikte, gelişmiş teknolojinin kullanıldığı yenilikçi tedavilerle, hematolojik kanserlerde yüzde yüze yakın iyileşme görülmektedir. Hematolojik kanserlerin yaklaşık yüzde 95'inde bir tedavi seçeneği söz konusu."" diye konuştu. ""Bağışıklık sisteminde yer alan hücrelere, kiminle savaşacağı öğretiliyor"" Hematolojik kanserlerin tedavi maliyetinin de yüksek olduğuna dikkati çeken Turgut, kullanılan ilaçların büyük ölçüde yurt dışından temin edildiğini bildirdi. Turgut, hem ilaca ulaşımda kolaylık hem de maliyetin düşürülmesi açısından yerli ve milli üretimin büyük önem taşıdığına işaret etti. Türkiye'de ilaca erişimde bir sıkıntı olmadığını, alana ilişkin ürün geliştirmek için de teknolojik alt yapının ve sağlık personelinin gelişmiş ülkelerin çok daha üstünde olduğunu dile getiren Turgut, bu konuda Türk bilim insanlarınca önemli çalışmaların yapıldığını anlattı. Turgut, özellikle en sık görülen kanserler içinde yer alan lenfoma tedavisinde kullanılmak üzere ürün geliştirme çalışmalarına başlandığını ve başarılı sonuçlar elde edildiğini aktardı. Lenfoma tedavisinde en yenilikçi yaklaşımın ""Car T"" tedavisi olduğunu belirten Turgut, sözlerini şöyle sürdürdü: ""Car T tedavisi, özellikle son 5 yıl içinde uygulanmaya başlandı ve özellikle Batı ülkelerinde yaygın olarak kullanılıyor. Car T tedavisi, kansere karşı savaşmak için hastanın bağışıklık sistemini yeniden hedeflendirme tedavisi olarak tanımlanabilir. Bu tedavi, hücresel bağışıklık sisteminin ana elemanı olan T hücrelerinin genetiğinin değiştirilerek, kanseri tanımayan bağışıklık sistemi hücrelerini ilgili kanseri tanıyan ve onlarla savaşan hücrelere dönüştürülmesini sağlamaktadır. Silahsız bir asker düşünün, bu yöntemle o askere silah veriliyor ve kiminle savaşılacağı öğretiliyor. Özetle, bağışıklık sisteminde yer alan hücrelere, kiminle savaşacağı öğretilerek, düşmanı tanıtılıyor."" ""İnsanlarda yapılacak klinik çalışmalara 6 ay içinde başlanması hedefleniyor"" Tedavi sürecinde, hücrelerin üretilebilmesi için hastadan ya da donöründen periferik kan hücrelerinin, aferez adı verilen cihaz ile toplandığını, toplanan hücrelerin daha sonra laboratuvar ortamında genetiği değiştirilerek çoğaltıldığını ve kalite kontrol testleri sonuçlanana kadar dondurularak saklandığını ifade eden Turgut, hücrelerin genetiğinin değiştirilerek savaşçı hücrelere dönüşmesini sağlayan aşamaların yurt dışında yapıldığını söyledi. Turgut, hücrelerin her aşamasının yerli ve milli imkanlarla geliştirilebilmesi için Türk bilim insanlarının harekete geçtiğini belirterek, şu bilgileri verdi: ""Bu hücrelerin geliştirilmesi komplike olduğundan maliyeti yüksek tedavilerdir. Gen tedavisi kategorisinde ele alınan Car T hücresi, ilaç firmaları dışında üniversiteler ve TÜBİTAK ile birlikte üretilebilecek ürünlerdir. Bu anlamda TÜBİTAK Marmara Araştırma Merkezi'nde (MAM), Tekirdağ Namık Kemal Üniversitesi işbirliğiyle, Car T hücresi geliştirilmesi için bilimsel çalışmalara başlandı. Bilimsel çalışma yaklaşık 3 yıl önce başladı ve şu anda klinik öncesi aşamalarını oluşturan hücre kültürü ve hayvan çalışmaları tamamlandı. Klinik öncesi aşamasından elde edilen sonuçlar, oldukça başarılı ve etkili bir ürün olarak çıktı. Etkinlik açısından yüzde 100'e yakın başarı elde edildi. Şimdi, ürünün Faz 1 diye isimlendirilen lösemi ve lenfoma hastalarında kullanılmasını oluşturan deneme sürecine geçilecek. Bununla ilgili projelendirme çalışmaları da başladı. İnsanlar üzerinde yapılacak klinik çalışmalara da gelecek 6 ay içinde başlanmasını hedefliyoruz. Başarılı sonuçlar alınması halinde, tamamen yerli ve milli olarak üretilecek olan ürün, lösemi ve lenfoma tedavisinde kullanılabilecek."" ""Her lösemi ya da lenfoma hastasında ve başlangıç seviyesinde kullanılmıyor"" Turgut, Car T hücre tedavisinin alanının her geçen gün genişlediğini ancak şu an için belli hasta gruplarına uygulanabileceğini ve buna hekimin uygunluk vermesi gerektiğini vurguladı. Her hastaya bu tedavinin yapılamayacağının altını çizen Turgut, ""Şu anda her lösemi ya da lenfoma hastasında ve başlangıç seviyesinde kullanılmıyor. Car T tedavi, nüks eden belli lösemi ve lenfoma hastalarında, standart tedaviden yanıt alınamayan kişilerde kullanılabiliyor."" uyarısında bulundu."
46,Sepsiste erken teşhis hayat kurtarıyor,"Halk arasında “kan zehirlenmesi” olarak bilinen sepsis, hemen müdahale edilmediği taktirde ölüme varan sonuçlar doğurabiliyor. Öyle ki dünyada her 2,8 saniyede bir kişi sepsis nedeniyle ölüyor. Belirtileri pek çok hastalıkla benzerlik gösterdiği için doğru tanı koyulması tedavideki kilit noktayı oluşturuyor.",Sağlık,https://www.trthaber.com/haber/saglik/sepsiste-erken-teshis-hayat-kurtariyor-841040.html,"Enfeksiyonlar, virüsler ve bakterilerin sağlık üzerindeki olumsuz etkileri yadsınamaz bir gerçek. Her yaş grubundan insanda türlü hastalıklara sebep oluyorlar. Bunların büyük çoğunluğu hayati tehlike yaratmadan rahatça tedavi edilebiliyor. Ancak bazen ölüme varan ciddi sonuçlar yaratabiliyorlar. Tıpkı halk arasında “kan zehirlenmesi” diye anılan sepsiste olduğu gibi… Sepsis tüm dünyada görülen ciddi bir sağlık sorunu. Sayısal veriler de bunu doğrular nitelikte. Yapılan araştırmalara göre her yıl tüm dünyada 47 ila 50 milyon sepsis vakası görülüyor. Bunların 11 milyona yakını da ölümle sonuçlanıyor. Dünya çapındaki ölümlerin 5’te 1’inin sepsisle ilişkili olduğu belirtiliyor ve her 2,8 saniyede 1 kişi sepsis nedeniyle hayatını kaybediyor.   Vücudun neredeyse tüm organlarını etkileyen sepsis ne kadar erken tedavi edilirse hastanın yaşama şansı o kadar artıyor. Peki sepsis nasıl gelişiyor? Belirtileri neler? Kimler risk altında? Sağlık Bilimleri Üniversitesi Tıp Fakültesi Enfeksiyon Hastalıkları ve Klinik Mikrobiyoloji Ana Bilim Dalı Öğretim Üyesi Prof. Dr. İlyas Dökmetaş’la konuştuk. Çoklu organ yetmezliklerine sebep oluyor Prof. Dr. Dökmetaş, insanlar tarafından pek bilinmeyen sepsisin nasıl geliştiğini anlatarak başlıyor sözlerine: “Enfeksiyon hastalıklarına sebep olan parazitler, maya hücreleri kan dolaşımına karışarak tüm vücuda yayılıyor. Bu da vücut savunma sistemlerini harekete geçiyor. Kontrolsüz bir yanıt ortaya çıkıyor. Multipl (çoklu) organ bozukluklarıyla beraber seyrederek karaciğer, akciğer, kalp, beyin gibi birçok sistemi etkiliyor.” Sepsisin ortaya çıkmasından sonra kısa sürede tanısının koyularak tedaviye başlanması gerektiğinin altını çizen Prof. Dr. Dökmetaş, “Hastalar kısa sürede tedavi edilmezse yüzde 50 ila 70 arasında ölüme sebep oluyor. Ancak tanı erken koyulur ve tedaviye başlanırsa hastalar, yüzde 80 ila 90 oranında şifa ile taburcu edilebiliyor” diyor. Sepsisin belirtileri neler? Peki çoklu organ yetmezliğine sebep olan sepsis hangi belirtilerle kendini ele veriyor? Prof. Dr. Dökmetaş, alarm durumuna geçilmesi gereken şikayetleri şöyle sıralıyor: “Hastada tansiyon düşüyor nabız yükseliyor. Şuur durumu değişiyor. Ajitasyonlara veya uykuya meyil oluyor. Üşüme-titremeyle birlikte çok yüksek ateş veya tam tersi ateşin çok düşmesi görülebiliyor. Bazen ateş 40 derecelere kadar çıkıyor bazen de normalin altına, 35 dereceye kadar düşüyor.”   Bu tabloyla gelen hastalarda ilk olarak sepsisin kaynağını bulmakla işe başlanması gerektiğini vurguluyor Prof. Dr. Dökmetaş: “Mikroorganizma ilk önce nereyi etkilemiş? İdrar yollarına giderek iltihaba sebep olduktan sonra mı vücuda yayıldı? Akciğerler iltihaplandığı için mi yayıldı? Kalp kapakları etkilendi de oradan mı kan dolaşımına geçti? Muhtemel etken neresiyse ona yönelik tedavinin bir an önce başlaması lazım.” Son yıllarda sepsis vakalarında artış görülüyor Prof. Dr. Dökmetaş’ın dikkat çektiği bir başka konu ise son yıllarda daha faza sepsis vakasının görülmesi… Bunun sebeplerini Prof. Dr. Dökmetaş’tan öğreniyoruz: “Birinci neden yoğun bakım ünitelerinin çok artması ve yine hastaların çok fazla yoğun bakıma yatması. Çünkü yoğun bakıma yatınca enfeksiyon arkasından sepsis gelişebiliyor. İkinci neden ise invaziv girişimlerdeki artış… Eskiye oranla günümüzde çok sayıda cerrahi işlem yapılıyor. İleri yaş ise üçüncü en önemli neden. Önceden insanlar ortalama 50-60 yaşında vefat ediyordu. Şimdi 80, hatta 100 yaşına kadar yaşıyor. İlerleyen yaşla beraber vücut direnci de düşüyor.”   Yine organ nakilleri, kanser tedavisi gibi nedenler de sepsisin görülme oranını artıran diğer nedenler arasında yer alıyor. Sepsisin daha fazla görülmeye başlamasıyla hastalığa karşı farkındalık da arttı. Böylece hekimler tanı konusunda daha hızlı hareket edebiliyor. Çünkü sepsisin tanısını koymak diğer hastalıklara oranla çok daha zor. Bunun sebebi ise belirtilerinin akla pek çok hastalığı getirmesi. Nitekim kalp krizi, şeker koması veya çeşitli travmalar sonrasında da benzer tablolar gelişebiliyor. Kimler risk altında? Sepsile ilgili merak edilen bir başka detay ise risk faktörleri… İmmün sistemi baskılanmış kişilerde sepsisin daha fazla görüldüğünün altını çizen Prof. Dr. Dökmetaş sözlerine şöyle devam ediyor: “Şeker hastaları, böbrek yetmezliği olanlar, siroz hastaları, dalak ameliyatı olanlar ya da doğuştan dalağı olmayanlar, AIDS'li ve kanserli hastalar, ileri yaştaki insanlar, kortizon tedavisi görenler gibi vücut savunma sistemi bozulan kişilerde daha fazla görülebiliyor.” Destek tedavisi de gerekiyor Sepsisin tedavisindeki en önemli kriter ise belirtilerin görülmesinden itibaren 1 saat içinde hemen tedaviye başlanması. Çünkü tedaviye ne kadar geç başlanırsa ölüm oranı o kadar artıyor. Prof. Dr. Dökmetaş tedavi sürecini ise şöyle özetliyor: “Sadece mikroplara karşı verilen ilaçlarla tedavi edilmiyor. Aynı zamanda destek tedavisi de veriyoruz. Örneğin solunum desteği gerekebiliyor. Oksijen veriyoruz ya da hastayı entübe ediyoruz. Tansiyonu çok düştüğü zaman bunu yükselten ilaçlar eklenebiliyor. Kalp çarpıntıları artarsa onu düzenliyoruz.”"
47,Hemofili evde tedavi edilebiliyor,"İstanbul Üniversitesi (İÜ) Rektörü ve Türkiye Hemofili Derneği Yönetim Kurulu Başkanı Prof. Dr. Bülent Zülfikar, nadir hastalıklardan hemofilinin tedavisi için hastaların artık hastaneye gitmelerine gerek kalmadığını ve evde kullanılacak ilaçlarla normal yaşantılarına devam edebileceklerini söyledi.",Sağlık,https://www.trthaber.com/haber/saglik/hemofili-evde-tedavi-edilebiliyor-841022.html,"Prof. Dr. Zülfikar, nadir hastalıkları, hemofiliyi ve tedavilerinde katedilen aşamayı anlattı. Dünyada her 2 bin kişiden bir veya daha azında görülen hastalıkların ""nadir hastalık"" olarak adlandırıldığını belirten Zülfikar, nadir hastalıkların oluşumunun altında genetik nedenler olduğunu, bu durumun bazen hastalık bazen de ortopedik, ürolojik ve nörolojik anomali olarak karşılarına çıktığını söyledi. Bu durumun hastalık haline gelmesi için yaşamı zorlaştırması, tedaviye ihtiyaç duyulması ve sosyal hayat ilişkilerini kesmesi gerektiğine de işaret eden Zülfikar, tanısını yapabilmek ve tedavi edebilmek için konuyla ilgili enstitüler ve merkezler düzeyinde araştırmalar yaparak nadir hastalıkların tek tek ortaya çıkarılması gerektiğini kaydetti. ""Türkiye'de yaklaşık 6,5 milyon insanın nadir hastalığı bulunuyor"" Prof. Dr. Bülent Zülfikar, ""Dünyada yaklaşık 7 bin civarında farklı nadir hastalık var. Bu hastalıklar kendi içlerinde de farklılaşıyor. Türkiye'de yaklaşık 6,5 milyon insanın nadir hastalığı bulunuyor."" diyerek, bu hastalıklar için en büyük sorunlarının, adını koyamadıkları, tanıyamayacakları hastalığın tedavisini verememek ve hastayı kaybetmek olduğunu söyledi. Çok nadir hastalıklardaki en büyük sıkıntının, teşhis edememe olduğunu vurgulayan Zülfikar, şöyle devam etti: ""Genetik olarak farklı farklı değişiklikler var. Ölümler nadir hastalıklarda diğer hastalıklara göre daha fazladır. Ama nadir hastalıkların her biri çok az olduğu için toplamdaki ölümleri hesap edilebilecek kadar görmüyoruz. Çünkü kendisi çok az, o çok azın içerisinde yüksek oranda ölüm olsa bile kalp-damar hastalığı veya kanser ölümlerinden çok daha aşağılarda kalıyor."" Yaklaşık 500 nadir hastalığın ilaçla tedavi edilebileceğini, bazı tedavi edilemeyen hastalıklarda ise hastaların hayatları boyunca kullanacakları ilaçlarla sorunları azaltabileceğini anlatan Zülfikar, bu hastaların ilaçlarla hayatlarını normal kişiler gibi sürdürebildiklerini, ilaçların hastaların sosyal hayata dahil olmalarına, okullarını bitirmelerine, iş-güç sahibi olmalarına ve evlenip aile kurmalarına imkan sağladığını vurguladı. ""Hemofiliyle mücadelede ülke olanakları genişledi"" Prof. Dr. Bülent Zülfikar, nadir hastalıklardan hemofiliyle ilgili de tedavide Türkiye'de çok iyi bir noktada olduklarına dikkati çekti. Pıhtılaşma faktörlerinin eksikliğinden dolayı kanın olması gerektiği gibi pıhtılaşmadığı nadir bir hastalık olan hemofiliyle mücadelede ülke olanaklarının genişlediğini belirten Zülfikar, hastalığın erkek çocuklarda görüldüğü, kadınların ise sadece bu geni taşıdığı bilgisini verdi. Sosyal Güvenlik Kurumunun 2007 yılından bu yana hastalığın ilaçlarını ücretsiz karşıladığını ifade eden Zülfikar, şu değerlendirmeyi yaptı: ""Hemofili hastalığı doğumdan itibaren belirti verebilir. Doğumla beraber göbek kesilirken, göbek yerinden kanamalar olabilir. Üçüncü, dördüncü gününde tarama testleri için kan alınan yerin kanamasının durmaması belirti olabilir. Erken sünnet yapılan erkek çocuklarının sünnet yerinin kanamasının durmaması, yarasının iyileşmemesi bunun belirtileri olabilir. Emeklemeye başladığında morarmalar uyarıcı belirti olabilir. Altıncı aylar civarında dişler sürtmeye başlayınca dişlerin çıktığı yerlerdeki ön beceriler olabilir. Tabii çocuk büyüdükçe daha farklı beceriler, kas, eklem kanamaları olabilir. Hayati kanamalar olabilir. Yine bağırsak kanamaları, beyin kanamaları olabilir. Dönem değişmekle beraber pek çok kanama belirtisi verir."" ""Hemofiliden korkmaya gerek yok"" İlaçların bu kadar gelişmediği dönemde insanların kanaması olduğunda sürekli hastaneye gittiklerini, hastaya kanamayı durdurmak için plazma verildiğini ve bu durumun hastanın sosyal hayatını etkilediğini hatırlatan Zülfikar, gelişen teknolojiyle plazmanın genetik kodlarının belirlenerek laboratuvar ortamında üretilmeye başlandığına vurgu yaptı. Zülfikar, sözlerini şöyle tamamladı: ""Hemofili geçmişte sadece plazma verilerek tedavi edilirdi. Şimdi bunlar özel şişelenmiş olarak evlere taşınabiliyor. Hastaların hastaneye gitmelerine gerek yok. Kendilerini koruma amacıyla bu enjeksiyonları yapıyorlar. Bir kanama şüphesi olduğunda hemen ilacı uyguluyor ve bu sorunun önünü alabiliyorlar. Hemofili hastalarımızın kanamaları olmadan haftada 1-2 hatta yeni ilaçlarla 10 günde bir, 2 ayda bir ilaç kullanarak normal hayatlarını sürdürme fırsatları var. Artık hemofiliden korkmaya gerek yok. İstanbul Üniversitesinde nadir hastalıklar üzerine geniş çalışmalar yapılıyor. Bununla ilgili merkezler var ve üniversite olarak konuyu sahada da çalışıyoruz."""
48,"Eczacı, tabip, diş hekimi için atama kurası ilanına çıkıldı","Sağlık Bakanlığı, tabip, diş hekimi, eczacılar için 2024 yılı ilk defa ve yeniden atama kurası ilanına çıktı.",Sağlık,https://www.trthaber.com/haber/saglik/eczaci-tabip-dis-hekimi-icin-atama-kurasi-ilanina-cikildi-840783.html,"Resmi Gazete'nin bugünkü sayısında yayımlanan ilana göre, Sağlık Bakanlığı ve bağlı kuruluşları ile diğer kamu kurum ve kuruluşlarının ihtiyaçları için tıpta uzmanlık mevzuatına göre uzman olanlar ile uzman tabip, tabip, uzman diş tabibi, diş tabibi, uzman eczacı ve eczacı kadrolarına ilk defa veya yeniden atama yapılacak. Atama, yerleştirme iş ve işlemleri, noter tarafından bilgisayar ortamında kurayla gerçekleştirilecek. Bu kura, eczacı unvanlı adaylar için 1. yerleştirme ve 2. yerleştirme olarak iki ayrı yerleştirme şeklinde yapılacak, diğer unvan ve branşlar için sadece 2. yerleştirme işlemi uygulanacak. Birinci yerleştirmede ""Türkiye İlaç ve Tıbbi Cihaz Kurumu için yabancı dil yeterliliğine sahip eczacı unvanlı personel alımı"" yapılacak. İkinci yerleştirmede ise ""Sağlık Bakanlığı ve bağlı kuruluşları ile diğer kamu kurum ve kuruluşları için uzman tabip, tabip, uzman diş tabibi, diş tabibi, uzman eczacı ve eczacı unvanında personel alımı"" olacak. Kura başvuruları, ""https://ekip.saglik.gov.tr"" adresinden erişim sağlanan Entegre Kurumsal İşlem Platformu (EKİP) üzerinden giriş yapılarak kura takviminde belirtilen süreler içinde yapılacak. Başvuru yapacak adaylar, kura takviminde belirtilen tarihler arasında EKİP üzerinden başvuru formunu elektronik ortamda doldurarak tercihlerini kaydedip kesinleştirecek. Kesinleştirme işlemi gerçekleştikten sonra başvuru bilgileri ve tercihlerde değişiklik yapılamayacak. Kesinleştirilmeyen başvurular dikkate alınmayacak. Eczacı unvanı dışındaki diğer unvan ve branşa sahip adaylar sadece 2. yerleştirme için tercih yapabilecek ve en fazla 10 tercihte bulunabilecek. Kura başvurusunda bulunup, başvurusunu iptal ettirmek isteyenler, 5 Mart-20 Mart 2024 tarihleri arasında saat 18.00'e kadar EKİP üzerinden elektronik ortamda kura başvurusunu iptal edebilecek. Başvurusunu iptal edenler, bu kuraya yeniden başvuruda bulunamayacak. İnceleme neticesinde uygun görülmeyen başvurular, ret gerekçeleriyle birlikte tebligat yerine geçmek üzere EKİP üzerinden ilan edilecek, itirazlar elektronik ortamda alınacak, neticeleri yine EKİP üzerinden duyurulacak. Kura sonucuna göre, Sağlık Bakanlığı ve bağlı kuruluşları kadrolarına yerleşenlerin atamaları, Güvenlik Soruşturması ve Arşiv Araştırması Kanunu hükümleri uyarınca gerekli işlemler tamamlandıktan sonra yapılacak. Bu kapsamda atamaya engel hali bulunanların atamaları yapılmayacak."
49,Bilim insanları Alzheimer'ı erken tespit edebilen yapay zeka geliştirdi,"ODTÜ'lü bilim insanları, tükürükten alınan örnekle genetik testi yorumlayarak, erken evre Alzheimer riskini tespit eden yapay zeka temelli teknoloji geliştirdi.",Sağlık,https://www.trthaber.com/haber/saglik/bilim-insanlari-alzheimeri-erken-tespit-edebilen-yapay-zeka-gelistirdi-840734.html,"TÜBİTAK 1003 - Öncelikli Alanlar Ar-Ge Projeleri Destekleme Programı kapsamındaki destekle tamamlanan projede, ilk prototip hayata geçerken, klinik aşamanın da dahil olduğu ileriki aşamaları, beynin şifrelerinin araştırıldığı Nörobilim ve Nöroteknoloji Ortak Uygulama ve Araştırma Merkezinde (NÖROM) yürütülecek. Araştırmalar 10 yıldır sürüyor NÖROM Yönetim Kurulu Üyesi ve ODTÜ Enformatik Enstitüsü Öğretim Üyesi Doç. Dr. Yeşim Aydın Son, projeye ilişkin açıklamalarda bulundu. Aslen tıp doktoru olan ve ABD'de biyoenformatik alanında doktora eğitimini tamamladıktan sonra Türkiye'ye dönen Aydın Son, ODTÜ'de açılan bu alandaki ilk lisansüstü programının eğitime başlamasına katkı vermesinin üzerinden 14 yıl geçtiğini ve son 10 yıldır tıp ve yapay zekayı birleştiren araştırmalar yaptığını anlattı. ODTÜ Enformatik Enstitüsünün bu alanda çalışan diğer üniversitelerden farklılığına işaret eden Son, bu kapsamda, laboratuvar ortamında veri üretimi, analizi ile yapay zeka modellerinin moleküler testler ile doğrulamasını yapabildiklerini söyledi. Sağlık bilişimi alanında MR, PET gibi radyolojik görüntülerin bilgisayar ortamında modellemesine dayalı tanı sistemleri geliştirmeye dönük çalışmaların ilerlediğini ifade eden Son, ""Böylece klinikte, doktorların hastalığın ayırıcı tanısına destek olabilecek ön araştırmalar yapılıyor"" diye konuştu Biyoinformatik bölümünde ise son 10 yıldır Alzheimer hastalığı üzerine yoğunlaştığını dile getiren Son, bu hastalığa karşı klinikte ""erken tanı"" için özelleşmiş testlerin bulunmadığını vurguladı.   Erken evrede riskli genetik profiller tespit ediliyor Genom araştırmalarının son yıllarda pek çok hastalığın teşhisindeki önemine işaret eden Son, çalışmalarında genom araştırmaları ile makine öğrenmesini birleştirdiklerini belirterek, şu bilgileri verdi: ""Uluslararası çalışma grupları tarafında oluşturulmuş 3 büyük veri seti alt yapısını yapay zeka kullanarak analizi ile erken evrede risk göstergesi olabilecek genetik profilleri tespit ediyoruz. Bu genetik profilleri doğrulamak için geliştirdiğimiz teknikte, katılımcıların yanak içinden tükürük örneklerini alıyoruz ve DNA'larını izole ediyoruz. Hastalık riskini 1,5-2 kat artıran genetik değişiklikler tespit ettik, ayrıca koruyucu olabilecek çeşitlilikler gözledik. TÜBİTAK projemiz kapsamında, tüm bunları yapabilen bir moleküler tanı kiti prototipi geliştirdik. Bu analizler ile hastalığın en erken aşamasında, sadece yanak içinden alınan bu örneğin yapay zeka modeline dayanarak kişilerin riskli olup olmadığını veya Alzheimer'a karşı koruyucu bir genetik yapı taşıyıp taşamadığını doktorlarımıza bilgi olarak sunmayı hedefliyoruz."" ""Hedef test kiti geliştirmek"" Yöntemin doğrulamasını Hacettepe Üniversitesi Geriatri Bölümü'nün ortaklığıyla 100 kişilik Alzheimer hasta grubu üzerinde yaptıklarını aktaran Aydın Son, ""Projemiz, prototip aşamasına geldi. Projenin ikinci fazını da büyük ihtimalle bir TÜBİTAK projesiyle, klinik araştırma projesiyle desteklemek istiyoruz. Tüm bu çalışmalarda temel hedefimiz bir tanı kiti veya bir test geliştirmek. Bu testlerin temelini oluşturmuş durumdayız"" dedi. NÖROM'da klinik araştırmalar başlatılacak Elde ettikleri sonuçların optimize edilmesi için geniş çaplı bir klinik çalışmayı NÖROM merkezinde gerçekleştireceklerini ifade eden Son, şunları kaydetti: ""Doktorların tanılarına destek olmayı hedefliyoruz. Klinik araştırmalarımız başladığında, örneğin 65 yaş üstünde 'hatırlayamama' gibi semptomlar gösteren kişiler bize yönlendirilecek. Biz de bu genetik analizlerini yaparak hastanızda 'risk arttıran ya da koruyuculuk sağlayan faktörlere dayalı değerlendirmesi buradadır, klinikte gördüğünüz tablo ile bunu birleştirerek karar verebilirsiniz' diyeceğiz. Aynı zamanda klinikten hasta gönderen doktorlara tanıda yardımcı olurken bu hastaları uzun süreli yani 2-3 sene sonra takip edeceğiz. Böylece geriye dönük testimizin güvenirliği de daha iyi test edebileceğiz."" ""Hastalıkta erken tanı çok önemli"" Yeşim Aydın Son, Alzheimer'da ayırıcı tanının yanında erken tanının da önemine işaret ederek, ""Beyinde oluşan dejeneratif olguları engelleyemesek bile yavaşlatmak için bazı yöntemler literatüre girmiş durumda. Bu noktada erken tanıda bizim araştırmamız büyük önem taşıyor"" değerlendirmesinde bulundu."
50,"""Dünya Nadir Hastalıklar Günü"" yılın en nadir gününde kutlanıyor","Dünya nüfusunun yalnızca yüzde 5'ini etkileyen nadir hastalıklara ilişkin farkındalığı amaçlayan ""Dünya Nadir Hastalıklar Günü"" yarın kutlanacak.",Sağlık,https://www.trthaber.com/haber/saglik/dunya-nadir-hastaliklar-gunu-yilin-en-nadir-gununde-kutlaniyor-840735.html,"Avrupa Nadir Hastalıklar Örgütü (EURORDIS), 2008'de, her yıl şubat ayının son gününün ""Dünya Nadir Hastalıklar Günü"" olarak kutlanmasına karar verdi. Bu özel gün bu yıl, şubat ayının 4 yılda bir 29 çektiği nadir bir tarihe denk geldi. EURORDIS'in verilerine göre nadir hastalıkların yüzde 70'i çocuklarda görülüyor. Dünya nüfusunun yalnızca yüzde 5'ini etkileyen nadir hastalıkların teşhisinin zor olması ve tanı süresinin yaklaşık 5-7 yıl sürmesinden dolayı birçok hasta tedaviden mahrum kalıyor. Bu hastalıkların nadir görülmesi nedeniyle konuya ilişkin yeterli araştırmanın da olmadığı kaydediliyor. Nadir hastalıkların yüzde 72'si genetik yolla aktarılırken geri kalanı çevre, enfeksiyon ya da alerji nedeniyle ortaya çıkabiliyor. Nadir hastalıkla doğan çocukların yüzde 30'u, 5 yaşına gelmeden hayatını kaybediyor. Bugüne kadar kayıt altına alınmış, en çok nadir hastalık vakası görülen ülkeler arasında ilk sırada yaklaşık 30 milyon hastayla ABD yer alıyor. Bu ülkeyi Çin, 20 milyonla takip ediyor. Avrupa genelinde ise 36 milyon insan nadir hastalıklarla mücadele ediyor. Nadir hastalıklar nedir? Türkiye ve Avrupa Birliği'nin (AB) kullandığı tanıma göre bir rahatsızlık ya da hastalığın ""nadir"" sınıfına girmesi için 10 bin kişiden en fazla 5 kişiyi etkilemesi gerekirken, bu kriter ülkelere göre değişiklik gösterebiliyor. Örneğin ABD'de nadir hastalık tanımı için bir hastalığın en fazla 200 bin kişide görülmesi gerekirken, Japonya'da en fazla 50 bin, Avustralya'da ise en fazla 5 bin kişide görülmesi kriteri esas alınıyor. Dünya genelinde 300 milyondan fazla kişiyi etkileyen nadir hastalıkların çoğu kronik, ilerleyici, yaşamı tehdit edici özellik taşırken, bu hastalıkların sadece yüzde 5'inin tedavisi bulunuyor. Dünya çapında görülen bazı nadir hastalıklar X eşey kromozomunun eksikliğinden kaynaklanan Turner Sendromu, dünya çapında görülen nadir hastalıklardan bir tanesi. Her ne kadar kişiden kişiye semptomları değişebilse de, yaygın semptomlar arasında boy kısalığı ve yumurtalıkların tam gelişmemesi yer alıyor. Göz ve kulaklarla ilgili problemlerin yanı sıra kalp ve böbrek anomalileri gibi çeşitli ek semptomlara sebep olabilen Turner sendromuna sahip kişilerin çoğu, çocuk sahibi olamıyor. Sendromun teşhisi doğum öncesinde olabildiği gibi çocukluk çağında da konulabilirken, bazı durumlarda yetişkinliğe kadar bile anlaşılamayabiliyor. ""Epidermolizis Bülloza"" Halk arasında ""kelebek hastalığı"" olarak bilinen Epidermolizis Bülloza (EB) ise nadir hastalıklardan bir diğeri. Vücuda gelen bir darbe sonucu cildin farklı bölgelerinde içi su dolu kabarcıkların oluşmasıyla kendini gösteren bu hastalığın, günlük yara bakımı gibi, semptomları hafifletici önlemler dışında bir tedavisi bulunmuyor. Söz konusu kabarcıklar, deri yüzeyinde, ağız boşluğunda herhangi bir yerde oluşabildiği gibi daha şiddetli durumlarda ise gözün dış yüzeyinin yanı sıra solunum yolunda da meydana gelebiliyor. ""Su alerjisi"" Su alerjisi olarak da bilinen ""Aquagenic urticaria"", cildin, suyla teması halinde alerjik reaksiyon göstermesine sebep oluyor. Genellikle kadınlarda görülen ve kabartılar ve kızarıklıklarla kendisini gösteren bu hastalığın belirtileri, çoğu zaman ergenlik zamanında ortaya çıkıyor. ""Erken yaşlanma sendromu"" Genetik bir hastalık olan ve halk arasında ""erken yaşlanma sendromu"" diye de bilinen ""Hutchinson-Gilford Progeria Sendromu (HGPS)"" ise dünyada yalnızca 4 milyonda 1 kişide görülüyor. Bu sendromda hastalar, doğumda normal gözükürken yaşamlarının ilk yıllarında büyümeleri hızla yavaşlıyor ve küçük yaşlardayken yaşlı bir insan görünümüne sahip oluyor."
51,Çocuklarda tik neden olur?,"Çocukların yaklaşık yüzde 20'sinde kısa süreli istem dışı hareketler yani tikler görülebiliyor. Ancak tikin bir yıldan uzun sürmesi, nörogelişimsel bir bozukluk olan Tourette Sendromu'na (Tik Bozuklukları) işaret ediyor.",Sağlık,https://www.trthaber.com/haber/saglik/cocuklarda-tik-neden-olur-840667.html,"Göz kırpma, sıçrama, baş sallama ve daha birçoğu... İstem dışı ve yineleyici olan tikler, özellikle okul çağındaki çocukları etkisi altına alıyor. Tikler çocuk gelişiminin bir parçası olarak kısa süreli de olabiliyor, bir yılı aşkın da... Çocukların yaklaşık yüzde 20'si kısa süreli etkilenirken, uzun süreli tikler yüzde 1 ile sınırlı kalıyor ve tedavi gerektirebiliyor. Türü, şiddeti ve sıklığı değişen tikler kız ve erkek çocuklarda da farklı seyredebiliyor. Bir yıldan uzun süren tik bozuklukları, bilimsel adıyla Tourette Sendromu, erkek çocuklarda 3-4 kat daha sık görülüyor. Tedavi için ise nöroloji ve psikiyatri doktorlarının desteği gerekebiliyor. Biz de Sağlık Bilimleri Üniversitesi, Ankara Etlik Şehir Hastanesi, Çocuk Nöroloji Eğitim Kliniği Eğitim İdari Sorumlusu Prof. Dr. Deniz Yüksel ile tik bozukluklarını ve tedavi yöntemini konuştuk. İşte 7 soruda tikler...   Tik bozukluğu nedir ve en çok hangi yaş aralığında görülüyor? Tik bozuklukları genellikle 6-7 yaş civarında başlayan; kısa, hızlı veya ani, ağırlıklı olarak baş ve boyun bölgesinde ortaya çıkan göz kırpma, sıçrama, seğirme, başını sallama şeklinde olabilen istemsiz hareketlerdir. Çocukların yüzde 20 kadarında gelişimlerinin bir parçası olarak motor tikler görülebilir, ancak bunlar genellikle yalnızca birkaç haftadan aylara kadar sürer ve biter. Birden fazla motor tik ve bir veya daha fazla vokal tikin bir yıldan uzun süredir mevcut olduğu nörogelişimsel bir bozukluk olan Tourette sendromu ise erkek çocuklarda 3-4 kat daha sık görülür. Tik bozukluğuna obsesif kompulsif davranışlar, dikkat eksikliği/hiperaktivite bozukluğu, depresyon, anksiyete, öğrenme güçlüğü eşlik edebilir.   Kronik tik bozukluğunun görülme sıklığı nedir? Motor ve/veya vokal tikler nispeten yaygındır ve okul çağındaki çocukların yaklaşık yüzde 1'inde görülür. Tiklerin türü, sıklığı ve şiddeti zamanla değişir ve tipik olarak geç ergenlik veya erken yetişkinlik döneminde azalır. İstem dışı hareket çeşitleri neler ve ne gibi belirtiler verir? Basit motor tikler; göz kırpma, göz devirme, burun veya yüz seğirmesi, ağız hareketleri (somurtmak, ağız açmak, ağzı yana doğru hareket ettirmek), yüz buruşturma, omuz silkme, dil hareketleri, baş sallama, boyun germe, karın kasılmaları, kol veya bacakta sıçrama tarzı atımlar şeklinde olabilir. Basit vokal tikler ise homurtu, boğaz temizleme, öksürme, koklama, hayvan sesleri çıkarma, gıcırtı, çığlık atma, alçak veya tiz sesler, soluk soluğa kalma, gürültülü nefes alma, yutkunma, tıklama şeklinde ses çıkarmadır. Kompleks motor tiklere örnek olarak; vurmak, zorla dokunmak, kendini/başkalarını öpmek, yalamak, koklamak, tükürmek, ayaklarını yere vurmak, zıplamak, atlamak, dönmek, eğilmek, tekmelemek, alışılmadık yürüyüş sayılabilir. Kompleks vokal tikler; tekrarlanan kelime, ifade, cümleler; istemsiz küfürler, müstehcen olmayan ancak sosyal açıdan uygunsuz yorumlar veya istemsiz müstehcen hareketler; sosyal açıdan uygunsuz dokunma, diğer insanların hareketlerini kopyalamak veya tekrarlamak. Tikler yer değiştirebilir mi ve atakların döngüsü nasıl olur? Kısa süreli de olsa istemli olarak bastırabilen tiklerin yeri veya türünde değişiklikler olabilir, bir tür tikin yerini diğer tikler alabilir. Stres ve kaygı durumunda tikler daha da kötüleşebilir. Genellikle tik bölgesinde bir esneme/gerilme veya karıncalanma şeklinde olan bir ön uyarı hissi veya tik gerçekleştirilince hafifleyen zihinsel bir dürtü oluşur. Tipik olarak tikler arası kısa bir süre rahatlama olur ardından tik dürtüsü geri gelir. Tikler saniyeler, dakikalar veya birkaç saat boyunca gönüllü olarak bastırılabilir (örneğin, bazı çocuklar bunları okulda bastırabilir) ancak bunu bir süre sonra yeniden ortaya çıkan ataklar takip eder. İstem dışı hareketlerin şiddeti değişken midir? Tiklerin türü, sıklığı ve şiddeti zamanla değişir. Tiklerin sıklığı genellikle çocuk rahatladığında, odaklandığında veya spor yaparken ya da müzik aleti çalarken olduğu gibi dikkati dağıldığında azalır. Tikler genellikle stres, kaygı, uyku eksikliği veya yorgunluk nedeniyle daha da kötüleşir. Tik kendi kendine mi, tedavi ile mi geçer? Geçici tik bozukluğu, 12 aydan kısa süren tiklerdir. Kronik veya kalıcı tik bozukluğu ise 1 yıldan uzun süredir var olan çoklu motor tikler veya vokal tikler olarak tanımlanır. Tourette Sendromu olarak tanı alan çocuklarda 1 yıldan uzun süren çoklu motor ve bir veya daha fazla vokal tike rastlanır. Hiçbir sıkıntıya ya da işlev bozukluğuna yol açmayan basit tikler, dikkatlice beklemeden fayda görebilir, ancak tekrarlanan hareketlerden kaynaklanan ağrı, sıkıntı ya da işlev bozukluğu ortaya çıkarsa bu durumda bazı ilaç ve davranışsal müdahaleler uygulanabilir. Hastada, eşlik eden hastalıklardan veya tiklerden kaynaklanan ve ilk müdahaleye rağmen problemli olmaya devam eden semptomlar mevcutsa bir uzmana (örneğin, çocuk nöroloğu, çocuk psikiyatristi) başvurmaları önerilir. Ani başlayan kore, ataksi veya distoni adı verilen istem dışı hareketleri olan çocuklar nörolojik değerlendirme için hemen bir çocuk nöroloji doktoruna yönlendirilmelidir. Anksiyete ruh hali veya obsesif durum gibi eşlik eden hastalıklar için bir çocuk ergen ruh sağlığı uzmanına başvurmak gerekebilir. Aileler tik bozukluğu olan çocuğa nasıl yaklaşmalı? Tikin çocuğun kontrolü dışında bir hareket olduğu ve bu nedenle eleştirilmemesi gerektiği unutulmamalı ve bozukluğu olan çocuğun okuluyla görüşülmelidir. Tiklerin sıklığı, türü, yeri ve doğası nedeniyle rahatsız ediciyse, ağrıya neden oluyorsa, istenmeyen ilgiye veya utanmaya neden oluyorsa ebeveynler tıbbi yardım alabilir. Aileler tiklerin önemi veya nedenleri hakkında tavsiyeler alabilirler. Tik bozukluğu olan çocuk ve gençlere yardım etme stratejileri için; kişinin kendisinin, ailesinin, öğretmenlerinin ve akranlarının konu hakkında bilgilendirilmesi ve bir takım tutum önerilerinin planlanması gerekir. Bunlar arasında öncelikle tepkisel davranışlardan kaçınıp, destekleyici bir tutum içerisinde birtakım rutinler sağlamak önemlidir.   Örneğin kısa molalar ve fiziksel hareket açısından fırsat sağlamak için, tikler şiddetli olduğunda önceden kararlaştırılan gidilecek güvenli bir yer belirlemek; okulda molaya çıkabilmesi için sınıfın ön tarafında ve kapıya yakın oturmasını sağlamak, akran zorbalığını önlemeye yardımcı olabilsin diye sosyal destek için gönüllü bir arkadaş belirlemek, tikleri hakkında soru sorulduğunda nasıl yanıt verebileceğini sağlayacak kendini savunucu iletişim yöntemlerini önceden planlamak olabilir. Aileler öncelikle tetikleyicileri belirleyip bunlardan kaçınmalı; stresi, kaygıyı veya can sıkıntısını yönetebilmeli. Rahatlatıcı aktiviteler teşvik edilip çocuğun özgüvenini artıran hobilere yönlenmesi sağlanmalı. Ayrıca deneyimleri paylaşmak ve kamp gibi faaliyetler veya etkinliklere katılmak için destek gruplarına katılmak da faydalı olabilir."
52,Bademcik iltihabı gelişim bozukluğu yaratabiliyor,Çocuklarda sıkça rastlanan bademcik iltihabı basit gibi görünen ciddi bir sorun. Kolayca tedavi edilebilen bademcik iltihabı ihmal edildiğinde çocuğun gelişimini kalıcı olarak etkileyen sonuçlara yol açabiliyor.,Sağlık,https://www.trthaber.com/haber/saglik/bademcik-iltihabi-gelisim-bozuklugu-yaratabiliyor-840438.html,"Kış aylarında sık karşılaşılan üst solunum yolu enfeksiyonları yaş ayırt etmeksizin herkesi etkiliyor. Ancak içlerinden bir tanesi var ki, özellikle çocukluklarda görülüyor. Söz konusu hastalık, çocukların boğazında büyük sıkıntılara sebep olan bademcik iltihabı… Bağışıklık sisteminin bir parçası olan bademciklerde gelişen iltihap, sık tekrar etmesi durumunda cerrahi yöntemlerle alınıyor. Aileler ise bu noktada çocukları bir operasyona gireceği için ister istemez büyük endişeye kapılıyor. Hatta ameliyatın gerekli olup olmadığı konusunda şüpheye bile düşüyorlar. Peki bademcik iltihabı nelere yol açıyor? Hangi durumlarda operasyon kaçınılmaz oluyor? Marmara Üniversitesi Pendik Eğitim ve Araştırma Hastanesi Kulak Burun Boğaz Hastalıkları Ana Bilim Dalı Başkanı Prof. Dr. Çağatay Oysu’yla konuştuk.   Bakteriler ve virüsler sebep oluyor Bademcik iltihabının her yaştan çocukta görülebildiğinin altını çizen Prof. Dr. Oysu, “2 yaşından sonra sıklığı artıyor. Bakteriler veya virüsler buna sebep oluyor. Bir kere geçirilmesinin çok önemi yok ama bazı çocuklarda çok sık tekrar ediyor” diyor. Bademcik iltihabının bir üst solunum yolu enfeksiyonu olduğuna dikkat çeken Prof. Dr. Oysu, nasıl geliştiğini ise şöyle anlatıyor: “Burnun arkasında, boğazda ve dilin iki yanında bir araya gelmiş lenf dokuları var. Bunlardan biri bademcikler diğeri ise geniz eti. Bakteriler veya virüsler buralarda iltihap gelişmesine neden oluyor.” Prof. Dr. Oysu, bademcik iltihabının en bilinen belirtilerini ise boğaz ağrısı, ateş, halsizlik, yutma güçlüğü olarak açıklıyor.   Mutlaka hekime başvurulmalı Peki çocuklarında bademcik iltihabı meydana gelen ailelerin nasıl bir yol izlemesi gerekiyor? Bademcik iltihabının bazen kendiliğinden iyileşebilen bir durum olduğunu ifade eden Prof. Dr. Oysu, yine de hekime başvurulması gerektiğinin altını çiziyor. ""Bir çocuk bademciklerindeki şişme sebebiyle ailesi tarafından hekime götürüldüğünde ilk olarak iltihabın sebebi araştırılıyor"" diyen Prof. Dr. Oysu sözlerini şöyle sürdürüyor: “Çocuktaki semptomların laboratuvar bulgularına bakarak bakteriyel mi yoksa viral kökenli mi olduğunu anlamamız lazım. Eğer bakteriyelse antibiyotiklerle tedavi edilmeli. Çünkü bakteriyel bademcik iltihaplarında lokal apseler olabilir. Hatta tedavi edilmezse ateşli romatizma hastalığı gibi uzak eklemlerde ve kalpte sorun yaratabilir.” Cerrahi müdahale gerekebiliyor Bademcik iltihabı tedavi edilebilen bir hastalık olsa da kimi durumlarda kesin çözüm için cerrahi müdahale gerekebiliyor. Buna karar vermek için birtakım kıstaslara bakılıyor. Prof. Dr. Oysu, hangi durumlarda bademciklerin operasyonla alınmasına karar verdiklerini şöyle açıklıyor: Bakteriyel sebeplerle bademcik iltihabı çok sık tekrar ediyorsa alınması gerekir. Çok sıktan kasıt nedir derseniz son 3 senede 3 kere ya da son 2 senede 4 kere veya son 1 sene içinde 5 kere olursa sık tekrar eden olarak tanımlanır ve alınması gerekir. Bazen de enfeksiyon olmaz ama bademcikleri o kadar büyümüştür ki, hastanın solunum yolunu tıkar. Çocuk gece uyuyamaz, uyurken horlar, hırıldar. Hatta apne dediğimiz nefes durmaları olur. Bu durumda da alınması gerekir. Bir de bazen bademcik dokusunun etrafında apseleşme oluyor. Eğer bu apseleşme meydana gelirse, o zaman da bademciğin alınması gerekiyor. Bademcikle birlikte bazen geniz eti de alınabiliyor. Prof. Dr. Oysu, “Eğer büyükse, nefesi tıkıyorsa, burundan nefes almaya mani ise geniz etinin de alınması gerekiyor” diyor ve sözlerini sürdürüyor: 10 yaşından sonra lenf dokusu vücutta küçülme eğilimi gösteriyor. Bademcikler özellikle geniz etindeki lenf dokusunda oluştuğu için onların da küçülme eğilimi var. Yani yaş ilerledikçe alınması gereken geniz eti oranı gitgide azalıyor. Ameliyat ebeveynlerde endişe yaratıyor Bademcik ameliyatı çoğu anne ve babayı korkutuyor. Söz konusu bir operasyon olduğu için elbette kafalarında soru işareti beliriyor. Prof. Dr. Oysu, bu konuda ailelerin duyduğu endişeye hak veriyor. “Cerrah açısından yapılması kolay bir ameliyat ama her operasyonun taşıdığı riskleri barındırıyor. Onun için vakaları seçerek ameliyat etmek lazım. Aileye de bu şekilde bilgi vermek gerekir. Yapılacak ameliyat hakikaten alınan riske değerse o zaman yapmalı.” Ailelerin bir başka endişelendiği konu da bademciklerin alınmasının vücuda bir zarar verip vermeyeceği yönünde… Prof. Dr. Oysu, “Bademciklerin alınmasının uzun vadede bir sakıncası yok, bilakis faydası var” vurgusu yapıyor. “Bademcik alındığında çocuk daha çabuk büyüyor, serpiliyor, boy atıyor, kilo alıyor. Çünkü büyük bademciklerden, geniz etinden dolayı çocuk normal bir uyku uyuyamıyor. Halbuki büyüme hormonu uyku esnasında salgılanıyor. Dolayısıyla rahat uyuyamayan çocukta büyüme hormonunu efektif bir şekilde salgılanamadığı için çocuklar küçük ve zayıf kalıyor.” İhmal nelere yol açıyor? Peki bademcik iltihabı ihmal edilirse nelere yol açabiliyor? ""Çocuklarda bademcik ve geniz eti çok büyüdüğünde burun tıkanıyor ve kronik ağız solunumu oluyor"" ifadesini kullanan Prof. Dr. Oysu, sözlerini şöyle noktalıyor: Uzun vadede yüz gelişimi bozuluyor çocuklarda… Dişlerde kapanma sorunu gelişiyor, üst çene daralıyor, ağzı balık gibi açık oluyor. Yani bademcik sorunu yüz, çene ve diş gelişimini de olumsuz etkiliyor.
 "
53,Türkiye'de ilk kez yapılan robotik karaciğer donör ameliyatıyla hayata tutundu,"Kardeşinden robotik cerrahi ile alınan doku naklinin ardından sağlığına kavuşan 32 yaşındaki Murat Çakan, şifa bekleyen hastalar için organlarını bağışlamak istiyor ve herkese de organ bağışı konusunda tavsiyede bulundu.",Sağlık,https://www.trthaber.com/haber/saglik/turkiyede-ilk-kez-yapilan-robotik-karaciger-donor-ameliyatiyla-hayata-tutundu-840189.html,"Gebze'de devlet memuru olan 32 yaşındaki Çakan'ın karaciğer nakil ameliyatını gerçekleştiren, özel bir hastanenin Organ Nakli Bölüm Başkanı Prof. Dr. Kamil Yalçın Polat, Türkiye'nin organ nakilleri açısından dünyada iyi bir yerde olduğunu söyledi. Prof. Dr. Yalçın, ""Türkiye'de istatistiklere göre yaklaşık 8-10 bin kişiye karaciğer nakli ihtiyacı duyulduğunu biliyoruz. Türkiye'de yılda yapılan nakil sayısı yaklaşık 2 bin civarında bulunuyor. Yılda yaklaşık 200 karaciğer nakli yapıyoruz"" dedi. Türkiye'de ilk robotik karaciğer donör ameliyatı Robotik cerrahi yöntemi için eğitim süreci geçirdiklerini ve sonrasında ameliyatları yapmaya başladıklarını ifade eden Polat, vericinin ameliyatını robotik yöntemle yaptıklarını, nakil işlemini ise açık ameliyat şeklinde gerçekleştirdiklerini anlattı. ""Türkiye'nin ilk robotik karaciğer donör ameliyatını gerçekleştirdik. Verici (donör) açısından daha küçük bir ameliyat kesisi, erken ayağa kalkma ve konforlu bir ameliyat süreci sağlıyor. Robotik cerrahi, açık cerrahiyle hemen hemen aynı sürede oluyor. Yani onları çok az rahatsız edecek şekilde bir ameliyat planlamış ve yapmış oluruz. Bu, tabii ki çok konfor sağlıyor. Erken dönemde hasta ertesi gün ayağa kalkabiliyor. Yiyor, içiyor, geziyor, 4-5 gün içerisinde de taburcu edebiliyoruz. Yapay zeka henüz burada değil ama konfor açısından belki ilerleyen dönemde bu da eklenmiş olacak.""   ""Teşhis konulduğunda çok korktum"" Murat Çakan ise yaklaşık 13 yıldır kronik rahatsızlık yaşadığını, son 5 senedir de şikayetlerinin arttığını söyledi. Kaşıntılarının gece uyutmayacak seviyeye çıktığını, sabah halsiz ve yorgun uyandığını, şikayet üzerine gittiği hastanede karaciğer yetmezliği teşhisi konulduğunu dile getiren Çakan, ""Karaciğer nakli olmam gerekiyordu. Teşhis konulduğunda çok korktum. Kafamda hep soru işaretleri vardı. Ama doktorların internet sayfasından kendi röportajlarını ve bilgilendirmeleri okuyarak, kafamdaki soru işaretlerini giderdim. Daha sonra tavsiye üzerine doktorumuz Prof. Dr. Kamil Yalçın Polat'ı bulduk"" diye konuştu. Doktorunun kendisiyle yakından ilgilendiğini aktaran Çakan, iyileşmesi için organ nakli olması gerektiğini öğrendiğini belirtti. Çakan, kardeşinin donör olmayı kabul ettiğini anlatarak, ""Kardeşim sağ olsun, hiç düşünmeden ciğerinin bir bölümünü vermeyi kabul etti. Ben de ona hiç düşünmeden organımı verirdim. Kendisine teşekkür ediyorum. Zorlu bir süreç olabilir ama organ nakli olduğumda 4. günde ayağa kalkıyorsam hastalar bu süreçten kesinlikle korkmamalılar. Korkuyorlarsa organ nakil merkezine gidip gerekli bilgileri alsınlar"" ifadelerini kullandı. Herkesin bağış yapmasını isteyen Çakan, ""Ben de organlarımı bağışlamak için gerekli işlemlerde bulunacağım. Çünkü nakil bekleyen çok fazla kişi var"" şeklinde konuştu. ""Hiç düşünmeden karaciğerimi vermeyi kabul ettim"" Kardeşi Mustafa Çakan da robotik cerrahiyle daha rahat bir ameliyat süreci geçirdiğini söyledi. Çakan, ağabeyinin uzun yıllardır bağırsaklarıyla ilgili hastalıklarının olduğuna dikkati çekerek, ""Açıkçası hiç düşünmeden, seve seve karaciğerimi vermeyi kabul ettim. Ameliyatımın da robotik cerrahiyle yapılması sayesinde 2. günden itibaren ayağa kalkıp yürümeye başladım. Ağabeyime bir yaşam verebiliyor olmak çok güzel bir duygu. Aile olarak çok mutluyuz"" dedi."
54,Bakan Koca: Hekimlerimiz için sözleşmeli pozisyonlar açılacak,"Sağlık Bakanı Fahrettin Koca, Ankara ve İstanbul hariç tüm illerde yan dal uzmanı hekimler için 4924 sayılı Kanuna tabi, sözleşmeli pozisyonlar açılacağını duyurdu.",Sağlık,https://www.trthaber.com/haber/saglik/bakan-koca-hekimlerimiz-icin-sozlesmeli-pozisyonlar-acilacak-839739.html,"Bakan Koca, sosyal medya hesabından yaptığı açıklamada, yan dal uzmanlarının ek ödeme tavanında artış sağlayan yasal düzenlemenin önceki gün Meclis'te kabul edildiğini anımsatarak, ""Yeni bir gelişmeyi daha duyurmak istiyorum: Ankara ve İstanbul hariç tüm illerimizde yan dal uzmanı hekimlerimiz için 4924 sayılı Kanuna tabi sözleşmeli pozisyonlar açılacak. Hayırlı olsun."" ifadesini kullandı."
55,Kanserin yayılımına sebep olan proteinin yok edilmesine yönelik çalışma başlatıldı,"Gazi Üniversitesi Tıp Fakültesi Onkoloji Öğretim Üyesi Prof. Dr. Uğur Coşkun, bağırsak tümöründe kanserin yayılımını hızlandıran ""ZEB-1"" proteinin tespit edildiğini, geliştirilecek ilaçlarla proteinin aktifliğinin sonlandırılarak, kanserin diğer organlara sıçramasının engellenebileceğini söyledi.",Sağlık,https://www.trthaber.com/haber/saglik/kanserin-yayilimina-sebep-olan-proteinin-yok-edilmesine-yonelik-calisma-baslatildi-839351.html,"Prof. Dr. Uğur Coşkun, kanserde erken teşhisle birçok vakanın iyileşebildiğini, ileri vakaların bir kısmında da kanserin başka organlara yayılması (metastaz) görülerek hayatı tehdit eden durumların ortaya çıkabildiğini belirtti. Coşkun, yurt dışında yapılan çalışma sonucu meme ve bağırsak tümöründe kanserin yayılımını hızlandıran ""ZEB-1"" adlı proteinin tespit edildiğini bildirirken, ""Meme kanserine ilişkin yapılan çalışma sonucunda ise ZEB-1 proteinin meme kanseri tümörünün kemiğe daha sık metastaz yaptığı ortaya kondu"" dedi. Tümör hücrelerinde bulunan ZEB-1 proteinin meme kanseri hücrelerinin esnekliğini artırdığı ve oluşan proteinin, kanserin yayılmasıyla ilişkili olabileceğinin gösterildiğini belirten Coşkun, bu proteinin olmadığı kanser tümörlerinde, kanserin kemiğe yayılma olasılığının daha düşük olduğunun saptandığını kaydetti. ""Protein ortadan kaldırılırsa hastalık tekrarlarının daha düşük olacağı saptandı"" Prof. Dr. Coşkun, yurt dışında yapılan başka bir çalışmada, bağırsak kanserinde de aynı proteinin tespit edildiğini aktararak, ""ZEB-1 proteini ortadan kaldırılırsa hastalığın tekrar etmesinin çok daha düşük oranda olacağı saptanmış durumda. Meme ve bağırsak kanseri ve diğer kanser türlerinde buna yönelik çalışmalar devam ediyor, ileride bunlarla ilgili geliştirilecek ilaçlar, bize yol gösterebilir"" açıklamasını yaptı. Bağırsak kanserinde tespit edilen ""ZEB-1"" proteininin, kanser hücrelerinin diğer organlara yayılmasını kolaylaştırdığını aktaran Coşkun, ""Dolayısıyla bu protein varsa, onun olduğu kanser hücreleri daha hızlı şekilde yayılma gösterebiliyor. Bu, tümörün kendi geliştirdiği bir protein. Yapısı itibariyle eğer bu proteini geliştiriyorsa tümörün davranış özelliklerini de belirlemiş oluyor"" diye konuştu.   ""İlaç çalışmaları başladı"" Coşkun, bağırsak kanserinde ""ZEB-1"" proteine ilişkin yapılan çalışmada, proteinin ortadan kaldırılması durumundaki gelişmelerin de incelendiğini söyleyerek, ""Bu proteinin ortadan kalktığı durumda bağırsak kanserinin yayılması ve başka organlara sıçramasının engellendiği, hastaların yaşam sürelerinin daha iyi olduğu ortaya konuldu. Bununla ilgili çalışmalar yoğunlaşmış durumda. Bu proteinin aktivitesini ortadan kaldıracak ilaçlar geliştirilebilir"" dedi. Yurt dışındaki çalışmalarda öce hücre kültürlerinin, sonra hayvan çalışmaları yapılacağını aktaran Coşkun, ""Daha sonra da insan çalışmalarına geçilecek. Bunun için biraz daha zaman var. ZEB-1 proteinin aktifliği ortadan kaldırılırsa, kanserin yayılması önlenirse hasta zaten tamamen iyileşmiş oluyor. Yoğun bir şekilde bunlarla ilgili araştırmalar devam ediyor."" açıklamasına yer verdi."
56,Balıkesir'de bağışlanan organlar 3 hastaya umut oldu,"Balıkesir’de tedavi gördüğü hastanede beyin ölümü gerçekleşen kişinin karaciğeri ve böbrekleri, organ bekleyen hastalara nakledilecek.",Sağlık,https://www.trthaber.com/haber/saglik/balikesirde-bagislanan-organlar-3-hastaya-umut-oldu-839319.html,"Kafa içi kanama (beyin kanaması) teşhisi ile Balıkesir Atatürk Şehir Hastanesi'ne kaldırılan ve yoğun bakımda tedavisi devam eden 64 yaşındaki İ.G'nin beyin ölümü gerçekleşti. Hastane yetkilileri, İ.G'nin ailesiyle organ bağışı konusunda görüşme yaptı. Ailenin onay vermesi üzerine İ.G'nin karaciğeri ve iki böbreği alındı. Organlar, 3 hastaya nakledilmek üzere Bursa’ya gönderildi."
57,Kalem klavyeden de keskin: Elle yazmak beyni daha çok çalıştırıyor,"Akıllı cihazlar yaşamı çoğu alanda kolaylaştırsa da kimi zaman geleneksel yöntemlerin bize sağladığı faydaların önüne geçebiliyor. Kalem tutarak yazı yazmanın yerini dokunmatik ekranlara ya da klavyelere bırakması gibi... Yazı yazmanın faydaları hakkında Norveç’te yapılan araştırma, kalem tutarak yazmanın beyni daha iyi çalıştırdığını gösteriyor.",Sağlık,https://www.trthaber.com/haber/saglik/kalem-klavyeden-de-keskin-elle-yazmak-beyni-daha-cok-calistiriyor-839263.html,"Cep telefonları, tabletler ya da bilgisayarlar… Her biri içinde bulunduğumuz çağın vazgeçilmez gereçleri haline geldi. Yaşamı kolaylaştırmak adına onlar akıllandıkça bizler biraz daha rahata alışıyor, teknolojinin nimetlerinden faydalanmanın keyfini yaşıyoruz. Ama madalyonun bir de öteki yüzü var. Norveç Bilim ve Teknoloji Üniversitesi dijital alışkanlıklarımızın bilişsel becerilerimizi nasıl etkilediğine yönelik bir araştırmaya imza attı. Geçen ay yayınlanan araştırma sonuçları bu etkinin olumsuz yönde olabileceğine işaret ediyor. Peki ama nasıl? Araştırmanın detaylarını Klinik Nöropsikolog İnci Birincioğlu’na sorduk.   Kalemle yazı yazmak beyne nasıl katkı sağlıyor? Klinik Nöropsikolog Birincioğlu, öncelikle araştırmanın ayrıntılarını paylaşıyor. Çalışma kapsamında 36 üniversite öğrencisine bazı kelimeler sunuluyor ve bunları ilk önce kalem kullanarak, daha sonra da klavye kullanarak yazmaları isteniyor. Her iki yazma eylemi sırasında da öğrencilerin EEG cihazı ile beyinsel elektrik aktiviteleri kaydediliyor. Birincioğlu, elde edilen sonucu şöyle anlatıyor: “El ile yazmanın klavye ile yazmaya göre beyinde çok daha fazla alanı aktive ettiği, dikkat ve öğrenme bandı olan theta/alpha oranının özellikle merkezi alanlar ve parietal lobda daha yüksek olduğu gözlenmiştir. Yani, el ile yazı yazmanın klavyeyle yazmaya göre beyinde daha fazla alanı çalıştırdığı söylenebilir.”    El işlevinin kullanılmaması ve sonuçları Teknolojinin gelişmesiyle birlikte yazı yazma alışkanlığımızın değiştiğini hatırlatan Birincioğlu, el ile yazı yazmanın klavyeyle yazmaya göre beyin bölgesini aktive etmesini ise şöyle açıklıyor: “Geleneksel yazı modelinin dikkat süresinin uzamasına, bilginin uzun süreli hafızada daha geniş alanlarda kaydedilmesine ve daha kolay geri getirilebilmesine katkıda bulunduğu anlamına gelmekte. Sağ el ile kalemi kavramak, farklı geometrik bileşiklerden oluşan harfleri çizmek, noktalama işaretleri kullanmak beynimizdeki en önemli unsurlardan biri olan somatosensöryel geribildirimi sağlar. Beden duyumu anlamına gelen bu bileşke dikkat, bellek, tanıma, dilin kullanımı gibi birçok bilişsel işlev ile yoğun bağlantılar halindedir. Klavye ya da telefon ekranında yazı yazmak ise maharetli motor hareket gerektirmeyen, tekrarlayıcı ve kaba bir motor hareketi içerir.”    Dolayısıyla el yazısında kullanılan el-göz koordinasyonu, dikkat etme, denetleme, motor ve somatosensöryel entegrasyon becerileri klavyeyle yazma esnasında kullanılmıyor. Ayrıca klavye ya da ekran kullanımı sağ el baskınlığını da engelliyor çünkü her ikisinde de iki elle yazı yazılıyor.   Bir işlevin ortaya çıkması için birden çok alanın aktif olması gerekiyor İnsan beyni bilim insanları için hala gizemleri olan bir araştırma alanı… Beyinde okuma, yazma, problem çözme, düşünme, dikkat etme, öğrenme, konuşma, duygulanım ve duyguların denetlenmesi gibi pek çok farklı işlev için özelleşmiş alanlar bulunuyor. Buna rağmen bir işlevin ortaya çıkabilmesi için birden fazla alanın aynı anda aktive olması da gerekiyor. Birincioğlu bu süreci şöyle örneklendiriyor: “Örneğin problem çözerken beyimizin ön lobunu kullanırız fakat daha önce benzeri bir problem çözmüşsek bunu hatırlamamız için limbik sistemimizin de devreye girmesi gerekir. Problemin çözümünü adım adım planlamamız için sol ön lob, her adımda dikkatimizi sürdürmemiz için sağ ön lob, çözümü içsel olarak bir konuşma gibi sürdürmemiz için sol temporal ve parietal loblardaki dil alanlarının da aktive olması gerekir.”    Beyin sağ ve sol olmak üzere iki yarıdan oluşuyor, bu iki yarıküre bilgiyi farklı şekilde işliyor ve koruyor. Her iki yarıküre de farklı bilişsel işlevler için baskın rol oynasa da aralarında yoğun bir bağlantısallık mevcut. Birincioğlu bu duruma yine örnek vererek açıklık getiriyor: “Örneğin sağ elini kullananların yüzde 95’inde konuşma, yazma, okuma, anlama, tekrarlama ve adlandırma gibi dil işlevleri sol yarıküre tarafından organize edilir. Sağ yarıküre ise görsel – mekansal işlevler ve dikkat süreçleri için özelleşmiştir. İnsanların çoğunda sağ el, sağ ayak, sağ göz ve dolayısıyla sol yarıküre baskındır, çünkü uzuvlarımız ve duyu organlarımızdan gelen bilgi beyinde çapraz tarafta işlenir.”    İnsan vücudunda motor eylem anlamında en maharetli uzuvların eller, dil ve dudaklar olduğu biliniyor. Bu organlar becerikli el işleri yapmamızı ve çok çeşitli ses öbekleri çıkartarak konuşmamızı sağlıyor. “Dolayısıyla beynimizde çok daha fazla sayıda motor ve hissiyat nöronu tarafından temsil edilirler” diyen Birincioğlu, aynı zamanda bu nöronların hem kendi aralarında hem de beynin diğer alanlarındaki nöronlarla sıkı bağlantı halinde olduğunu söylüyor: “Kısacası beynin çalışma prensiplerinden en önemlileri; beyin yarıkürelerinin belirli işlevler için özelleştiği, lobların ve yarıkürelerin bütünsel ve hiyerarşik bir şekilde çalışmak için dizayn edilmiş olduğudur.”    Her iki eli kullanmayı öğrenmek beyni geliştirir mi? “Sağ ve sol eli birlikte kullanmayı öğrenmenin beyin işlevlerini geliştireceği fikri bir mittir” diyor Birincioğlu ve bunu “magazinsel bir bilgi” olarak tanımlıyor. Çünkü beynin evrimsel olarak belirli işlevlerde özelleşen alanlara sahip olduğunu vurguluyor. Özelleşen bu alanların birbirleriyle etkileşim kurarak daha gelişkin işlevler ürettiklerini belirtiyor. “Evrimsel olarak sol beyin yarıküresinin baskın olması, dil ve sağ elin becerikli motor hareketler için özelleşmesi beyindeki görev dağılımının hızlı ve hiyerarşik olarak dağıtılabilmesi için önemlidir. Diğer yandan çok önemli bir nokta da, doğuştan solak olan bir çocuğu sağ eliyle kalem tutmaya zorlamak nörogelişimsel süreçte çeşitli dikkat, bellek ve akıl yürütüme güçlüklerine sebep olabilmektedir.”"
58,D vitamininin fazlası zararlı,"Sağlıklı bir yaşam için büyük önem taşıyan D vitamini, eksikliği durumunda pek çok soruna zemin hazırlıyor. Bu durumda dışarıdan vitamin takviyesi gerekiyor. Ancak uzmanlar vitaminin gelişigüzel değil, hekim kontrolünde kullanılması gerektiği konusunda uyarıyor.",Sağlık,https://www.trthaber.com/haber/saglik/d-vitamininin-fazlasi-zararli-839300.html,"En önemli kaynağı güneş ışınları olan D vitamini, sağlıklı bir vücut için vazgeçilmez bir ihtiyaç. Aslında çok kolay yolla temin edilen bir vitamin olsa da eksikliği toplumda çok yaygın olarak görülüyor. Üstelik bu durum sadece Türkiye için değil, tüm dünya için geçerli. D vitamini diğer birçok vitaminin aksine güneş ışınlarının etkisiyle derimiz tarafından sentezlenebiliyor. Bunun için güneşten yeterince faydalanmak, eksikliği gidermek adına büyük önem taşıyor. Tabii dışarıdan takviye yoluyla da alınabiliyor. Ancak gelişigüzel alınan D vitamini takviyeleri bazen yarardan çok zarara sebep oluyor. Özellikle de riskli grupta yer alan hastalarda… Peki D vitamini eksikliği nelere yol açıyor? Güneş ışınlarından özellikle hangi saatler arasında bu vitamin alınabiliyor? Dışarıdan takviye yoluyla alınırken nelere dikkat etmeli? Sağlık Bilimleri Üniversitesi Öğretim Üyesi Endokrinoloji ve Metabolizma Hastalıkları Uzmanı Prof. Dr. Mazhar Müslüm Tuna ile D vitamini konusunda merak edilenleri konuştuk.   D vitamini vücutta sentezleniyor D vitaminin en büyük kaynağı güneş olsa da, bundan en iyi şekilde faydalanmak için bazı detaylara dikkat etmek gerekiyor. Prof. Dr. Tuna'dan tüm bu detayları öğreniyoruz:  ""Güneş ışınlarının geliş açısı çok önemli. Herhangi bir saatte değil, güneş ışınlarının bulunduğumuz bölgeye dik açılarla geldiği dönemde derimizden sentezlenebiliyor. Sabah ya da akşam saatlerindeki güneş ışınlarının D vitamini üretmeye bir faydası yok. Güneş ışınlarının uygun olduğu saatlerde güneşe çıkmazsak faydalanamıyoruz.”   Peki güneş ışınlarından en doğru şekilde faydalanmak için nasıl bir yol izlenmesi gerekiyor? Prof. Dr. Tuna şöyle anlatıyor:  “Ülkemizde saat 11.00 ila 15.00 arası güneş ışınlarından faydalanmak için en uygun zaman. Bu saat dilimlerinde 30 dakika-1 saat arasında her gün güneşlenmek gerekiyor. Yüz, el ve kolların arada perde veya cam olmaksızın direkt güneş ışığına maruz kalması genellikle yeterlidir. Koyu tenlilerin ise daha uzun süre güneşlenmesi gerekiyor. Çünkü onların D vitamini sentezlemesi daha zor. Güneş kremi kullanımının D vitamini sentezini engelleyen önemli bir faktör olduğu da unutulmamalı.” Gıdalar da D vitamini alabilmek için ikinci bir yol. Hangi gıdalarda D vitamini olduğunu Prof. Dr. Tuna, “Deniz ürünlerinde, özellikle de somon balığında bulunuyor. Derin sularda yaşayan balıklar karaciğerinde D vitamini depolandığı için onlarda da fazla miktarda var. Bunun dışında karaciğer ve sütte de mevcut. Ancak gıdalarla günlük ihtiyacımızın sadece yüzde 15-20’sini karşılayabiliyoruz” şeklinde özetliyor. D vitamini eksikliği neye yol açıyor? Prof. Dr. Tuna, “Eksik olduğunda bağışıklık sistemi daha zayıf oluyor. Diyabete ve obeziteye daha yatkın olabiliyoruz. Yine bazı nörolojik hastalıklara ve kanserlere daha yatkın olabiliyoruz” diyerek D vitamininin önemini anlatıyor. D vitamini eksikliğinin direkt bir belirtisi olmadığına değinen Prof. Dr. Tuna, “Genelde D vitamini seviyesi çok düşük olanlarda yaygın kemik ağrıları, vücut ağrıları, kas ağrıları, kramplar, halsizlik, yorgunluk, güçsüzlük gibi tam spesifik olmayan, yani bir tek ona özgü olmayan etkiler oluyor” diyor. Bu noktada önemli bir ayrıntının altını çiziyor: “Ancak hiçbir şikayeti olmayanlarda da çok fazla D vitamini yetersizliği görüyoruz. D vitamini yeterli mi değil mi anlamanın tek yolu, kan düzeyini ölçmek.”   Yaşlılarda D vitamini eksikliği daha fazla Türkiye’de en fazla orta-ileri yaştaki insanlarda D vitamini eksikliğine rastlanıyor. Bunun sebebinin ise daha az dışarı çıkmaları olduğunu söylüyor Prof. Dr. Tuna: “Güneş ışınlarından yeterince yararlanmayan herkes risk altında… Yine mesaisi uzun olan ve kapalı ortamda çalışmak zorunda olan kişilerde de çok yaygın olarak eksikliğini görüyoruz. Özellikle çocuk ve ergenlik döneminde kemik sağlığının sağlanması, bağışıklık sisteminin desteklenmesi ve sağlıklı gelişim için D vitamini seviyesinin normal olması şart. Yeterli miktarda D vitamini ve kalsiyum alan kişilerin kemik mineral kaybı yavaşlayabilir, kemik kırıkları azalabilir ve osteoporozu önlenebilir. Eksiklik varsa takviye yapmak gerekiyor.” Hekim kontrolünde vitamin kullanılmalı Son yıllarda hekime danışmadan D vitamini kullanımı hayli arttı. Ancak kandaki D vitamini seviyesi ölçülmeden bunun yapılması herkes için doğru değil. Prof. Dr. Tuna önemli bir uyarıda bulunuyor: “Özellikle yaşlıların, karaciğer ve böbrek hastalığı olanların, gebelerin kendi kendine almaması gerekiyor. D vitamininin fazlası da zararlı. Çok fazla miktarda alındığında kan kalsiyumunu yükseltip mide bulantısı, kusma, iştahsızlık, kabızlık ve böbrek yetmezliğine yol açabiliyor. Bununla birlikte uzun süreli kullanımda böbrek taşı ve bazı kalp damar hastalıkları riskini artırabiliyor. O yüzden mutlaka hastalarda risk faktörlerine bakıyoruz. D vitamini ve kalsiyum düzeylerini ölçüyoruz. Çünkü kanda kalsiyumu yüksek olan bazı hastalara D vitamini verdiğinizde çok daha ağır sonuçları olabiliyor. Özellikle böbrek yetmezliği varsa ve yaşlı bir hastaysa buna da ekstra özen göstermek gerekiyor.” D vitamini kullananların dikkat etmesi gereken bir başka konu da, dozu... Prof. Dr. Tuna, bu konuya şöyle açıklık getiriyor:  ""Sağlıklı bir kişi için günlük alınması gereken D vitamini erişkinler için 1000-2000 ünite, çocuklarda ve gençlerde 400-1000 ünite arasıdır. Eğer D vitamini seviyesi düşükse ancak doktor kontrolünde daha yüksek dozlar alınabilir. Eczanelerde reçetesiz satılabilen çok yüksek doz D vitamini içeren ürünler, doktor kontrolü ve önerisi olmadan kesinlikle alınmamalıdır.""
 "
59,Teknoloji bağımlılığı çocukların uyku düzeni ve beslenme alışkanlıklarını etkiliyor,"Uzmanlar, bilgisayar, tablet ve telefonda gece geç saatlere kadar vakit geçiren çocukların uyku düzeni ve beslenme alışkanlıklarının bozulduğunu belirtti.",Sağlık,https://www.trthaber.com/haber/saglik/teknoloji-bagimliligi-cocuklarin-uyku-duzeni-ve-beslenme-aliskanliklarini-etkiliyor-839097.html,"Ondokuz Mayıs Üniversitesi (OMÜ) Sağlık Bilimleri Fakültesi Beslenme ve Diyetetik Bölümü Öğretim Üyesi Doç. Dr. Aliye Özenoğlu, beyin fonksiyonlarını daha iyi kullanabilmek için çocuklarda uyku düzeni ve beslenmenin önemli olduğunu vurguladı. Çocukların okula gitmeden önce kahvaltı yapmaları gerektiğini ancak günümüzde çocukların genellikle akşam geç saatlere kadar bilgisayar, telefon ve tablet gibi cihazlarla vakit geçirdikleri için uyku saatlerinde aksamalar olduğuna işaret eden Özenoğlu, şöyle devam etti: ""Geç saatlere kadar uyanık kalan çocuklar bu süre zarfında sıklıkla bir şeyler yeme ve içme eğilimindedirler. Bu düzensizlik, çocukların sabahları tok bir şekilde uyanmalarına neden olmakta ve yaşamın biyolojik dengesinde bozulmaya yol açmaktadır. Kahvaltıya erken başlamak, okula giden bir çocuk için zihinsel performans açısından son derece önemlidir. Çocukların sağlıklı büyüme ve gelişmeleri ile birlikte ruh ve zihin sağlıkları için zamanında ve yeterli süre uyumaları büyük önem taşımaktadır. Bu nedenle, özellikle okul çağındaki çocukların akşam saat 22.00 civarında yatmaları ve 8 saat uyumaları önerilir. Çocuklar büyürken, sağlıklarını koruyacak şekilde beslenmelerini ve yaşam tarzlarını planlamak ve sağlıklı alışkanlıkları sürdürmeleri için desteklemek önemlidir."" ""Kahvaltı yapmak kadar kahvaltıda ne tüketildiği de önemli"" Kahvaltı öğünü kadar kahvaltıda tüketilen besinlerin de önemli olduğunu vurgulayan Doç. Dr. Özenoğlu, ""Düzenli kahvaltı yapmanın yanı sıra, kahvaltıda tercih ettiğimiz besinler de sağlığımız üzerinde büyük etkiye sahiptir. Sağlıklı gıdalar tükettiğimizde, bağırsaklarımızdaki iyi bakterilerin çoğalmasıyla bağışıklık sistemimiz güçlenir ve beyin fonksiyonlarımız gelişir. Ancak şekerli, işlenmiş ve doymuş yağ içeren yiyeceklerin tüketimi bağırsak sağlığımızı olumsuz etkileyebilir. Bağırsaklarımızdaki mikroorganizmalar, bağırsak-beyin ekseni aracılığıyla ruh halimizi ve zihinsel faaliyetlerimizi etkilerler. Sağlıklı beslenme, beyin fonksiyonlarını ve ruh halimizi olumlu yönde etkiler. Özellikle okul çağındaki çocuklar için kahvaltıda protein kaynaklarına ek olarak tam tahıllı ekmek, mevsim yeşillikleri ve taze sıkılmış meyve suyu veya süt tercih edilmelidir."" ifadelerini kullandı. ""Beslenme şeklimiz yaşamsal fonksiyonlarımızı etkiliyor"" Çocukların büyümesi için alması gereken enerji ve besin maddelerinin yetersiz olması durumunda gelişiminin yavaşlayacağına işaret eden Özenoğlu, ""Ergenlik döneminde, büyüme hızlanır ve besin ögeleri ihtiyacı artar. Bu dönemde kemikler için maksimum yatırım yapılır. Yetersiz beslenme, boyun kısalmasına ve zihinsel performansın azalmasına neden olabilir. Dikkat eksikliği, konsantrasyon güçlüğü ve öğrenme zorlukları da görülebilir, bu da akademik başarıyı olumsuz etkiler. Yetersiz beslenme ayrıca ruh halini, motivasyonu ve sosyal ilişkileri de etkiler. Beslenme, sadece fizyolojik değil aynı zamanda ruh halini, zihinsel fonksiyonları ve sosyal ilişkileri de etkileyen temel bir ihtiyaçtır."" değerlendirmesinde bulundu. ""Çocuğun, ne yediğinin farkına varması gerekiyor"" Çocuktaki iştahsızlıkla baş edemeyen ebeveynlerin mutlaka bir uzmandan yardım alması gerektiğinin altını çizen Özenoğlu, şunları kaydetti: ""Günümüzde sıkça karşılaşılan çocuğun telefon, tablet veya televizyon eşliğinde yemek yeme alışkanlığı, tercih edilmemesi gereken bir yöntemdir. Bu durumda çocuğun yemeğe odaklanması zorlaşır ve doyup doymadığını anlamak güçleşir. Açlık ve tokluk merkezleri, ne zaman ve ne kadar yemek yiyeceğimize karar vermekte önemli rol oynar. Ancak, bu alışkanlıkla beslenen çocuklar bu sinyalleri doğru bir şekilde öğrenemezler. Ebeveynlerin çocuğu yemeğini bitirmeye zorlaması da bu durumu daha da karmaşık hale getirir. Sonuç olarak, çocuklar kendi açlık-tokluk sinyallerini doğru bir şekilde algılayamazlar ve ileride yeme bozuklukları, obezite, diyabet ve kardiyovasküler hastalıklar gibi sağlık sorunlarına yatkın hale gelirler. Çocuğun yeme alışkanlığını ve davranışlarını sağlıklı hale getirmek için yemeğe odaklanması ve yeme farkındalığı kazanması önemlidir."""
60,Trafik kazasında yaşamını yitiren gencin organları 4 kişiye umut oldu,"Bilecik'te trafik kazasında hayatını kaybeden Barış Kılıç'ın 4 organı, çeşitli illerdeki hastalara nakledilecek.",Sağlık,https://www.trthaber.com/haber/saglik/trafik-kazasinda-yasamini-yitiren-gencin-organlari-4-kisiye-umut-oldu-839089.html,"Osmaneli-Bilecik kara yolunda 14 Şubat'ta meydana gelen trafik kazasında ağır yaralanan, Bilecik Eğitim ve Araştırma Hastanesine kaldırılan Kılıç'ın, 2 gün önce beyin ölümü gerçekleşti. Ailesinin onay vermesi sonucu Kılıç'ın karaciğeri Bursa Uludağ Üniversitesi Tıp Fakültesi Hastanesine, böbreği Çanakkale 18 Mart Üniversitesi Tıp Fakültesi Hastanesine, akciğeri Ankara Şehir Hastanesine, korneaları ise Balıkesir Üniversitesi Tıp Fakültesi Hastanesine organ bekleyen hastalara nakledilmek üzere gönderildi."
61,Ağız ve diş sağlığı hastanesi kuruluyor,"Türkiye'nin en büyük sağlık tesislerinden olacak Ağız ve Diş Sağlığı Eğitim ve Araştırma Hastanesinin kurulması için çalışmalara başladı. Ankara'da proje çalışmaları başlayan Ağız ve Diş Sağlığı Eğitim ve Araştırma Hastanesi, 480 diş ünitesi, 5 ameliyathane ve 20 yatak kapasitesine sahip olacak.",Sağlık,https://www.trthaber.com/haber/saglik/agiz-ve-dis-sagligi-hastanesi-kuruluyor-839045.html,"Sağlık Bakanlığı, diş tedavi hizmetlerine erişimin kolaylaştırılması, daha fazla hastaya hızlı ve etkin hizmet sunulabilmesi için bir yandan Aile Diş Hekimliği uygulamasını ülke genelinde yaygınlaştırırken bir yandan da bu alanda yeni hastanelerin faaliyete geçirilmesi için düğmeye bastı. Bu kapsamda, Ankara'da Ağız ve Diş Sağlığı Eğitim ve Araştırma Hastanesi kurulmasına yönelik proje çalışmaları başladı. Türkiye'nin en yüksek kapasiteli ağız ve diş sağlığı tesislerinden biri olacak hastane, 480 diş ünitesi, 5 ameliyathane ve 20 yatak kapasitesine sahip olacak. Böylelikle hastane aynı anda yüzlerce hastaya diş tedavi hizmeti sunabilecek. Bakanlık ayrıca İstanbul ve İzmir'de de Ağız ve Diş Sağlığı Eğitim ve Araştırma Hastaneleri kurulması için planlamalarını sürdürüyor. Aile Diş Hekimliği ile 10 binden fazla çocuğa ulaşıldı Öte yandan 2-12 yaş arasındaki çocuklara yönelik koruyucu ağız ve diş sağlığı hizmetlerinin güçlendirilmesi amacıyla Eskişehir, Kırşehir ve Karabük'te pilot olarak başlatılan Aile Diş Hekimliği uygulaması ülke genelinde yaygınlaştırılıyor. Pilot illerdeki 42 Aile Diş Hekimliği birimiyle 10 binin üzerinde çocuğa ulaşılırken, uygulamaya yıl sonuna kadar 20 ilin daha dahil edilmesi sağlanacak. Aile Diş Hekimliğinin 2028 sonuna kadar tüm nüfusu kapsayacak şekilde 81 ilde kademeli olarak uygulanması hedefleniyor. Aileler MHRS'den randevu alabilecek Bakanlık, Aile Diş Hekimliği uygulaması kapsamındaki çocukların diş sağlığı tarama süreçlerine ilişkin işlemleri ve bilgileri izleyecek altyapıyı da hazırladı. Bu kapsamda aileler çocuklarının aile diş hekimi bilgisini e-Nabız'da görüntüleyebilecek, ayrıca Merkezi Hekim Randevu Sistemi (MHRS) üzerinden çocukları için randevu alabilecek."
62,'Trafikte sıfır ölüm'e bir adım daha,"Dünyada yılda 1 milyon 350 bin kişi trafik kazalarında kaybediliyor. Türkiye’de trafik kazalarında ölümleri 2053 yılında sıfıra indirmek için başlatılan Eylem Planı’nın 2024-2027 bölümü açıklandı. Otoyollara dronlu denetiminden, yeni araçlarda sürücü yorgunluğunu anlayan sisteme kadar birçok yenilik trafikte yerini alacak.",Sağlık,https://www.trthaber.com/haber/saglik/trafikte-sifir-olume-bir-adim-daha-839001.html,"Dünyada ortalama yaşam süreleri uzamasına ve tıpta her gün yeni tedaviler geliştirilmesine rağmen, trafik nedeniyle hayatını kaybedenler konusunda fazla bir ilerleme sağlanamadı. Dünya Sağlık Örgütü’ne (DSÖ) göre dünyada her yıl 1 milyon 350 bin civarında insan, trafik kazalarında hayatını kaybediyor. 78 milyon civarında kişi yaralanıyor ve yüksek miktarda maddi kayıp yaşanıyor. “Küresel bir halk sağlığı sorunu” olarak nitelenen trafik kazalarında, halen dünyada her 25 saniyede 1 insan hayatını kaybediyor. 5-29 yaş aralığında, yani çocuk ve genç ölümlerinde de ilk neden trafik kazaları. 2019 yılı verilerine göre, trafik kazalarında 100 bin kişi başına düşen can kaybı oranı dünyanın ortalamasına göre 16,7. Afrika’da bu oran yüzde 27,2, Avrupa’da ise 7,4. Buna rağmen Avrupa'da 2022 yılında 32 ülkeden 19’unda trafik kazalarında can kayıpları arttı.    Türkiye’deki durum Türkiye ise hem artan nüfusu ve taşıt sayısı hem de Asya-Avrasya, Afrika, Ortadoğu ve Kafkasya arasında köprü olması nedeniyle trafiği oldukça yoğun bir ülke. 2021 yılında yük taşımacılığının yüzde 89,4’ü, yolcu taşımacılığının yüzde 92,7’i karayolu üzerinden yapıldı. 68 bin 725 km yol ağına sahip olan Türkiye’de Kasım 2022 itibarıyla bölünmüş yol uzunluğu 28 bin 816 km’ye ve 77 ile ulaştı. 2023 yılı haziran ayı itibarıyla motorlu araç sayısı ise 27 milyon 525 bini aştı. DSÖ rakamlarına göre 2010 yılında 100 bin kişi başına trafik kazalarında can kaybı oranı yüzde 13,4 idi. 2020’de yüzde 5,8’e düştü. Bu oranla Türkiye birçok AB üyesi ülkeden daha iyi duruma geldi. AB’de aynı dönemde can kaybı ortalaması yüzde 4,6 olurken, Bulgaristan’da 7,1, Portekiz’de 6,2 olarak kaydedildi. Yunanistan’da ise bu oran 6,1. Yılda 4 binden fazla kaza Türkiye’de2021’de 4 bin 722 ölümlü trafik kazası meydana gelirken, 2022 yılında ise 4 bin 591 ölümlü trafik kazası meydana geldi. Böylece ölümlü trafik kaza sayısında yüzde 2,8 oranında düşüş sağlanmış oldu. 2022 yılında meydana gelen 197 bin 261 adet ölümlü yaralanmalı trafik kazası sonucunda 2 bin 282 kişi kaza yerinde, 2 bin 947 kişi ise yaralanıp sağlık kuruluşlarına sevk edildikten sonra kazanın sebep ve tesiriyle 30 gün içinde hayatını kaybetti. 2021 yılında ise can kaybı sayısı 5 bin 362 idi.    2053 hedefi trafikte sıfır can kaybı Türkiye’de 2018 yılında, karayollarında trafik kazalarında ölümleri sıfıra indirmek üzere ilk adım atılmış, 2030 yılına kadar yüzde 50 düşürülmesi, 2050 yılında ise sıfıra indirilmesi hedeflenmişti. Bu amaçla 2021 yılında Karayolu Trafik Güvenliği Eylem Planı devreye sokuldu. Karayolu trafik Güvenliği Stratejisi Eşgüdüm Kurulu, 2024-2027 hedeflerini belirledi ve Eylem Planı’nı yayınladı. 2024-2027 döneminde uygulanacak plana göre, yeni “2053 - Trafikte Sıfır Can Kaybı: Vizyon Sıfır” hedefi belirlendi. Cumhurbaşkanı Tayyip Erdoğan tarafından ‘Türkiye Yüzyılı’ hedefleri arasında ilan edilen çalışma doğrultusunda, altyapıdan araçlara kadar her şey değişecek ve güvenlikli hale gelecek. Bunun sonucunda, 2053 yılından itibaren trafikte can kaybı yaşanmaması için tüm önlemler alınmış olacak. İçişleri Bakanlığı Karayolu Trafik Güvenliği Stratejisi Eşgüdüm Başkanlığı koordinasyonunda süren çalışmalara Adalet, Enerji ve Tabii Kaynaklar, Gençlik ve Spor Bakanlığı gibi bakanlıklardan Diyanet İşleri Başkanlığı’ndan ÖSYM’ye kadar birçok kurum katkıda bulunuyor. Ayrıca Kızılay, TŞOF gibi STK’lar da destek veriyor.    Yollar, araçlar, sürücüler ve denetimlerde değişim Strateji kapsamında trafiğin işleyişi, denetimi ve altyapısında önemli bir değişim hedefleniyor. Şehir dışı ve içinde yollarda hızın düşürülmesi ve standart hale getirilmesi, Elektronik Denetleme Sistemi ve Ortalama Hız Kontrolü gibi sistemleri devreye sokulması, dronla trafik kontrolü yapılması, trafik denetleyicisi olan polis ve jandarmanın alkol ve narkotik madde denetimi konusunda her yıl eğitim alması gibi hedefler bulunuyor. Ayrıca okullarda verilen teorik eğitim, simülatörler yardımıyla uygulamalı hale getirilecek, zorunlu askerlik görevini yapanlara trafik eğitimi verilecek. Trafik denetiminin Emniyet Genel Müdürlüğü bünyesinden ayrı bir teşkilat olarak düzenlenmesi de üzerinde çalışılan öneriler arasında yer alıyor. Trafiğe çıkacak araçlarda üst düzey güvenlik önlemlerine ilişkin yönetmelik daha önce yayınlanmıştı. Ancak bununla yetinilmeyerek kara noktaların tespiti, kırmızı ışıkların yeri konusunda da analiz ve çalışmalar sürdürülüyor. Okul çevresine ‘güvenli okul yolu’ yapılması, AVM, hastane gibi yaya yoğun yerlerde hızın sınırlarının daha fazla düşürülmesi de üzerinde çalışma yapılan konular arasında.   Hız, ölümlü kazaları artırıyor Her 1 kilometre/saatlik hız artışı yaralanma riskini yüzde 3, ölüm riskini yüzde 4-5 oranında artırıyor. Hız kaynaklı kazalarda sürücülerin kusur oranı yüzde 40 civarında. Ortalama hızın yüzde 5 azalması, ölümcül kazaları yüzde 30 azaltıyor. Bu nedenle öncelikle hedeflerin başında hız sınırlamaları ve denetimi geliyor. Özellikle, ölümlü trafik kazlarının yüzde 60’ının yerleşim yeri dışında meydana gelmiş olması, şehirler arası yollara ilişkin önlemlerin artmasını sağlayacak. 2030'da trafik kazalarında ölümler yarı yarıya azaltılacak Eylem planının 2024’te başlayan ve 2027’de sona erecek dönemi, “en önemli dönem” olarak nitelendiriliyor. Bu dönemde belirlenen 41 öncelikle hedef hayata geçirilecek. Böylece 2030 yılında trafik kazalarında ölümler yarı yarıya azaltılacak. Gelecekte trafik ışıklarının bir lambada olması yerine doğrudan araç ön camlarına renkli ışık yansıtılması, metal olan direk ve bariyerlerin esneyebilen maddelerden yapılması gibi hedefler de bulunuyor. Ancak bunların teknolojinin gelişmesiyle ve daha uzun vadede mümkün olabileceğinin altı çiziliyor."
63,"Bakan Koca, Arnavutluk Sağlık ve Sosyal Koruma Bakanı Koçiu ile görüştü","Sağlık Bakanı Fahrettin Koca, Arnavutluk'ta 2021 yılından beri sağlık hizmeti veren Fier Dostluk Hastanesinin 5 yıl daha ortak işletilmesine yönelik fikir birliğine varıldığını bildirdi.",Sağlık,https://www.trthaber.com/haber/saglik/bakan-koca-arnavutluk-saglik-ve-sosyal-koruma-bakani-kociu-ile-gorustu-838957.html,"Bakan Koca, sosyal medya hesabından yaptığı açıklamada, Türkiye-Arnavutluk Yüksek Düzeyli İş Birliği Konseyi toplantısı sebebiyle Türkiye'de bulunan Arnavutluk Sağlık ve Sosyal Koruma Bakanı Albana Koçiu ile verimli bir görüşme gerçekleştirdiğini ifade etti. Koca, şu ifadeleri kullandı: ""Fier'de 2021 Nisan ayından bu yana Arnavut kardeşlerimize sağlık hizmeti veren Fier Dostluk Hastanemizin 5 yıl daha ortak işletilmesine yönelik fikir birliğine vardık. Ayrıca, Balkan ülkelerini kapsayan Sağlık İş Forumu ve Fuarı'nın Tiran'da düzenlenmesi konusunda müzakerelere başladık. Dost ve kardeş ülke Arnavutluk'la sağlık alanında her türlü işbirliğine hazırız."""
64,Soğuk alerjisi deyip ihmal etmeyin,"Kış aylarında özellikle cildin açık kısımlarında görülen soğuk alerjisi, önlem alınmazsa bazen nefes darlığına varan sonuçlar yaratabiliyor. Bu nedenle soğuk alerjisi olan birinin hekime başvurması büyük önem taşıyor.",Sağlık,https://www.trthaber.com/haber/saglik/soguk-alerjisi-deyip-ihmal-etmeyin-838390.html,"Soğuk kış ayları, cildi olumsuz yönde etkiliyor. Egzamadan sedefe kış aylarında pek çok cilt hastalığı tırmanışa geçiyor. Bu hastalıkların kimi basit kremlerle çözümleniyor kimi ise kronikleşerek uzun vadede tedavi ediliyor. Soğuk alerjisi ya da diğer adıyla soğuk ürtikeri, kış aylarında karşılaşılan cilt hastalıklarından biri. Soğuk alerjisi, genellikle cildin direkt soğuğa maruz kalan bölgelerinde görülüyor. Her vakada olmasa da bazı hastalarda nefes darlığına varan ciddi sonuçlara da yol açtığı için tedavisinin ihmal edilmemesi gerekiyor. Kadın erkek fark etmeksizin her yaştan insanda görülebilen soğuk alerjisinin nelere yol açtığını ve nasıl tedavi edildiğini Sakarya Üniversitesi Tıp Fakültesi Dermatoloji Ana Bilim Dalı Başkanı Doç. Dr. Bahar Sevimli Dikicier’le konuştuk.   Kızarıklık ve kaşıntı belirtileri görülüyor Soğuk alerjisinin, hava şartlarının yanı sıra soğuk su ve rüzgarla karşılaşıldığında da görüldüğüne dikkat çeken Doç. Dr. Dikicier, hastalığın semptomlarını şöyle sıralıyor: “Soğuk alerjisi kızarıklık, kaşıntıyla devam eden, bazen soğuk su içmeyle dudakta, boğazda, ağız içinde şişlikle seyreden bir durum.” Ancak hastaların çoğu zaman bu belirtileri soğukla ilişkilendirmediğini söyleyen Doç. Dr. Dikicier, “Çünkü bazen soğuk hava ya da soğuk bir şeyler içmeyle görülmüyor. Denize veya havuza girdiği zaman oluyor. Bu gibi durumlarda da genellikle tüm vücutta kaşıntılı kabarıklıklar şeklinde seyrediyor. Havuza veya denize çok hızlı bir suya girme, direkt atlama ya da dalma gibi tüm vücudu etkileyen bir durumda daha şiddetli bir reaksiyon görülebiliyor” diyor. İlaç tedavisi uygulanıyor Bir hasta soğuk alerjisi için hekime başvurduğunda ilk önce sıcaklık testine tabi tutuluyor. Hastanın hangi derece sıcaklıktan itibaren etkilendiği bu testle tespit ediliyor. Sonuca göre de hastaya bazı önerilerde bulunuluyor: “Öncelikli olarak buna neden olan durumdan uzaklaşmayı tavsiye ediyoruz. Bunu uygularsa daha konforlu yaşayacağını söylüyoruz. Onun dışında da genel ürtikerler için verdiğimiz antialerjik, yani vücuttaki alerji reaksiyonlarının ana yöneticisi olan histamini bloke eden ilaçlar veriyoruz.” Korunmak içinse hastanın uzun süre rüzgarda veya soğukta kalacaksa eldiven, atkı gibi giysilerle cildini izole etmesi tavsiye ediliyor.   Kadınlarda daha fazla görülüyor Soğuk alerjisi bazı hastalarda bir süre sonra tamamen kaybolabiliyor. Bazen ise 5 yıla kadar sürüyor. Hastalığın seyrini önceden tahmin etmek mümkün olmuyor. Yine kimde nasıl görülebileceği de öngörülemiyor. Peki soğuk alerjisi için bir risk grubu var mı? Yanıtını Doç. Dr. Dikicier’den öğreniyoruz. “Bütün alerjik durumlar kadınlarda daha çok görülüyor. Bütün dünyada böyle. Genellikle kadın hasta sayısı, erkeklerin iki-üç katı kadar fazla oluyor. Bunun nedenini tam olarak bilemiyoruz. Ancak bazı yatkınlık yapan, az görülen otoimmün hastalıklar, bağışıklık bozukluğu hastalıkları, romatizmal hastalıklar bunlara neden olabiliyor. Hastaların genellikle büyük bir kısmında bu hastalıklar zaten biliniyor. Alerji de onların üstüne eklendiği zaman biz daha kolay bir şekilde ‘Buna veya şuna bağlı olabilir’ diyebiliyoruz.” “Solunum sıkıntısına yol açabiliyor” Soğuk alerjisi ciltte çok büyük sorunlara yol açmasa da farklı birtakım sıkıntıların ortaya çıkmasına neden olabiliyor. Doç. Dr. Dikicier, soğuk alerjisi sonucu gelişebilecek olası sorunları şöyle ifade ediyor. “Bazen alerjilerin şiddeti uzunca bir süre hafif şiddetle gidebiliyor. Bazen ise şiddeti artarak solunum yollarında, boğazda, dudaklarda ve ağızda şişlik yaparak hayatı tehdit edici bir solunum sıkıntısı yaratabiliyor.” Doç. Dr. Dikicier, soğuk alerjisinin bu denli önemli bir noktaya gelmemesi için fark edildiği anda ihmal etmeden hekime başvurulması gerektiği konusunda uyarıyor.
 "
65,"Kasık ağrısıyla gitti, bağırsağından 3 kilo tümör çıktı",Mersin'de kasık ağrıları nedeniyle müşterisi olan doktora muayeneye giden oto tamircisinin ince bağırsağından 50 santimetre çapında 3 kilogram tümör çıkarıldı.,Sağlık,https://www.trthaber.com/haber/saglik/kasik-agrisiyla-gitti-bagirsagindan-3-kilo-tumor-cikti-838215.html,"Kentte yaşayan oto tamir ustası Erdal Yuna, kasıklarındaki ağrı şikayetini müşterisi, Toros Devlet Hastanesi Genel Cerrahi Uzmanı Opr. Dr. Hakan Dikme'ye anlattı. Dikme'nin tavsiyesi üzerine hastaneye giden Yuna, muayene edildi. Tektik ve tahlillerde ince bağırsağında kitle tespit edilen Yuna, ameliyata alındı. Yaklaşık 2 saat süren operasyonda, hastanın bağırsağından 50 santimetre çapında 3 kilogram tümör çıkarıldı. Hastanedeki tedavisi tamamlanarak sağlığına kavuşan Yuna, taburcu edildi. ""Normalde çok rastladığımız bir durum değil"" Opr. Dr. Hakan Dikme, hastasının bağırsağındaki kitlenin tesadüfen ortaya çıkarıldığını söyledi. Rahatsızlığını anlatmak için kendisini arayan Yuna'yı hastaneye davet ettiğinde tümörün farkına vardıklarını anlatan Dikme, ""Hastanın tomografisinin çekilmesinin ardından çıkan kitle devasa büyüklükteydi, neredeyse yeni doğan bebek boyutundaydı. Böyle bir kitlenin olması bizi şaşırttı. Nadir görülen bir vaka. Normalde çok rastladığımız bir durum değil"" dedi. Dikme, tetkikler sonucunda hastaya cerrahi müdahalede bulunduklarını belirterek, şöyle konuştu: ""Hastamızın ameliyatını gerçekleştirdik. Genel durumu düzeldi. Çıkan kitleyi gördüler, çok şaşırdılar. Kitle 50 santimetre çapında olunca çıkarmakta biraz zorlandık. Tedavi sürecini takip edeceğiz. Yemek yediğinde çabuk doyduğunu tarif etmesi o kitlenin büyüklüğünden, bağırsaklara baskı yaptığı için çabuk doygunluk hissi veriyor. O kitle çıkınca iştahı da açıldı.""   ""İçimde nasıl büyümüş fark etmedim"" Erdal Yuna da bağırsağından çıkarılan tümör karşısında şaşkın olduğunu ifade etti. Öncesinde kitleyi fark etmediğini dile getiren Yuna, şunları kaydetti: ""Hiçbir şeyin farkında değildim. Her şey 2 gün içerisinde olup bitti. Ağrım yoktu, birden başladı. Ultrason çekildikten sonra ortaya çıktı kitle. Büyük bir parça. Şimdiye kadar hiç hissetmedim. İçimde nasıl büyümüş fark etmedim. Şu an çok şükür iyiyim. Benim gibi rahatsızlıkları olanlar ihmal etmemeli."""
66,Sağlık personeli alımı için hazırlanan kılavuz ÖSYM'ye gönderildi,"Sağlık Bakanı Fahrettin Koca, kamuya sağlık personeli alımı için hazırlanan kılavuzun Ölçme, Seçme ve Yerleştirme Merkezine (ÖSYM) gönderildiğini açıkladı.",Sağlık,https://www.trthaber.com/haber/saglik/saglik-personeli-alimi-icin-hazirlanan-kilavuz-osymye-gonderildi-837908.html,"Bakan Koca, sosyal medya hesabından yaptığı paylaşımda, ""Kendi yolunu aramıza katılarak çizmek isteyen arkadaşlar, kılavuz bugün ÖSYM'ye gönderildi. Hayırlı olsun."" ifadelerini kullandı."
67,Bakan Koca'dan 'Uluslararası Çocukluk Çağı Kanseri Günü' paylaşımı,"Bakan Koca, Türkiye'de çocukluk çağı kanserleri tedavisinin dünya standartlarında olduğunu ve Genel Sağlık Sigortası kapsamında yapılabildiğini söyledi.",Sağlık,https://www.trthaber.com/haber/saglik/bakan-kocadan-uluslararasi-cocukluk-cagi-kanseri-gunu-paylasimi-837608.html,"Sağlık Bakanı Fahrettin Koca, sosyal medya hesabından Uluslararası Çocukluk Çağı Kanseri Günü dolayısıyla yaptığı paylaşımda, her yıl dünyada yaklaşık 400 bin, Türkiye'de ise yaklaşık 5 bin çocukta kansere rastlandığına, bunların çoğunluğunu löseminin oluşturduğuna dikkati çekti. Bakan Koca, ""Çocukluk çağı kanserlerinin tedavisi ülkemizde dünya standartlarında ve Genel Sağlık Sigortası kapsamında yapılabilmektedir. Tüm kanserler gibi bu kanserlerde de erken teşhis önemlidir."" ifadelerini kullandı. Koca'nın paylaştığı videoda, Çocuk Hastanesi Başhekimi Prof. Dr. Namık Yaşar Özbek'in açıklamalarına da yer verildi. Özbek, çocukluk çağı kanserlerinin çoğunu, erişkin kanserleri gibi bir anda teşhis etmenin kolay olmadığını, belirtilerinin ise diğer hastalıklarda da görülebileceğini ifade etti. Karında şişme, kemik ağrısı, görme bozukluğu, bulantı, kusma gibi belirtilerin görüldüğünü belirten Özbek, başlıca tedavilerin kemoterapi, radyoterapi ve cerrahi işlem olduğunu aktardı. Özbek, ""Tedaviler ülkemizde en son sistemler ile uygulanmakta. Uç tedavi olarak kemik iliği nakli de ülkemizde oldukça büyük oranda yapılmakta. Tüm kanserler gibi çocukluk çağı kanserlerinde de erken teşhis önemlidir, kanser ilerlemeden önlem alınırsa tedavi daha kolay ve daha büyük başarı sağlayacaktır."" bilgilerini verdi."
68,Sağlık ekipleri karlı yolları hasta ve yaşlılar için aşıyorlar,"Bitlis'in Hizan ilçesinde Evde Sağlık Birimi ekipleri, kimi zaman metrelerce karın bulunduğu yolları aşarak kimi zaman kilometrelerce yürüyerek köylerdeki hasta ve yaşlılara ulaşıyor.",Sağlık,https://www.trthaber.com/haber/saglik/saglik-ekipleri-karli-yollari-hasta-ve-yaslilar-icin-asiyorlar-837506.html,"Hizan Devlet Hastanesi Evde Sağlık Biriminde görevli sağlık çalışanları, ilçe genelinde sundukları sağlık hizmetinden yararlanan 82 kişiye ulaşmak için çetin kış koşullarıyla mücadele ediyor. Görev sırasında karla kaplı yollarda kalan araçlarını iten, araçların gidemediği yerlere yürüyerek ulaşmaya çalışan ekipler, tüm zorlukları aşarak gittikleri evlerde sisteme kayıtlı hasta ve yaşlıların kontrollerini yapıyor. Özveriyle çalışan, zorluklar karşısında yılmadan en ücra köylere giden sağlık çalışanları, muayene ettikleri, ilaçlarını verdikleri vatandaşların hayır duasını alıyor. İlçeye bağlı Gökay köyüne giden sağlık çalışanları, beyin kanaması sonucu felç olan 95 yaşındaki Esat İnalkaç'ın kontrollerini yaptı, ilaçlarını teslim etti.   ""Şartlar ne olursa olsun bu hizmeti sürdürmeye çalışıyoruz"" Hizan Devlet Hastanesi Evde Bakım Biriminde görevli Dr. Selami İnalkaç,  birimin doktor, hemşire, evde bakım teknikeri ve diyetisyenden oluştuğunu söyledi. Hizan'a bağlı köylerde evde sağlık hizmeti alan 82 hastanın bulunduğunu belirten İnalkaç, bu hastaların evde bakım takiplerini belirli periyotlarla yaptıklarını dile getirdi. Hizan'ın engebeli coğrafyaya sahip olduğunu ve kışın çetin geçtiğini anlatan İnalkaç, ""Burası kışın ulaşımın güç olduğu bir yer. Zorlu kış şartlarında sağlık hizmetlerini vatandaşlarımıza ulaştırmaya çalışıyoruz. Bugün de hastamız Esat İnalkaç'ın tedavisi için Gökay köyüne geldik. Geçirdiği beyin kanaması sonucu felç olan hastamız yatalak. Hastamızın tansiyon ve şekerini ölçtük, ilaçlarını kontrol ettik"" dedi. Kar ve coğrafyanın engebeli olmasından dolayı köye gelirken zorlandıklarını ifade eden İnalkaç, ""Bu şartlara rağmen elimizden geldiği kadar hastalarımızın tedavilerini, takiplerini aksatmamaya çalışıyoruz. Buraya gelince yolda kalan aracımızı itmek zorunda kaldık. Şartlar ne olursa olsun Sağlık Bakanlığının başlattığı bu hizmeti sürdürmeye gayret ediyoruz"" diye konuştu.   Ekipler kontrollerini sürekli gerçekleştiriyor Evde Sağlık Biriminde 6 yıldır görev yapan hemşire Sakine Muvafık ise ilçenin coğrafi yapısından dolayı kışın zorlandıklarını ancak bunun görevlerini yapmalarına engel olmadığını söyledi. Hizan Devlet Hastanesinde görevli diyetisyen Gizem Kılıçlar da ""Hastaların beslenme durumunu değerlendiriyoruz. Hastalarımız genelde yatalak. Onlara uygun diyet yazıyoruz. Yemeleri ve yememeleri gereken besinler hakkında bilgi veriyoruz. O şekilde hastaların durumunu değerlendiriyoruz"" ifadelerini kullandı. Hasta Esat İnalkaç, ekiplerin sürekli evine gelip kendisini kontrol ettiğini belirterek, ""Ben onlardan memnunum. Allah razı olsun. Allah devletimize zeval vermesin"" dedi.  "
69,Çocukluk çağı kanserlerine dikkat,"Çocuklarda başta lösemi olmak üzere pek çok kanser türü görülebiliyor. Erken teşhis sayesinde pek çoğu tedavi edilebiliyor. Peki hangi belirtiler, hangi kanseri işaret ediyor?",Sağlık,https://www.trthaber.com/haber/saglik/cocukluk-cagi-kanserlerine-dikkat-837413.html,"Kanser, cinsiyet ve yaş ayrımı yapmaksızın herkeste görülebilen bir hastalık. Ancak çocuklarda görülen kanser türleri yetişkinlerden farklı oluyor. Başta lösemi olmak üzere pek çok kanser türüyle küçük yaşlarda da karşılaşılabiliyor. İşte bu kanser türlerine dikkat çekmek ve farkındalık yaratmak amacıyla 15 Şubat tarihi 2002 yılında ""Çocukluk Çağı Kanser Günü"" ilan edildi. O günden bu yana her yıl 15 Şubat’ta yapılan etkinliklerle erken teşhisin öneminden tedavi ve bakım sürecine ilişkin pek çok konuda toplumu bilinçlendirme çalışmaları yapılıyor. Dünya Sağlık Örgütü (DSÖ) Uluslararası Kanser Araştırmaları Ajansı (IARC) verilerine göre dünyada 0-19 yaş arası çocuklarda bir yıl içerisinde 400 binden fazla yeni kanser vakası tespit ediyor. Türkiye’de ise aynı yaş grubundaki çocuklarda ortalama 4 bin 700 yeni kanser teşhisi koyuluyor. Peki çocukluk çağında hangi kanser türleri görülüyor? Ailelerin hangi belirtileri gördüklerinde, nasıl bir yol izlemesi gerekiyor? Sağlık Bilimleri Üniversitesi Başakşehir Çam ve Sakura Şehir Hastanesi Çocuk Hematoloji ve Onkoloji Uzmanı Prof. Dr. Ali Ayçiçek’le konuştuk.   Lösemi ilk sırada Prof. Dr. Ayçiçek, çocukluk çağındaki kanserlerin sıklıklarının yaşa göre değiştiğini ifade ederek, “Bunların başını kan kanseri ve beyin tümörleri çekiyor” diyor.
Kan kanseri olarak da bilinen lösemi, çocuklukta görülen kanserlerin yüzde 30’luk kısmını kapsıyor. Geriye kalan yüzde 70’i ise başta merkezi sinir sistemi tümörleri, lenfoma ve solid tümörlerden (organ ve çeşitli dokulardan gelişen kanserler) oluşuyor. Peki hangi yaş grubunda hangi kanser daha sık görülüyor? Yanıtını Prof. Dr. Ayçiçek’ten alıyoruz: “Kan kanserleri 10 yaş öncesinde daha sık görülüyor. Lenfoma ikinci on yaşta yani ergenlikte daha çok görülüyor. Nöroblastom dediğimiz sinir kök hücrelerinde meydana gelen tümörler 5 yaşın altında daha fazla görülüyor. Wilms tümörü (böbrek tümörü) ise daha da küçük çocuklarda görülüyor.”   Soluk renk ve halsizlik lösemi habercisi olabilir Bu kanserlerin birçoğu erken evrede teşhis edildiğinde tedavide başarı elde edilebiliyor. Ancak buna rağmen, dünyada yılda 100 bin çocuk, bu hastalılar nedeniyle yaşamını yitiriyor. Bu nedenle hastalığı erken teşhis etmek için özellikle anne ve babaların dikkatli olması gerekiyor. Her tümörün öne çıkan belirtilerinin farklı olduğunun altını çizen Prof. Dr. Ayçiçek, kanser türüne göre görülebilecek semptomları şöyle özetliyor: “Kan kanseri, yani lösemide çocuğun renginde solmayla beraber vücudunda lekelerin çıkması, halsizleşmesi, 3-5 günden uzun süren ve sebebi bulunamayan ateş, eskisi gibi oyun oynamaması, yemek yememesi ve bunlara ilave olarak vücudunda ağrılar görülebiliyor. Özellikle bu ağrılar geceleri uykudan uyandırır vaziyeti aldıktan sonra zaten teşhis ediliyor. Tabii sadece rengi solduğu için kanser demek doğru değil. Bunun yanına yukarıda sayılanların bir veya birkaçı eklendiğinde kanser ihtimali güçleniyor.”   Nedensiz kusma ve baş ağrısı beyin tümörü işareti “Beyin tümörlerinde ise özellikle sabah erken saatlerinde kusmalar meydana gelebiliyor” diyen Prof. Dr. Ayçiçek, “Kusmanın yanında baş ağrısı da olmaya başlıyor. Yüz felci olabiliyor ya da kusması artarak devam edip ve baş ağrısı dayanılmaz oluyor. Dengesizlik, sersemlik hissi olabiliyor. Örneğin yazısı bozuluyor. Bazen huyu değişebiliyor” şeklinde devam ediyor. Nöroblastom ile Wilms tümöründe ise en önemli belirti çocuğun karnında meydana gelen şişlik ve sertlik oluyor. Kemiklerde gelişen tümörlerde ağrı görüldüğünü ifade eden Prof. Dr. Ayçiçek, “Tek uzvu ilgilendiren, genellikle de ergenlik çağında çocuğun tek dizinin hemen üstünde veya altında anlamsız bir ağrı başlıyor. Bu bazen top çarpması, bazen düşmeden sonra oluyor ama geçmiyor. Her geçen gün bir önceki günü aratır halde sürüyor” diyor. Boyunda şişliğe dikkat Lenfomada ise boyun bölgesinde oluşan şişliklere dikkat çekiyor Prof. Dr. Ayçiçek. Bu şişliklerin sert, hareketsiz ve etrafında yavrularıyla birlikte görülebileceğini vurguluyor. Çocuklarında bu belirtilerden bir veya birkaçını fark eden ailelerin pek çoğu ister istemez telaşa kapılıyor. Prof. Dr. Ayçiçek, bu konuda, “Tabii ki erken teşhis önemli. Ama erken teşhis denilince bir dengede durmak gerekiyor; boynunda badem çekirdeği kadar lenf bezi saptanıp ilerleyen gün-haftalarda katlanarak büyümeyen lenf bezleri için her hafta ultrason yaptırmak doğru değil. Çocuklar eskisi gibi değilse eğer doktora gitmek gerekiyor. Doktor mühim bir şey bulamadı  ancak zamanla bir düzelme yoksa, hemen başka bir doktora gitmek yerine yine aynı doktora gidip tekrar muayene edilip gerekiyorsa başka tetkikler istenebilir. Böylece daha kolay teşhise ulaşılır” diyerek bu süreçte izlenmesi gereken yolu anlatıyor. Grafik: Ayhan Akgün"
70,Rusya Devlet Başkanı Putin: Kanser aşısı üretmeye yaklaştık,"Rusya Devlet Başkanı Vladimir Putin, ülkesinde kanser tedavisi araştırmalarının sürdüğünü belirterek, ""Kanser aşısı olarak bilinen, kansere yönelik aşılar ve bağışıklık sistemini düzenleyici yeni nesil ilaçlar üretmeye yaklaştık. Umarım çok yakında bireysel tedavi yöntemleri olarak etkili bir şekilde kullanılırlar."" dedi.",Sağlık,https://www.trthaber.com/haber/saglik/rusya-devlet-baskani-putin-kanser-asisi-uretmeye-yaklastik-837295.html,"Putin, başkent Moskova'da düzenlenen ""Gelecek Teknolojileri Forumu"" adlı etkinlikte konuştu. Rusya çapında son beş yılda 500'den fazla kanser tedavi merkezi açıldığına işaret eden Putin, ""Teşhis, tedavi ve rehabilitasyonla ilgili ülke genelinde yüksek standartlar oluşturuldu. Bunun sonucunda artık onkoloji vakalarının yarısından fazlası artık ilk aşamada tespit ediliyor."" dedi. Vladimir Putin, kanser tedavisine yönelik aşı çalışmalarının da yürütüldüğünü vurgulayarak, ""Kanser aşışı olarak bilinen, kansere yönelik aşılar ve bağışıklık sistemini düzenleyici yeni nesil ilaçlar üretmeye yaklaştık. Umarım çok yakında bireysel tedavi yöntemleri olarak etkili bir şekilde kullanılırlar."" açıklamasında bulundu. Rusya'da Kovid-19 salgını döneminde de Sputnik V ve Sputnik Light gibi aşılar geliştirilmiş, ülkede kullanımının yanı sıra bazı ülkelere de gönderilmişti."
71,El Nino göz hastalıklarında artışa neden oluyor,"İngiltere ve ABD'den akademisyenlerin ortak çalışması, El Nino nedeniyle sıcaklıklarda ve yağış desenlerinde meydana gelen değişikliklerin göz hastalıklarının bulaşıcılığını artırabileceğini gösterdi.",Sağlık,https://www.trthaber.com/haber/saglik/el-nino-goz-hastaliklarinda-artisa-neden-oluyor-837181.html,"İngiltere'deki Cambridge Üniversitesi ile Amerika Birleşik Devletleri’ndeki (ABD) Michigan ve Texas üniversitelerinden bilim insanları İklim değişikliği ve El Nino hava olayının göz sağlığına olası etkilerini araştırdı. ""El Nino ve göz sağlığı: İklimdeki değişikliğin göz üzerindeki etkileri"" başlıklı çalışmada Pasifik Okyanusu'nda meydana gelerek deniz suyu sıcaklığını artıran, bu sebeple dünyanın birçok yerindeki yağış desenlerinde değişikliğe yol açan El Nino'nun 7 yılın ardından yeniden etkili olmaya başladığı hatırlatıldı. Çalışmada El Nino hava olayının ABD'nin güneyinde, Orta Asya ve Güney Amerika'da aşırı yağışlara yol açtığı, Orta Amerika, Güney Asya, Endonezya ve Avustralya'da ise şiddetli kuraklıklara neden olduğu belirtildi.   El Nino'nun hava desenleri üzerinde bilinen etkilerinin yanı sıra dolaylı olarak insan sağlığı üzerinde de etkili olduğu vurgulanan araştırmada, bu etkilerden birinin de göz sağlığıyla ilgili olduğu tespitine yer verildi. Araştırmacılar, El Nino etkisiyle artan sıcaklıkların bazı bölgelerde yağışların artmasına neden olduğunu, bunun da hastalık taşıyan sivrisineklerin lehine koşullar oluşturduğunu ve bulaşıcı hastalıkları artırdığını işaret etti. Artan yağışlar sebebiyle virüsler daha hızlı bulaşıyor Çalışmada bu sivrisineklerin gözde görme kaybına neden olabilecek dang humması virüsü, Batı Nil virüsü, chikungunya virüsü, sıtma parazitleri ve beyin iltihabına yol açan virüsleri daha yoğun bir şekilde bulaştırabileceği aktarıldı. Yağışlarda meydana gelen artışın ani sel baskınlarına yol açabileceğine ve sel baskınları sonucu taşınan kirli sularla zararlı patojenlerin bulaşabileceğine değinilen araştırmada, bu durumun bir çeşit iltihaplanma olan keratit gibi göz rahatsızlıklarının yaşanmasında etkili olabileceğinin altı çizildi. Araştırmada, aşırı kuraklıkların yaşandığı bölgelerde insanların su kaybıyla mücadele ettiği, vücuttaki su kaybının da kuru göz sendromuna, göz damarlarında çeşitli problemlere ve hatta katarakta yol açabileceği anlatıldı. El Nino ile morötesi ışınlarına daha çok maruz kalınıyor Çalışmada El Nino nedeniyle atmosferin durumunda ve bulut örtüsünde yaşanan değişiklik sebebiyle bazı bölgelerde güneşten gelen morötesi ışınlarına daha fazla maruz kalınabileceğine de dikkat çekildi. Bu durumun, gözün beyaz bölümüyle kornea arasındaki zarın korneaya doğru ilerlemesiyle oluşan ve etli doku büyümesi olarak da bilinen pterjium rahatsızlığına, morötesi ışınlarının gözlere zarar vermesiyle ortaya çıkan fotokeratite, hatta göz kapağında kötü huylu tümörler oluşmasına neden olabileceği kaydedildi. Artan sıcaklıkların göz retinasında olumsuz etkiler oluşturabileceği bildirilen araştırmada Tayland’da ve Kanada'da yapılan çalışmalara atıfta bulunularak aşırı sıcaklıklar sebebiyle, bu ülkelerde retina yırtılmasında artış görüldüğü bilgisi aktarıldı. ""Sivrisinek kaynaklı hastalıklar öncelikle dikkate alınmalı"" Araştırmayı gerçekleştiren uzmanlardan ABD Baylor Tıp Okulu Öğretim Üyesi Dr. Andrew G. Lee, çalışmalarında birçok hastalığa dikkat çektiklerini, öte yandan sıtma gibi sivrisinek kaynaklı hastalıkların öncelikli olarak dikkate alınması gerektiğini söyledi.   Gelişmiş ve gelişmekte olan ülkelerde koşullara bağlı olarak farklı hastalıkların görüldüğünü kaydeden Lee, ""Örneğin Asya ve Afrika'da daha çok sıtma ve sivrisinek kaynaklı hastalıklara rastlıyoruz ve bu hastalıklar o bölgelerde ölümlere yol açıyor. Bu durum ise bölgedeki su kaynaklarının, durgun suların miktarına ve sıcaklıklara göre ağırlaşıp, hafifleyebiliyor."" dedi. Sıcaklıklarda ve yağışlarda meydana gelen yükselişin başta sıtma olmak üzere sivrisinek kaynaklı hastalıkları tetiklediğinin altını çizen Lee, bu gibi hastalıkların sağlık sisteminde yeterli kapasiteye sahip olmayan ülkelerde daha çok görüldüğü ve El Nino yıllarında yaşanan artış nedeniyle durumun daha da ağırlaşabileceği değerlendirmesinde bulundu. ABD'de daha çok doğrudan iklim değişikliği kaynaklı problemlerle mücadele edildiğini anlatan Lee, şunları söyledi: ""Benim olduğum Houston bölgesinde hava değişimleri ve aşırı hava olaylarını görüyoruz. Bizim muhatap olduğumuz aşırı hava olayı ise kasırgalar. Bu durum göz sağlığı problemlerini beraberinde getirebiliyor. Örneğin yaşanan seller sonucu gözleriniz iltihap kapabiliyor ve kornea hastalıkları ortaya çıkabiliyor. Kasırgalardan kaynaklı göz problemlerinin arttığını gözlemliyoruz. İklim değişikliğiyle birlikte kasırgaların şiddeti ve sayısı da artıyor. Bu da Houston’daki göz doktorları olarak bizim çalışmalarımızı etkileyecek bir durum."" ""El Nino yıllarında sağlık harcamaları için ek bütçe ayrılmalı"" Bu tür hastalıklarla mücadelede önleyici tedbirlerin çoğaltılmasının önemine değinen Lee, ""Bir bölgede sivrisineklerin bu sebeplerden artış gösterdiği gözlemlendiğinde sivrisinekleri bölgeden uzaklaştıracak basit tedbirler, hastalıkların başlamadan önlenmesine büyük katkı sağlayacaktır."" diye konuştu. El Nino başlamadan önce karar vericilerin sağlık harcamalarında olası artışları öngörerek bu alana daha fazla bütçe ayırmasının tedbir ve tedavi süreçlerindeki yükü hafifletebileceğini vurgulayan Lee, sözlerini şöyle tamamladı: ""El Nino gibi Pasifik Okyanusu'nun ortasında meydana gelen bir hava olayı, çok uzak ülkelerde yaşayan insanların sağlıkları üzerinde ciddi etkiler yaratabilir. Sadece bir gezegenimiz var ve her ne kadar siyasi, sosyo-ekonomik, kültürel ve etnik sınırlarımız olsa da hastalıklar, doğal afetler ve hava olayları bu sınırları pek tanımıyor. Dolayısıyla yerel hareket etsek dahi küresel düşünmek zorundayız."""
72,ABD’li yetkililer ‘hıyarcıklı veba’ vakasını doğruladı,"ABD’nin Oregon eyaletinde sağlık yetkilileri, kişide görülen ‘hıyarcıklı veba’ vakasını doğruladı. Eyalette en son 2015’de vaka bildirilmişti.",Sağlık,https://www.trthaber.com/haber/saglik/abdli-yetkililer-hiyarcikli-veba-vakasini-dogruladi-836745.html,"Oregon eyaleti Deschutes İlçe Sağlık Kurumu, 7 Şubat günü yaptığı açıklamada bir vatandaşta ‘hıyarcıklı vebanın’ görüldüğünü belirterek, ""Sahibin ve evcil hayvanının yakın temasta bulunduğu tüm kişilerle temasa geçildi ve hastalıkları önlemek için ilaç sağlandı” dedi. Açıklamada ayrıca, “Veba belirtileri, genellikle insanlarda enfekte bir hayvana veya pireye maruz kaldıktan 2 ile 8 gün sonra başlar. Bu semptomlar ani başlayan ateş, mide bulantısı, halsizlik, üşüme, kas ağrıları ve/veya hıyarcık adı verilen gözle görülür şekilde şişmiş lenf düğümlerini içerebilir.   Erken teşhis edilmezse hıyarcıklı veba, septisemik vebaya (kan dolaşımı enfeksiyonu) ve/veya pnömonik vebaya (akciğer enfeksiyonu) dönüşebilir. Bu veba türleri daha şiddetlidir ve tedavisi zordur. Neyse ki bu vaka, hastalığın erken evrelerinde tespit edilip tedavi edildi ve toplum için çok az risk oluşturdu. Bulaşıcı hastalık araştırmaları sırasında başka bir veba vakası ortaya çıkmadı” ifadeleri kullanıldı. ""Vebayı taşıyan en yaygın hayvanlar sincaplardır"" Deschutes Sağlık kurumunun yaptığı açıklamada, Oregon’da vebanın nadir görüldüğüne dikkat çekilerek en son vakanın 2015’de bildirildiği belirtildi. Açıklamada, “Oregon’da veba nadir görülüyor ve son vaka 2015'te rapor edildi. İnsanlara veya hayvanlara, enfekte bir pire ısırığı yoluyla veya hastalığa yakalanmış bir hayvanla temas yoluyla yayılıyor. Orta Oregon'da vebayı taşıyan en yaygın hayvanlar sincaplardır, ancak fareler ve diğer kemirgenler de hastalığı taşıyabilir” denildi. Nasıl önlenebilir? Açıklamada vebanın yayılmasını önlemek için paylaşılan ipuçları hakkında, evcil hayvanlardan pirelerin uzak tutulmasına dikkat çekiliyor. Pire kontrolü ile ilgili, “Pire maruziyetini azaltmak için botların üst kısmına sıkıştırılmış uzun pantolonlar giyin ayrıca çorap ve pantolon paçalarına böcek kovucu uygulayın. Aynı zamanda piknik alanlarında sincap ve diğer yabani kemirgen hayvanları beslemekten kaçının” deniliyor."
73,Alaskapox virüsü kaynaklı ilk ölüm kaydedildi,"Alaska'da yaşlı bir adam, yakın zamanda keşfedilen ve çiçek hastalığıyla yakından ilişkili bir virüs olan ""Alaskapox""tan öldüğü kaydedilen ilk hasta oldu. Adamın virüsü kedi tırmığıyla kaptığı düşünülüyor.",Sağlık,https://www.trthaber.com/haber/saglik/alaskapox-virusu-kaynakli-ilk-olum-kaydedildi-836622.html,"AKPV olarak bilinen ""Alaskapox"" isimli virüsün küçük kemirgenlerden insanlara yayıldığı düşünülüyor. Küçük cilt lezyonları, şişmiş lenf düğümleri ve kas ağrısı gibi hafif rahatsızlıklara neden oluyor. Alaska'nın Fairbanks kentindeki bilim insanları tarafından ilk kez gözlemlendiği 2015 yılından bu yana yalnızca yedi enfeksiyon vakası bildirildi. Bildirilene göre AKPV'den ölen adamın bağışıklık sistemi zayıftı ve kanser tedavisi görüyordu. Bu durum adamın cilt enfeksiyonu kapması sonrasında komplikasyonlara yol açtı. Böbrek yetmezliğine ve nihayetinde Ocak ayı sonlarında ölümüne neden oldu. Yaşlı adam Alaska'nın Kenai Yarımadası'nın ücra bir kesiminde yalnız yaşıyordu. Yetkililer, Alaskapox'u birlikte yaşadığı, sık sık küçük memelileri avlayan ve belirtileri başladığında kendisini tırmalayan kediden kapmış olabileceğini söyledi. Kedinin virüs testi negatif çıktı ancak virüs pençelerinden yayılmış olabilir. Ana bulaşma yolu henüz belirlenemedi AKPV'nin insanlar arasında bulaşabileceğine dair bir kanıt yok, ancak Alaska sağlık yetkilileri ekstra bir önlem olarak cilt lezyonlarının bandajlarla kapatılmasını tavsiye etti. Alaska Sağlık Bakanlığı ayrıca kedi ve köpek gibi evcil hayvanların da ""virüsün yayılmasında rol oynayabileceği"" konusunda uyardı. Bilim insanları patojenin ana bulaşma yöntemini henüz belirlemedi. İlk kez yaklaşık 10 yıl önce keşfedilmesine rağmen, Alaskapox'un hafif doğası nedeniyle ""bundan çok önce"" dolaşımda olabileceği düşünülüyor, bu da çoğu enfeksiyonun gözden kaçırıldığı anlamına geliyor."
74,Artan görsellik algısıyla bilinçsizce yapılan ağır sporlar sağlıktan ediyor,"Türkiye Futbol Federasyonu Sağlık Kurulu Üyesi Prof. Dr. İbrahim Tuncay, görsellik algısının artması nedeniyle bilinçsizce yapılan ağır sporların, ölçüsüz ve bilgisiz kullanılan takviyelerin ölüme kadar gidebilen büyük riskler barındırdığını bildirdi.",Sağlık,https://www.trthaber.com/haber/saglik/artan-gorsellik-algisiyla-bilincsizce-yapilan-agir-sporlar-sagliktan-ediyor-836509.html,"Ortopedi ve Travmatoloji Uzmanı Prof. Dr. Tuncay, COVID-19 salgınından sonra hareketli yaşama geçme isteğinin arttığını belirterek, bu nedenle bazı bireylerin bilinçsizce spora yöneldiğini ve spor yaralanmalarının görülme sıklığının da arttığını belirtti. Spor yaralanmalarının kalıcı sakatlıklara dönüşmemesi için uyarıda bulunan Tuncay, birden fazla yaralanma, tedaviye geç kalma, rehabilitasyon yetersizliği, rehabilitasyonun temel kurallarına uyulmaması, tedavi sonrası erken dönemde spora dönülmesi ya da yaralanmaların tekrarlaması halinde kalıcı hasarların meydana gelebileceğini aktardı. Prof. Dr. İbrahim Tuncay, ortalama her 7 ila 10 hastadan 1'inin spor yaralanması nedeniyle ortopedi kliniklerine başvurduğunu ifade etti. Tuncay, çocuk ve gençler için özellikle tehlike arz eden spor yaralanmalarında en temel 2 risk faktörünün kas iskelet sistemi olgunlaşması tamamlanmadan yapılan orantısız antrenman ve vücuda aşırı yüklenme olduğunu belirtti. ""Özellikle futbol gibi popüler ve medyatik branşlarda, profesyonelliğin başındaki çok yetenekli sporcuların, basit sayılabilecek başlangıç seviyesindeki yaralanmalarının hafife alınması ve uygun şekilde tedavi edilmemesi, uzun vadede ciddi riskleri de beraberinde getirir. Bu konuda kulüplerin ve ailelerin bilinçli olması, birçok potansiyel yıldız sporcunun spor hayatının ve performansının kesintiye uğramadan devam etmesine katkı sağlar."" ""Yeterli ısınma ve germe egzersizlerinin yapılmaması risk oluşturuyor"" Prof. Dr. İbrahim Tuncay, profesyonelliğin dışında amatör şekilde spor yapanlar için risk faktörlerini sıraladı. ""Günümüzde görsellik algısının artması nedeniyle bilinçsiz yapılan ağır sporlar, ölçüsüz ve bilgisiz kullanılan takviyeler de ölüme kadar gidebilen büyük riskler doğurur. Yaş ayırt etmeksizin yeterli ısınma ve germe egzersizlerinin yapılmaması, uygunsuz halı saha, yetersiz ve uygunsuz spor aletlerinin kullanımı da genel risk faktörlerindendir. Her bireyin yapabileceği spor yaşına, kilosuna, fiziksel özelliklerine ve genel sağlık durumuna göre özel değerlendirilerek belirlenebilir. Ezbere yapılan her spor aktivitesi beraberinde ortopedik sorunlar doğurabilir."" Yapılan spora bağlı olarak yaralanma şekillerinin de değişkenlik gösterdiğini belirten Tuncay, futbolda en sık karşılaşılan yaralanma türlerinin kas yaralanmaları, menisküs ve bağ yaralanmaları, kıkırdak yaralanmaları gibi diz içi yaralanmaları olduğunu; basketbol ve voleybolda ise omuz ve dirsek yaralanmaları başta olmak üzere diz içi, ayak ve ayak bileği yaralanmalarının sık görüldüğünü kaydetti. ""Yaralanmaya göre cerrahi veya cerrahi dışı tedaviler uygulanıyor"" Tuncay, spor yaralanmalarında uygulanan tedaviler hakkında bilgiler verdi. ""Yaralanmanın durumuna göre, tedavi süreci 'cerrahi' ve 'cerrahi dışı' olarak 2 farklı şekilde değerlendirilir. Kas yaralanmalarında genel olarak PRP ve benzeri lokal enjeksiyonlar, sıcak uygulama, elektrik stimülasyon, USG gibi fizik tedavi gibi modaliteleri uygulanabilir. Tam ayrışma göstermeyen meniskal yaralanmalarında da ameliyatsız çözümler değerlendirilebilir. Ancak ayrışmış menisküs lezyonları, ön çapraz bağ lezyonları, kıkırdak yaralanmalarında başta profesyonel sporcular olmak üzere cerrahi tedaviler uygulanır."""
75,"Onkoloji Hastanesinde ""Sigara Bırakma Polikliniği"" açıldı","Ankara Onkoloji Eğitim ve Araştırma Hastanesi bünyesinde yetişkinler için ""Sigara Bırakma Polikliniği"" hizmete girdi.",Sağlık,https://www.trthaber.com/haber/saglik/onkoloji-hastanesinde-sigara-birakma-poliklinigi-acildi-835872.html,"Başhekim Prof. Dr. Fevzi Altuntaş, hastane çalışanlarının katılımıyla gerçekleştirilen açılışta yaptığı konuşmada, tütün ve tütün ürünleri kullanımının başta akciğer kanseri olmak üzere birçok ciddi hastalığa davetiye çıkardığını anlattı. 9 Şubat Dünya Sigara Bırakma Günü'nde polikliniği hizmete açmaktan mutluluk duyduklarını vurgulayan Altuntaş, tütün ve tütün ürünleri kullanan herkese polikliniğe başvurarak destek alma çağrısında bulundu. Öte yandan açılışta, sigaranın zararlarına yönelik farkındalık oluşturmak amacıyla hastalara bilgilendirme broşürleri de dağıtıldı."
76,Sigara kalbe büyük zarar veriyor,"Kanser başta olmak üzere pek çok hastalığa sebep olan sigara, kalbi de olumsuz yönde etkiliyor. Uzmanlar, sigaranın kalp krizi riskini artıran ciddi bir neden olduğunu ifade ediyor.",Sağlık,https://www.trthaber.com/haber/saglik/sigara-kalbe-buyuk-zarar-veriyor-835771.html,"Sigara kullanmanın ne kadar zararlı olduğu artık herkes tarafından bilinen bir gerçek. Uzun yıllardır her türlü mecrada buna ilişkin uyarılar, haberler ve bilinçlendirme çalışmaları yapılıyor. Nitekim Dünya Sağlık Örgütü’nün girişimiyle toplumsal bilinç oluşturmak ve sigarayı bırakmayı teşvik etmek amacıyla 9 Şubat, Dünya Sigarayı Bırakma Günü olarak kabul ediliyor. İçeriğinde 4 binden fazla kimyasal içeren sigara, akciğer başta olmak üzere hemen her organda ciddi hastalıklara sebep oluyor. Tıpkı kalp ve damarlarda olduğu gibi… Kalp ve damar hastalıkları hem sık görülüyor hem de ölüm sebeplerinde başı çekiyor. İşte sigara kullanımı da bu hastalıkların önemli bir nedeni… Peki sigara kullanımı kalbe nasıl zarar veriyor? Kalp krizlerindeki rolü ne? Sigarayla kalp hastalıkları arasındaki ilişkiyi Türk Kardiyoloji Derneği Koruyucu Kardiyoloji ve Ateroskleroz Çalışma Grubu Başkanı da olan Sağlık Bilimleri Üniversitesi Dr. Siyami Ersek Kalp ve Damar Hastalıkları Merkezi’nden Prof. Dr. Barış Güngör’le konuştuk.   Kalp krizi geçirenlerin yarısı sigara kullanıyor “Sigaranın içinde bağımlılık yapıcı özelliği çok fazla olan nikotin yanında, karbonmonoksit, katran, arsenik, hidrojen siyanür, formaldehit ve metan gibi insan sağlığına çok zararlı 3500 farklı kimyasal madde mevcut. Akciğerle alakalı kronik akciğer hastalıkları ve akciğer/gırtlak kanseri riskini ciddi derecede artırıyor, ancak kalp damar sistemi üzerine etkileri toplumda daha sık görülüyor” diye sözlerine başlayan Prof. Dr. Güngör, şöyle devam ediyor: “Sigara dumanını çektiğimiz zaman akciğerdeki hava odacıklarından bütün bu kimyasallar kana karışarak tüm hücrelerimize ulaşıyor. Katran akciğerde birikiyor ancak kanla bütün hücrelerimize ulaşan kimyasallar sağlığımızı tehdit eden bir dizi reaksiyonu tetikliyor. Damar duvarını kaplayan “endotel” hücreleri de sigaradan etkileniyor ve atar damarlarda plak oluşumu ve damar tıkanıklığı hızlanıyor.” Prof. Dr. Güngör, sigaranın kalp ve damarlarda verdiği tahribatı ise şöyle özetliyor: “Damar tıkanıklığı dediğimiz ateroskleroz ve aterosklerozun üzerinde gelişen pıhtılaşma, aslında kalp krizi dediğimiz durum. Sigara, pıhtılaşma hücrelerinin (trombositler) aktivasyonunu artırıyor ve kanın kıvamını koyulaştırıyor. Atar damarlardaki plaklarda inflamasyona yol açıyor, bu da plakların yırtılması ve damar içi pıhtı oluşumuna neden olmasını kolaylaştırıyor. Bu olay kalp damarında olursa kalp krizi, beyin damarında olursa felç, bacak damarında olursa soğukluk, morarma, ülser oluşumu hatta amputasyona kadar gidebilen ciddi problemlere yol açabiliyor."" Sigara kalp krizine neden olan önemli bir risk faktörü… Nitekim Prof. Dr. Güngör, “Kalp kriziyle başvuran hastalarda sigara kullanıma oranı yüzde 50 civarında. Bu da çok ciddi bir risk faktörü olarak önümüze çıktığını gösteriyor” diyerek tespiti doğruluyor.   İnflamasyona neden oluyor Sadece kanda pıhtılaşmaya değil, aynı zamanda inflamasyon (yangı, iltihap) yapıcı bir etkisi de bulunuyor sigaranın. Peki inflamasyon kalbe nasıl zarar veriyor? Yanıtı yine Prof. Dr. Güngör’den alıyoruz: “İnflamasyonun fazla olması damar tıkayıcı partiküllerin duvara yapışma özelliğini artırıyor. Eğer inflamasyon fazla olursa kolesterolün vücuda verdiği zarar artıyor. Damar duvarında, endotel hücrelerinin altında, kötü kolesterolün (LDL kolesterol) birikmesi ve inflamatuvar reaksiyon vermesi neticesinde de bu plaklar yavaş yavaş oluşuyor. Yani sigara kullananlarda daha fazla olmak üzere, kalp şikayeti olmayan kişilerde dahi damar daralması olabiliyor. Seneler içinde kolesterol nasıl damarda birikiyorsa, sigara kullanımı da damarlarımızdaki bu hastalığı ilerleterek klinik bulgularla başvuran ciddi damar daralması veya tıkanmasına yol açıyor. İnflamasyonun ciddiyeti kan tahlillerinde de anlaşılabiliyor. Kanda inflamasyon değerleri yüksek olan bireylerde kalp damar hastalığı riski daha yüksek oluyor.”   Bununla da sınırlı kalmıyor... Sigara tansiyon ve nabzı da yükseltiyor. Tansiyon yüksekliğinin başlı başına bir risk faktörü olduğuna dikkat çeken Prof. Dr. Güngör bunu, “Çünkü atar damarlarda vazospazm dediğimiz duruma yol açıyor. Sigara kullananların kanında karbonmonoksit dolaşıyor. Bunlar da kılcal damar büzüşmesi yaparak hastalarda, kalp hastalığı açısından kriz riskini artırıyor” diye açıklıyor. Tıkanan damar hep sorun olarak kalıyor Sigara kullananların kalp hastalığı durumunda hemen sigarayı bırakması şart. Ancak hastalar buna bazen uyum göstermeyebiliyor. Bir de kalp krizi, felç gibi çok ciddi hastalıklar nedeniyle ameliyat veya stent ile tedavisi olduktan sonra sigara içmeye devam edenler var. Örneğin bypass olan veya stent sayesinde damarları açılan hastalar… Oysa ki bu tamamen bir yanılgı. Prof. Dr. Güngör, konuya ilişkin, “Kalp damar tıkanıklığının yüzde 100 şifa bulan bir hastalık olmadığının altını çizmemiz lazım” diyor ve şöyle devam ediyor: “Zaten bu yüzden hastaların kan sulandırıcılarını ve kolesterol düşürücü ilaçlarını düzenli ve devamlı kullanmasını istiyoruz. Bu hastaların sadece sigarayı bırakmaları değil, bütün sağlıklı yaşam kurallarını uygulamaları lazım. Stent takılmış olması veya bypass yapılmış olması damardaki hastalığın iyileştiği anlamına gelmiyor. Sonuç olarak, damardaki daralma veya tıkanma yapan plak aslında stent veya diğer tedavilerle sadece geçici bir çözümle tedavi ediliyor. Damardaki plağın tamamen çıkartıp damarın temizlenmesi şeklinde bir tedavi yok. İlaçlarla damarlardaki plakların stabilleşmesi yani ‘uyku moduna’ geçmesini istiyoruz. Sigaranın bağımlılık gücünün ne kadar fazla olduğunu en çok bu hastalarda görüyoruz. Hastalar bırakmak istese bile ancak yarısı başarılı olabiliyor.” Sigarayı bırakma konusunda hem hastalara hem ailelerine büyük rol düşüyor. Prof. Dr. Güngör bu noktada, “Sigarayı bıraktım diyenlerde eğer sosyal veya profesyonel bir destek almıyorsa birinci sene sonunda tekrar başlama oranı çok yüksek” diyerek konunun önemine dikkati çekiyor."
77,Hatay Eğitim ve Araştırma Hastanesinde ilk doğum gerçekleşti,"6 Şubat ve devamındaki depremlerden etkilenen Hatay'da, 3 Şubat'ta hizmete açılan Hatay Eğitim ve Araştırma Hastanesi'nde dünyaya gelen ilk bebeğe ""Fuat"" ismi verildi.",Sağlık,https://www.trthaber.com/haber/saglik/hatay-egitim-ve-arastirma-hastanesinde-ilk-dogum-gerceklesti-835637.html,"Cumhurbaşkanı Recep Tayyip Erdoğan tarafından 3 Şubat'ta açılışı gerçekleştirilen 550 yataklı hastanede Meryem ve Ahmet Göçmen çiftinin oğlu dünyaya geldi. Çift, 2 kilo 750 gram doğan çocuklarına ""Fuat"" ismini verdi. Baba Ahmet Göçmen, ikinci çocuğunu kucağına almanın gururu ve mutluluğunu yaşadığını söyledi.    Göçmen, hastanedeki sağlık çalışanlarının kendileriyle çok yakın ilgilendiğini belirterek, hastanede hizmet veren herkese teşekkür etti. Anne Meryem Göçmen ise sağlıklı bir şekilde bebeğinin dünyaya gelmesinden dolayı sevincinin tarif edilemez olduğunu kaydetti.    Hatay Eğitim ve Araştırma Hastanesi Başhekimi Dr. Sıktı Sönmez'de hastane odasında ziyaret ettiği Göçmen ailesine hayırlı olsun dileğinde bulunarak hediyeler verdi. Sönmez, hastanede ilk doğumun gerçekleşmesinden ötürü mutluluklarını dile getirdi."
78,Sağlık alanında sözleşmeli personel sayısı 36 bine çıkarılacak,"AK Parti'nin kamuda sağlık alanında düzenlemeler içeren kanun teklifi, Meclis Sağlık Komisyonu'nda kabul edildi. Teklifle, sağlık çalışanlarına yapılan ödemelerden ilaç teminine kadar birçok kalemde düzenlemeye gidilecek. Sağlık kurumlarına alınacak sözleşmeli personel sayısı 36 bine çıkarılacak.",Sağlık,https://www.trthaber.com/haber/saglik/saglik-alaninda-sozlesmeli-personel-sayisi-36-bine-cikarilacak-835635.html,"AK Parti milletvekillerinin imzasını taşıyan teklifle, sağlık alanındaki farklı kanunlarda değişiklik yapılması öngörülüyor. Teklife göre, mesleğini serbest olarak icra eden diş tabipleri, ağız ve diş sağlığı muayenehanelerinde diş tabibi istihdam edebilecek ve istihdam edilebilecek diş tabibi sayısı birden fazla olamayacak. Teklifle ebelerin görevlerine ilişkin de düzenleme yapılacak. Ebeler, normal doğum ve riskli durumlarda tıbbi bakım ve desteğe erişimin sağlanmasında, kadın sağlığının korunması, üreme sağlığı ve çocuk bakımı konularında aile ve topluma verilecek danışmanlık ve eğitim hizmetlerinde görev alacak. Gebeliğin tespitini, gebe izlemini ve bu amaçla gerekli muayene ve değerlendirmeleri yapacak olan ebeler, normal doğum eylemini gerçekleştirecek, normal doğum sırasında gereken küçük tıbbi müdahaleleri yapacak. Küçük tıbbi müdahalelerin kapsam ve sınırları Sağlık Bakanlığınca belirlenecek. Teklifle, acil tıp ana dal uzmanlarına yoğun bakım yan dal, çocuk sağlığı ve hastalıkları uzmanlarına da sosyal pediatri yan dal uzmanlık yapabilme imkanı getiriliyor. İlaç üretimi ve ilacı piyasaya arz eden tüzel kişilerin taşıması gereken nitelik ve koşullar Sağlık Bakanlığınca belirlenecek, bu doğrultuda Bakanlık düzenleme yapma yetkisine sahip olacak. Beşeri tıbbi ürün güvenliğinin daha etkin olarak sağlanması ve ruhsatlandırma sürecinin hızlandırılarak hastaların ihtiyaç duydukları ilaca daha hızlı erişimi amacıyla ruhsatlandırmaya esas Sağlık Bakanlığınca yapılan analizler, ürünün ruhsatlandırılmasını takiben yapılacak. Teklifle, ruhsatlandırma işlemlerinde Avrupa Birliği müktesebatına uyum düzenlemeleri gerçekleştirilecek. İlaçlara ilişkin numuneler ve tahlil masrafları ruhsatname sahipleri tarafından karşılanacak. Beşeri tıbbi ürün üzerinde yer alan karekodun okutulması ile fiyat bilgisine ulaşılabilmesi mümkün olduğundan beşeri tıbbi ürünün sekonder ambalajında ayrıca sabit fiyat bilgisinin yer almasına gerek olmayacak. Teklifle, eczanelere yönelik yapılacak teftişlere eczacılar da eklendi. Buna göre teftişler, sağlık müfettişleri veya sağlık müdürleri veyahut Sağlık Bakanlığı veya müdürlüğünce tensip edilecek resmi tabipler veya eczacılar tarafından yapılacak. Sağlık Bakanlığına Bağlı Sağlık Kurumları ile Esenlendirme (Rehabilitasyon) Tesislerine Verilecek Döner Sermaye Hakkında Kanununda yapılan değişiklikle, kanun kapsamında istihdam edilen personele ek ödemenin usul ve esaslarının Sağlık Bakanlığınca çıkarılacak bir yönetmelikle belirlenmesine ilişkin düzenleme yapıldı. Düzenlemeyle yan dal uzmanlığının teşvik edilmesi amacıyla uzman tabipler için öngörülen ek ödeme, yan dal uzmanları için 200 puan arttırılarak ödenecek. Ek ödemenin yapılabilmesi için disiplin cezası almamış veya sözleşmede belirtilen yükümlülüklerin haklı bir nedene dayanmaksızın ihlali nedeniyle ikaz edilmemiş olmak gerekecek. Ödüllendirilerek motivasyonunun artırılması amacıyla yapılan ek ödeme, uyarma cezası alanlara bir ek ödeme dönemi, kınama cezası alanlara iki ek ödeme dönemi, aylıktan kesme ya da kademe ilerlemesinin durdurulması cezası alanlara üç ek ödeme dönemi süresince yapılmayacak. Bu düzenleme öğretim elemanları ve diğer personel için sözleşmedeki yükümlülüklerini yerine getirilmemesi nedeniyle, savunması alınmak kaydıyla, bir sözleşme döneminde yazılı olarak, hastane koordinasyon kurulu tarafından bir kez ikaz edilenlere bir ek ödeme dönemi, iki kez ikaz edilenlere iki ek ödeme dönemi, üç kez ikaz edilenlere üç ek ödeme dönemi ödeme yapılmaması şeklinde uygulanacak. Norm kadro sayısı, Yükseköğretim Kurulu tarafından tespit edilecek Teklifte, ilaç analizlerinin ruhsatlandırmadan sonra yapılacağı düzenlendiğinden, Harçlar Kanunu'nda uyum düzenlemesi yapılacak. Bu kapsamda ilaçların ticarete çıkarılması için Sağlık Bakanlığınca verilecek ruhsatnamelerin tarifesinde değişikliğe gidilecek. Teklifle, üniversiteler, Sağlık Bakanlığına bağlı eğitim ve araştırma hastaneleriyle kullanım protokolleri yaparak sağlık uygulama ve araştırma faaliyetlerini yürütebilecek. Üniversitenin birlikte kullanım protokolü imzaladığı eğitim ve araştırma hastaneleri, aynı zamanda üniversitenin uygulama ve araştırma merkezi statüsü kazanacak. Üniversite öğretim elemanı kadrolarından birlikte kullanılan eğitim ve araştırma hastanelerine tahsis edilecek akademik kadroların dağılımı ve nitelikleri Sağlık Bakanlığınca belirlenecek. Bu kadrolara öğretim üyelerinin atamaları üniversite tarafından Sağlık Bakanlığının uygun görüşü alınarak yapılacak. Öğretim elemanları ile eğitim ve araştırma faaliyetlerinin yürütülmesi ile sağlık hizmeti sunumu için sözleşme imzalanabilecek. Üniversitenin birimlerine tahsis edilecek öğretim üyesi norm kadro sayısı, rektörün önerisi ile Yükseköğretim Kurulu tarafından tespit edilecek. Birlikte kullanıma konu sağlık tesisleri için birden fazla üniversiteyle de protokol yapılabilecek. Birlikte kullanımdaki hastane tarafından üniversitenin tıp ve diş hekimliği fakültesi öğretim elemanları ile ilgili fakülte dekanının görüşü alınarak, eğitim ve araştırma faaliyetlerinin yürütülmesi ile sağlık hizmeti sunumu için 2 yıl süreli ayrı ayrı sözleşme imzalanabilecek. Ayrıca tıp ve diş hekimliği fakültesi kadrosunda bulunan öğretim elemanı dışındaki diğer personelle ve bu fakültelerin dışındaki üniversite personeli ile de ilgili fakülte dekanının görüşü alınarak sözleşme yapılabilecek. Öğretim elemanlarına Bakanlıkça ek ödeme yapılabilmesi için hizmet sözleşmesi akdedilmesi şart olacak. Bu sözleşmelerde, sunulacak hizmetin niteliği, performans hedefleri ve süresi yer alacak. Düzenleme ile ayrıca öğretim elemanları ile akdedilecek sözleşmenin konusuna ve feshedileceği hallere açıklık kazandırılıyor. İnsanlar üzerinde gerçekleştirilen bilimsel çalışmalar Düzenleme ile herhangi bir tedavi yöntemi veya ruhsat veya izin alınmış olsa dahi beşeri tıbbi ürünler ile tıbbi cihazların bilimsel araştırma amacıyla insanlar üzerinde kullanılabilmesi için Sağlık Bakanlığından izin alınacak. Bu iznin yanı sıra araştırmanın, öncelikle insan dışı deney ortamında veya yeterli sayıda hayvan üzerinde yapılmış olması insan dışı deney ortamında veya hayvanlar üzerinde yapılan deneyler sonucunda ulaşılan bilimsel verilerin, varılmak istenen hedefe ulaşmak açısından bunların insan üzerinde de yapılmasını gerekli kılması, araştırmanın, insan sağlığı üzerinde öngörülebilir zararlı ve kalıcı bir etki bırakmaması, araştırma sırasında kişiye insan onuruyla bağdaşmayacak ölçüde acı verici yöntemlerin uygulanmaması, araştırmayla varılmak istenen amacın, bunun kişiye yüklediği külfete ve kişinin sağlığı üzerindeki tehlikeye göre daha ağır basması, üzerinde araştırma yapılacak ilgilinin, araştırmanın mahiyet ve sonuçları hakkında yeterli bilgilendirmeye dayalı olarak yazılı rızasının olması ve bu rızanın herhangi bir menfaat teminine bağlı bulunmaması ve yapılacak araştırmayı ilgili etik kurulun uygun görmesi şart olacak. Kozmetik ürünlerin insanlar üzerinde yapılacak çalışmaları Sağlık Bakanlığınca belirlenen etik kurul onayının ardından Sağlık Bakanlığından izin alınarak başlatılacak. İnsanlardan alınan biyolojik materyaller üzerinde vücut dışı tanı amaçlı tıbbi cihazları konu alan, amacı yalnızca performans değerlendirmek olan ve cerrahi prosedürler yoluyla numune alımının yapıldığı performans değerlendirme çalışmaları yürütülmesinde ilave girişimsel prosedürler veya gönüllüler için başka riskler bulunan performans değerlendirme çalışmaları, test sonuçlarının hasta yönetimi kararlarını etkileyebildiği veya tedaviye yön vermek üzere kullanılabildiği performans değerlendirme çalışmaları, Sağlık Bakanlığınca belirlenen etik kurul onayı ve Sağlık Bakanlığından izin alınarak başlatılacak. Uygunsuzluk giderilinceye kadar araştırmanın devamına izin verilmeyecek Destek tanı cihazlarına ilişkin performans değerlendirme çalışmaları, bilimsel esaslara, mevzuat hükümlerine veya etik ilkelere uygun olmaması durumunda araştırmanın geçici olarak durdurulmasına karar verilecek ve uygunsuzluk giderilinceye kadar araştırmanın devamına izin verilmeyecek. Belirtilen araştırmalar, üzerinde araştırma yapılacak kimselerin emniyetini sağlamaya ve araştırmanın sağlıklı bir şekilde yürütülebilmesine, takibine ve gereğinde acil müdahale yapılabilmesine elverişli ve araştırmanın vasfına uygun personel, teçhizat ve laboratuvar imkanlarına sahip olan sağlık kurum ve kuruluşları ile araştırma ve geliştirme merkezlerinde yapılacak. Bu yerlerde yapılabilecek araştırma türleri, Sağlık Bakanlığınca belirlenecek. Bu araştırmalarda, bireyin hakları ve sağlığının korunması her şeyin üstünde tutulacak. Üzerinde araştırma yapılacak veya yapılan gönüllü, muvafakatini araştırmanın her aşamasında ve hiçbir şarta bağlı olmaksızın geri alabilecek. Araştırma türlerine bağlı olarak gönüllülerin araştırmadan doğabilecek zararlara karşı güvence altına alınması amacıyla sigorta yaptırılması zorunlu tutulacak. Araştırma sonucunda elde edilecek bilgilerin yayımlanması durumunda gönüllünün kimlik bilgileri açıklanamayacak. Sağlık Bakanlığı, araştırmanın yürütülmesi sırasında araştırmaya izin verilirken mevcut şartlardan birinin ortadan kalktığını tespit ederse klinik araştırma derhal durdurulacak. Bu şartların belirlenen süre içerisinde yerine getirilmemesi veya yerine getirilmesinin mümkün olmadığının anlaşılması veyahut gönüllü sağlığının tehlikeye girmesi hallerinde doğrudan araştırma sonlandırılacak. Belirtilen araştırmalara veya çalışmalara katılacak gönüllülerin hakları, güvenliği ve esenliğinin korunmasını sağlamak ve araştırmaları etik ve bilimsel yönden değerlendirmek amacıyla etik kurullar kurulacak. İlgili etik kurullar, Sağlık Bakanlığının izni sonrası görevlerine başlayacak. Etik kurullar bağımsız, tarafsız ve şeffaf şekilde faaliyet gösterecek. İdari cezalar Teklifle Türk Ceza Kanunu hükümleri saklı kalmak kaydıyla, salt akademik amaçlı bilimsel çalışmalar veya araştırmalar hariç olmak üzere, Sağlık Bakanlığınca belirlenen usul ve esaslara aykırı faaliyette bulunan destekleyiciler ile araştırmayı devralanlar hakkında, fiillerinin niteliğine göre 100 bin liradan 1 milyon liraya kadar idari para cezası verilecek. Sağlık Bakanlığınca belirlenen usul ve esaslara aykırı faaliyet gösteren veya gönüllülerin güvenliğini ve esenliğini tehlikeye atacak şekilde yükümlülüklerini yerine getirmeyen araştırmacılar, fiillerinin niteliğine göre 6 aydan 2 yıla kadar belirtilen araştırma ve çalışmalara katılmaktan men edilecek. Sağlık Bakanlığınca yetkilendirilen etik kurulların, belirlenen çalışma usul ve esaslarına bir yıl içerisinde üç kez aykırı hareket etmesi halinde etik kurulun kuruluş onayı iptal edilecek. Sağlık Bakanlığınca belirlenen çalışma usul ve esaslarına aykırı davranan etik kurul üyelerinin, etik kurullarda üye olmaları bir yıl süre ile yasaklanacak. Yetkisiz sağlık hizmeti verenlere hapis cezası Teklifle, sağlık turizmi kapsamındaki her türlü kuruluşun faaliyetleri Sağlık Bakanlığı tarafından denetlenecek. Olağanüstü durumlarda mesleğini icraya yetkili kişilerce acil sağlık hizmeti ulaşana ve sağlık hizmeti devamlılık arz edene kadar verilecek olan sağlık hizmeti hariç, ruhsatsız veya yetkisiz olarak sağlık hizmeti veren veya verdirenler bir yıldan 3 yıla kadar hapis ve 20 bin güne kadar adli para cezası uygulanacak. Özel izne tabi hizmet birimlerini ve sağlık kuruluşlarını Sağlık Bakanlığından izin almaksızın açan veya buralarda verilecek hizmetleri sunanlar, 250 bin liradan az olmamak üzere bir önceki aya ait brüt hizmet gelirinin yarısına kadar idari para cezası ile cezalandırılacak. Bakanlıkça belirlenen kayıtları uygun şekilde tutmayan veya bildirim zorunluluğunu yerine getirmeyen sağlık kurum ve kuruluşlarına 50 bin liradan az olmamak üzere bir önceki aya ait brüt hizmet gelirinin yüzde ikisi kadar idari para cezası verilecek. Sağlık Bakanlığınca belirlenen acil hastaya müdahale esaslarına; personel, tıbbi cihaz ve donanım, bina ve hizmet birimleri, malzeme ile ilaç standartlarına uyulmaması hallerinde 100 bin liradan az olmamak üzere bir önceki aya ait brüt hizmet gelirinin yüzde beşine kadar idari para cezası uygulanacak. Zorunlu mali sorumluluk sigortası Teklifle idare, kesinleşen mahkeme kararında hüküm altına alınan tazminatı ödedikten sonra hukuken sağlık mesleğinin icrası kapsamında yaptıkları muayene, teşhis ve tedaviye ilişkin tıbbi işlem ve uygulamalar nedeniyle tazminatın ödenmesine sebep olan ve zorunlu mesleki mali sorumluluk sigortası bulunan kamu kurum ve kuruluşları ile devlet üniversitelerinde görev yapan sağlık meslek mensuplarının yerine geçecek. Sağlık meslek mensuplarının sağlık mesleğinin icrası kapsamında yaptıkları muayene, teşhis ve tedaviye ilişkin tıbbi işlem ve uygulamalar nedeniyle her türlü kusuru ve görevinin gereklerini yapmakta ihmal veya gecikme göstererek verdikleri zararlardan dolayı, idare tarafından ödenen tazminat sigorta şirketinden talep edilecek. Sözleşmeli pozisyon sayısı 36 bine çıkarılıyor Teklifle eleman temininde güçlük çekilen yerlerde personel istihdamını teşvik etmek, devlet hizmeti yükümlülük süresini tamamlayan tabip ve uzman tabiplerin bulundukları yerde hizmete devam etmelerini teşvik ederek kamu sağlık hizmetlerinde devamlılığı sağlamak gayesiyle sözleşmeli pozisyon sayısı 27 binden 36 bine çıkarılacak. Öte yandan düzenleme ile sözleşmeli personel; Türk Silahlı Kuvvetleri, Jandarma Genel Komutanlığı ve Sahil Güvenlik Komutanlığının harekat ve benzeri ihtiyaçları ile genel hayatı etkileyen afet, salgın hastalık durumlarında, olağanüstü hal, seferberlik ve savaş hallerinde yurt içi ve yurt dışında her takvim yılı için 2 aya kadar; hizmet içi eğitim faaliyetleri kapsamında her takvim yılı için bir aya kadar, pozisyonunun tahsis edildiği yer dışındaki birimlerde geçici olarak görevlendirilebilecek. Teklifle ayrıca sözleşmeli personele uygulanacak disiplin cezaları yeniden düzenleniyor. Sözleşme ile çalıştırılan aile hekimi ve aile sağlığı çalışanlarına, halk sağlığının geliştirilmesine destek olmalarını, halkın birinci basamak sağlık hizmetlerine erişimlerini kolaylaştırmalarını ve düzenli hizmet sunmalarını temin etmek için ödüllendirilmeleri ve motivasyonlarının artırılması amacıyla destek ödemesi yapılacak. Teklifle, hastanelerde oluşturulacak koordinasyon kurulu, disiplin cezası gerektiren fiilleri tespit etmek ve bildirmekle yetkili olacak. Ayrıca birlikte kullanım kapsamındaki hastanelerde, hastane hizmetlerinin düzenli, etkin ve verimli yürütülmesini temin etmek için hizmet birimleri arasında koordinasyonun sağlanması görevi, kurulun görevleri arasında yer alacak."
79,Elektronik sigara kullanımına bağlı akciğer hastalığı tanımlandı,"Sadece elektronik sigara tüketen kişilerde ortaya çıkan yeni bir hastalık tanımlandı. Akciğerde hasara yol açan solunum hastalığı, ""E-cigarette and Vaping use Associated Lung Injury (EVALI)"" olarak isimlendirildi.",Sağlık,https://www.trthaber.com/haber/saglik/elektronik-sigara-kullanimina-bagli-akciger-hastaligi-tanimlandi-835482.html,"Türkiye Solunum Araştırmaları Derneği Genel Başkanı ve Başkent Üniversitesi Tıp Fakültesi Göğüs Hastalıkları Ana Bilim Dalı Başkanı Prof. Dr. Şule Akçay, sigara nedeniyle dünyada her yıl 8 milyon kişinin hayatını kaybettiğini söyledi. Sigaranın tüm kanserlerin yüzde 30'undan sorumlu olduğuna işaret eden Akçay, tütün kullanan her 2 kişiden birinin sağlığını zaman içinde kaybettiğini vurguladı. Akçay, ""Ülkemizde tütün kullanımı nedeniyle günde 250 kişi ölüyor."" diye konuştu. Akçay, Dünya Sağlık Örgütünün ""Avrupa Tütün Kullanım Davranış Raporu""na göre, sigara kullanımının erken ölüm riskini de artırdığını belirterek, sözlerini şöyle sürdürdü: ""Başta akciğer kanseri olmak üzere kronik obstrüktif akciğer hastalığı (KOAH), hipertansiyon ve damar sertliği gibi kalp ve damar hastalıkları, mide-bağırsak hastalıkları, diyabet, idrar yolu hastalıkları, beyin fonksiyon bozuklukları, unutkanlık, göz tansiyonu ve bazı cilt hastalıkları sigara içenlerde içmeyenlere göre daha fazla görülüyor. Tütün ürünleri kullanımı hem kadın hem erkeklerde üreme sistemi bozukluklarına yol açabiliyor. Gebeliğin güçleşmesinin yanında gebelik oluşmuşsa kadınların düşük yapmasına, küçük ve erken bebek veya ölü doğumlara da neden olabiliyor."" Akçay, sigara kullanımının COVID-19 başta olmak üzere enfeksiyon hastalıklarına karşı hassasiyeti de artırdığını söyledi. ""Elektronik sigaranın, sigara bırakmakta kullanılması asla söz konusu değil"" Akçay, son yıllarda tütün endüstrisinin ""zararı azaltılmış ürün"" diye yeni bir kavramla ortaya çıktığını dile getirerek, bunların bir pazarlama yöntemi olduğuna dikkati çekti. Çocuklar ve gençlerin, ""sigaradan farklı"" diye pazarlanan, flaş belleğe benzer yeni ürünlerle nikotin bağımlılığına çekilmeye çalışıldığını ifade eden Akçay, şu uyarılarda bulundu: ""Elektronik sigara ve ısıtılmış tütün sağlığa kesinlikle zararlı. Elektronik sigaraların dumanının su buharı olduğu iddiası kesinlikle yanlış. Elektronik sigara, içinde nikotin ve tatlandırıcı bulunan kimyasal sıvıları, pilli ısıtma sistemi reaksiyonuyla kimyasal bir aerosole dönüştüren bir ürün. Çocuk ve gençlerin dikkatini çekmek üzere tasarlanmış 16 bini aşkın yapay bileşen var. Bunlar aynen mentollü sigaralar gibi özellikle yaşı küçük kişileri özendirmeyi amaçlıyor. Elektronik sigaranın ve ısıtılmış tütün ürünlerinin sigara bırakmakta kullanılması gibi bir şey asla söz konusu değil."" Akçay, elektronik sigara ve ısıtılmış tütün ürünlerinin sigarada olduğu gibi sağlığı tehdit ettiğinin altını çizdi. İlk olarak 17 yaşında Amerikalı bir öğrencide tespit edildi Sigara, kanserler, zatürre, astım, kalp ve damar hastalıkları gibi kronik sağlık sorunlarına yol açarken, elektronik sigaraların ise bunların yanı sıra aniden ortaya çıkan akut hasarlara neden olduğunu anlatan Akçay, sözlerini şöyle sürdürdü: ""Isıtılmış tütün ürünleri olduğundan bataryanın patlaması halinde el, ağız ve yüzde yanıklara, sıvının içindeki yağlı bileşenler de akciğer hasarına neden oluyor. Sadece elektronik sigara tüketen kişilerde ortaya çıkan yeni bir hastalık tanımlandı. Bu hastalığın ismi de elektronik sigara ilişkili akciğer hasarı 'EVALI' olarak isimlendirildi. Bu hastalık, sadece elektronik sigara tüketirken kişide oluşan akut akciğer hasarı. Yani elektronik sigara, kronik yan etkilerinin yanı sıra akut sağlık sorunlarına yol açıyor. EVALI, 17 yaşında bir Amerikalı öğrenci, akut solunum yetmezliğiyle hastaneye başvuruyor ve her iki akciğerinde yaygın zatürre saptanıyor. Öykü derinleştirildiğinde yakın zamanda elektronik sigara tükettiği öğreniliyor. Birçok hastalık elendiğinde elektronik sigarayla gelişen bir hastalık olduğu anlaşılıyor ve EVALI ismiyle bir hastalık olarak tanımlanıyor."" ""EVALI artık hastalık kod sınıflandırmasında yer almaya başladı"" Akçay, artık hastalara muayenede sadece sigara değil, elektronik sigara kullanıp kullanmadığını da sorduklarını bildirdi. Elektronik sigara kullanımına bağlı akut akciğer hasarının belirtilerine ilişkin Akçay, şu bilgileri paylaştı: ""Son 90 gün içinde elektronik sigara ve türevlerinin kullanılması halinde, kişide balgam, öksürük, nefes darlığı, ateş, bulantı, kusma, ishal, kilo kaybı, iştahsızlık semptomlarının varlığında ve akciğer grafisinde her iki tarafta zatürre görünümü olduğunda artık bu kişiye EVALI tanısı konuluyor. EVALI artık hastalık kod sınıflandırmasında yer almaya başladı. Bu artık hem ülkemizde hem dünyada bilinen bir hastalık haline geldi."" Bu tanının konulduğu kişide tedavi sürecindeki en önemli basamağın tütüne maruz kalmanın sonlandırılması olduğunu vurgulayan Akçay, elektronik sigara kullanımının devamı halinde akciğerde kalıcı hasarların gelişebildiğini dile getirdi. Akçay, sağlığın korunması için elektronik sigaranın en az geleneksel sigara gibi zararlı olduğunun unutulmaması gerektiğini ifade ederek, ""Elektronik sigaralar, sigara bırakma aracı değildir, sigara içmenin ve bağımlılık gelişmesinin başka bir kapısıdır. Bu normalize edilemez. Bunların tamamı hastalık nedenidir."" uyarısında bulundu."
80,Türk araştırmacılardan hastalıkları erken teşhis eden giyilebilir teknoloji,"Bilkent Üniversitesi Ulusal Nanoteknoloji Araştırma Merkezinde (UNAM), fiber sensör teknolojisi kullanılarak kalp atışı, kardiyovasküler yaşlanma, damar esnekliği gibi sağlık değerlerini aynı anda ölçerek erken teşhise olanak sağlayan giyilebilir teknoloji geliştirildi.",Sağlık,https://www.trthaber.com/haber/saglik/turk-arastirmacilardan-hastaliklari-erken-teshis-eden-giyilebilir-teknoloji-835467.html,"Türkiye'nin tek optik fiber ve sensör fiber preform üretim altyapısına ve optik fiber çekim kulesine sahip UNAM'da baş araştırmacılardan Dr. Mustafa Ordu, giyilebilir sağlık teknolojileri üzerine yürüttükleri projeye ilişkin açıklama yaptı. UNAM'da yapılan araştırmalarda kullanılan piezoelektrik ve triboelektrik özellikli fiberlerin tek seferde kilometrelerce uzunluğa kadar üretilme kapasitesine sahip olduğunu anlatan Ordu, bu fiberlerin savunma sanayisinden sağlık sektörüne kadar farklı endüstrilerin ihtiyaçlarına uygun üretildiğini aktardı. Laboratuvarlarında geliştirdikleri ""elektrik üretebilen esnek fiberler"" projesiyle giyilebilen teknolojiler konusunda araştırmalar yaptıklarını belirten Ordu, akıllı sensörleri fiberler ve iki boyutlu malzemelerle yaptıklarını söyledi.    Daha önce de fiber sensörlü ayakkabılar geliştirdiklerini dile getiren Ordu, bu sürede çalışmayı daha ileri götürdüklerini ve giyilebilir fiber sensör teknolojisi odaklı yerli ve milli ürünler için TÜBİTAK desteğiyle bir şirket kurduklarını aktardı. Ordu, yeni çalışmalarında ise giyilebilir yeni bir sağlık teknolojisi ortaya koyduklarını belirterek, şu bilgileri verdi: ""Bu teknoloji, diğerine göre biraz daha ileri seviyede. Önceki teknolojimizde bir örgü fiber kullanarak bir sistem oluşturuyorduk, yeni teknolojimizde ise tek bir fiber üzerinden ölçüm yapabiliyoruz. Tek bir fiberle kalp atışı, kandaki sistolik-diastolik değerler, kardiyovasküler yaşlanma, damar elastisitesi ve nefes alışverişi gibi sağlık değerlerini aynı anda ölçebilen bir teknoloji geliştirdik."" Kendi elektriğini kendi üretiyor Giyilebilir özellikteki teknolojinin ağırlığının tek bir fiberden oluştuğu için bir gramdan daha az olduğunu bildiren Ordu, ""Teknolojinin önemli bir özelliği de ilave güç gerektirmemesi. Nabza yerleştirilen tek bir fiber sayesinde sistem, bilek ya da basınç hareketleriyle kendi elektriğini üretebiliyor. Bu sinyal, kablolu veya kablosuz sistemler aracılığıyla bir bilgisayara ya da telefona iletilerek düzenli şekilde sağlık verilerinin takibi sağlanabiliyor"" diye konuştu.    Sistemin, damar içine girilmeden dışarıdan ölçüm yapabildiğini ifade eden Ordu, ""Hatta bir kıyafetin üzerinden bile algılama yapabiliyor. Örneğin bir bileklik olarak kullanıldığında direkt cilde temas etmesi gerekmiyor"" dedi. Ordu, teknolojinin hastanelerde kullanımının hedeflendiğini vurgulayarak, ""Bu teknolojimizin, özellikle yoğun bakım üniteleri ve ileri cerrahi operasyonlar esnasında damar içine girmeden kesintisiz ölçüm yapma avantajı sunarak sağlık sektörüne önemli katkı verme potansiyeli bulunuyor"" diye konuştu. Hacettepe Üniversitesi ile testler yapacaklar Akıllı saat benzeri sağlık teknolojilerinin nabız gibi çeşitli ölçümünün optik sistemlerle yapıldığını ve ilave güç gerektirdiğini belirten Ordu, ""Bizim teknolojimizin ilave güç gerektirmemesi bir yenilik. Bu bize büyük tasarruf sağlıyor. Gelecekte burada kullandığımız fiberler, bilek hareketleriyle sağlanan enerjiyle kendi kendini şarj edebilecek duruma gelecek. Biz, dünyada bu alanda yapılan çalışmalarla aynı noktadayız, geç kalmadık"" dedi. Dr. Mustafa Ordu, Hacettepe Üniversitesi ile bu alanda ortak çalışmalar yapmaya hazırlandıklarını ve sistemi test edeceklerini sözlerine ekledi."
81,"Deprem, şiddet ve korku içerikli görüntülere karşı hassasiyet uyarısı","Uzmanlar, özellikle çocuklar için olumsuz sonuçlar doğurabilecek televizyonlarda ve sosyal medyada doğal afet, suç ve şiddet gibi yüksek korku içerikli görüntülere karşı hassasiyet gösterilmesini istedi.",Sağlık,https://www.trthaber.com/haber/saglik/deprem-siddet-ve-korku-icerikli-goruntulere-karsi-hassasiyet-uyarisi-834859.html,"ODTÜ Rektör Yardımcısı, Psikoloji Bölümü Öğretim Üyesi Klinik Psikolog Prof. Dr. Tülin Gençöz, deprem gibi doğal afetler ya da şiddet olaylarına ilişkin görüntülerin, kişilerde yoğun olumsuz duygulara yol açabileceğinden, bu görüntülerin daha dikkatli bir şekilde yayınlanması gerektiğini söyledi. Görüntülerin yayınlanmamasının saklanmasının da anlamsız olduğuna işaret eden Gençöz, olumsuzlukların yaşanmaması veya yaşananların daha az yıkıcı etkileri olması için neler yapıldığının ve yapılabileceğinin gösterilmesinin önemini vurguladı. Yaşantıları inkar etmeden ancak çaresizlik de yaşamadan bu konularda bireysel ve toplumsal olarak neler yapılabileceğine ilişkin soruların canlı tutulması gerektiğini vurgulayan Gençöz, ""Paylaşılan görsellerin niteliğinin yoğun olmaması ve süresinin uzun olmaması önemli bir kriter olmalı."" dedi. Bu görüntülerin yıllar sonra bile hatırlatma yapabileceği ve travmayı yeniden yaşatabileceğini ifade eden Gençöz, ""Travmatik olabilecek durumlara ilişkin süreci detaylarıyla anlatan görüntülerin ana akım medya ya da sosyal medya aracılığıyla sürekli işlenmesi, bıçak sırtı bir konu; farkındalık uyandırılması önemli ancak çaresizlik hissine neden olacak yoğun duyguları desteklememeli."" değerlendirmesinde bulundu. Örneğin depremde binaların yerle bir olduğunu gösteren karelerin ekranlara yansıyabileceğini ancak bunların birkaç kareyle sınırlı tutulması gerektiğini belirten Gençöz, şöyle konuştu: ""Bıçak sırtı dediğim konu önemli, nitekim aşırı boyutlara gidildiğinde yarattığı duygusal yoğunluk travmatik sonuçlara, geri çekilme ve çaresizliğe neden olabilir. Yaşanan çok acı durumları, duygu sömürüsüne girercesine uzun süreli olarak ekranlara taşımanın bir anlamı yok. Afetin yıkıcı etkilerinin, dramatik bir üslupla ve uzun uzun gösterilerek anlatılması, travmaları tetikleyebilir, şiddetli korku ve kaygı, farkındalığın önüne geçer. Korku görüntüleriyle özellikle çocuklara, 'hiçbir şeyi becermeye, üstesinden gelmeye yetkin değilsin' mesajını vermiş oluruz. İnsanların yaşadığı travma dakikalarca ekranlara verildiğinde, bu artık ne oluyor işte bıçak sırtına dönüyor olay ve hedefini şaşırıp zarar verme boyutuna geçebiliyor. 'Bu baş edilemeyecek bir durum, burada yapılacak hiçbir şey yok' hissine neden oluyor. Bıçak sırtındaki eşiği geçiyor ve kaygı şiddeti arttıkça çaresizlik duygularına neden oluyor. Bu da kaygı ile baş etme motivasyonu arasındaki ilişkinin bozulması anlamına gelir."" Farkındalığı artırıcı yayınlar Prof. Dr. Gençöz, şiddetli korku yaratma potansiyeli taşıyan içeriklere karşı ""hassasiyet"" uyarısı yaparak, ""Görseller farkındalık amacına hizmet etmeli. Sosyal medya ve diğer iletişim araçlarının yayınlarında korkutmak değil farkındalık uyandırmak ana amaç olmalı. Farkındalığı arttıracak ve bu durumlarda kısa ve uzun vadede yapılabileceklerin neler olduğunu anlatan yayınlar çok değerli. Mesela bir deprem anında nasıl korunmalı, bir ev alınırken nelere dikkat edilmeli gibi farkındalık yayınları kontrol algımızı kuvvetlendirir ve bu tür çabalar hayattaki duruşumuzu her zaman destekler."" ifadelerini kullandı. ""Sorumlu yayıncılık yapılmalı"" Yıldız Teknik Üniversitesi Eğitim Fakültesi Dekanı Prof. Dr. Mehmet Engin Deniz, felaket içerikli haberlerin özellikle çocuklarda korku ve kaygı duygularını tetikleyebildiğini bildirdi. Çocukların bu tür olaylarla ilgili sorularının yanıtlanması ve duygularını ifade etmelerine imkan sağlanması gerektiğini vurgulayan Deniz, ""Bu durumda özellikle çocukların kendilerini güvende hissetmesi çok önemli ve bunda ailelere çok büyük görevler düşüyor."" dedi. Bu konuları yoğun korku içerikleriyle veren yayınlara maruz kalındığında depresyon ve kaygı düzeyinin de artacağına işaret eden Deniz, ""Bu durum, felakete doğrudan maruz kalmış çocuklar ve bu haberleri izleyen çocuklar için de geçerli. Bu nedenle çocukların medyadaki yoğun haber trafiğinden uzak tutulması ve maruziyetin azaltılması gerekiyor. Medya kuruluşları, çocukların bu içeriklerden olumsuz etkileneceğini düşünerek yaptıkları yayınlarda hassasiyet göstermeli ve sorumlu yayıncılık yapmalı."" şeklinde konuştu. İkincil travma uyarısı Eğitim psikolojisi uzmanı Boğaziçi Üniversitesi Eğitim Fakültesi Öğretim Üyesi Prof. Dr. Osman Tolga Arıcak ise çok fazla insanı etkileyen deprem, sel gibi doğal afetler ile saldırı gibi olayların üzerinden zaman geçse de yarattığı travmatik etkilerinin uzun süre devam edebileceğini vurguladı. Bu etkinin çeşitli görsellerle veya durumlarla tetiklenebildiğini ve bu durumun aylar hatta yıllar boyu devam edebildiğini aktaran Arıcak, bu felaketler karşısındaki baş etme mekanizmalarının kişiden kişiye farklılaşabildiğini söyledi. Arıcak, şu değerlendirmeyi yaptı: ""Özellikle bu durumları yaşayanlar için televizyonda veya sosyal medyada tekrar tekrar felaket görüntülerine maruz kalmaları, onların acılarını yaralarını tetikleyebilir bu sebeple yayınlarda çocuklar açısından dikkatli olmak lazım. Elbette afetlerden dersler alınsın acılar tekrar yaşanmasın düşüncesiyle bu tür yayınlar yapılıyor ancak yayıncıların görüntüleri yayınlarken özenli davranması gerekiyor. Yayınlarda farkındalık oluşturucu bilgilendirmeler yapılması daha uygun olur."" Travmanın kişinin sadece kendisinin maruz kaldığı bir sorun olmadığını, görüntüleri ve anlatıları izleyerek de ikincil travmaların oluşabildiğini dile getiren Arıcak, ""Televizyonda, sosyal medyada ya da internet ortamında yüksek korku içerikli görüntülere maruz kalma, olayı yaşamayanlar açısından da travmatik etki doğurabilir. Bu durum özellikle çocuklarda daha büyük risk oluşturabiliyor."" uyarısında bulundu."
82,İstanbul'da olası bir depremde sağlıkta otomatik yönetim planlanıyor,"İstanbul'da olası bir depreme karşı sağlıkta planlama yapılıyor. İstanbul İl Sağlık Müdürü Memişoğlu, ""İlk 36 saatte sağlık sisteminin kendi kendini otomatik yönetebilmesini sağlatmaya çalışıyoruz"" açıklamasını yaptı.",Sağlık,https://www.trthaber.com/haber/saglik/istanbulda-olasi-bir-depremde-saglikta-otomatik-yonetim-planlaniyor-834854.html,"İstanbul İl Sağlık Müdürü Prof. Dr. Kemal Memişoğlu, olası Marmara depreminin gerçekleşmesi halinde İstanbul'da sağlık hizmetlerinin aksamaması için yürütülen çalışmalar hakkında soruları yanıtladı. 6 Şubat 2023'te meydana gelen ve 11 ili etkileyen Kahramanmaraş merkezli depremlere değinen Memişoğlu, İstanbul'da sağlık hizmetleri anlamında depremle ilgili planlamalara ilişkin, ""İlk 36 saatte sağlık sisteminin kendi kendini otomatik yönetebilmesini sağlatmaya çalışıyoruz. 36-48 saatten itibaren de dış desteklerle hem personel hem malzeme lojistiği sağlanacak öngörüsüyle hareket ediyoruz."" diye konuştu. Memişoğlu, kentte sismik izolatör teknolojisiyle inşa edilen hastanelerin deprem esnasında sağlık hizmetinin kesintisiz sürmesini sağlayacağını belirterek, şunları kaydetti: ""Özellikle Cumhurbaşkanımızın liderliğinde, depremde hizmetin kesintisiz süreceği izolatörlü hastanelerimizi İstanbul'a ana omurga olarak planladık. Bu hastanelerden şu anda 10 tane var. Doğudan batıya, kuzeyden güneye kadar bu hastaneleri ana yönetsel ve lojistik merkez gibi düşündük. Çevrelerindeki 2007 sonrası yapılmış hastanelerimiz ve aile sağlığı merkezlerimizle, 112 noktalarımızla, eczanelerimizle entegre şekilde ilk 36 saatte kendi kendine sağlık hizmetini otomatik yönetecek şekilde planlamaya çalışıyoruz. Bu 10 hastane izolatörlü olduğu için yıkımdan etkilenmeden depremde 24 saat hizmet verebilecek. Aynı zamanda içindeki personelin depremzede olarak psikolojik travmaya maruz kalmayacağını düşünerek hareket ediyoruz."" İnsanların kendi canlarından sonra ilk yakınlarının canını düşüneceğini dile getiren Memişoğlu, bu nedenle sağlık çalışanlarının yakınlarının toplanma alanlarını da planladıklarından bahsetti. Şehirler, hastaneler, eczaneler eşleştirildi Prof. Dr. Kemal Memişoğlu, İstanbul'da çoğu 2017 sonrasında yapılan 212 hastanenin depreme dayanıklı olduğunun öngörüldüğünü aktardı. Özellikle kamu hastanelerinin birçoğunu tamamen yenilediklerini, 4-5'ini de yenileme aşamasında olduklarını belirten Memişoğlu, bunların depremde hizmete devam edeceklerini öngördükleri için bu hastanelere entegre ettiklerini söyledi. Memişoğlu, depremde sağlık hizmetlerinin devam etmesi için yapılan planlamaya ilişkin, ""Özellikle lojistiği, personel değişimini sağlayacak bu 10 hastanenin hepsinde heliport alanlarımız var. İnsanlar hangi yerden nasıl gelecek, çalışanları nasıl değiştireceğiz, malzemeleri nasıl yöneteceğiz? Bunlarla ilgili bütün çalışmalarımızı yaptık. Hangi hastaneye İstanbul dışından hangi hastane gelecek? Örnek olarak vereceğim; Ankara Şehir Hastanesi'ndeki ekipler, İstanbul'da deprem olduğu zaman Kartal Şehir Hastanesi'ne geleceğini bilecek. İstanbul'da bunu böyle planlıyoruz."" diye konuştu. Bunların tatbikatlarını ve eğitimlerini yapmaya başladıklarına değinen Memişoğlu, böylece oradaki kişilerin de İstanbul'a destek için nasıl ve hangi yolla, kentteki hangi hastaneye geleceklerini, buradan da hangi ekiplerin ne zaman dışarıya gideceklerini bileceklerini ifade etti. Planlama dahilinde, o bölgenin hangi ilçesi ile İstanbul'daki hangi ilçenin eşleştirileceğini, o ilçedeki aile hekimliğinin veya eczanenin gelerek kentteki bir eczaneyi devralmasının nasıl olacağını da belirlediklerini aktaran Memişoğlu, her hastanenin kendi konteynerlerinde veya depolarında da afetle ilgili hazırlıkların tamamlandığını kaydetti. Prof. Dr. Memişoğlu, İstanbul'u 10 bölgeye ayırdıklarını ve bu bölgelere hangi illerden gelineceğini tespit ettiklerini belirterek, ""Özel, kamu, üniversite hastanelerini, aile hekimliklerini, eczaneleri eşleştirdik. 2024'te bunların pratik tatbikatlarını, eğitimlerini yapacağız. Kendi hastanelerimiz hangi hastaneyle eşleştiğini artık biliyor. Başhekimlerimiz, yönetimlerimiz irtibata geçecekler, bizler de organize ederek artık bunu bilinçli hale getireceğiz. Çünkü deprem aşamasında bunun koordinasyonu çok daha zorlaşıyor."" diye konuştu. Kahramanmaraş merkezli depremler sonrası afet planları revize edildi Kahramanmaraş merkezli 6 Şubat 2023'te meydana gelen depremlerin etkilediği şehirlerde gördükleri ve tecrübe edindikleri üzerine, İstanbul'daki deprem hazırlıklarını bir daha revize ettiklerini anlatan Memişoğlu, bu revizyona istinaden yaklaşık 1 yıldır hastane afet planlarını da gözden geçirdiklerini dile getirdi. Afet planlarını bölgedeki tecrübelere dayanarak yeniden hazırlayıp, 2024 yılı içerisinde de bunları öğretip otomatize edecek hale getireceklerini aktaran Memişoğlu, 2025'e kadar herkesin bunu öğrenmiş olacağını ifade etti. Memişoğlu, hangi bölgeyi nereyle entegre ettikleri konusundaki ayrıntıların ise yakında basına ve topluma açıklanacağını bildirdi. ""Nasıl COVID gibi bir afetle mücadeleden başarıyla çıktıysak, depremde de sağlık hizmetleri İstanbul için hazır"" Memişoğlu, depremin sadece yöneticiler tarafından yönetilecek bir afet olmadığını, toplumun da yönetmesi ve hazırlıklı olması gereken bir durum olduğunu söyledi. Depremin her an göz önünde bulundurulması gerektiğini belirten Memişoğlu, bir ortama girildiğinde, o esnada deprem olursa nerede ve nasıl korunmak gerekeceğinin hesap edilmesi ve bunun çocuklara da öğretilmesi gerektiğini ifade etti. Memişoğlu, bu tür afetlerin, korkutarak ve korkarak değil ancak önlem, eğitim ve hazırlıklı olmayla yönetilebileceğini vurgulayarak, ""Biz nasıl ki Kovid gibi bir afetle mücadeleden başarıyla çıktıysak, depremde de sağlık hizmetlerinin İstanbul için hazır olduğunu özellikle ifade etmek istiyorum."" diye konuştu."
83,Deprem bölgesinde bir yılda 50 milyona yakın birinci basamak muayenesi yapıldı,"Sağlık Bakanı Fahrettin Koca, Kahramanmaraş merkezli depremlerin ardından bir yılda bölgede 50 milyona yakın birinci basamak muayenesi yapıldığını açıkladı.",Sağlık,https://www.trthaber.com/haber/saglik/deprem-bolgesinde-bir-yilda-50-milyona-yakin-birinci-basamak-muayenesi-yapildi-834776.html,"Bakan Koca, sosyal medya hesabından yaptığı açıklamada, mobil sağlık ekiplerinin deprem bölgesinde köy köy dolaşarak, bir yılda 802 bin 715 kişiye hizmet verdiğini belirtti. Deprem bölgesinde 1 yılda 3 milyon 130 bini aşkın bebek ve çocuk, 850 bin 500'ü aşkın gebe izlemi gerçekleştirildiğinin bilgisini veren Koca, Hatay'da bebek ve çocuk izlemi sayısının 221 binin, gebe izlemi sayısının ise 59 binin üzerinde olduğunu aktardı. Açıklamasında depremin ardından sağlık ve kurtarma ekiplerinin sahadaki çalışmalarının görüntülerine de yer veren Koca, şunları kaydetti: ""Geçen yıl 6 Şubatta yaşanan Kahramanmaraş merkezli depremden etkilenen şehirlerin her birine hizmet verecek şekilde, 176 acil müdahale ünitesi ve 34 sahra hastanesi kurulmuş bu sahra hastaneleri ve acil bakım ünitelerinde toplam 590 bin 468 hasta tedavi altına alınmıştır. Bölgede bir yılda toplam 49 milyon 83 bin 73, sadece Hatay'da 4 milyon 58 bin 370 birinci basamak muayenesi gerçekleştirildi. 6 Şubat'ta yaşanan Kahramanmaraş merkezli iki depremde bölgeden hava yoluyla 2 bin 580, kara yoluyla 48 bin 758, deniz yoluyla 327 olmak üzere, toplam 51 bin 665 yaralının nakli gerçekleştirildi. Umutların hayata dönüştüğü tüm hastalarımız için sağlık çalışanlarımız adına gururluyuz."" Koca, paylaşımında, 6 Şubat'taki Pazarcık merkezli ilk depremde Gaziantep Büyükşehir Belediyesi İnayet Topçuoğlu Hastanesi'nde kuvözdeki bebekleri korumaya çalışırken güvenlik kamerasına yansıyan görüntülerle takdir toplayan hemşire Gazal Çalışkan'ın görüşlerine de yer verdi."
84,Türkiye'nin sağlık ordusu deprem bölgesi için seferber oldu,"Sağlık Bakanlığı öncülüğünde Türkiye'nin dört bir yanındaki hekimler, sağlık çalışanları ve hastaneler, ellerindeki tüm imkanlarla Kahramanmaraş merkezli depremlerden etkilenen 11 ilin yaralarını sarmak için seferber oldu.",Sağlık,https://www.trthaber.com/haber/saglik/turkiyenin-saglik-ordusu-deprem-bolgesi-icin-seferber-oldu-834604.html,"""Asrın felaketi"" olarak nitelenen 6 Şubat'taki depremler, 50 binden fazla insanın yaşamına kaybetmesine, milyonlarca kişinin sevdiklerinden, yakınlarından ayrı düşmesine, ciddi sağlık problemleriyle mücadele etmesine neden oldu. Türkiye'nin sağlık ordusu, depremin yaşandığı ilk anlardan itibaren bölgede hizmetlerin sürdürülebilmesi, yaralıların tedavi edilebilmesi için eşi benzeri olmayan bir seferberliğe imza attı. Sağlık Bakanlığı koordinasyonunda bir yandan sağlık çalışanları, Ulusal Medikal Kurtarma Ekipleri (UMKE), ambulanslar, tıbbi ve cerrahi ekipmanlar bölgeye sevk edilirken, deprem illerinde de hızla sahra hastaneleri kuruldu. Türkiye'nin dört bir yanındaki hastaneler de bu esnada gereken hazırlıklarını yaparak, deprem illerinden ambulans uçak, helikopter ve araçlarla gönderilen hastaların tedavisini devraldı. 21 binden fazla hekim, deprem bölgesi için görevlendirildi Sağlık Bakanlığı çalışmalarından derlenen bilgilere göre, depremin ilk gününden itibaren 11 ilde, farklı şehirlerde görev yapan 15 bin 883 UMKE ve Acil Sağlık Hizmetleri personeli, 21 bin 204 hekim, 62 bin 590 sağlık çalışanı, 38 bin 513 destek personeli olmak üzere 138 bin 190 kişi görevlendirildi. Deprem bölgelerinde 1810 ambulans, 245 UMKE aracı, 16 hava ambulansı hizmet verdi. Tarihin en büyük hasta nakil operasyonu Depremin ardından çevre iller ve büyükşehirlerdeki hastanelere, tarihin en büyük hasta nakil operasyonu gerçekleştirildi. Sağlık Bakanlığı ambulans uçak ve helikopterlerinin yanı sıra Cumhurbaşkanlığına ait uçaklar, TSK uçak ve gemilerinin devreye girdiği operasyonda 2 bin 580'i hava, 48 bin 758'i kara ve 327'si de deniz yoluyla toplam 51 bin 665 hasta ve yaralı depremzedenin nakli yapıldı. Sahra hastaneleri ve acil müdahale üniteleri binlerce hastaya şifa oldu Afet bölgesinde kullanılır durumdaki hastanelere ek olarak 23'ü uluslararası destek ekiplerince kurulan, tam teşekküllü ameliyathaneye sahip 34 sahra hastanesi oluşturuldu. Ayrıca deprem bölgesinin tamamına hizmet veren 176 Acil Müdahale Ünitesi de kuruldu. Bu sayede depremzedelere bulundukları yere en yakın noktalarda sağlık hizmeti sunulurken, sahra hastaneleri ve acil müdahale ünitelerinde 590 bin 468 hasta tedavi altına alındı. İhtiyaç duyulan ilaç, tıbbi malzeme ve cihazların temini için bölgede sıfırdan lojistik depolar oluşturulurken, Bakanlıkça bu süreçlerin kontrol ve takibi için ""Afet Tedarik ve Lojistik Yönetimi Yazılımı"" geliştirildi. Sağlık taramaları dağ köylerine kadar uzandı Deprem bölgesindeki illerde birinci basamak muayene sayısı 18 milyonu aştı. UMKE ekipleri, kar kalınlığının 1 metreyi geçtiği dağ köylerine ulaşarak depremzedelerin sağlık taramasını yaptı. Köylerdeki sağlık taramaları kapsamında yaklaşık 3 milyon kişiye ulaşıldı. Ayrıca depremzedelere donanımlı mobil araçlarla dolgu, çekim, kanal tedavisi başta olmak üzere tüm ağız ve diş sağlığı ile laboratuvar hizmetleri de sunuldu. Bölgede sahra eczanelerinin yanı sıra Hatay, Kahramanmaraş, Adıyaman ve Malatya'da depremin 8'inci gününde her üç eczaneden biri hizmet vermeye başladı. Salgın riskine ""İZCİ"" ile anlık takip Depremzedelere acil müdahalenin hemen ardından salgın hastalık riskini önlemek için yoğun aşılama çalışmaları da yürütüldü. Tetanos hastalığını önlemek için enkaz altından çıkarılan yaralılara ve enkaz arama çalışmalarında görev alan tüm personele tetanos aşısı yapıldı. KKK, kuduz ve Hepatit-B aşıları ile bebek ve çocukluk çağı aşıları da sağlık ekiplerince uygulandı. Bölgede Ekim 2023 sonuna kadar olan dönemde 2 milyon 309 bin 971 bebek ve çocuk izlemi gerçekleştirildi. Çevre sağlığı ekipleri, içme suyu kontrolü ve güvenliği için günlük klor ölçümü ve numune alımı çalışmaları gerçekleştirdi. Bu kapsamda, şebeke olan yerlerde 211 bin 374 numune bakiye klor ölçümüne, şebeke olmayan yerlerde tankerlerin klorlanmasına, çadır kentlerde su ve hijyen konusundaki eksikliklerin saptanıp giderilmesine yönelik çalışmalar yapıldı. Geçici konaklama alanlarında halk sağlığı risklerine yönelik önlemler alınırken, deprem bölgesindeki bulaşıcı hastalık vakaları ve salgın olasılıkları anlık olarak Bakanlığın Bulaşıcı Hastalık Sürveyans ve Erken Uyarı Sistemi (İZCİ) üzerinden takip edildi. 45 bin kişiye psikolojik destek verildi Depremin ilk üç ayında Aile ve Sosyal Hizmetler Bakanlığı uzmanları ve 400 doktorun desteğiyle yaklaşık 45 bin kişiye psikiyatrik muayene hizmeti sunuldu. ""Özel Çocuklar Destek Sistemi"" mobil uygulamasıyla depremzede çocuklar ve ergenlik çağındaki bireylere de psikolojik destek sağlandı. Yeni hastaneler hizmete başladı Kahramanmaraş merkezli depremlerin ardından bölgede yeni hastanelerin yapımına da hızla başlanırken, depremde en ağır hasarı alan illerden Hatay'da 7 devlet hastanesi faaliyete geçirildi. Bu kapsamda Hatay Defne Devlet Hastanesi, inşaatının başlamasından 57 gün sonra, 21 Mayıs 2023 tarihinde kapılarını bölge halkına açtı. 300 yatak kapasitesi, 36 polikliniği, 11 ameliyathanesi ve son teknolojiye sahip cihazlarıyla sağlık hizmeti sunmaya devam eden hastanede ekim sonuna kadar olan dönemde 177 bin muayene ve 1100 ameliyat gerçekleştirildi. Hatay Samandağ Devlet Hastanesi, 42 polikliniği, 160 yatak kapasitesi, 5 ameliyathanesi, 22 diyaliz yatağı ve diş polikliniğiyle hizmetlerini sürdürürken, yapımı tamamlandığı gibi faaliyete geçirilen Arsuz Devlet Hastanesi, 20 polikliniği, 100 yatak kapasitesi, 3 ameliyathanesi, 7 diyaliz yatağı, diş polikliniği gibi imkanlarla çalışmalarını yürütüyor. Depremin hemen ardından yapımı hızlandırılarak açılan 100 yataklı Hatay Hassa Devlet Hastanesi bünyesinde 16 poliklinik, 3 ameliyathane, yoğun bakım, 11 diyaliz yatağı, diş polikliniği bulunurken, Belen Devlet Hastanesi'nde de 30 yatak kapasitesi, diş polikliniği gibi hizmetler yer alıyor. Tam donanımlı iki hastane daha devrede Cumhurbaşkanı Recep Tayyip Erdoğan tarafından önceki gün resmi açılışları gerçekleştirilen İskenderun Devlet Hastanesi ile Hatay Eğitim ve Araştırma Hastanesi, bölge halkının sağlık ihtiyaçlarının karşılanmasında önemli görev üstlenecek. Ağır çelik malzeme kullanılarak inşa edilen İskenderun Devlet Hastanesi'nde 200 yatak kapasitesi, 42 poliklinik, 31 yoğun bakım yatağı, 7 ameliyathane, 6 görüntüleme odası, MR, tomografi, tam kapsamlı laboratuvar, bronkoskopi, endoskopi, 6 FTR, 3 onkoloji, KVC merkezi ve 1 anjiografi ünitesi yer alıyor. 550 yatak kapasiteli, 65 bin metrekare kapalı alana sahip Hatay Eğitim ve Araştırma Hastanesi de 76 poliklinik, 89 yoğun bakım yatağı,12 ameliyathane, 8 diyaliz, 13 röntgen, 2 MR, tomografi, tam kapsamlı laboratuvar, bronkoskopi, 3 endoskopi, 16 FTR, 18 onkoloji, KVC merkezi, yanık ünitesi, 2 anjiyografi, PetCT ve Çocuk İzlem Merkezi ile hizmet veriyor. Üç ay içinde 3 yeni hastane açılacak Ayrıca Hatay'ın ilçeleri Erzin'de 100 yataklı, Altınözü'nde 120 yataklı, Payas'ta ise 100 yataklı devlet hastanelerinin 3 ay içerisinde hizmete açılması planlanıyor. Öte yandan 1000 yatak kapasitesine sahip olacak Hatay Şehir Hastanesi'nin de proje çalışmaları tamamlanma noktasına geldi."
85,Sağlıklı yaşam ve düzenli kontrol kanseri engelliyor,"Dünya Sağlık Örgütü'ne göre, 2050 yılına kadar 35 milyondan fazla yeni kanser vakası görülecek. Kanserden korunmanın yolu ise sağlıklı yaşam ve düzenli kontrolden geçiyor.",Sağlık,https://www.trthaber.com/haber/saglik/saglikli-yasam-ve-duzenli-kontrol-kanseri-engelliyor-834376.html,"Halk arasında “amansız hastalık” ya da “kötü hastalık” olarak adlandırılan kanser, tedavisinde her geçen gün ilerleme kaydedilse de hala hayati tehlike yaratan ciddi bir hastalık. Üstelik görülme oranı da yıldan yıla artıyor. Dünya Sağlık Örgütü’nün (DSÖ) açıklamasına göre, dünya genelinde 2050 yılına kadar 35 milyondan fazla yeni kanser vakasının ortaya çıkacağı öngörülüyor. 2020 verilerine kıyasla bu oranın yüzde 77 artış göstereceği tahmin ediliyor. Kanser hem dünyada hem de Türkiye’de ölüm nedenleri arasında ikinci sırada yer alıyor. Öyle ki dünyada her 6 ölümden birinin, Türkiye’de ise her 5 ölümden birinin sebebi kanser. Bu denli önemli bir sağlık sorunu olan kanser, erken teşhisi halinde çoğu zaman başarıyla tedavi edilebiliyor. Peki kanser nasıl gelişiyor? Hangi belirtileri gösteriyor? Korunmak için nasıl bir yol izlemek gerekiyor? Marmara Üniversitesi Pendik Eğitim ve Araştırma Hastanesi Tıbbi Onkoloji Bilim Dalı Öğretim Üyesi Doç. Dr. Murat Sarı’ya kanser konusunda merak edilenleri sorduk.   “Vücudun bütün kaynaklarını tüketiyor” Kanserin oluşumu aslında vücudumuzdaki hücrelerin anormalleşmesiyle gelişiyor. Doç. Dr. Sarı, kanserin oluşma sürecini şöyle açıklıyor: “Hücrelerimiz aynı bizim gibi doğuyorlar, çoğalıyorlar, yaşlanıyorlar ve sonrasında ise programlanmış bir ölüm ile yerlerini başka hücrelere devrediyorlar. Ancak herhangi bir yerdeki sakatlık sonucunda hücre programlanmış bir ölüme gitmekten ziyade, anormal bir şekilde ölümsüzlük elde ediyor. Sonrasında da kontrolsüz bir şekilde çoğalarak yayılıyor. Vücudun bütün kaynaklarını tüketir hale geliyor, bir çeşit parazite dönüşüyor.”   Erkeklerde akciğer, kadınlarda meme kanseri başı çekiyor Türkiye’de kanser görülme oranı her yıl biraz daha artış gösteriyor. Global Kanser İzleme Komitesi’nin Türkiye Kanser İstatistikleri’ne göre 2020 yılında yaklaşık 200 bin yeni kanser vakası bildirildi. Ülkemizde en sık görülen kanser çeşitlerine bakıldığında erkeklerde akciğer, kolon, mesane ve mide kanserinin ön planda olduğunu ifade eden Doç. Dr. Sarı, kadınlarda ise sırasıyla meme, tiroit, kolon, rahim ve akciğer kanserinin görüldüğünü belirtiyor. Kanserin önceleri yaş ilerledikçe artan bir hastalık olduğuna dikkat çeken Doç. Dr. Sarı, bu durumun değiştiğini söyleyerek, “Son zamanlarda ne yazık ki yaşamsal ve çevresel faktörlerle beraber kanser daha erken yaşlarda görülmeye başladı. Önceden 30-35 yaşlarında mide, kolon, meme kanseri görmezken artık karşılaşıyoruz” diyor.   Erken evrede belirti vermiyor Kanser pek çok hastalığın aksine sinsice ilerliyor. Erken evrede genellikle bir belirti vermiyor. “Kanser, semptom verdiğinde genellikle bölgesel olarak ilerlemiş veya başka organlara sıçramış bir şekilde karşımıza gelebiliyor” diyen Doç. Dr. Sarı, bu semptomların da bulunduğu organa göre farklılık gösterdiğini anlatıyor: “Eğer bu bir kalın bağırsak kanseriyse bazen kabızlık, ishal atakları, karın ağrısı ya da fark edilmeyen bir kansızlık görülebiliyor. Eğer bir mide kanseriyse erken doyma, yemekten sonra kusma olabiliyor. Akciğer kanseriyse öksürük, balgam, kanlı balgama neden olabiliyor.” Kanserin genel olarak her türünde ortaya çıkan belirtileri ise vücudun kaynaklarını tükettiği için halsizlik ve kilo kaybı olarak biliniyor. Bu noktada Doç. Dr. Sarı, erken teşhisin önemine vurgu yapıyor: “Erken teşhis gerçekten hayat kurtarıyor. Çünkü biz kanseri ne kadar erken evrede yakalayabilirsek yapacağımız tedavi o kadar başarılı oluyor, hatta tam şifayla sonuçlanabiliyor.” Ücretsiz kanser taraması yapılıyor Bu amansız hastalığı erken evrede yakalamanın yolu da düzenli kanser taraması yaptırmaktan geçiyor. İşte bu nedenle Türkiye’de 2008’den bu yana “Ulusal Kanser Kontrol Programı” yürütülüyor. Bu taramalar Kanser Erken Teşhis Tarama ve Eğitim Merkezleri (KETEM), Toplum Sağlığı Merkezleri (TSM), Sağlıklı Hayat Merkezleri (SHM), Aile Sağlığı Merkezleri (ASM) ve mobil kanser tarama araçlarıyla ücretsiz yapılıyor. Peki kimlerin hangi kanser türlerine karşı düzenli tarama testleri yaptırması gerekiyor? Doç. Dr. Sarı, şöyle sıralıyor: “Her kadının 40 yaşından itibaren iki yılda bir mamografiyle mutlaka meme kanseri tarama programlarına katılması gerekiyor. Yine taranabilecek kanserlerden bir tanesi kolon kanseri. 45 yaşından itibaren 10 yılda bir mutlaka kolonoskopi yaptırılması gerekiyor. Her yıl gaitada gizli kana baktırmak şart. Rahim ağzı kanseri için 20’li yaşlardan itibaren her 3 yılda bir pap smear testi yapılmalı. Taranabilecek kanserlerden bir tanesi de prostat kanseri. 45-50 yaşından itibaren mutlaka prostat kanseri için de tarama tavsiye edilmekte. Son olarak akciğer kanseri de tarama programlarına katıldı. 50-80 yaş arasında, en az 20 yıl günde bir paket sigara içmiş hastalar ya da henüz sigarayı bırakan kişiler her yıl düşük yoğunluklu akciğer tomografisi yaptırarak değerlendirilmeli.”   ""Her insanın kanser olma riski var” Kanseri erken evrede yakalamak kadar önemli olan bir başka konu ise bu hastalıktan korunmak için atılacak adımlar. “Her insanın kanser olma riski var” diyen Doç. Dr. Sarı, korunmak için izlenmesi gereken yolu ise şöyle anlatıyor: “Kötü alışkanlıklardan vazgeçerek, yaşam tarzınızı değiştirerek aslında kansere yakalanma riskimizi azaltabiliyoruz. Obeziteye dikkat ederek, sigarayı bırakarak egzersizi hayatımıza sokarak, alkolü bırakarak aslında kanseri engelleyebiliriz.” Kanserin tek sebebi çevresel faktörler değil elbette. Ailesel faktörler de kansere sebep olabiliyor. Doç. Dr. Sarı, “Ailesel sebepleri olan kişilerde genellikle kanseri yaratan bir mutasyon bulunuyor” diyerek, “Örnek vermek gerekirse kadınlarda meme ve yumurtalık kanser hikayesi olan kişilerde mutlaka genetik testler istiyoruz. Genetik testlerde eğer bir pozitiflik yakalarsak ailedeki sağlıklı bireylere de bu testi uygulayarak risk durumlarını belirliyoruz. Eğer bu mutasyonlar varsa o kişilere kanser riskini azaltacak bazı müdahalelerde bulunmak gerekebiliyor” ifadesini kullanıyor. Yeni tedavi yöntemleri umut verici Gelelim kanserin tedavi sürecine… Her hastalıkta olduğu teknolojinin ve bilimin ilerlemesiyle kanser tedavisinde de ilk günden bu yana epey bir yol kat edildi. Bu noktada Doç. Dr. Sarı'ya yeniden kulak veriyoruz: “Yeni tedavi yöntemleriyle kanseri daha iyi anlayarak, daha iyi çözerek, daha başarılı sonuçlar elde etmeye başladık. Öncesinden beri kullanageldiğimiz kemoterapi, radyoterapi, cerrahinin yanında artık hedefli tedaviler, immünoterapi de hayatımıza girdi. Patolojiden detaylı genetik incelemeler talep ediyoruz. Ve bunların sonucunda eğer hedeflenebilecek bir mutasyon saptarsak hedef tedaviyle çok daha yüz güldürücü sağ kalım sonuçları elde edebiliyoruz.” Kanserin çaresi olan bir hastalık olduğunun altını çizen Doç. Dr. Sarı, hastaların morallerini bozmamaları gerektiğini ifade ederek, şu tavsiyede bulunuyor: “Hekimlerine, onkologlarına güvenmeliler ve tedavilerine bağlı kalmalılar. Bunun aslında yenilebilecek bir hastalık olduğunu unutmamalılar.”"
86,Hatay'da iki yeni hastane hizmete açıldı,"Hatay'da depremin ardından yaralar hızla sarılıyor. Sadece konutlar değil, temeli atılan hastanelerde bir bir bitiyor. Asrın felaketinin birinci yılında Hatay Eğitim ve Araştırma Hastanesi ile İskenderun Devlet Hastanesi hizmete girdi. 750 yataklı hastanelerin açılışını Cumhurbaşkanı Erdoğan yaptı.",Sağlık,https://www.trthaber.com/haber/saglik/hatayda-iki-yeni-hastane-hizmete-acildi-834290.html,"Deprem bölgesi, yeni ve modern projeler ile ayağa kaldırılıyor. Asrın felaketinin birinci yılında sağlık hizmetlerini ileriye taşıyacak yeni hastaneler yükseliyor. Hatay Eğitim ve Araştırma Hastanesi ile İskenderun Devlet Hastanesi'nin açılışı Cumhurbaşkanı Recep Tayyip Erdoğan tarafından yapıldı.   Tüm branşlarda hizmet verecek olan Hatay Eğitim ve Araştırma Hastanesi çelik yapı olarak inşa edildi. 550 yataklı hastanede 126 yoğun bakım yatağı ile 76 poliklinik bulunuyor. Hastane, yanık ünitesi ve onkoloji merkezinin yanı sıra 12 ameliyathane ile hizmet verecek. 30 bin metrekarelik alana inşa edildi İskenderun Devlet Hastanesi'nin inşası da asrın felaketinden sonra başladı. 30 bin metrekarelik alana inşa edilen hastane 7 ameliyathaneye sahip. Felaketin ardından inşa edilen tüm hastaneler, depreme dayanıklı olarak yapıldı.  Cumhurbaşkanı Erdoğan, açılışın ardından hastanedeki hastaları ziyaret etti. Erdoğan'a, Sağlık Bakanı Fahrettin Koca da eşlik etti.  "
87,Bilinçsiz kullanılan böcek ilaçları can almaya devam ediyor,"Konya’da binanın birinci katına dökülen böcek ilacı, üst kattaki aileden 5 kişiyi zehirledi, bir çocuk hayatını kaybetti. Geçtiğimiz aylarda Muğla, Ankara, İstanbul ve Karaman’dan da benzer acı haberler gelmişti. Peki bu can kayıplarının ardında ne yatıyor? Böcek ilaçları nasıl ölüme götürüyor?",Sağlık,https://www.trthaber.com/haber/saglik/bilincsiz-kullanilan-bocek-ilaclari-can-almaya-devam-ediyor-833976.html,"Entomofobi… Psikolojide “böcek korkusu” anlamına geliyor. Bilim insanları böceklerden korkulmaması gerektiğini söylese, onların ekosistemin bir parçası olduğunu vurgulasa da birçok kişi bu ufak ve nereden çıkacağı belli olmayan canlılardan kaçmadan edemiyor. Kimileri ise temizlik kaygısıyla böceklerle temas halinde olmayı pek sevmiyor. Bu nedenledir ki insanoğlu, iş ya da ev olsun, yaşadığı yerde böcek görmek istemiyor. Dolayısıyla da çeşitli kimyasallarla böceklerden kurtulmaya çalışıyor. Ancak bu kimyasallar doğru kullanılmadığında ne yazık ki sadece böcekler ölmüyor. Son olarak Konya’dan geldi acı haber. İki katlı kerpiç evin birinci katına dökülen böcek ilacı üst kata ulaştı. Evdeki 5 kişi zehirlendi. Hastanedeki müdahalelere rağmen 7 yaşında bir çocuk hayatını kaybetti.   Konya’dan gelen acı haber gözleri bir kez daha böcek ilaçlarına çevirdi. Zira bu olay ilk değildi. Geçtiğimiz aylarda birçok ilde benzer vakalar görüldü. Peki böceklerle mücadele için kullanılan ilaçlar nasıl oluyor da can alıyor? Hatayı nerede yapıyoruz? Bu ilaçlar kullanılırken nelere dikkat etmeliyiz? Ankara Üniversitesi Ziraat Fakültesi Öğretim Üyesi Prof. Dr. Cem Özkan ile konuştuk.   “Kullanılan ilacın binde biri zararlının üzerine gidiyor” Dünyadaki böceklerin bir kısmı tarım alanlarında. İnsektisit yani böcekleri öldüren ilaçların büyük bölümü buralarda kullanılıyor. Bu mücadele apayrı bir konu. Biz daha çok işin yaşam alanlarındaki durumuna bakacağız. Prof. Dr. Cem Özkan, binalarımızda gördüğümüz haşerelerin “kentsel zararlı” diye adlandırıldığını söylüyor. Bu zararlılarla mücadelede kullanılan ilaçların olumsuz etkilerini şöyle anlatıyor: “Kullanılan ilacın binde biri zararlının üzerine gidiyor. Gerisi havaya, suya, toprağa karışıyor ya da ev ortamında halı gibi birçok yere bulaşabiliyor. Biz bunu üç şekilde alıyoruz. Cilt, mide ve solunum yoluyla. Mesela bu ilaçlar kullanıldı ve tencereye temas etti. Burada yemek yapıyorsunuz. Bu mide yoluyla zehir oluyor. Elimizi sürdük, ayağımızı sürdük, çocuklar dokundu. O temas yoluyla oluyor. Bir de gaz etkisi gösteren ilaçlar var. O da solunum yoluyla etkili oluyor.”   Prof. Dr. Özkan, ilaçların etkilerinin kısa ve uzun vadede görülebildiğini söylüyor. Kısa vadede ne yazık ki ölümlerle karşılaşılabiliyor. Uzun vadede ise vücutta ciddi reaksiyonlar oluyor.     Bilinçsiz kullanım ölümü getiriyor Prof. Dr. Özkan böcek ilaçlarının internetten dahi kolayca satın alınabilmesine tepki gösteriyor. Bu satışların denetim kapsamında yapılması gerektiğini vurguluyor. İlaçların ehil kişilerce uygulanması gerektiğini dile getiriyor: “Bu ilaçları kullanmak profesyonellik ister. Özel maske, eldiven, ilaçlama aleti ve tecrübe gerektirir. Bu işi yapan firmaların maliyeti yüksek olduğundan vatandaş kendisi sorunu çözmeye çalışıyor. Kendileri çözmeye çalışınca da böyle sonuçlar ortaya çıkıyor.” “Konya’da böcek ilacı kerpiçten sızmış olabilir” Bilinçsizce yapılan ilaçlamalar facia ile sonuçlanıyor. Prof. Dr. Özkan Konya’daki olayda da benzer bir durum olduğunu ifade ediyor: “Alt katta yapılan bir ilaçlama üst katta ölüme neden olmuş. Olay yerini incelemeden bir şey söylemek güç ama muhtemelen gaz etkili bir ilaçtı. Öyle ise üst tarafa geçmesi gayet olası. Gaz haline geçen ilacın toprak ya da kerpiç evden rahatlıkla geçmesi söz konusu olabilir.”   Prof. Dr. Cem Özkan, ilaç firmalarının da binaların giriş katında yer aldığını hatırlatarak bu durumun yanlış olduğunu savunuyor. O binaların üst katlarında yer alan evlerin risk taşıdığını vurguluyor. “Bunların yasaklanması gerekiyor. Böcek ilacı firmalarının ayrı bir yerde olması gerekir” diyor. Böcek ilacı zehirlenmelerinde ne yapılmalı? Özkan, böcek sorunu yaşanmaması için baştan önlem alınması gerektiğini hatırlatıyor. “Basit önlemler var. Mesela evde kırıntı bırakmayacaksınız. Bir yarık, çatlaklar varsa kapatacaksınız. Bunları yaparsanız o problemi oraya getirmezsiniz” diyor.    Yine de evde böcek ya da haşere görülüyorsa o zaman uzman kişilere danışılması hayati önemde. Özkan bu noktada kentsel zararlılar için ilaçlama yapan, Sağlık Bakanlığı'ndan onay almış firmaları işaret ediyor. Vatandaşların ziraat fakültelerinden bilgi alabileceğini de belirtiyor.    Peki ya zehirlenme olursa? Bu konuda Prof. Dr. Özkan’ın çok önemli bir uyarısı var: “Zehirlenme olduğunda yapacakları ilk iş, o böcek ilacıyla birlikte sağlık kuruluşuna gitmek. Bazen kusma istenir. Bazen kusmak çok tehlikelidir. Her ilacın, zehri etkisiz hale getirme durumu farklıdır. Doktor böcek ilacının ne olduğunu bilmezse hiçbir şey yapamaz. O ilacı götürecek, o ilacın etkin maddesine göre tedavi olacak. Bir zehirlenme olduğu zaman o ilacı götürürlerse doktor ne yapacağını bilebilir. Öbür türlü doktor da çaresiz kalır.”"
88,'Vitamin ve takviye ürünleri hekim tavsiyesi dışında kullanmayın',"Trakya Üniversitesi Tıp Fakültesi Halk Sağlığı Ana Bilim Dalı Başkanı Prof. Dr. Galip Ekuklu, kontrolsüz, hekim tavsiyesi dışında kullanılan vitamin ve takviye ürünlerin sağlık sorunlarına yol açabileceği uyarısında bulundu.",Sağlık,https://www.trthaber.com/haber/saglik/vitamin-ve-takviye-urunleri-hekim-tavsiyesi-disinda-kullanmayin-833704.html,"Prof. Dr. Galip Ekuklu, bağışıklık sistemini güçlü tutmak için dengeli beslenmeyle düzenli uykunun yeterli olduğunu ifade etti. Özel bir hastalığı ya da vitamin emilimiyle ilgili rahatsızlığı bulunmayan kişilerin sağlıklı beslenmeyle ihtiyaç duyduğu tüm vitaminleri besinlerden aldığına işaret eden Ekuklu, ""Kış aylarında bulaşıcı hastalıklarla mücadelede C vitamini zengini besinlere biraz ağırlık verilebilir. Bunun yanında yeterli sıvı tüketimi ve dengeli beslenmeye dikkat edilmeli. Bunun dışında içeriği bilinmeyen, internetten alınan, 'bağışıklık sistemini güçlendiriyor' diye her önümüze gelen vitamini kullanmamalıyız"" dedi. Ekuklu, sağlığa destek amacıyla kontrolsüz kullanılan vitaminlerin yarardan çok zarar verebildiğine dikkati çekti. 'Kulaktan dolma bilgilerle ilaç kullanmayın' Vitaminlerin de ilaçlar gibi hekim kontrolünde kullanılması gerektiğini anlatan Ekuklu, şunları söyledi: ""En tehlikelisi hiç kontrolü olmayan, tamamen kulaktan dolma bilgilerle internet üzerinden takviyeler almak. Artık bu dünyanın sorunu haline geldi, internetten her şey satılıyor. Bunların altına övgü dolu sözler yazılıyor. 'Her derde deva' diye yazılıyor. Böyle bir şey akılla açıklanamaz. Bir bitkiyi çiğnemek, bir ürünü kullanmak her derde iyi gelseydi bu kadar insan niye hastalansın, tıp neden bu kadar ilerlemeye çalışsın. Öyle olsa bu ürünlerden insanlara verilirdi, Kovid'e de yakalanmazdık, kanser ya da diğer hastalıklar da olmazdı."" ""İlaçla zehri ayıran dozudur"" Ekuklu, bilimsel olarak faydaları kanıtlanmış destek ürünlerinin hekim kontrolüyle kullanılabileceğini dile getirdi. Bilinçsiz kullanılan vitamin ve benzeri ürünlerin sağlık sorunlarına yol açabileceğine dikkati çeken Ekuklu, şunları kaydetti: ""Alınan her ürün midede emildikten sonra karaciğere ve böbreğe gidip oradan dışarı atılıyor, atılmak zorunda. Atılmazsa vücutta birikir o bir problem. Atılacaksa bunu çoğunlukla karaciğer parçalıyor. Dolayısıyla karaciğer ve böbrek bu ürünlere doğrudan maruz kalıyor. Bu organlar başta olmak üzere her şeye zarar verebilir. Tansiyonu yükseltebilir. Kanınızı sulandırabilir, basit bir kanama durdurulamaz hale gelir. 'Bitkiler ilaç yapımında kullanılıyor' deniyor. Ancak o bitkiler kontrollü ve belli bir dozda kullanılıyor. İlaçla zehri ayıran şey dozudur. Tıpta kullanılan maddeler zehir etkisi yapmaması için belirli bir doza kadar verilir."" Ekuklu, en basit ilacın bile dozundan fazla alınması durumunda olumsuz etkilerinin olacağını belirterek, ""Onun için her ilacın yaş gruplarına göre dozu var. O yüzden bilmeden, kulaktan dolma bilgilerle yola çıkarsak kaş yapalım derken göz çıkartırız."" dedi."
89,7 soruda insülin direnci,Sık görülen bir sağlık sorunu olan insülin direnci diyabetten Alzheimer’a pek çok hastalığa davetiye çıkarıyor. Önlemenin yolu ise yaşam tarzında yapılacak birkaç değişiklikten geçiyor.,Sağlık,https://www.trthaber.com/haber/saglik/7-soruda-insulin-direnci-833690.html,"“Az yediğim halde sürekli kilo alıyorum”, “Aç kalmaya hiç tahammülüm yok” ya da “Yemekten sonra uyku bastırıyor”… Çevremizde sıkça duyduğumuz bu yakınmaların sebebi insülin direnci olabilir. İnsülin direnci gerek Türkiye’de gerekse dünyada sık görülen bir sağlık sorunu. Değişen yaşam tarzı, hareketsizlik ve yanlış beslenme alışkanlıkları nedeniyle her geçen gün artış gösteriyor. Tedavi edilmediği takdirde de başta diyabet olmak üzere pek çok hastalığa davetiye çıkarıyor. Oysaki yaşam tarzında yapılabilecek birkaç küçük değişiklikle insülin direncinin önüne geçmek mümkün. Peki bu denli yaygın görülen insülin direnci ne anlama geliyor? Sebepleri neler ve en önemlisi hangi sağlık sorunlarına yol açıyor? İnsülin direnciyle ilgili merak edilenleri Marmara Üniversitesi Pendik Eğitim ve Araştırma Hastanesi Endokrinoloji ve Metabolizma Hastalıkları Bilim Dalı Başkanı Prof. Dr. Dilek Yavuz, TRT Haber için yanıtladı.   1.İnsülin direnci nedir? Glikoz ya da bilinen ismi ile şeker, hücrelerin ana besin kaynağını oluşturuyor. İnsülin ise glikozun hücre içine alınması ve kullanılmasında anahtar görevi görüyor. İnsülinin doku düzeyinde etkisinin azalması ve glikozun uygun şekilde kullanılamaması insülin direnci dediğimiz bu duruma sebep oluyor. 2.İnsülin direncinin sebepleri nelerdir? Vücut kitle indeksi (VKI) 27 üzerine çıkan kişilerde insülin direnci kaçınılmaz bir sonuç. Obezite, sedanter (hareketsiz) yaşam, kötü beslenme insülin direnci oluşturan sebeplerin başında geliyor. Kilodan bağımsız olarak günlük aktivitenin azalması, karbonhidrat ağırlıklı beslenme, ileri yaş, sigara kullanımı, bazı ilaçlar (steroid, antipsikotik) ve hormonal bozukluklar (cushing hastalığı, akromegali gibi) insülin direncine yol açabiliyorlar. Bunun yanı sıra insülin direncinin genetik bir altyapısı da bulunuyor.   3.İnsülin direnci nelere yol açıyor? İnsülin direnci olan bir kişide bazı hastalıkların oluşum ve gelişim sıklığı artıyor. Hatta insan hayatını kısaltan ve yoran kronik hastalıklara yol açabiliyor. İnsülin direnci gelişmiş olan kişilerde sıklıkla Tip 2 diyabet, hipertansiyon, kolesterol yüksekliği, damar sertliğine bağlı kalp hastalıkları, uyku apnesi, Alzheimer ve karaciğer yağlanması görülebiliyor. 4.Hangi belirtiler insülin direncini işaret ediyor? İnsülin direnci, genellikle bariz bir bulgu ve belirti göstermiyor. Ancak kan şekeri yükselmesi, kolesterol yükselmesi ve kan basıncı artışı gibi tetiklediği hastalıklarla varlığını belli ediyor. Bunlar da muayene ve laboratuvar bulgularıyla saptanabiliyor.   5.Hangi durumlarda insülin direnci varlığı akla gelmelidir? İnsülin direncini düşündürecek en önemli bulgu bel çevresinin artması. Bel çevresinin kadınlarda 88 cm, erkeklerde ise 102 cm ve üzerinde olması insülin direnci varlığının bir işareti. Ciltte koyu kahverengi lekeler (boyun veya kıvrım yerlerinde), tansiyon ölçümünün 130/80 mmHg ve üzerinde olması, açlık kan şekerinin 100mg/dl üzerinde olması, trigliserid düzeyinin 150 mg/dl üzerinde olması, iyi huylu kolesterol düzeyinin düşük olması ve kadınlarda polikistik over hastalığı da akla insülin direncini getiriyor. 6. İnsülin direnci nasıl tedavi ediliyor? En önemli tedavi şekli vücut ağırlığının normale getirilmesi ve yaşam tarzı değişiklikleri. Öyle ki bu değişikliklerle insülin direnci azaltılarak Tip 2 diyabet gelişimi önlenebiliyor. Yine hekimlerin uygun göreceği şekilde insülin direnci ile ilişkili hastalıkların tedavisinde ilaç kullanımı da gerekli olabiliyor. 7. İnsülin direncini kırmak için günlük hayatta nasıl bir yol izlenmeli? Günlük aktivitenin artırılması gerekiyor. Günde en az 5 bin mümkünse 10 bin adım atılması veya haftada en az 150 dakika yürüyüş yapılması öneriliyor.
Dengeli ve sağlıklı kilo kaybı da önemli. Obezitesi olanlarda günde 500 kalori kısıtlaması, karbonhidrat miktarının azaltılması, lifli besin tüketiminin artırılması ve şekerli, gazlı içeceklerin azaltılması anahtar noktalar.  "
90,"Sağlık çalışanları için ""EKİP"" sistemi devrede","Sağlık Bakanlığı, sağlık çalışanları ile kuruluşlarının iş ve işlemlerinin elektronik ortamda tek çatı altında toplanmasını sağlayan Entegre Kurumsal İşlem Platformu (EKİP) sistemini hizmete sundu.",Sağlık,https://www.trthaber.com/haber/saglik/saglik-calisanlari-icin-ekip-sistemi-devrede-833662.html,"Bakanlık, sağlık çalışanları ile sağlık kuruluşlarının işlemlerini kolaylaştırmak, tek çatı altında hızlıca yürütülmesini sağlamak amacıyla ""EKİP"" ismi verilen yeni platformu hayata geçirdi. Sağlık Bilgi Sistemleri Genel Müdürlüğünce oluşturulan ve bir süre önce kullanıma sunulan platformda bakanlığın merkez, taşra ve yurt dışı teşkilatı ile bağlı ve ilgili kuruluşlarındaki işe alım, atama, görevlendirme, nakil, yer değişikliği, emeklilik, özlük, maaş, sağlık personelinin hizmet puanı gibi tüm işlemler yürütülecek. Ayrıca EKİP ile özel sağlık tesislerinin ruhsatlandırma süreci, hekim kadroları, çalışan hekim bilgileri, personel ayrılış-başlayış işlemleri, sağlık kuruluşu mahal listeleri, sağlık kuruluşu donanımları, denetim işlemleri, faaliyet izin belgeleri gibi tüm süreçlerin başvuru ve takip işlemleri kayıt altına alınıp takip edilecek. Sağlık çalışanları için sosyal ağ olarak kullanılabilecek Sistem sayesinde sağlık çalışanları özlük işlemlerini elektronik ortamda, tek bir platform üzerinden yürütebilecek. Sağlık çalışanları ve bakanlık bünyesindeki diğer yetkililere sosyal ağ ortamı da sunan EKİP'te takvim, metin, fotoğraf ya da video halinde ileti paylaşımı, interaktif eğitim, konu bazlı grup oluşturma ve gruplar üzerinden etkinlik duyurusu yapma, anket oluşturma, mesaj gönderme, izin verildiği ölçüde kariyer bilgilerini paylaşma, sesli ve görüntülü görüşme gibi özellikler de bulunuyor. Uygulamaya, Sağlık Bakanlığı çalışanları ve bakanlıkça diploması tescil edilmiş sağlık çalışanları, kurumsal e-posta adresi, e-imza veya e-Devlet şifreleriyle giriş yapabiliyor."
91,Gabonlu hastanın çenesindeki devasa tümör Türkiye'de 10 saatte temizlendi,"Gabonlu 23 yaşındaki Yamayong Yamayong, 2015'ten bu yana mücadele ettiği ve çenesinde ikinci bir baş varmış gibi ""devasa"" boyuta ulaşan ileri evre çene kemiği tümöründen Türkiye'deki 10 saatlik operasyonla kurtuldu.",Sağlık,https://www.trthaber.com/haber/saglik/gabonlu-hastanin-cenesindeki-devasa-tumor-turkiyede-10-saatte-temizlendi-833357.html,"Orta Afrika ülkesi Gabon'da yaşayan Yamayong Yamayong'un çene bölgesindeki tümör, ilk olarak 2015'te şişlik olarak kendini gösterdi. Genç hasta, zamanla büyümeye başlayan bu kitleden kurtulmak için ülkesindeki birçok sağlık kuruluşuna başvursa da tedavi edilemedi. Yamayong'un tümörü yıllar içerisinde çenesinden aşağıya sarkarak kafa büyüklüğüne ulaştı. Dudaklarının şekli bozuldu, dişleri döküldü, konuşması zorlaştı Kitle nedeniyle dudaklarının şekli bozulan, birçok dişi dökülen ve ağzını kapatamadığı için tükürük salgısını kontrol edemeyen hasta, katı gıdaları tüketemezken nefes almakta ve konuşmakta zorluk çekti. Gabonlu hasta, tümörün neden olduğu fiziksel sıkıntıların yanı sıra görünüşünde meydana getirdiği değişimden dolayı ruhsal çöküntü de yaşadı. Ülkesindeki doktorların önerisiyle son çare olarak Türkiye'ye gelen Yamayong, KBB Baş ve Boyun cerrahları Prof. Dr. Ozan Seymen Sezen ve Doç. Dr. Sertan Şahin tarafından ameliyat edildi. Prof. Dr. Sezen'in öncülüğündeki operasyonda, Yamayong'un yaklaşık 15 santimetre çapındaki iyi huylu tümörü tamamen temizlendi, doku nakliyle hastaya yapay çene kemiği de yapıldı. Gabonlu genç, Türk doktorların başarılı operasyonu sayesinde hem sağlığına kavuştu hem de öz güvenini yeniden kazanmış olarak ülkesine döndü. Hayati sinir ve damarların geçtiği bölgede ""ince işçilik"" yapıldı Prof. Dr. Sezen, çok uzun süren bu ameliyatların iyi planlama ve ekip işi gerektirdiğini söyledi. Hasta büyük bir operasyon geçirse de ciddi ağrıları olmadığını dile getiren Sezen, hastanın iyileşme sürecinin de hızlı gerçekleştiğini, 7 ila 10 gün içerisinde normal hayatına dönebildiğini belirtti. Bu operasyonların hastalardan ziyade doktorlar için zorlu olduğunu, vücudun en karışık anatomilerinden birinin boyun, çene ve baş bölgesinde bulunduğunu aktaran Sezen, hayati sinirlerin ve damarların bu noktalardan geçtiğini dile getirdi. Prof. Dr. Sezen, operasyondaki bir diğer zorluğun ise tümörlü bölgenin onarım aşaması olduğunu çünkü bölgeyi onaracak doku damarlarının nakil sırasında çalışması ve sonrasında bu dokuların ölmemesi gerektiğini kaydetti. ""Bir yılın sonunda eskisinden daha iyi şekilde hayatını devam ettirebilecek"" Ameliyatın çok incelikli olduğunu ifade eden Sezen, ""Operasyon 10 saate yakın sürdü. Öncelikle buradaki damarlara, sinirlere, önemli yapılara zarar vermeden ve tümörü bırakmadan, tam olarak sınırlarından güvenli bir şekilde çıkarttıktan sonra dokuyu onarmak gerekiyordu. Dokunun zarar verilmeden, hazırlanarak nakledilmesi ve sonrasında iyi yaşaması için orada güzel bir hazırlık yapılması gerekiyordu."" dedi. Hastaneden taburcu ettikten 4 gün sonra muayeneye gelen hastada olumlu değişimler yaşandığını belirten Sezen, şöyle devam etti: ""Hastamız rahatlıkla yutabiliyor, yemek yiyebiliyor. Eskiden çok zorlandığı konuşması oldukça düzeldi. Görünüşü de ameliyattan sonraki şişliğe rağmen eskisinden çok daha iyi bir halde. İletişim kurarken göz teması kuramayan, üzgün, kendine güveni az olan o genç beyefendi gitti, yerine neşeli, konuşan, kendisine güvenen bir beyefendi geldi. İlk başta sıvı gıdalar yerken sonra yarı katı gıdalar yemeye başladı. Çenesinde biraz şişlik var. Ama 1 yılın sonunda şişlik iyice gerileyecek, tam olarak normale dönmese bile eskisinden çok daha iyi şekilde günlük hayatını devam ettirebilecek."" ""Türkiye insanlığa hizmet ediyor"" Prof. Dr. Sezen, birçok ülkede pek çok kişinin sağlık sistemine bu kadar kolay erişip problemlerini halledemediğini, bu ülkelerin başında da Afrika ülkeleri ile Türk cumhuriyetlerinin geldiğini söyledi. Avrupa'daki birçok gelişmiş ülkede bile burada rahatça elde edilen sağlık hizmetinin elde edilemediğini, bunun da insanların tedavisinde gecikmelere yol açtığını ifade eden Sezen, ""Son yıllarda sağlık turizminin artmasıyla bu tarz hastaları çok görmeye başladık. Aklımızın almayacağı ülkelerde çok basit bir sağlık problemini halledemeyip 3-4 saatlik uçak yolculuğuyla bize gelen hastalar var. Öncelikle herkese şunu söylemek isterim. Ufak tefek, günlük problemler olabilir ama ülkemizin sağlık sistemi yine de pek çok ülkeden çok daha iyi işliyor."" diye konuştu. Prof. Dr. Sezen, Türkiye'nin sağlık hizmeti alamayan, gerçekten ihtiyacı olan diğer ülke vatandaşlarına ve insanlığa hizmet ettiğini sözlerine ekledi. Boyun bölgesindeki ufak şişlikler önemsiz görülerek ihmal edilmemeli Doç. Dr. Şahin ise Yamayong'da görülen tümörlerin tekrarlama riskini en aza indirmek adına kitleleri geniş sınırlarla çıkarttıklarını ve hastayı takip altına aldıklarını anlattı. Şahin, hastalarıyla 6 ay sonra tekrar planladıkları görüşmede görüntülemelerini yapıp, herhangi bir problemi olup olmadığını takip edeceklerini dile getirdi. Yamayong'da gelişen kitleyi örnek göstererek, dil, dudak ve damakta geçmeyen yaraları önemsemek gerektiğinin altını çizen Şahin, ""Boyun bölgesindeki ufak tefek şişlikleri, 'Önemli bir şey değil' diyerek ihmal etmek çok doğru bir yaklaşım değil. Böyle durumlarda işin uzmanına ulaşmak ve bir an önce bunun adının konulması gerekiyor."" uyarısında bulundu. ""İyi olacak mıyım?"" tedirginliği yerini mutluluğa bıraktı Gabonlu Yamayong da çenesindeki tümör için ülkesinde başvurduğu doktorların kendisine çözüm olarak protez önerdiklerini söyledi. Hastalığına müdahale edilemeyince Türkiye'de tedavi olmasının önerildiğini ve devletinin yardımıyla buraya geldiğini aktaran Yamayong, ameliyat edildiğinde hiç yemek yiyemeyeceğini, konuşmakta çok zorlanacağını düşündüğünü ancak durumun korktuğu gibi olmadığını dile getirdi. Genç hasta, ameliyat öncesinde yaşadığı tedirginliği ve operasyon sonrasında kendinde gözlemlediği değişiklikleri ise şöyle ifade etti: ""Ameliyat öncesinde sürekli 'İyi olacak mıyım, olmayacak mıyım?' diye düşünüyordum. Ameliyat sonrasında biraz ağrım vardı ama bana ağrı kesiciler verdiler ve o sorun da ortadan kalktı. Ameliyattan önce yemek yiyordum ama çok zorlanıyordum, ağrılarım oluyordu. Yerken çaba göstermem gerekiyordu. Daha çok sıvı gıdayla besleniyordum, et tarzı sert yemekleri yiyemiyordum. Tükürük akıntısı artık hiç olmuyor. Eskiden böyle değildi. Çünkü konuşurken akıntılarım vardı ama şimdi kendimi çok iyi ifade edebiliyorum. Çok mutluyum, teşekkür ediyorum."""
92,HPV aşısı rahim ağzı kanserinden yüzde 93 koruyor,"İnsan papilloma virüsünün (HPV) yol açtığı rahim ağzı (serviks) kanserinin önlenmesi ve erken teşhis edilmesinde tarama testlerinin önemini dile getiren uzmanlar, HPV'ye karşı uygulanan aşının da yüzde 93 oranında kanserden koruduğunu belirtiyor.",Sağlık,https://www.trthaber.com/haber/saglik/hpv-asisi-rahim-agzi-kanserinden-yuzde-93-koruyor-833031.html,"Kadın hastalıkları ve doğum uzmanları ile Kanser Erken Teşhis, Tarama ve Eğitim Merkezi'nde (KETEM) görevli hekimler, dünyada kadınlarda en sık görülen kanser türlerinden biri olan rahim ağzı kanserinden korunma yöntemleri ve tarama programları hakkında açıklama yaptı. Prof. Dr. Cemil Taşcıoğlu Şehir Hastanesi Kadın Hastalıkları ve Doğum Uzmanı Doç. Dr. Erhan Aktürk, kadınlar arasında yaygın görülen ve dünyada önlenebilir ölüm sebepleri arasında yer alan serviks kanserinin önemli bir halk sağlığı sorunu olduğunu söyledi. Türkiye'de bu kanser türünün görülme sıklığının ve ölüm oranlarının yıllar içerisinde Sağlık Bakanlığının düzenlediği kanser tarama programları sayesinde azaldığını anlatan Aktürk, Dünya Sağlık Örgütünün (DSÖ) serviks kanserinin 2120 yılında ortadan kaldırılmasını hedeflediğini dile getirdi. Doç. Dr. Aktürk, rahim ağzı kanseri vakalarının yüzde 99'unun cinsel temas yoluyla bulaşan HPV virüsünden kaynaklandığını, bu virüsün de bazı tarama yöntemleriyle tespit edilebildiğini belirterek, ""Rahim ağzından aldığımız hücrelerde 'Bu virüs var mı?' diye bakabiliyoruz. İkinci bir yöntem de smear testi. Smearle lezyonları kansere ilerlemeden önce ya da çok erken evrede kanseri kolayca tedavi edilebilecek şekildeyken tespit edebiliyoruz. Bütün kadınlar düzenli aralıklarla bu testleri yaptırırsa ölüm oranlarını daha da düşürebiliriz."" diye konuştu. Kadının hayat standartları ile sağlığının korunması adına farkındalık oluşturulması ve erken önlem alınması gerektiğini vurgulayan Aktürk, bu kanser türündeki bir numaralı önlemin kadınların rahim ağzı kanserinin ne olduğunu, nasıl bulaştığını bilmesi, doğru kaynaklardan bilgi alması ve etrafını da bilgilendirmesi olduğunu ifade etti ""Aşı ne kadar erken yaşta yapılırsa koruyuculuğu o kadar iyi oluyor"" Doç. Dr. Aktürk, ikinci basamak korunma yönteminin ise aşılar olduğuna işaret ederek, şöyle devam etti: ""Bu aşılar, HPV virüsünün kansere ilerlemesinin engellenmesi için oluşturulmuş. Türkiye'de de 9'lu aşı var. Rahim ağzı kanserlerinin yüzde 93'üne HPV'nin 7 tipi sebep oluyor. Aşı bu 7 tipi içeriyor. HPV'nin 'siğil' dediğimiz, kanser olmayan ama rahatsızlık veren hastalığı da oluşturan 2 tane tipi var. Aşı bunu da içeriyor. 9-46 yaş aralığındaki tüm kadınlara öneriliyor. Hedef kitle, özellikle 9-14 yaş arasındaki çocuklar. Ne kadar erken yapılırsa koruyuculuğu o kadar iyi oluyor ama 46 yaşına kadar da bu aşı yapılabilir. Üç doz şeklinde yapılıyor."" HPV aşısına yönelik halk arasında ""kısırlığa sebep oluyor"" veya ""öldürüyor"" gibi bazı yanlış düşüncelerin olduğunu aktaran Aktürk, ""Bu aşıyı olduğunuz zaman (genital) siğillerin yüzde 90'ını engellemiş oluyorsunuz, rahim ağzı kanserine yüzde 93 olasılıkta daha az yakalanıyorsunuz. DSÖ, 2030'da tüm dünyadaki 15 yaşına gelmiş kız çocuklarının yüzde 90'ının aşılanmış olmasını hedefliyor. Bu kadar önemli ve üzerinde durulan bir konu."" diye konuştu. Türkiye'deki tarama programı kapsamında 3 yılda 1 smear, 5 yılda 1 de HPV testi yapıldığını, böylece tanının erken konulduğunu, tedaviye erken başlanıldığını anlatan Aktürk, aşı olunsa dahi tarama testlerinin ihmal edilmemesi gerektiğinin altını çizdi. ""Türkiye'de rahim ağzı kanseri taraması üzerinde titizlikle duruluyor"" Doç. Dr. Aktürk, HPV kansere dönüştüğünde yüz güldürücü olmayan sonuçlara yol açabildiğine dikkati çekerek, kanser belirtilerini ""artan yoğun akıntı, hastalığın evresine göre lekelenme şeklinde veya yoğun kanama, kasık ağrısı, idrar veya büyük abdestle ilgili problem"" olarak sıraladı. Serviks kanserinde hastalığın evresine göre kemoterapi, radyoterapi ve cerrahi gibi tedavi metotları bulunduğunu anlatan Aktürk, bu kanser türünde de ileri evrede ölüm riskinin yüksek olduğunu kaydetti. Doç. Dr. Aktürk, ""Türkiye'yle ilgili 2021 verilerine göre, 43 milyon kadın nüfusunda 100 binde yüzde 4-5 oranında yıllık yeni vaka görülüyor. Dünya genelinde de yılda 600 bin yeni vaka ve 350 bin ölüm oluyor. Türkiye'de de 2021'de 43 milyon kadın nüfusunda 1300 ölüm gerçekleşmiş. Dünyada görülen rakamlara göre oldukça düşük. Çünkü Türkiye'de Ulusal Kanser Tarama Programı çerçevesinde rahim ağzı kanseri taraması üzerinde titizlikle duruluyor ve bunun sonuçları da alınıyor, ölüm oranları düşüyor."" ifadelerini kullandı. Rahim ağzı kanserine yönelik taramaların devlet bünyesindeki kuruluşlarda ücretsiz yaptırılabildiğini belirten Aktürk, kamu hastanelerinin hepsinde smear alındığını, HPV taramalarının da KETEM ile Aile Sağlığı Merkezlerinde (ASM) 5 yılda bir düzenli yaptırılabildiğini sözlerine ekledi. KETEM'lerdeki taramada HPV riski tespit edilenler hastaneye yönlendiriliyor Ümraniye İlçe Sağlık Müdürlüğüne bağlı Dudullu KETEM'de sorumlu hekim olan Dr. Ayşe Keleş ise bu merkezlerde Ulusal Kanser Tarama Programı kapsamında DSÖ'nün önerdiği rahim ağzı, meme ve kolorektal kanserlerine yönelik tarama yapıldığını söyledi. Rahim ağzı kanserine karşı 30-65 yaş arası kadınlara 5 yılda bir HPV tarama programını uyguladıklarını aktaran Keleş, bu yaş aralığındaki kişilerin tarama programına dahil edilmesiyle erken evrede kanser oluşumunun engellendiğini ve tedavinin sağlandığını ifade etti. Dr. Ayşe Keleş, İstanbul'da geçen yılki tarama programına katılım oranına ilişkin, ""Rahim ağzı kanseri için İstanbul'daki birinci basamak sağlık tesislerinde yaklaşık 81 bin tarama gerçekleştirildi. Erken evredeki ya da hiçbir belirtisi olmayan kişilere daha fazla ulaşmamız gerekiyor."" dedi. Merkezde tanı koymadıklarını, bir kişinin riski olup olmadığını tespit ettiklerini anlatan Keleş, rahim ağzından aldıkları akıntı örneğinde HPV pozitiflik durumu saptanırsa ileri tetkik ve tedavi için kişinin hastaneye sevkinin sağlandığını aktardı. Dr. Keleş, tarama yaptırmak için KETEM'den randevu almak isteyenlerin Sağlık Bakanlığının internet sitesinden kendilerine en yakın merkezin bilgilerine ulaşıp oraya direkt başvurabileceklerini, ayrıca telefon ya da ""Kanser Randevu Sistemi""nden randevu oluşturabileceklerini kaydetti."
93,Müzikle uğraşmak ilerleyen yaşlarda beyin sağlığının korunmasına yardımcı oluyor,"İngiltere'de yapılan bir araştırmada, müzikle uğraşmanın hafızayı dinç tutarak ilerleyen yaşlarda beyin sağlığının korunmasına yardımcı olduğu tespit edildi.",Sağlık,https://www.trthaber.com/haber/saglik/muzikle-ugrasmak-ilerleyen-yaslarda-beyin-sagliginin-korunmasina-yardimci-oluyor-832790.html,"""International Journal of Geriatric Psychiatry"" dergisinde yayımlanan çalışmaya göre, Exeter Üniversitesinden bilim insanları, müzikle uğraşan ve uğraşmayan kişilerin beyinlerinin nasıl yaşlandığını araştırdı. Araştırmada, enstrüman çalma, şarkı söyleme, nota okuma, müzik dinleme ve müzik yeteneğinin insan beyni üzerindeki etkileri 40-68 yaş 1100'den fazla kişi üzerinde incelendi. Araştırmacılar, hayatlarında müzikle uğraşmış ve müzikle hiç ilgilenmemiş kişilerin bilişsel verilerini karşılaştırdı. Sonuçlar, piyano ya da org çalan kişilerin müzikle uğraşmanın yararını daha fazla gördüğü ancak yalnızca müzik dinlemenin bilişsel sağlığa aynı şekilde etki etmediğini gösterdi. Araştırma, müzikle uğraşmanın hafızayı dinç tutarak ilerleyen yaşlarda beyin sağlığının korunmasına yardımcı olduğunu, düzenli nota okuyan insanların sayısal hafızalarının daha iyi olduğunu ortaya koydu. Çalışmanın başyazarı Prof. Anne Corbett, BBC'ye yaptığı açıklamada, bu araştırma için çok hassas testler uyguladıklarını belirterek, bu sayede insanların çeşitli beyin fonksiyonlarının incelendiğini ve müziğin de buna etkisinin araştırıldığını kaydetti. Özellikle enstrüman çalmanın beyinde büyük etkileri olduğunu vurgulayan Corbett, ""Araştırma, insanların demans riskinin aktif olarak nasıl azaltılabileceğini ve müziğin de bunun azaltılmasında rol oynadığını gösteriyor."" ifadesini kullandı. İngiltere'de bulunan ""Dementia UK"" isimli kuruluş da çalışmanın sonuçlarının demans hastalarında olumlu etkilerinin olduğunu ve bu hastaların iletişim yolu olarak müziği kullandıklarını belirtti."
94,Dünyanın ilk 6'lı çapraz karaciğer nakli Malatya'da yapıldı,"Sağlık Bakanı Fahrettin Koca, ""Dünyanın ilk 6'lı çapraz karaciğer nakli ameliyatı Malatya İnönü Üniversitesi Karaciğer Nakil Enstitüsü'nde yapıldı"" dedi.",Sağlık,https://www.trthaber.com/haber/saglik/dunyanin-ilk-6li-capraz-karaciger-nakli-malatyada-yapildi-832264.html,"Sağlık Bakanı Fahrettin Koca sosyal medya hesabından yaptığı açıklamada, dünyanın ilk 6'lı çapraz karaciğer naklinin Malatya İnönü Üniversitesi Karaciğer Nakil Enstitüsü'nde yapıldığını duyurdu. Daha önce de ilk 4'lü ve 5'li çapraz karaciğer nakillerinin de bu merkezde gerçekleştirildiğini belirterek, ""Çapraz nakil ameliyatları, hastaların vericileri olmasına rağmen kan ve doku uyuşmazlığı nedeniyle kendi vericilerinden organ alamamaları, aynı durumdaki hastalar arasında birinin vericisinden diğerinin alıcısına nakil yapılması anlamına geliyor. Bu nakillerin en ilerisi olan 6'lı çapraz karaciğer nakil ameliyatları, nakil bekleyen hastalar için ümidi artırıyor` dedi.   Dünyanın ilk 6’lı çapraz karaciğer nakli ameliyatı Malatya İnönü Üniversitesi Karaciğer Nakil Enstitüsünde yapıldı. Daha önce de ilk dörtlü ve beşli çapraz karaciğer nakilleri bu merkezde gerçekleştirilmişti.

Çapraz nakil ameliyatları, hastaların vericileri olmasına rağmen kan… pic.twitter.com/YyXIFM6n0Y ""Karaciğer nakli bekleyen hastalara ümit olacaktır"" Koca, Malatya İnönü Üniversitesi Karaciğer Nakli Enstitüsü Başkanı Prof. Dr. Sezai Yılmaz'ın, ameliyat sürecini anlattığı videoyu da paylaştı. Prof. Dr. Yılmaz, dünyada 2'li çapraz nakillerin birçok ülkede yapıldığını, ama bunun karaciğer nakil bekleyen hastalara çok büyük katkısı olmadığının ortaya konulduğunu, ancak çoklu çapraz karaciğer nakilleriyle başarı elde edildiğini belirtti. Prof. Dr. Yılmaz, şimdiye kadar 11 kez yapılan 3'lü çapraz nakillerinin 9'unun yanı sıra 4'lü ve 5'li çapraz karaciğer nakillerinin enstitülerinde yapıldığını söyleyerek, ""Dün de ilk kez 6'lı çapraz karaciğer nakli gerçekleşti. Sabah 08.00'de başladı, akşam 20.00 gibi bitmişti ve sorunsuz olarak tamamlandı. Hastalarımızın durumu çok iyi. Ben ümit ediyorum bu model hem ülkemizde, hem de dünyada karaciğer nakli bekleyen hastalara ümit olacaktır. Bu ameliyatlar, 2'li çapraz nakiller dahil yurt dışında, örneğin Amerika'da, çok gelişmiş ülkelerde bile aynı gün gerçekleştirilmiyor. Ama Malatya'da, 2'li, 3'lü, 4'lü, 5'li, 6'lı çapraz nakiller rutin bir işlem gibi yapılıyor. Çapraz karaciğer naklinin merkezi Malatya Üniversitesi olacak diye düşünüyorum"" dedi. "
95,Çocuklarda lenf bezi büyümesi ihmale gelmiyor,"Basit bir çizik, yara ya da soğuk algınlığı çocuklarda lenf bezi büyümesine yol açabiliyor. Ancak kanser gibi ciddi hastalıklar da lenf bezleri ile belirti verebiliyor. Bu nedenle lenf bezlerinin takibi büyük önem taşıyor.",Sağlık,https://www.trthaber.com/haber/saglik/cocuklarda-lenf-bezi-buyumesi-ihmale-gelmiyor-831603.html,"Çocukların dünyaya geldiği andan itibaren yaşadıkları her sağlık sorunu ailelerde endişe yaratıyor. Bu sağlık sorunları çoğu zaman basit ve her çocuğun yaşayacağı türden olabildiği gibi bazen de ciddi sonuçlara varan hastalıkları haber verebiliyor. Tıpkı tıp dilinde “lenfadenopati” olarak adlandırılan lenf bezi büyümeleri gibi… İnsan vücudunda yaklaşık 600-700 lenf bezi bulunuyor. Bunlar daha çok baş- boyun, göğüs içi hava yollarının etrafı, karın bölgesi ve kasıkta yer alıyor. Lenf bezlerinin en göze çarpan görevi vücudu dışarıdan gelen bakteri, mantar ve virüs gibi mikroorganizmalara karşı savunmak. İşte bu denli önemli vazifeleri olan lenf bezlerinin büyümesi özellikle çocuklarda sık rastlanılan bir sorun. Peki lenf bezleri neden büyüyor? Hangi aşamada hekime başvurmak gerekiyor? Hangi özellikteki lenf bezi büyümeleri kanseri akla getiriyor? Merak edilenlere Sağlık Bilimleri Üniversitesi Başakşehir Çam ve Sakura Şehir Hastanesi Çocuk Hematoloji ve Onkoloji Uzmanı Prof. Dr. Ali Ayçiçek’le yanıt aradık.   Lenf bezi büyümesinin pek çok nedeni var “Lenf bezi büyümelerinin kitabi bilgisinde sayfalara sığmayacak kadar çok sebepleri var” diyen Prof. Dr. Ayçiçek, bu nedenle her gün çok sayıda hastanın geldiğini ifade ediyor. Prof. Dr. Ayçiçek lenf bezi büyümesiyle gelen bir hastanın teşhis sürecinde izledikleri yolu şöyle anlatıyor: “Hasta geldiği zaman bunun ne zaman başladığını ve ne kadar zaman içinde mevcut hale geldiğini öğreniyoruz. Büyüyen lenf bezi ağrı yapıyor mu, çocukta soğuk algınlığı, grip vb. bir şeyler var mı, çıktığı yere göre saçlı deride ya da koltuk altında yara, bere, çizik gibi bir şey var mı, hatta kedi tırmalamasına kadar soruyoruz. Ailenin verdiği yanıtlardan iz sürüyoruz.”   Muayene aşamasında belli kriterler gözetiliyor Hastanın hikayesini öğrendikten sonra en önemli kısma geliyor sıra; muayeneye… Bu aşamada ise lenf büyümesinin iyi ya da kötü huylu olup olmadığını anlamaya yönelik olarak birtakım özelliklere bakılıyor. Prof. Dr. Ayçiçek, “Eğer büyüyen lenf bezi el ile muayenede ulaşılabilir bir yerde ise bizim için yol gösterici kılavuzluk yapacak işaretler var” diyor ve bunları şöyle açıklıyor: “Mesela lenf bezinin büyüklüğü, kenarında yavruları ya da etrafta benzerleri olup olmadığı… Eğer boyundaysa, boynun karşı tarafında da var mı? Yine sertliğine, yüzeyinin düzgünlüğüne bakıyoruz. Yüzeyi düzgün mü pürüzlü mü? Sert ve yuvarlak mı? Hareketli mi yoksa yapışık mı? Yoksa badem çekirdeği gibi yassı ve düzgün şekilli mi? Ağrılı mı değil mi? Dokunduğumuzda ağrıyor mu? Vücudun diğer lenf bezi istasyonlarında benzer durumlar var mı? Tüm bunlara baktıktan sonra karar aşamasına geliyoruz.” Muayene sonucuna göre lenf bezi büyümüşse, sertse, tek taraflıysa ve yanında yavruları varsa, ağrısız ve hareketsizse şüpheli bulunarak bir sonraki aşamaya geçiliyor. Yani hem kan tahlilleri yapılıyor hem de lenf bezinin en büyük olanı cerrahi olarak çıkarılarak biyopsiye gönderiliyor. Neticeye göre de tedavi süreci planlanıyor.   Büyüyen lenf nodu eski boyutuna dönmüyor Tabii her lenf bezi büyümesi kötü bir hastalığı işaret etmiyor. Prof. Dr. Ayçiçek, bunu bir örnekle açıklayarak, “Baktık ki lenf bezi büyümesi soğuk algınlığıyla başlamış. Boynun iki tarafında da çok sayıda var… Her biri badem çekirdeği gibi… Bunlar geçirilen hastalıktan mütevellit olmuş ve ilerleyen haftalarda, aylarda kısmen küçülüyor” diyor. Bu noktada parantez açarak önemli bir detaya dikkat çekiyor: “Büyüyen bir lenf nodu tekrar eski haline gelmiyor veya gelemiyor. Bunu ailelerin anlayacağı dilde anlatıyoruz. ‘Bollaşan elbise nasıl eski haline dönmezse’ bunların da en azından bir kısmı aylar-yıllarca büyük kalabiliyor; yeni bir soğuk algınlığında tekrar kısmen büyüyüp küçülebiliyor. Ancak uzun yıllar iri bir vaziyette kalabiliyor. Burada en mühim hadise büyümenin devam etmemesi.”   Lenf bezlerinde dört hafta uyarısı Peki aileler çocuklarında bir lenf bezi büyümesi fark ederlerse hangi durumda hemen hekime başvurmalı? Prof. Dr. Ayçiçek lenf bezinin nadir türlerinde her gün ya da akşamdan sabaha büyüme görüldüğünün altını çizerek hekim sürecine gelene kadar izlenecek yol hakkında şu bilgileri veriyor: “Küçük ebattaki lenf bezlerinde aile dört hafta sabırlı olmalı. Dört haftanın sonunda, öncesine göre kayda değer bir büyüme varsa o zaman bir hekime gidilmeli. Lenf bezi her geçen hafta büyüyorsa ve bu dört haftadan uzun sürüyorsa, kısmen de olsa küçülmüyorsa bunun altında bir şey aramak lazım.” Virüs hastalıkları da lenf bezlerini büyütüyor Ancak bir lenf bezi ilk fark edildiğinde zaten ceviz büyüklüğündeyse dört hafta beklenmeden hemen hekime başvurmak gerekiyor. Tabii her büyük lenf bezi kanserden kaynaklanmıyor. Başka hastalıkların da lenf bezinin büyümesine neden olduğunu ifade eden Prof. Dr. Ayçiçek, şöyle devam ediyor: “Bazı virüs hastalıkları var ki vücudun bütün immün sistemine nüfuz ediyor. Kişiden kişiye farklı düzeylerde dalak büyümesi dahi görülebiliyor. Çocuk 15-20 gün boyunca halsiz kalabiliyor, bazılarında halsizlik, iştahsızlık çok daha belirgin oluyor. Bu lenf bezi büyümesi onlarda daha da fazla oluyor. Boynunda, koltukaltının, kasıkların her iki tarafında görülüyor. Bunu en çok Epstein-Barr (EBV) ve sitomegalovirüs (CMV) virüsleri yapıyor. Tahlillerini yaparak bu hastalıkları saptayıp hastalarımızla tedavi sürecini yönetiyoruz.” "
96,"Geçen yıl Bilkent Şehir Hastanesi'nde 6,5 milyon muayene yapıldı","Yaklaşık 860 profesör, doçent ve akademisyen, 2 bin civarında uzman doktor ve 3 binden fazla asistan doktorun görev yaptığı Ankara Bilkent Şehir Hastanesi'nde 2023 yılında yaklaşık 6,5 milyon muayene yapıldı.",Sağlık,https://www.trthaber.com/haber/saglik/gecen-yil-bilkent-sehir-hastanesinde-65-milyon-muayene-yapildi-831334.html,"Ankara Bilkent Şehir Hastanesi Koordinatör Başhekimi Aziz Ahmet Surel, hastanenin 2023 yılı çalışmalarına ilişkin değerlendirmede bulundu. Dr. Surel, hastanede, yaklaşık 860 profesör, doçent ve akademisyen, 2 bin civarında uzman doktor ve 3 binden fazla asistan doktorun görev yaptığını belirterek, ""Toplamda 13 bin sağlık personeli ve kamu personeli, 5 bin civarında da şirket üzerinden temin edilmiş hizmet personeli arkadaşımızla beraber 18 bin kişilik bir aileyiz. 2023'ün toplamına baktığımızda yaklaşık 6,5 milyon muayene yapıldı. En çok muayene talep edilen kliniklerimizi dahiliye, göz hastalıkları, ciddiye, kadın doğum ve kardiyolojik kliniklerimiz olmuştur. Kampüsümüze 24 saatte giren çıkan kişilere bakarsak 100- 120 bin civarında insan geçiyor. Bunun günlük ortalama 30 bini hasta olarak polikliniklerimize müracaat etmeye geliyor. Ortalama günlük 500- 550 civarında poliklinik açıyoruz. Bu polikliniklerimizde yaklaşık 30 bin hastamıza sağlık hizmeti veriyoruz. 131 ameliyathanemizde günlük 600 civarında ameliyat gerçekleştiriyoruz ve günlük 700- 800 civarında yatan ve çıkan hastamız oluyor"" dedi. ""Dijital hastane' ünvanı almak istiyoruz"" Başhekim Surel, ilerleyen süreçte görüntüleme sistemi sayılarını artırmak istediklerini vurgulayarak, ""Özellikle MR ve ultrason sayımızı artırmakla ilgili bir çalışmamız var. Bunları inşallah en kısa sürede artırmak gayretindeyiz. Yine bu muayene sayılarımızın artmasıyla beraber muayeneden doğan tetkik ihtiyacında artan özellikle endoskopik tetkikleri ihtiyacımız çok fazla. Bu endoskopik tetkik ihtiyacımızı karşılamak için de kapasitemizi yüksek tutmakla beraber yeni endoskopi cihazları almak noktasında bir çalışmamız var. Bizim için en önemlisi pandemi sürecinde hastanemizi tam dijital hastane yapmak noktasında gayretlerimizi bir kenara bırakmak durumunda kalmıştık. Bu sene en kısa zamanda hastanemizi 'dijital hastane' ünvanı alarak etiketlemek istiyoruz"" ifadelerini kullandı. Başhekim Surel ayrıca, hastanedeki yoğun bakım doluluk oranının da yüzde 80- 90 civarında olduğunu söyledi."
97,Rahim ağzı kanserini yenen kadınlar anne olabiliyor,"Rahim ağzı kanserinde erken teşhisin ardından hemen ameliyat olan 40 yaşındaki Gaye Özcan, bebek sahibi olma hayali için tüp bebek tedavisine başladı.",Sağlık,https://www.trthaber.com/haber/saglik/rahim-agzi-kanserini-yenen-kadinlar-anne-olabiliyor-831259.html,"Bir bankada çalışan Özcan, bebek sahibi olmak için rutin kontrole gittiği sırada doktorunun dikkati sayesinde operasyon geçirdi. Gelecekte bebek sahibi olabilmesi için gerekli olan koruyucu ameliyatı başarılı olan Özcan, hemen tüp bebek tedavisine başladı. ""1-31 Ocak Serviks Kanseri Farkındalık Ayı"" kapsamında konuşan Özcan, 2,5 yıldır evli olduğunu söyledi. Bebek sahibi olmak için rutin kontrole gittiği doktorda Smear testiyle hastalığı fark ettiklerini aktaran Özcan, tahlillerinin ardından kendisine rahim ağzı kanseri teşhisi konulduğunu anlattı. Özcan, kanser olduğunu ilk öğrendiğinde hayatının şokunu yaşadığına dikkati çekerek, ""O an yaşadığım üzüntümün ve şokun tarifi yok. Yanımda bir arkadaşım vardı, sağ olsun. O olmasaydı çok daha kötü olabilirdim. Aklıma gelince bile duygulanıyorum. En hızlı ne yapılabilir, ne olabilir? Direkt çözüm odaklı düşünmeye başladım. Hemen onkoloji uzmanından randevu aldım."" dedi. Kanserin başka bir organa sıçramadığı için şanslı olduğuna dile getiren Özcan, doktorunun 5 gün içerisinde ameliyata karar verdiğini dile getirdi. Özcan, çocuk sahibi olmadığı için bir şans tanımak amacıyla koruyucu ameliyatı yaptıklarını aktararak, ""15 Kasım'da ameliyat oldum, kısa sürede de toparlandım. Zaten ameliyattan sonra karından lenf alındı ve rahim ağzının bir kısmı çıkartıldı. Toparlanır toparlanmaz, hocam onay verdikten sonra da tüp bebek tedavisine yönlendirildim."" diye konuştu. Bebek hayali ile tüp bebek tedavisi sürecine başladığını kaydeden Özcan, çok mutlu ve heyecanlı olduğunu söyledi. Bu süreçte vakit kaybetmemenin çok önemli olduğunu vurgulayan Özcan, ""Kanser çok daha ilerlemiş olsaydı şu anda çocuk sahibi olmak benim için bir hayal olacaktı. Kadınlara jinekolojik muayeneleri ve testlerini atlamamalarını tavsiye ediyorum. Ben bunun sayesinde en azından şu anda bebek sahibi olma hayalimi gerçekleştirebileceğim."" dedi. ""Dünyada 600 bin yeni rahim ağzı kanseri tanılı hasta var"" Kadın Hastalıkları ve Doğum ile Jinekolojik Onkoloji Cerrahisi Uzmanı Prof. Dr. Veysel Şal ise rahim ağzı kanserinin gelişmekte olan ülkelerde en sık görülen jinekolojik kanser türü olduğunu söyledi. Bunun dünyada cinsiyet ayrımı olmaksızın görülen ilk 10 kanser içinde yer aldığını aktaran Şal, ""Dünyada 600 bin yeni rahim ağzı kanseri tanılı hasta var. Yaklaşık yüzde 50'si vefat ediyor. Çünkü geç tanı alınıyor. Aslında rahim ağzı kanseri önlenebilir tek kanser. Smear ve HPV-DNA testiyle çok erken dönemde bu kanser yakalanabiliyor. O yüzden rahim ağzı kanseri taramalarının mutlaka kadınların 21 yaşından sonra düzenli yaptırması lazım."" dedi. ""Rahim ağzı kanseri eğer erken evrede ise hasta çocuk sahibi olabilir."" diyen Şal, tümör 2 santimetrenin altındaysa o hastada anne olma şansının verildiğini vurguladı. Prof. Dr. Şal, zamanla yarıştıklarından dolayı hastanın tüp bebekte gebe kalmasının en doğrusu olduğuna dikkati çekerek, ""Dünya Sağlık Örgütü mutlaka öneriyor, 50 yaşına kadar her kadınımız aşısını yaptırabilir. Hiçbir zararı yok. Sonuçta serviks rahim ağzı kanserinden korunmanın en etkili bir numaralı yöntemi aşı ve tarama testi, Smear ve HPV DNA."" ifadelerini kullandı. Kanser hastaları tüp bebek tedavisiyle anne olabiliyor Tüp Bebek Ünitesinden Doç. Dr. Arzu Yurci de ileri evre serviks kanseri vakalarında önceliklerinin kadınının hayatını korumak olduğunu söyledi. Kadının hayatını kurtarmak amacıyla fertilizasyonu çok fazla düşünmediklerini belirterek, şunları kaydetti: ""Ama erken evrede yakalanmış rahim ağzı kanserlerinde fertilizasyonu koruyabiliyoruz. Rahim ağzı kanseri tedavisine erken evrede yakalanıldığı zaman yapılması gereken cerrahi işlemlerden sonra zaman kaybetmemek için çoğunlukla tüp bebek yöntemine geçiyoruz. Çünkü hastaların en hızlı bir şekilde çocuk sahibi olması gerekiyor. Yardımcı üreme yöntemleri içerisinde de en başarılısı tüp bebek olduğu için bu yöntemi tercih ediyoruz."""
98,Trabzon Şehir Hastanesi inşaatı yükseliyor,"235'i yoğun bakıma ait olmak üzere 900 yataklı olarak, 43 ameliyathane ve 300 poliklinik içerecek Türkiye'nin ve dünyanın en modern hastanelerinden biri olarak tasarlanan Trabzon Şehir Hastanesinin inşaatı hız kesmeden ilerliyor.",Sağlık,https://www.trthaber.com/haber/saglik/trabzon-sehir-hastanesi-insaati-yukseliyor-831206.html,"Ortahisar ilçesine bağlı Akyazı Mahallesi'nde Papara Park'ın yanında, 275 bin metrekarelik alanda inşa edilen Trabzon Şehir Hastanesi, temelindeki 762 sismik izolatörle (Depremin hasar potansiyelini düşürmek için binalarda kullanılan yardımcı araç), sismik izolatörlü olarak da tasarlanan hastanenin, inşaatında yüzde 30 fiziki gerçekleşme sağlandı. İl Sağlık Müdürü Hakan Usta, Şehir Hastanesinin, sağlık anlamında Trabzon'un en önemli dinamosu olacağını söyledi.    Hastanenin bir an önce bitmesini arzu ettiklerini dile getiren Usta, sözlerini şöyle sürdürdü: ""Sağlık Bakanlığımızın belirlemiş olduğu proje kapsamında Şubat 2025'te bitmesi öngörülüyor. İnşallah bu yıl ayrılmış olan bütçe de bunun bitirilmesi yönünde bir iradenin ortaya konulmasının yansıması olarak değerlendirilebilir. Gerçekten 3 milyar 200 milyon civarında bir bütçe ile bu yıl bitirilmesine karar verilmiş olduğunu buradan anlıyoruz. Belirtilen tarihte bitmesi anlamında şu an yüzde 30'larda görülmekle birlikte kaba inşaatı mart içerisinde nasipse bitmiş olacak. Ondan sonraki süreçte de firmamız hızlıca diğer ince detaylara girerek bu işin bitmesini sağlamış olacak."" Usta, öncelikle konforun sağlanmasının önemli olduğunu vurgulayarak, ""Vatandaşımız her şeyin en iyisine layık. Burada 900 yataklı hastaneden bahsediyoruz. Bunun 235 yatağı yoğun bakım olacak. 43 ameliyathanesi olacak."" diye konuştu.    ""Üst düzey işlemlerin yapılabileceği bir hastane konumunda"" Yatak kapasitesinin 1461'e çıkarılabilecek potansiyele sahip olacağını aktaran Usta, şunları kaydetti: ""Her tür kriz anında da gerektiğinde bizim yükümüzü çekebilecek bir hastane durumunda. Özellikle hizmetleri içerisinde barındırabilecek bütün diğer hastanelerimizde olan kardiyovasküler cerrahisinden kardiyolojisine, kadın doğumundan çocuğuna, ortopedik ameliyatlarına varıncaya kadar üst düzey bütün işlemlerin yapılabileceği bir hastane konumunda olacak."" Usta, hastanenin pratik bir döngüsü olacağına işaret ederek, ""Yoğun bakımlarıyla, ameliyathaneleriyle hem çalışan hem hasta dostu bir hastane olarak karşımıza çıkacak."" dedi. Şehir Hastanesinin yapımı ile yoğun bakım yatak kapasitesinin de yüzde 50 artacağını belirten Usta, hastanenin tamamlanmasıyla vatandaşların tek elden sıkıntılarını giderebilecekleri mekana sahip olacaklarını da sözlerine ekledi."
99,Şeker hastalarının hayatında devrim yaratacak buluş,Norveç ve Avustralya'dan iki üniversitenin ortak çalışması insülin iğnelerini tarihe karıştırabilir.,Sağlık,https://www.trthaber.com/haber/saglik/seker-hastalarinin-hayatinda-devrim-yaratacak-bulus-831169.html,"Sidney Üniversitesi ve Norveç Arktik Üniversitesi'nden bilim insanlarının yaptığı çalışma neticesinde yenilebilir insülin geliştirdi. Bilimsel dergi Nature Nanotechnology'de yayımlanan araştırmaya göre yenilebilir insülin, kapsül formunda ya da bir parça çikolatanın içine gözle görülemeyecek nano-taşıyıcılar yoluyla yerleştirilerek vücuda alınabilecek. Araştırmaya katılan isimlerden biri olan Arktik Üniversitesi'nden Profesör Peter McCourt, ""İnsülini bu şekilde almak daha doğru çünkü vücudun acil şekilde insüline ihtiyaç duyan bölgelerine maddeyi hızlıca ulaştırmak mümkün oluyor. Şırıngayla alınan insülin tüm vücuda yayılıyor ve istenmeyen yan etkilere neden olabiliyor"" diye konuştu. Günümüzde birçok ilaç ağız yoluyla alınsa da diyabet hastaları şu ana kadar insülini vücutlarına enjekte etmek zorunda kaldılar. McCourt, bu problemin nedeninin nano-taşıyıcılarla vücuda alınan insülinin midede parçalanması ve dolayısıyla vücudun ihtiyaç duyduğu bölgelere ulaşamaması olduğunu söyledi. Araştırma kapsamında elde edilen sonuçlarsa bu problemi ortadan kaldırıyor. McCourt, ""İnsülinin mide asidi ve sindirim enzimleriyle parçalanmasını önleyecek bir kaplayıcı geliştirdik. Böylece insülin, gitmesi gereken yer olan karaciğere yapısı bozulmadan ulaşabiliyor"" diye konuştu. Geliştirilen kaplayıcının, sadece kan şekeri yükseldiğinde aktif hale gelen enzimler tarafından karaciğerde parçalandığı ifade edildi. ""Kan şekeri düşükse, insülin salgılanmıyor"" Araştırmaya öncülük eden isimlerden biri olan Sidney Üniversitesi'nden Nicholas J. Hunt, ""Bu, kan şekeri yükseldiğinde karaciğerden hızlıca insülin salgılanması anlamına geliyor. Daha da önemlisi kan şekeri düşükse, insülin salgılanmıyor"" dedi. Ağız yoluyla alınabilen yeni insülinin ilk olarak solucanlar, fareler ve sıçanlarda denendiği ardından babunlarla da bir test yapıldığı aktarıldı. Araştırmacılar yeni insülin metodunun insanlar üzerinde 2025'ten itibaren deneneceğini ve başarılı sonuçlar alınması halin"
100,Çin'in gizli COVID-19 bildirimi ortaya çıktı: ABD'ye iki hafta önceden söylemişler,"ABD'li meclis üyeleriyle paylaşılan belgelere göre, COVID-19'a neden olan SARS-CoV-2 virüsünün genetik ayrıntılarının, aynı bilgilerin Çin hükümeti tarafından yayımlanmasından iki hafta önce Ulusal Sağlık Enstitüleri tarafından yönetilen bir veritabanına girildiği duyuruldu.",Sağlık,https://www.trthaber.com/haber/saglik/cinin-gizli-covid-19-bildirimi-ortaya-cikti-abdye-iki-hafta-onceden-soylemisler-830948.html,"CNN'in haberine göre, Çin'den önce sunulan dizilim virüsün kökenini detaylandırmıyor ancak Çin hükümetinin virüs hakkındaki bilgisine ilişkin verdiği zaman çizelgesini sorgulatıyor. İlk sunulduğunda genetik bilgiye dikkat çekilmiş olsaydı, virüsün yayılmasını azaltmak ve aşılar üzerinde çalışmak adına hazırlanmaları için devletlerin birkaç hafta daha süresi olabilirdi. İlk genetik dizilim, Çin Tıp Bilimleri Akademisi ve Pekin Birliği Tıp Fakültesi Patojen Biyolojisi Enstitüsü'nden Dr. Lili Ren tarafından 28 Aralık 2019'da sunuldu. Bilgiler, ""yaşamın tüm alanlarından birleştirilmiş ve açıklamalı nükleotid dizisi verilerini toplayan, koruyan ve kamuya açık erişim sağlayan"" bir depo olarak hizmet veren GenBank'a gönderildi. Söz konusu başvuru, ABD Sağlık ve Sosyal Hizmetler Bakanlığı'nın mevzuattan sorumlu bakan yardımcısı Dr. Melanie Egorin tarafından ABD'li meclis üyelerine bir mektupla iletildi. Mektup aralıkta Temsilciler Meclisi Enerji ve Ticaret Komitesi Başkanı Cathy McMorris Rodgers'a gönderildi. GenBank'ı ABD Ulusal Sağlık Enstitüleri'nin bir parçası olan Ulusal Biyoteknoloji Bilgi Merkezi yönetiyor. Mektuba göre, Dr Ren'in gönderisinin eksik olduğu ve GenBank'a gönderim standartlarını karşılamak için ek bilgiye ihtiyaç duyulduğu bildirildi. Doktordan genetik dizilimini gerekli bilgilerle birlikte yeniden göndermesi istendi ancak bildirilenlere göre doktor daha fazla bilgi göndermedi. Gönderi işlenirken kamuya açılmadan kaldırıldı Gönderi işlenmeye devam ediyordu ancak 16 Ocak 2020'de kaldırıldı. Mektuba göre, GenBank'ta hiçbir zaman kamuya açık olarak görünmedi. 12 Ocak'ta GenBank'a ""neredeyse aynı"" bir başvuru yapıldı. Bir gün önce Çin, genetik dizilimini Dünya Sağlık Örgütü'ne sundu. Fred Hutchinson Kanser Merkezi'nden Dr. Jesse Bloom, Dr. Ren'in gönderisini analiz etti ve ""Çin hükümetinin Wuhan pnömoni salgınının etkeninin Ocak 2020'nin ilk haftasının sonuna doğru hâlâ tespit edilemediği iddiasını açıkça yanlışladığı"" sonucuna vardı. Analizde ayrıca, ilk başvurunun kamuya açıklanmış olması halinde 2019'un sonlarında aşı üretiminin başlatılması için yeterli bilgi sağlayacağı sonucuna varıldı. CNN'e göre Scripps Araştırma Çeviri Enstitüsü'nden Dr. Eric Topol, iki haftalık bir ön uyarının bile ""pandemide muazzam bir fark yaratacağını"" söyledi."
101,"Grip, kalp hastalıklarına davetiye çıkarıyor","Üst solunum yolu enfeksiyonları kalp krizine, hatta kalp yetersizliğine varan sonuçlara yol açabiliyor. Kalp hastaları kadar sağlıklı kişiler de risk altında. Uzmanlar bu nedenle gribal enfeksiyon ağır geçiriliyorsa veya kalp şikayetlerine yol açarsa hekime başvurulmasını öneriyor.",Sağlık,https://www.trthaber.com/haber/saglik/grip-kalp-hastaliklarina-davetiye-cikariyor-830946.html,"Son haftalarda üst solunum yolu enfeksiyonlarında belirgin bir artış söz konusu. İnfluenza başta olmak üzere RSV ve COVID gibi başka virüsler nedeniyle hastaneye başvuranların sayısı hiç de az değil. Her yaş grubundan insanı etkileyen bu hastalıklar özellikle risk grubundakilerde daha ağır seyredebiliyor. Kalp hastaları da işte bu grup içinde yer alıyor. Öyle ki grip, kalp krizi hatta kalp yetersizliği gibi ciddi sonuçlara neden olabiliyor. Daha önce kalp veya tansiyon hastası olmadığı halde ağır geçirilen grip sonrası kalple ilgili ciddi sorunlar yaşayanlara rastlanabiliyor. Peki viral enfeksiyonlar kalp hastalarını nasıl etkiliyor? Hangi durumlarda hayati tehdit yaratacak sonuçlarla karşılaşılıyor? Kalp hastası olmayan biri de bu hastalıklarla karşılaştığında aynı sorunları yaşayabilir mi? Merak edilenleri aynı zamanda Türk Kardiyoloji Derneği Koruyucu Kardiyoloji ve Ateroskleroz Çalışma Grubu Başkanı da olan Sağlık Bilimleri Üniversitesi Dr. Siyami Ersek Kalp ve Damar Hastalıkları Merkezi’nden Prof. Dr. Barış Güngör’le konuştuk.   Viral enfeksiyon uyarısı Sözlerine son zamanlarda artan grip vakalarıyla başlayan Prof. Dr. Güngör, “Bu hastalıkları çok hafif atlatanlar da olabiliyor çok ağır geçirenler de” diyor. Özellikle 65 yaş üstü kişilere dikkat çekerek sözlerini şöyle sürdürüyor: “Viral enfeksiyonlar, hassas hasta popülasyonlarında daha ciddi sıkıntılara sebep olabiliyor. Bu yüzden şu anda ülkemizde de yaşadığımız, acil servislerde ve yoğun bakımlarda doluluk oranlarının artması gibi ciddi sağlık problemlerine yol açıyor.” Peki kalp hastaları viral enfeksiyonlardan nasıl etkileniyor? Kalp ve tansiyon hastalıklarının toplumda 3 kişiden 1’inde görülen yaygın bir sağlık sorun olduğuna dikkat çeken Prof. Dr. Güngör, şöyle konuşuyor: “Bu hastalar grip veya viral enfeksiyonlara karşı yüksek risk grubunda… Viral enfeksiyonlar bu kişilerde kalp krizi, kalp yetersizliğiyle alakalı şikayetler, ritim bozuklukları, göğüs ağrıları, kalbin etrafında veya akciğerde sıvı toplanması gibi sorunları tetikleyebiliyor.” Prof. Dr. Güngör, yüksek risk grubunda yer alan kalp ve tansiyon hastalarının viral enfeksiyonlarla karşılaştığında izlemeleri gereken yolu ise şöyle anlatıyor: “Hastaların ilk yapması gereken hekimleriyle yakın temasta olmak. İstirahat, sağlıklı beslenme ve kalp ilaçlarını muntazam kullanmaları lazım. Bunun yanında tabii ki sigara kullanımını kesinlikle yasaklıyoruz. Özellikle sigara kullanan akciğer hastalarında viral enfeksiyonun çok ciddi risk oluşturduğunu bilmemiz gerekiyor. Yine bir haftadan uzun süren şikayet varlığında doktora muayene olmalılar.”   Virüsler kalpte tutunabiliyor Üst solunum yolu enfeksiyonları sadece kalp hastalarında bu duruma yol açmıyor. Daha önce hiç kalp hastalığı tanısı almamış kişilerde de tedavide geç kalınırsa yine bu tip hayati risk yaratacak tablolar görülebiliyor. “Hastanın ilerleyen dönemlerde viral hastalığı, şikayetleri düzelse bile eğer enfeksiyon akciğere inerse zatürre dediğimiz tabloya dönüşebiliyor ki, bu da hayati risk yaratıyor” diyen Prof. Dr. Güngör, bu virüslerin direkt kalbe saldırdığının altını çiziyor: “Gizli koroner kalp hastalığı, yani şikayet vermeyen damar daralması veya tıkanıklığı, bu enfeksiyonlar sonrasında aşikar hale gelebilir. Ve nihayetinde kalp spazmını, kalp krizini tetikleyebiliyor. Grip enfeksiyonunda vücut ve boğaz ağrısı gibi şikayetler sık olmakla birlikte, sternum yani iman tahtası altında gelişen künt baskı tarzında ağrılar kalp spazmının bulgusu olabilir. Yine çokça konuşulan miyokardit (kalp kasının iltihaplanması) ve perikardit (kalp zarının iltihaplanması) dediğimiz virüsün direkt kalbi tutması dediğimiz durum da yine gerçekleşebiliyor.” Ritim bozukluğu ve ciddi nefes darlığına dikkat Viral enfeksiyonların hastaların kalbine etki ettiği durumlar birtakım belirtilerle kendini ele veriyor. Örneğin hastalarda göğüs ağrısı, ritim bozukluğu yaşanabiliyor. Prof. Dr. Güngör, görülebilecek diğer önemli sorunları ise şöyle anlatıyor: “Eğer hasta çok ciddi bir problem olan kardiyomiyopati dediğimiz evreye ulaştıysa, yani vücut virüsü tedavi edemeyip kalbinde hasara yol açarsa maalesef kalp yetersizliği bulgularıyla da bize başvurabiliyor. Bu kalp yetersizliği bulguları ise genelde gribal enfeksiyonda geç dönemde oluştuğu için tanı alması çok zor oluyor. Kalpte büyüme, kasılma fonksiyonlarında bozulma, kapakçıklarda kaçak ve daha ileri evrelerde de vücutta ödem, akciğerde sıvı toplanması gibi çok ileri evre hastalıklara da dönüşebiliyor.”   Grip aşısı etkili bir korunma yolu İşte tüm bu sonuçlarla karşılaşmamak için hastaların kendilerini viral enfeksiyonlardan olabildiğince koruması gerekiyor. Bu noktada neler yapılması gerektiğiyle ilgili Prof. Dr. Güngör’e kulak veriyoruz: “Sosyal ortamlarda enfeksiyona karşı tedbirli olmak çok önemli. Kalp hastaları maske takabilir. Tıbbi açıdan korunma ise grip aşılarıyla mümkün. Yüzde 80 oranında, grip aşıları enfeksiyonun hafif geçirilmesini sağlıyor. Tabii birçok viral enfeksiyon zaten kendiliğinden düzeliyor. Burada en önemli şey yine vücudu dinç tutmak. Mümkün olduğu kadar sağlıklı yaşam önerilerine dikkat edilmeli. Çünkü bağışıklık sistemi zaten virüslere karşı çok donanımlı. Eğer aşıyla da bunu desteklersek, yüzde 99 oranında viral hastalıkları bağışıklık sistemimiz yenecektir.”   Hangi aşamada hekime başvurulmalı? Grip olan pek çok kişi hekime gitmeden evde dinlenerek hastalığı atlatabiliyor. Ancak hastalığın ağır seyretmesi durumunda vakit geçirmeden hemen bir sağlık kuruluşuna başvurmak gerekiyor. Hangi aşamada hekime gidilmesi gerektiğini Prof. Dr. Güngör’den öğreniyoruz: “Hastanın ateşi çok yüksekse, ciddi nefes darlığı oluşmuşsa, çarpıntısı ve göğüs ağrısı varsa, kontrol edilmeyecek şekilde şikayetlerinin arttığını hissediyorsa hastaneye başvurması gerekiyor."" Bilinçsiz ilaç kullanımından da bu süreçte kaçınılması gerekiyor. Prof. Dr. Güngör bu noktada kalp hastalarına dikkat çekerek, “Kalp hastalarının, ağrı kesiciler, dekonjestanlar ve diğer grip ilaçlarını hekim bilgisi dahilinde kullanmasını öneriyoruz. Çünkü bu ilaçlarla ilişkisi tanımlanmış göğüs ağrısı veya ritim bozukluğunu tetikleyici yan etkiler görebiliyoruz. Ayrıca, kan sulandırıcı ve idrar söktürücü ilaç kullanan hastalar, bitkisel çay tüketiminde aşırıya kaçmamalı ve gerektiğinde hekimlerine danışmaları gerekmektedir Bilinçsizce antibiyotik kullanımı da toplumda bakterilerin direnç geliştirmesine yol açıyor. Antibiyotikler viral enfeksiyonlara karşı etkili değildir. Ağır viral enfeksiyonlarda, virüslere karşı etkili özel anti-viral ilaçlar kullanılabilir.”
 "
102,Zehirli balon balığı rotasını Marmara'ya çevirdi,"İstanbul Su Ürünleri Kooperatifler Birliği Başkanı Erdoğan Kartal, mevsim normallerinin üzerinde seyreden sıcaklıklar nedeniyle Kızıldeniz'den gelip, Akdeniz'e yerleşen zehirli balon balığının Ege Denizi'nden sonra rotasını Marmara Denizi'ne çevirdiğini söyledi.",Sağlık,https://www.trthaber.com/haber/saglik/zehirli-balon-baligi-rotasini-marmaraya-cevirdi-830940.html,"İklim değişikliğinin denizlere etkisini değerlendiren Kartal, derilerinde veya karaciğerlerinde salgıladıkları zehirle insanlar ve diğer balıklar için öldürücü özellik taşıyan balon balığının küresel ısınmanın etkisiyle Hint Okyanusu'nu aşarak, Ege Denizi'ne geldiğini belirtti. Kartal, bu balığın geldiği ortama hemen adapte olduğunu, işgalci bir tür olarak nitelendirildiğini ifade ederek, Ege'den sonra Marmara'ya yayılma riskinin olduğunu dile getirdi.    Küresel ısınmanın balıkların göç yönlerini değiştirdiğine dikkati çeken Kartal, ""Isınma, balıkların boylarının uzunluğunu, üreme kalitesini, hatta rotasını değiştiriyor. Bu nedenle zehirli balon balığını çok kısa sürede Marmara'da, hatta Karadeniz'de görebiliriz. Bu tür çok hızlı ürüyor, zehirli olduğu için etrafındaki balıkların yaşama şansı olmuyor. Balıkçıların ağlarına da çok zarar veriyor"" dedi.   ""Mücadele etmek oldukça zor"" Kartal, balon balığının denizlerde çeşitlilik açısından tehlike arz ettiğini, Tarım ve Orman Bakanlığının bunun zararlarını önlemek için kuyruklarını satın aldığını vurgulayarak, şöyle devam etti: ""İri olanlarına 12,5 lira ödüyor. 2023'te yaklaşık 15 bin civarında zehirli balon balığı Bakanlığa teslim edildi. Bakanlık, balığı toplatarak üremesini engellemeye çalışıyor. Hızlı üreyen bir tür olduğu için mücadele etmek oldukça zor. Balığın içindeki bir kesede zehir var. Bu zehir, insanları felç ediyor hatta öldürebiliyor. Bu balık asla yenmemeli. Profesyonel bir insan tarafından bu balığın ayıklanması lazım. Hatta hiç yenmese daha iyi, zaten lezzetli bir eti de yok. Hatta yüzerken bile denk gelirseniz uzak durun. Vücudunuzda açık bir yara varsa zarar verebilir. Bu yaz Akdeniz plajlarında görülme olasılığı çok yüksek. Bu vesileyle vatandaşlarımızı uyarmış olalım."" ""Denizlerimizde balıkların boyu eskiye göre oldukça küçüldü"" Kartal, balıkçılık sektörünün yeni yıldan beklentilerini de anlattı. Bu aylarda en çok hamsinin tezgahlarda yer alması gerektiğini aktaran Kartal, ""Ancak eylül ayında Marmara'da hamsi avcılığı başlayınca kış için çok balık kalmadı. Denizlerimizde balıkların boyu eskiye göre oldukça küçüldü. Şu an tezgahlarda olan istavritin de boyu normalin altında kalıyor. O yüzden geçen yıl balıkçılık sektörü açısından iyi bir sezon geçirmedik. Balık fiyatları da oldukça yüksek seyrediyor."" diye konuştu. Sektör açısından 2023'ün en kötü yıllardan biri olduğunun altını çizen Kartal, palamut, lüfer ile çinekopun istendiği kadar olmadığını söyledi. ""Balık üreme oranları düştü, boyları uzamıyor"" Kartal, bir daha böyle bir sezon yaşamak istemediklerini kaydederek, ""Hava koşulları balıkçılığı olumsuz etkiliyor. Eskiden havanın çok soğuk olması sorun olurken şimdi kışların sıcak geçmesi sorun oluyor. İklim değişikliği karada tarımı olumsuz etkilediği gibi denizde de balıkçılığı olumsuz etkiliyor. Balık üreme oranları düştü, boyları uzamıyor. Karadeniz'de 26 derece sıcaklık görmeye başladık."" ifadelerini kullandı. Bu yıl İstanbullunun balık yerine daha çok tavuk yemeye mecbur kalacağına işaret eden Kartal, şöyle devam etti: ""Hamsi yeme şansları az da olsa var ama hamsi fiyatları da 120 lira civarında. İstanbul'un lüferi biraz yüzünü gösterdi ancak kayda değer bir miktarda değil. Bu yıl lüferden beklentimiz daha fazlaydı. Bu nedenle balıkçılık sektörünün geleceği için başta devlete, biz balıkçılara ve vatandaşa görev düşüyor. En kısa zamanda sektörün sorunlarına ilişkin daha radikal kararlar almamız, sürdürülebilirlik için adımlarımızı hızla atmamız lazım. Kaybettiğimiz har an aleyhimize işliyor."" ""Pazarda ve markette küçük balıkları almayın"" Kartal, her balığa en az bir sefer yumurtlama hakkı verilmesi gerektiğine vurgu yaptı. Bunun vatandaşın daha ucuza ve bol balık yemesi için önemli olduğuna dikkati çeken Kartal, ""Denizleri de kirliliğe karşı korumak gerekiyor. Balıkçıklar aşırı avlanmadan kaçınmalı ve balık boylarına dikkat etmeli. Yasa dışı ve kaçak avcılık balıkçılığın önündeki en büyük sorunlardan biri."" şeklinde konuştu. Tüketicilere de çağrıda bulunan Kartal, ""Pazarda ve markette küçük balıkları almayın. Bu şekilde balıkçılık sektörünü de korumuş olursunuz"" dedi. ""Zehirli balon balığının karaya bile çıkarılması yasak"" Akdeniz Üniversitesi Su Ürünleri Fakültesi Öğretim Üyesi Prof. Dr. Cengiz Deval ise balon balıklarının 200’e yakın türünün olduğunu, bunların bir kısmının tatlı bir kısmının ise tuzlu suda yaşadığını söyledi. Balon balıklarının zehirli olmayan türlerinin de olduğunu ancak zehirlilerin çok büyük tehlike arz ettiğini aktaran Deval, ""Bizim sularımızda 8 farklı balon balığı türü var ve Süveyş Kanalı'ndan geliyor. Bunların 4 tanesi zehirli, diğer 4'ünde zehir bulunmuyor. Zehirli türlerde, zehir balığın sadece bir organında değil, kanat, kas, sindirim sistemi ve deri altlarında bile var. O yüzden 'Balığı çok iyi temizlerim, ondan sonra yerim' gibi bir hata yapılmamalı. Bu nedenle Bakanlık, balon balığının yakalanıp karaya bile çıkarılmasını yasakladı."" ifadesini kullandı. Prof. Dr. Deval, bu balıkların en zehirli türler arasında önde geldiğini ve Akdeniz çanağında 11 balon balığı türü bulunduğunu belirtti. Türkiye'de suların giderek ısınmasının balon balığının adaptasyonunu kolaylaştırdığını vurgulayan Deval, şunları kaydetti: ""Süveyş Kanalı'ndan giren bu balıklar önce Hatay ve Mersin'de görüldü. Daha sonra Antalya ve Ege Denizi'ne geçti. Şimdi Marmara ve Karadeniz'e doğru ilerliyor. Aşırı avcılık nedeniyle diğer balık türlerini azalttık ve ortamda sadece bu zehirli balıklar kalmaya başladı. Zehirli balon balıkları diğer balık türlerini yiyor, keskin bir diş yapıları var. Çok fazla ürüyorlar. 1 kiloluk erişkin balon balığının 1 milyon yumurta bıraktığı tahmin ediliyor. Yendiği zaman balığın zehri hemen kendini gösteriyor. Önce insanın dili kuruyor, nefes darlığı, mide bulantısı başlıyor. Müdahale edilemezse yarım saat içinde ölüme neden olabiliyor. Bu nedenle kesinlikle yenmemesi gerekiyor."""
103,"Düzce'de bir hastanın dizinden 41 ""eklem faresi"" çıkarıldı","Düzce'de bir hastanın dizinden ameliyatla 41 ""eklem faresi"" (kıkırdak veya kemik yapısının bozulması sonucu kopan parça) alındı.",Sağlık,https://www.trthaber.com/haber/saglik/duzcede-bir-hastanin-dizinden-41-eklem-faresi-cikarildi-830163.html,"Düzce Üniversitesinden (DÜ) yapılan açıklamaya göre, diz ağrısı şikayetiyle hastaneye başvuran hastaya, ortopedi ve travmatoloji kliniğinde müdahale edildi. Tetkiklerde, hastanın özellikle diz eklemi çevresinde halk dilinde ""eklem faresi"" olarak bilinen 41 ""multipl sinovial kondromatozisi"" tespit edildi.    DÜ Tıp Fakültesi Hastanesinde endoskopik yöntemle gerçekleştirilen ameliyatla hastanın dizinden söz konusu parçalar çıkarıldı. Doç. Dr. Zekeriya Okan Karaduman, Doç. Dr. Mehmet Arıcan ve Dr. Öğr. Üyesi Sönmez Sağlam tarafından çıkarılan parçaların boyutlarının birkaç milimetre ile santimetre arasında değiştiği belirtildi."
104,İstanbul İl Sağlık Müdürü Memişoğlu: Yoğunluğun şubattan itibaren azalacağını tahmin ediyoruz,"İstanbul İl Sağlık Müdürü Prof. Dr. Kemal Memişoğlu, özellikle son birkaç haftadır üst solunum yolu enfeksiyonunun yoğunlaştığı bir dönem yaşandığını belirterek, ""Bu daha çok influenza dediğimiz grip virüsü ağırlıklı. Ama diğer virüslerin de olduğu üst solunum yolu enfeksiyonunun fazlalaştığı bir dönemi yaşıyoruz."" dedi.",Sağlık,https://www.trthaber.com/haber/saglik/istanbul-il-saglik-muduru-memisoglu-yogunlugun-subattan-itibaren-azalacagini-tahmin-ediyoruz-830035.html,"Prof. Dr. Memişoğlu, üst solunum yolu enfeksiyonlarında son dönemde yaşanan artışa ilişkin değerlendirmelerde bulundu. Salgın konusunun, COVID-19'dan sonra toplumun daha çok hassasiyet gösterdiği bir durum olduğunu ifade eden Memişoğlu, normal şartlarda özellikle kasım, aralık, ocak ve şubat aylarında üst solunum yolu enfeksiyonu olarak adlandırılan nezle, grip ve anjin gibi hastalıkların arttığı bir dönem yaşandığını anlattı. Soğuk havalarda üşütme ve soğuk algınlıklarının fazlalaştığını vurgulayan Memişoğlu, ""Bu dönemde de var. Özellikle son birkaç haftadır yoğunluğumuz doğal olarak var. Geçmişte de vardı, şimdi de var. Bu daha çok influenza dediğimiz grip virüsü ağırlıklı. Ama diğer virüslerin de olduğu üst solunum yolu enfeksiyonunun fazlalaştığı bir dönemi yaşıyoruz."" diye konuştu. ""Bunun da üstesinden geleceğiz, geliyoruz da"" Memişoğlu, bu üst solunum yolu enfeksiyonlarının genç, sağlıklı insanlarda çok fazla tahribata veya kalıcı hasara sebebiyet vermediğini, ancak özellikle yaşlılarda veya yan hastalığı, böbrek yetmezliği, şekeri ve kilosu olanlarda riskli hale geldiğini söyledi. Özellikle kronik obstrüktif akciğer hastalığı (KOAH) olanlarda yoğun bakım veya birebir destek tedavisine ihtiyaç olabildiğini belirten Memişoğlu, ""İstanbul'da tabii bir yoğunluk yaşıyoruz doğal olarak. Ama biz altyapımız olarak da hekimlerimiz olarak da Kovid'deki sağlık sisteminin ne kadar kuvvetli olduğunun ispatını yaptığımız gibi bunun da üstesinden geleceğiz, geliyoruz da."" diye konuştu. Prof. Dr. Kemal Memişoğlu, bütün ekiplerin alarmda olduğunu, tüm başhekimler, kamu hastane başkanlıkları, acil hizmetler ve halk sağlığı başkanlıkları dahil bu hastalıklarla mücadele ettiklerini aktardı. ""Geçmişteki yaşadığımız salgınlardan farklı bir salgın seyrini şu anda görmüyoruz"" Memişoğlu, bir hastane yoğun bakımı dolduğunda hem özel sektör hem kamu hem de üniversite hastaneleri olmak üzere bütün yapıyı kullandıklarına işaret ederek şöyle konuştu: ""Bu yoğunluğun birkaç hafta daha devam edeceğini öngörüyoruz. Ama artık şubattan, belki ortasından itibaren azalacağını tahmin ediyoruz. Milletimiz panik olmasın ama tedbirli olsun. Korkarak değil, önlem almak ve kendimizi korumak bununla en iyi mücadele yöntemi. Onun için insanlara kendilerini kırgın hissettikleri zaman, çocukları kırgın hissettiği zaman özellikle evde durmalarını, kalabalık ortamlara girmemelerini, sadece kendi sağlıklarını değil etraflarındaki insanların sağlığını da düşünerek gerekli zamanda maske kullanmasını veya zorunlu olmadıkça kalabalık ortamlara çıkmamasını öneriyoruz."" İstanbul'un toplu ulaşım gibi alanlarda çok temas olan bir şehir olduğunu dile getiren Memişoğlu, ""Onun için yoğunluğa göre insanlar kendilerini mümkünse koruyacaklar. Ama şunu bilsinler ki hem altyapımız hem insan gücümüz olarak Türkiye sağlık sistemi, her şeyin üstesinden geldiği gibi bunun da üstesinden gelir. Bazen bazı tevatürler var, 'ölüm oranları' vesaire ama bizim geçmişteki yaşadığımız salgınlardan farklı bir salgın seyrini şu anda görmüyoruz. İnşallah da böyle değişik bir seyir seyretmez."" değerlendirmesinde bulundu. ""Daha çok nefes darlığıyla başvuruluyor"" Halen yoğun bakımda tedavi görenlerin yaşlı veya böbrek, şeker, KOAH gibi yan hastalığı veya kilosu bulunan hastalar olduğunu ifade eden Memişoğlu, ""Daha çok göğüs hastalıklarıyla, üst solunum yolu enfeksiyonuyla alakalı, nefes darlığıyla başvuruluyor. 2-3 yaşın altındaki çocuklarla 50 veya 60 yaş üzerindeki hastalarımız daha hassasiyetle bakılıp, daha kontrollü olarak hastanelerimizde tutuluyor."" bilgisini verdi. Prof. Dr. Memişoğlu, özellikle yaşlı hastalara seslenerek, mümkün olduğunca kalabalık ortamlara girmemelerini tavsiye etti. Virüs veya bakterilerin nefes, hapşırma ya da temas yoluyla bulaştığını hatırlatan Memişoğlu, bu nedenle sağlıklı beslenilmesi, hareket edilmesi, mümkün olduğunca temiz hava alınması önerisinde bulundu. Memişoğlu, nefes darlığı, yüksek ateş ve aşırı halsizlik durumlarında ise acillere, polikliniklere ve aile hekimliklerine başvurulabileceğini sözlerine ekledi."
105,DSÖ: Sağlık alanında ChatGPT gibi uygulamaların kullanımında dikkatli olunmalı,"Dünya Sağlık Örgütü (DSÖ), sağlık alanında ChatGPT gibi uygulamaların kullanımında dikkatli olunması çağrısı yaptı.",Sağlık,https://www.trthaber.com/haber/saglik/dso-saglik-alaninda-chatgpt-gibi-uygulamalarin-kullaniminda-dikkatli-olunmali-829905.html,"DSÖ'den yapılan yazılı açıklamada, yapay zekanın, hastalığın teşhisi gibi sağlık alanında kullanımının yaygınlaştığına işaret edildi. Açıklamada, ChatGPT, Google Bard gibi Büyük Dil Modellerinin (LLM) yetersiz şartlara sahip ortamlarda hastalığın teşhisine yardımcı olmasının yanı sıra beraberinde riskler de barındırdığı için kullanımında dikkatli olunması gerektiği vurgulandı. DSÖ'nün, sağlık çalışmalarına katkı sağlaması için LLM kullanılması konusunda ""hevesli"" olduğu vurgulanan açıklamada, ancak test edilmemiş sistemlerin hızla benimsenmesinin hataya yol açabileceği ve hastalara zarar verebileceği kaydedildi. Açıklamada, LLM'in tutarlı şekilde uygulanmadığına dair endişelerin bulunduğu ve bu uygulamanın yapay zekaya olan güveni de aşındırabileceği aktarıldı. Söz konusu teknolojilerin güvenli, etkili ve etik yollarla kullanılması için titizlik gerektiğine işaret edilen açıklamada, yapay zekanın beslenmesi için kullanılan verilerin yanıltıcı veya yanlış bilgiler üretebileceği konusunda uyarıda bulunuldu. Açıklamada, LLM'nin, halk için güvenilir sağlık bilgilerinden ayırt edilmesi zor olan metin, ses veya video içeriği şeklinde oldukça ikna edici dezenformasyon üretmek ve yaymak için kötüye kullanılabileceği vurgulandı."
106,Gazze'de Hepatit A yayılıyor,"Gazze Şeridi'ndeki Sağlık Bakanlığı, İsrail saldırıları nedeniyle yerinden edilen Filistinlilerin yaşadığı bölgelerdeki aşırı kalabalık nedeniyle Hepatit A virüsünün yayıldığını açıkladı.",Sağlık,https://www.trthaber.com/haber/saglik/gazzede-hepatit-a-yayiliyor-829870.html,"Sağlık Bakanlığı, Facebook hesabından konuya ilişkin açıklama yaptı. Gazze Şeridi'nde yerinden edilenlerin yaşadığı yerlerdeki aşırı kalabalık ve hijyen koşullarının kötü olması nedeniyle bu bölgelerde Hepatit A virüsünün yayıldığı belirtildi. Bakanlıktan yapılan ikinci açıklamada ise gerekli malzemelerin temin edilememesi nedeniyle CBC (tam kan sayımı) testlerinin her an durdurulabileceği uyarısında bulunuldu. Gazze Şeridi'ndeki yerinden edilmiş Filistinliler, İsrail'in devam eden saldırıları nedeniyle zorlu koşullar altında yaşamlarını sürdürmeye çalışıyor. Yerinden edilenlerin toplu halde yaşadığı yerlerin aşırı kalabalık olması dolayısıyla buralardaki tuvalet ve banyoların ihtiyacı karşılayamaması, yerinden edilmiş birçok insanı tuvalet ihtiyaçlarını açık alanda gidermeye zorluyor. Yetkililer salgın hastalıkların yayılması tehlikesi konusunda uyarıyor."
107,Araştırma: Video oyunları oynayanların işitme kaybı yaşama riski daha yüksek,"Uluslararası bir araştırma, uzun süre video oyunu oynayan kişilerin işitme kaybı ve kulak çınlaması yaşama riskinin daha yüksek olduğunu ortaya koydu.",Sağlık,https://www.trthaber.com/haber/saglik/arastirma-video-oyunlari-oynayanlarin-isitme-kaybi-yasama-riski-daha-yuksek-829775.html,"ABD, İsviçre, Çin ve Avustralya'dan araştırmacılar, dünya genelinde yaklaşık 54 bin yetişkin ve çocuğu kapsayan toplam 14 araştırmayı inceleyerek, buldukları sonuçlar ışığında video oyunları ve işitme kaybı arasındaki bağı ortaya çıkaran bir çalışmaya imza attı. Araştırmacılardan odyolog ve epidemiyolog Dr. Lauren Dillard, yaptığı açıklamada, ""Araştırma, uzun süre video oyunu oynayanların, (oynamayanlara kıyasla) işitme kaybı ve kulak çınlaması yaşama riskinin daha yüksek olduğunu gösteriyor."" dedi. Yüksek sese maruz kalmanın kulaktaki duyu hücrelerini yorduğunu, bunun da işitmeyi olumsuz yönde etkilediğini belirten Dillard, ""Bu durum, geçici işitme kaybına veya kulaklarda çınlamaya neden olabilir. Düzenli veya uzun süreli gürültüye maruz kalmak da zamanla kalıcı işitme kaybına yol açar."" ifadelerini kullandı. Dillard, maruz kalınan ses miktarının mümkün olan her anda gözlemlenmesi tavsiyesinde bulunarak, ""İşitme duyunuzdaki değişikliklere dikkat ettiğinizden emin olun. İşitme kaybının temel belirtileri arasında kulak çınlaması, tiz sesleri duymada zorluk ve konuşmaları takip etmekte güçlük yaşama yer alır."" değerlendirmesinde bulundu. Araştırmanın detayları ""BMJ Public Health"" adlı dergide yayımlandı."
108,Prof. Dr. Turan: İnfluenza ve COVID-19'u birlikte geçiren hastalarımız var,"Bilkent Şehir Hastanesi Yoğun Bakım İdari Sorumlusu Prof. Dr. Turan, kış dönemi, bazı solunum yolu enfeksiyonlarının birlikte geçirilmesi gibi etkenlerle yoğun bakım ihtiyacında bir miktar artış yaşandığını ancak bunun beklenen, karşılanabilir bir durum olduğunu söyledi.",Sağlık,https://www.trthaber.com/haber/saglik/prof-dr-turan-influenza-ve-covid-19u-birlikte-geciren-hastalarimiz-var-829703.html,"Yoğun bakım servislerindeki güncel duruma ilişkin açıklamada bulunan Bilkent Şehir Hastanesi Yoğun Bakım İdari Sorumlusu Prof. Dr. Sema Kultufan Turan, kış aylarında viral enfeksiyonların görülme sıklığının arttığına işaret etti. Bu durumun acil servis başvurularına yansıdığını, yaşı ileri, kronik hastalığı bulunan kişiler açısından da yoğun bakım ihtiyacının oluşabildiğini anlatan Turan, sözlerini şöyle sürdürdü: ""Özellikle havaların soğuduğu ocak, şubat ve mart aylarında kişiler viral enfeksiyonlara daha çok maruz kalıyor. Ek hastalığı bulunmayan genç yaş grubundan kişiler bu süreci daha kolay atlatıyor. Ancak kronik hastalığı bulunan, bağışıklığı baskılanmış, yaşı ileri, durumu hassas kişilerde enfeksiyonların ağır geçirilmesinden kaynaklı yoğun bakım ihtiyacı doğabiliyor. Şu anda da yoğun bakımlarımızda ağırlıklı olarak bu tip hastalar bulunuyor."" ""Yoğun bakım ihtiyacındaki artış karşılanamaz bir tablo değil"" Bunun beklenen, her yıl kış aylarında görülen bir durum olduğunu vurgulayan Turan, ""Şu anda yoğun bakım ihtiyacında bir artış var ama bu karşılanamaz bir tablo değil."" dedi. COVID-19 salgınında genç yaş grubu da dahil çok sayıda hastanın yoğun bakıma ihtiyaç duyduğunu anımsatan Turan, ""O dönemle kıyasladığımızda bu tolere edilebilir bir dönem. Mevcut yoğun bakım yataklarımızla yoğun bakım ihtiyacı bulunan hastalarımızın taleplerini karşılayabilir durumdayız. Hastanemiz özelinde de yeni bir yoğun bakım alanı açmaya yönelik ihtiyaç söz konusu değil."" diye konuştu. ""İnfluenza ve COVID-19'u birlikte geçiren hastalarımız var"" Prof. Dr. Turan, sık görülen enfeksiyonlara ilişkin, ""Bu dönemde en çok influenza (grip) ve RSV (respiratuar sinsityal virüs) ile karşılaşıyoruz. İki enfeksiyonun bir arada geçirilmesi de söz konusu. İnfluenza ve COVID-19'u birlikte geçiren hastalarımız var. Bu grup hastalarda hastalığın kötüleşme sebebi çoğunlukla COVID-19 değil influenza kaynaklı."" diye konuştu. Kovid-19'un artık hastaların büyük bölümünde ciddi akciğer tutulumuna, hayati riske sebep olmadığının altını çizen Turan, şu uyarılarda bulundu: ""Viral enfeksiyonlar genellikle ateş, boğaz ağrısı, burun akıntısı, halsizlik gibi belirtilerle seyreder. Belirtileri böyle başlayan hastalarda günler geçmesine karşın tablo gerilemiyorsa, beraberinde nefes darlığı, solunum sıkıntısı yaşanıyorsa mutlaka tekrar bir uzmana başvurulması gerekir. Çünkü kişilerin altta yatan farklı hastalıkları veya hastalığa bakteriyel enfeksiyonun eşlik etmesi gibi durumlar ortaya çıkabilir."" ""El hijyeni ve mesafe ciddi koruyucu önlemler"" Hastalıklardan korunmak için el hijyenine, mesafeye dikkat edilmesi gerektiğini aktaran Turan, ""Özellikle hastalık geçiren kişiler kapalı, kalabalık ortamlardan uzak durmalı. Buralara girmek zorunda kaldığında da maske takmalı. Yaşlı, kronik hastalığı bulunan kişilere mümkün olduğunca temas etmemelerini öneriyorum. El hijyeni ve mesafe basit değil aksine insanları viral enfeksiyonlardan ciddi anlamda koruyacak önlemler."" ifadesini kullandı."
109,Uykuda 10 saniyelik nefes kaybı felç veya kalp krizine neden olabilir,"Kayseri Şehir Hastanesi Klinik Nörofizyoloji Uzmanı Doç. Dr. Mehmet Fatih Göl, uykuda 10 saniyelik nefes alamama belirtisiyle teşhisi konulan uyku apnesinin tedavi edilmediğinde kalp krizi ve felç riskini arttırdığını söyledi.",Sağlık,https://www.trthaber.com/haber/saglik/uykuda-10-saniyelik-nefes-kaybi-felc-veya-kalp-krizine-neden-olabilir-829676.html,"Kayseri Şehir Hastanesi Klinik Nörofizyoloji Uzmanı Doç. Dr. Mehmet Fatih Göl, uykuda nefessiz kalma olarak da bilinen uyku apnesi sendromunun önemli bir hastalık olduğunu belirtti. Hastalıkta horlama gibi bazı belirgin şikayetlerin görüldüğünü ifade eden Göl, ""Hasta, nefesinin durduğundan, boğulur gibi uyandığından bahsedebilir. Kişi, böyle bir durumu varsa gün içinde televizyon izlerken, koltukta otururken veya yemekten sonra uykusunun gelmesinden şikayetçiyse bize başvurur. Horlama, nefesin durması ve gündüz uyku hali şikayeti, uyku atakları bize kuvvetli bir şekilde bu sendromu düşündürür"" dedi. Göl, genelde nefessiz kalma süresi 10 saniye civarındaysa bu durumu uyku apnesi veya hipopne olarak kabul ettiklerine dikkati çekerek, şu bilgileri verdi: ""Uyku apnesini, hastanın uyku sırasında 10 saniyeden fazla nefessiz kalması olarak tanımlayabiliriz. Uyku apnesi, en sık ölüm nedenlerden kardiyovasküler hastalıklar, inme, hipertansiyon, akciğer hipertansiyonu, kalp yetmezliği, kardiyak ritim bozukluklarına yol açabilmektedir. Bu hastalıklar, en sık ölüm nedenlerinin başlarında gelmektedir. Uyku apnesi sendromu orta ve ağır olanlarda risk daha fazla ama tedavi edildiğinde bu hastalıklara yakalanma riskini azaltmış oluyoruz. Hastamız, 10 saniyeden fazla nefessiz kaldığında oksijen değeri düşüyor, buna bağlı olarak beyine giden kan akımı azalabilir, hormonal bozukluk olabilir, damar sertliği olabilir. Bunlar, beyin damar hastalıkları ve kalp hastalıklarının sebeplerinden bazılarıdır."" Ayrıca uyku apnesinin tip 2 diyabet nedeni de olduğuna değinen Göl, ""Ayrıca, nefessiz durduğu dönemde hastanın kalp atışı hızı düşer, uykunun rem döneminde daha sık olabilir. Kardiyak ritim bozuklukları yapabilir. Çok nadiren de olsa bu nedenlerle ani ölümler görülebilir"" diye konuştu. ""Teşhis ve tedavide eşlerin rolü daha fazla"" Hastaların genellikle eşlerinin yönlendirmesiyle hastaneye başvurduğunun altını çizen Göl, ""Kesin tanı için gece uyku incelemesinin yapılması gerekmektedir. Teşhis ve tedavide eşlerin rolü daha fazla çünkü yanındaki eşi rahatsız olabiliyor. Biz hastamızı tedavi ederek hem kendisini hem yanındaki kişiyi tedavi etmiş ve hayat kalitesini arttırmış oluyoruz. Tabii her horlama da uyku apnesi demek değildir"" diye konuştu. Göl, Kayseri Şehir Hastanesi'ndeki 17 yatak kapasiteli uyku ünitesinde ayda 500 hastanın tanı ve tedavisinin yapıldığını belirtti. Hastaların tedavi edilmesi, daha konforlu yaşam sürmesi için hava yolunun açıklığını sağlayan cihaz kullanımını önerdiklerini vurgulayan Göl, ""Uyku laboratuvarında bir gün misafir edip uyku apnesi teşhisi koyduğumuz hastayı daha sonra bir gece daha yatırıyoruz. Buradaki amacımız hastaya fayda edebilecek cihazı belirlemek ve bu cihazın basıncını ayarlamak. Cihaz, hastanın rahat uyumasını sağlıyor"" ifadelerini kullandı. ""Uykuda çok şiddetli daralma oluyordu"" Uyku apnesi olan Hakan Bezirci de yaklaşık 3 yıl önce hastalık teşhisi konulduğunu, bu sürede cihaz kullanmaya başlayınca rahatladığını belirtti. Eşinin yönlendirmesiyle hastaneye başvurduğunu anlatan Bezirci, şunları söyledi: ""Uykuda çok şiddetli daralma oluyordu. Çok kötü uyanıyordum. Şiddetli horlamam vardı. Bazen kendi horlamama bile uyanıyordum. Eşim de zaten rahatsız oluyordu. Eşimin en büyük sıkıntısı da gece daralmamdı. O kadar şiddetli oluyordu ki bazen, 'Bu gece kesin bir şey olacak bana' diyordum. Nefes alamıyordum. Daralmamdan eşim çok korktu. Çocuklarım da bazen benim uykudan uyanma şeklime yan odadan uyanıp geldikleri için onlar bile çok korkuyordu. Hastaneye eşimin zorlamasıyla geldim. Yaklaşık 3 yıldır cihaz kullanıyorum. Ben bu cihazı aldıktan sonra rahatladım. Düzenli bir uykuya geçtim. """
110,Düzenli kontrol rahim ağzı kanserini önlüyor,"Kadınlarda sık görülen kanser çeşitlerinden biri olan serviks (rahim ağzı) kanseri, aslında önlenebilir bir hastalık. Çünkü hastalığa neden olan Human Papilloma Virüsü (HPV) henüz kansere yol açmadan tespit edilebiliyor.",Sağlık,https://www.trthaber.com/haber/saglik/duzenli-kontrol-rahim-agzi-kanserini-onluyor-829679.html,"Dünya çapında kadınlarda görülen kanserler arasında meme, kalın bağırsak ve akciğerin ardından 4’üncü sırada serviks (rahim ağzı) kanseri geliyor. Oysaki serviks kanseri sık görülmesine rağmen aslında önlenebilir bir hastalık. İşte buna dikkat çekmek için ocak ayı “Serviks Kanseri Farkındalık Ayı” ilan edilerek, hastalıktan korunma ve tarama yöntemleri konusunda toplum bilinçlendirilmeye çalışılıyor. Her yıl dünyada 600 bine yakın kadın, serviks (rahim ağzı) kanseri tanısı alıyor. Yine 300 bine yakın kadının da bu nedenle hayatını kaybettiği tahmin ediliyor. Üstelik bu vakaların yüzde 85’i gelişmekte olan ülkelerde görülüyor. Erken teşhis halinde başarıyla tedavi edilebilen serviks kanseriyle ilgili merak edilen sorulara Marmara Üniversitesi Pendik Eğitim ve Araştırma Hastanesi Kadın Hastalıkları ve Doğum Anabilim Dalı Jinekolojik Onkoloji Cerrahisi Bölümü’nden Uzm. Dr. Didem Soysal’la cevap aradık.   Kadınlarda en sık görülen 4’üncü kanser türü Serviks (rahim ağzı) kanseri dünyada kadınlarda kanser türleri arasında sık görülme anlamında 4’üncü sırada olmasına rağmen bu durumun tüm ülkeler için geçerli olmadığını ifade eden Uzm. Dr. Soysal, “Gelişmiş ülkeler uygun tarama, tedavi yöntemleri ve aşılamalar sayesinde serviks kanseri, yani rahim ağzı kanseri sıklıklarını belirgin oranda geriletmeyi başarmış durumdalar” diyor. Serviks kanserinin Türkiye’de görülme oranının 2018 verilerine göre yüzde 4 ile 10’uncu sırada olduğunu ifade eden Uzm. Dr. Soysal, 25-49 yaş grubu kadınlarda ise yüzde 3’le 4’üncü sıraya yükseldiğini ifade ediyor. Peki serviks kanseri neden oluyor? “Hastalık yüzde 95 oranında Human Papilloma Virüsü (HPV) dediğimiz rahim ağzına cinsel yolla bulaşan bir virüs enfeksiyonu nedeniyle gelişiyor” diyen Uzm. Dr. Soysal, şöyle devam ediyor: “Biliyoruz ki akciğer kanseriyle sigara arasında çok ciddi bir bağlantı var. Bu etken-kanser ilişkisi, HPV’yle rahim ağzı kanseri arasında daha da kuvvetli. O yüzden HPV’yi tarama yöntemleriyle saptamaya çalışıyoruz.” Ücretsiz tarama yapılıyor Erken teşhisin bu kadar etkili olduğu bir hastalıkta elbette tarama yöntemleri de hayati önem taşıyor. Türkiye’de serviks kanserine yönelik ciddi tarama yöntemleri uygulanıyor. Türkiye’nin 81 ilinde Aile Sağlığı Merkezleri, Toplum Sağlığı Merkezleri, Sağlıklı Hayat Merkezleri ve Kanser Erken Teşhis, Tarama ve Eğitim Merkezleri’nde (KETEM) 30-65 yaş arası kadınlara her 5 yılda bir ücretsiz HPV ve Pap smear testi yapılarak rahim ağzı kanseri riskine karşı önlem alabiliyor. Rahim ağzı kanserinden korunmanın bir başka yolu da aşılama… Dünya Sağlık Örgütü rahim ağzı kanserine karşı 9-14 yaşlarındaki kız çocuklara aşı yapılmasını öneriyor. Uzm. Dr. Soysal da hastalığa karşı geliştirilen aşıların önemli bir araç olduğunun altını önemle çiziyor.   Tarama sonucuna göre süreç planlanıyor Peki tarama sonucuna göre nasıl bir yol izleniliyor? Uzm. Dr. Soysal’dan öğreniyoruz: “Virüs pozitifliği ya da hücresel bozuklukları olanlar üçüncü basamak sağlık kuruluşlarına yönlendiriliyor. Böylece daha kanser oluşmadan, virüs oradaki hücre yapısını yeni yeni bozmaya başladığında durum tespit edilerek tedavi yoluna gidiliyor.” Ancak bu noktada tarama yaptıran kadınlarda endişeye neden olan bir duruma değiniyor Uzm. Dr. Soysal: “Virüsün pozitif olmasına, doğrudan kanser gözüyle bakmamak lazım. HPV pozitif olduğunu bildiğimiz hastaları, uygun sıklıkta taramaya gelmeleri gerektiği konusunda ikna etmemiz çok önemli. Ne bunu önemsiz görmeliler ne de bu durumdan dolayı ‘Ben kanser oldum ya da kesin olacağım’ gözüyle bakmamalılar. Çoğu hasta bizim polikliniklerimize HPV pozitifliğini direkt kanser oldum şeklinde dile getirebiliyor.”   Gelelim hastalığın belirtilerine… Rahim ağzı kanseri tanısı almış hastalarda en sık görülen şikayetleri Uzm. Dr. Soysal şöyle sıralıyor: “Düzensiz kanama, ilişki sonrası kanama ve kötü kokulu akıntı… Türkiye’de hastaların yüzde 55’i hastalık rahim ağzına lokalize iken saptanabiliyor. Kalan yüzde 45’inde ise hastalar yakın ya da uzak metastazlar ile doktora başvuruyor.” Erken teşhis hayat kurtarıyor Düzenli olarak tarama yaptırmak bu hastalıkla mücadele için fazlasıyla önemli. Uzm. Dr. Soysal özellikle bu konuya dikkat çekiyor: “Uzak metastazlarla gelen yaşlı hastalarımız oluyor. Bunlar çoğu zaman doktora ‘Bir şikayetim yoktu’ diyerek gelmeyen hasta grubu… Ancak ağrıları artınca, kanamaları olunca geliyorlar. O zaman hastalık ilerlemiş oluyor. Bu virüsün bulaşmasıyla kanser oluşturması arasında 15-20 yıl gibi çok uzun bir süre var. Kanser oluşmadan ya da kanser oluşsa bile erken aşamadayken saptama şansımız var. Hiçbir kanserde böyle bir şansımız yok. Bu yönüyle rahim ağzı kanserini etkenini bildiğimiz ve gelişme süresi çok uzun olduğu için önlenebilir bir kanser olarak görüyoruz.” Hastalığın aşamasına göre tedavi planlanıyor Rahim ağzı kanserinin tedavisinde, hastanın durumuna göre pek çok yöntem bulunuyor. Hastanın şikayetleri sonrasında yapılan test ve tahlillerde bir kitle görüldüğünde ilk önce biyopsi yapılıyor. Tümör varlığı tespit edilirse görüntüleme yöntemlerinden faydalanılarak kitlenin büyüklüğü ve yayılımı hakkında bilgi ediniliyor. Bu aşamadan sonra ise tedavi süreci planlanıyor. Uzm. Dr. Sosyal, devamını şöyle anlatıyor: “Eğer kitle herhangi bir yere yayılmamışsa ameliyatla tedavi edebiliyoruz. Sonrasında çıkacak patoloji raporuna göre kitle tamamen temiz cerrahi sınırlarla çıkartılabilmişse ne kemoterapi ne de radyoterapi almasına gerek kalmıyor. Yayılma durumlarında ise ameliyat yerine sistemik tedavi dediğimiz kemoterapi ve o bölgeye radyoterapi uygulamasını yapıyoruz. Onun da başarı oranı gayet güzel, olumlu. Sonrasında ise tekrar görüntülemelerle kalan kitleyi ortadan kaldırmak amaçlı cerrahi yöntemlerden faydalanabiliyoruz.” "
111,Artan grip vakalarına karşı uzmanlardan tedbir çağrısı,"Son günlerde acil servis ve polikliniklerde yoğunluğa neden olan solunum yoluyla bulaşan enfeksiyon hastalıklarına karşı Kovid-19 döneminde olduğu gibi maske, mesafe ve hijyen öneriliyor.",Sağlık,https://www.trthaber.com/haber/saglik/artan-grip-vakalarina-karsi-uzmanlardan-tedbir-cagrisi-828439.html,"Atatürk Üniversitesi Tıp Fakültesi Enfeksiyon Hastalıkları Klinik Mİkribiyoloji Ana Bilim Dalı Öğretim Üyesi Prof. Dr. Ayşe Albayrak, son günlerde sık görülen gribal enfeksiyon ve solunum yoluyla bulaşan hastalıklarla ilgili değerlendirmede bulundu. ""Bu tek bir virüse ait salgın değil, Kovid-19, influenza virüs yani grip vakalarını görüyoruz"" Yurtta etkili olan soğuk algınlığı ve grip vakalarındaki artışının beklenen durum olduğunu, son haftalarda grip ve soğuk algınlığı vakalarında ciddi artış görüldüğünü belirten Albayrak, ""Bu tek bir virüse ait salgın değil, Kovid-19, influenza virüs yani grip vakalarını görüyoruz, grip dışı nezle ya da soğuk algınlığı dediğimiz yüksek ateşin olmadığı, burun akıntısı, burun tıkanıklığı, hapşırma ve gözlerde sulanma gibi şikayetlerle seyreden nezle ya da soğuk algınlığı vakaları da görüyoruz"" dedi. Özellikle 65 yaş üzeri ve kronik bronşit, astım, koroner arter hastalığı, kalp yetmezliği ya da diyabet gibi ek hastalığı olanlarda influenza enfeksiyonlarının daha ağır seyrettiğine dikkati çeken Albayrak, grip aşısına çok rağbet edilmediğini dile getirdi. Bu gruptakilerin grip aşılarını yaptırdıklarında hastalık bulaşsa bile entübasyon, yoğun bakıma yatış ve diğer komplikasyonların daha az görüldüğünü aktaran Albayrak, bu gruptakilere henüz grip geçirmedilerse influenza aşılarını mutlaka yaptırmalarını önerdi. ""Her sene beklediğimiz, gözlemlediğimiz bir şey. Bağışıklık sistemini güçlendirecek uyku düzenine ve beslenmeye dikkat edersek hastalık daha hafif geçirilebilir. Korkulacak bir durum yok. Son 2-3 haftadır yoğunluk yaşıyoruz, mevsim geçtikçe vakalar azalacaktır"" diyen Albayrak, salgın hastalıklardan korunmada en etkili yöntemin maske, hijyen ve mesafe olduğunu vurguladı. Albayrak, şöyle devam etti: ""Özellikle hasta kişilerden uzak durulmalı, hastalık belirtisi olan çocukları okula göndermemeliyiz, kalabalık ortamlarda bulunuyorsak maske kullanmalıyız. Alışveriş merkezleri, toplu taşıma araçlarında maske takarsak, özellikle hasta olanlar maske takarsa hastalığı sağlıklı kişilere bulaştırmamış olur. Bu hastalık ateş, baş ağrısı, kas-eklem ağrısı, öksürük, halsizlik, iştahsızlık gibi semptomlarla da seyrediyor. Solunum yoluyla bulaştığı için, havalar da soğuk olduğundan kapalı ortamlarda daha fazla vakit geçiriyoruz, okullar açık bu yüzden bulaş bu mevsimde daha fazla oluyor."" ""Yoğun başvurular hastaneleri zor durumda bırakıyor"" Atatürk Üniversitesi Tıp Fakültesi Acil Tıp Anabilim Dalı Başkanı ve Acil Tıp Uzmanları Derneği Başkan Yardımcısı Prof. Dr. Zeynep Gökcan Çakır da salgın nedeniyle yoğun başvuruların hastaneleri zaman zaman zor durumda bıraktığını söyledi. Hastanelerdeki bulaşın salgının yaygınlaşmasına sebep olabileceğine işaret eden Çakır, ""Acil servisler ve polikliniklere ciddi başvurular hastaneleri tıkamış durumda. Özellikle acil servisler doldurulmuş vaziyette, yeşil, sarı, kırmızı alanlar bu hastalarla, salgının sebep olduğu solunum yolu enfeksiyonu vakalarıyla dolu. Bu hem diğer sağlık hizmetini aksatıyor hem de bulaşı artıyor."" diye konuştu. Çakır, özellikle serum almak için hastanede saatlerce beklemenin bulaş riskini çokça artırıp bireyi bulaş kaynağı haline getirdiğini belirterek, aynı zamanda başka enfeksiyonlarla bulaşa maruz kalmaya sebep olduğunu anlattı. ""Bu dönem maskelerimize yeniden dönersek çok önemli bir kazanç elde etmiş oluruz"" Yaklaşık 3 yıl önce Kovid-19 salgınında dikkat edilen maske, mesafe ve temizlik kurallarına bu dönemde pek özen gösterilmediğini işaret eden Çakır, şunları kaydetti: ""Hasta oluyoruz ve hekime başvurup serum taktırmak ya da birtakım ilaçlarla hemen iyi olmak istiyoruz. Oysa koruyucu önemler bu tip hastalıklarda çok önemli. Bulaşı bir yerden kırmamız gerekiyor. Maske korunmada çok etkili, sosyal görüşmeleri kısıtlamak, mümkün mertebe kapalı alanlarda mesafeyi artırmak ve hijyene dikkat etmeliyiz. Bu dönem maskelerimize yeniden dönersek çok önemli bir kazanç elde etmiş oluruz. Yine sosyal mesafeyi korumak, sosyal görüşmelerimizi bir miktar kısıtlamak, özellikle kış gününde kapalı mekanlarda çok durmamalıyız."" Gribal enfeksiyon hastalıklarına karşı bağışıklık sistemini güçlendirici taze meyve sebze, tüketmek ve vitamin takviyeleri almakta fayda olduğunu ifade eden Çakır, bunlardan en önemlisinin maske, mesafe ve hijyene dikkat edip bulaş zincirini kırmak olduğunu sözlerine ekledi."
112,Türkiye'de ilk kez aynı anda tek hastanede 4 farklı organ nakli yapıldı,"Türkiye'de ilk defa tek bir hastanede, beyin ölümü gerçekleşen 16 yaşındaki çocuğun 4 organı aynı anda 4 farklı hastaya nakledildi. Nakil operasyonları, Ankara Bilkent Şehir Hastanesi'nde gerçekleştirildi. 16 yaşındaki çocuğun kalbi, akciğeri, karaciğeri ve böbreği nakil bekleyenlerin umudu oldu.",Sağlık,https://www.trthaber.com/haber/saglik/turkiyede-ilk-kez-ayni-anda-tek-hastanede-4-farkli-organ-nakli-yapildi-828322.html,"200 kişilik ekip görev yaptı. Ankara Bilkent Şehir Hastanesi'nde aynı anda 4 ayrı organ nakli için hazırlıklar tamamlandı. Türkiye'de ilk kez bir günde 4 ayrı nakil başarıyla tamamlandı. Trafik kazası sonucu beyin ölümü gerçekleşen 16 yaşındaki çocuğun organlarıyla kalp, akciğer, karaciğer ve böbrek nakli yapıldı. 4 hastaya umut oldu 64 yaşındaki Nuray Doğan'da Hepatit b nedeniyle karaciğer yetmezliği oluştu. 20 yıldır karaciğer tedavisi gören Nuray Doğan, nakil sayesinde yeniden hayat buldu. Şimdi eşiyle birlikte taburcu olacağı günü bekliyor. KOAH'la mücadele eden 57 yaşındaki Dursunali Kaya'ya da 5 yıldır beklediği akciğer nakli yapıldı. 16 yaşındaki çocuğun böbreği yaşıtı başka bir çocuğa nakledildi. Kalbi ise yapay kalp cihazıyla yaşayan 40 yaşındaki başka bir hastaya verildi. Haber: Çağla Gül Tuncer Kamera: Nurullah Geylani Kurgu: Ali Doğan"
113,Gazzeli 85 hasta daha Türkiye'ye getiriliyor,"Türkiye, Gazzelilere yardım eli uzatmaya devam ediyor. Gazzeli 85 hasta ve yaralı bu akşam Mısır’dan Türkiye’ye getiriliyor.",Sağlık,https://www.trthaber.com/haber/saglik/gazzeli-85-hasta-daha-turkiyeye-getiriliyor-828285.html,"Türkiye Filistin'de katliama uğrayan sivillerin umudu oldu. 7'nci tahliye seferini Sağlık Bakanı Fahrettin Koca, sosyal medya hesabından duyurdu. Bakan Koca, Gazzeli 85 hasta ve yaralının bu akşam Mısır’dan Türkiye’ye getirileceğini açıkladı 106 kişilik refakatçi grubun eşlik ettiği hastalar, Türkiye'de tedavi altına alınacak. Tahliye operasyonlarının devam etmesi bekleniyor.   Gazzeli 85 hasta ve yaralı bu akşam Mısır’dan Türkiye’ye getiriliyor. 106 kişilik refakatçi grubun eşlik ettiği hastalar, ülkemizde tedavi altına alınacak. Bilindiği gibi, Gazze’de sağlık sistemi çökmüş durumda. pic.twitter.com/Xd8I2VEI3o"
114,Bakan Koca: Risk grubunda enfeksiyonlar ciddiye alınmalı,"Sağlık Bakanı Fahrettin Koca, ""Bağışıklık sistemi baskılanmış hastalarda, yaş gibi sebeplerle risk grubunda olan kişilerde gribal semptomları taşıyan enfeksiyonlar ciddiye alınmalıdır"" dedi.",Sağlık,https://www.trthaber.com/haber/saglik/bakan-koca-risk-grubunda-enfeksiyonlar-ciddiye-alinmali-828195.html,"Sağlık Bakanı Koca, sosyal medya hesabından yaptığı paylaşımda, üst solunum yolu enfeksiyonlarının, grip, nezle gibi şikayetlerin arttığı bir dönemde olunduğunu ifade etti. Rahatsızlıklarının çoğunun virüs kaynaklı olduğunu, istirahat ve semptomatik tedaviyle iyileşildiğini belirten Koca, ""Fakat bağışıklık sistemi baskılanmış hastalarda, yaş gibi sebeplerle risk grubunda olan kişilerde söz konusu gribal semptomları taşıyan enfeksiyonlar ciddiye alınmalıdır."" bilgisini verdi. Bakan Koca'nın paylaşımında, Ankara Bilkent Şehir Hastanesi Koordinatör Başhekimi Aziz Ahmet Surel'in açıklamaları da yer aldı. Surel, hastanede mevsimsel olarak her yıl olduğu gibi üst solunum yolu hastalıkları kaynaklı yoğunluk bulunduğunu, ancak beklenen bir yoğunluk olması dolayısıyla hastane kapasitesinin bunu eritebildiğini kaydetti. Acil servislerine başvuran hasta sayısında yıllık ortalamaya bakıldığında artış olmadığını belirten Surel, oransal bakıldığında hasta dağılımında üst solunum yolu enfeksiyonu şikayetiyle gelen hasta sayısında ise artış gözlemlendiğini ifade etti. Surel, bu hastalarının çoğunun semptomatik tedavi ve istirahatle iyileştiğini, ancak belli bir yaşın üzerinde olan ya da bağışıklık sistemi baskılanmış bazı kişilerde bu enfeksiyonların ciddiye alınması gerektiğini aktardı."
115,Herkesi fazla düşünmenin verdiği zarar: Hiper Empati Sendromu,"Empati, sağlıklı ilişkiler kurmak için önemli. Ancak sınırını iyi belirlemek, aşırıya kaçmamaya özen göstermek gerekiyor. Çünkü insanları anlamak için gereğinden fazla çaba harcamak, duygusal çöküntüye neden olabiliyor. Hiper empati denilen bu sendrom başka sorunlara da kapı aralıyor.",Sağlık,https://www.trthaber.com/haber/saglik/herkesi-fazla-dusunmenin-verdigi-zarar-hiper-empati-sendromu-828096.html,"Empati, başkalarının duygusal durumlarını, bakış açılarını anlama, hissettiklerini anlayışla karşılama ve duygusal deneyimlerini paylaşabilme yeteneği olarak kabul edilir. Yaşam boyunca yüz yüze gelinen birçok sorun karşısında, zor durumda kalan insanları anlamak, onlara yardımcı olmak isteriz. Kimi zaman bir aile üyesi ya da yakın arkadaştır o kişi… Kimi zaman ise hiç bilmediğimiz coğrafyalarda güç şartlarda hayata tutunmaya çalışanlar… Empati kurmak, her zaman var olması istenen bir erdemdir. Ancak bu duyguları yoğun şekilde yaşamak bir sendroma yol açabiliyor. Bu sendromun adı, hiper empati. Kişinin olağandan fazla duygusal empati yeteneğine sahip olması, çevresindeki insanların duygusal durumlarını aşırı derecede hassas bir şekilde algılaması ve bu duyguları derinden hissetmesiyle kendisini gösteriyor. Hiper empatinin nelere yol açtığını ve nasıl üstesinden gelinebileceğini Klinik Psikolog Uluğ Çağrı Beyaz’a sorduk.   Aşırı duyarlılık hiper empatiye kapı aralıyor “Hiper empati yaşayan bireyler, başkalarının mutluluklarını veya acılarını çok yoğun bir şekilde deneyimler ve bu duygusal deneyimleri kendi hissettikleri gibi yaşarlar” diyerek söze başlıyor Uluğ Çağrı Beyaz. Bunun duygusal bağ kurma yeteneklerinin güçlü olmasıyla açıklanabileceğini belirtiyor. Çevresine karşı aşırı duyarlılık gösteren hiper empati sendromuna sahip kişilerin yaşayabileceği sorunları şöyle anlatıyor: “Bu durum, kişinin kendi duygusal sınırlarını koruma konusunda zorlanmasına, aşırı stres yaşamasına ve duygusal tükenmişlik hissetmesine neden olabilir. Hiper empati sendromunun etkileri kişiden kişiye farklılık gösterebilir, ancak genellikle aşırı duygusal yük altında hissetme ve bu nedenle kişisel refahın olumsuz etkilenmesi gibi sorunları içerir.”    Hiper empati en çok kimlerde görülüyor? Hiper empati sendromu genellikle duygusal hassasiyeti yüksek kişilerde daha sık görülüyor. Bu durumu yaşayan kişiler, çevrelerindeki insanların duygusal durumlarını derinlemesine hissedebilen, derin ve güçlü duygusal bağlar kurma konusunda istekli ve yetenekleri olan kişiler. Çevrelerindeki insanları dinleme becerileri yüksek, dış uyaranlara karşı alıcıları açık, aynı zamanda hayır demekte ya da sınır çizmekte zorluklar yaşayanlar da bu durumdan muzdarip olabiliyor. Şefkatli ve etrafına karşı ilgi dolu olan bireylerde daha çok görülebiliyor.    Hangi olaylar hiper empati sendromuna yol açar? Hiper empati sendromunun gelişimini tetikleyen bazı durumlar var. Kişiden kişiye değişiklik gösterse de, yaşanan travmatik deneyimler, uzun süreli veya yoğun stres ve bu nedenle duygusal tepkilerin artması bu durumlardan bazıları. Diğerlerini ise Klinik Psikolog Beyaz şöyle aktarıyor: “Sürekli olarak başkalarının acılarına tanık olmak veya empati kurmaya çalışmak, duygusal olarak zorlayıcı bir çevrede bulunmak ve bu nedenle duygusal hassasiyetin artması, bireyin kişilik yapısı itibarıyla yardımsever bir doğaya sahip olması, zorlayıcı yoğun çocukluk deneyimleri, etken, kontrolcü ve duygusal olarak manipülatif ebeveyn tutumlarına maruziyet hiper empati sendromunun oluşmasına katkıda bulunabilir. Ancak her birey farklıdır. Bu nedenle, hiper empati sendromu yaşayan kişilerde spesifik tetikleyiciler, kişisel deneyimlere de dayanabilmektedir.”   Başkalarının duygusal yükü ağır gelebiliyor Çevresindeki insanların duygusal yüklerini taşıyan kişiler, bu sürecin getirdiği ağırlık nedeniyle aşırı stres ve yorgunluk yaşayabilir, duygusal tükenmişlik hissine kapılabilir. “Bu durum kişinin kendi duygusal sınırlarını belirlemesine olumsuz etki edebilirken, kişisel refahını da bozabilir” diyor Beyaz. Empati yetenekleri güçlü olan bu bireylerin, başkalarının duygusal deneyimlerini çok derinlemesine hissetme eğiliminde olduklarından, kendi duygusal sınırlarını koruma konusunda zorlanabileceğine vurgu yapıyor: “Başkalarının duygusal yüklerini sürekli olarak taşımaya çalışma, kişisel ilişkilerde de sorunlara yol açabilir. Çünkü duygusal ağırlık nedeniyle iletişim güçlükleri ve çatışmalar ortaya çıkabilir. Ayrıca, başkalarının duygusal ihtiyaçlarına odaklanmak, bu kişilerin kendi duygusal ihtiyaçlarını ihmal etmelerine neden olabilir.”    Hiper empati sendromu nasıl anlaşılır? Klinik Psikolog Uluğ Çağrı Beyaz, hiper empati sendromunun ortaya çıkma sürecinin de kişiden kişiye değişebileceğini söylüyor. Öne çıkan belirtileri ise şöyle sıralıyor: “Süreğen bir şekilde başkalarının duygusal sorunlarına odaklanmak ve bunları normalden daha güçlü bir şekilde hissettiğinizi fark etmek, etrafınızdakilerin sevinci, mutluluğu, acısı veya üzüntüsü karşısında aşırı duygusal tepkiler verme eğilimi göstermek belirtiler arasında. Ayrıca, çevrenizin duygusal deneyimleriyle kendi duygusal sınırlarınızı koruma konusunda zorlanıyorsanız, çevresel uyarıcılara, seslere veya diğer duyusal uyaranlara karşı aşırı derecede duyarlıysanız bunlar da birer belirti. Anlaşmazlıklardan, çatışma ve tartışmalardan aktif olarak kaçınmak da sayılabilir. Çevresel uyaranlara karşı bedensel ve duygusal hassasiyetiniz etkilenebiliyorsa, ötekine karşı bağımlılık hissetme hali varsa, hiper empati sendromu düşünülebilir.”    Hiper empati sendromundan korunmanın yolları “Hiper empati sendromundan korunmak için öncelikle kişinin bu durumu fark etmesi önem arz etmektedir” diyor Klinik Psikolog Beyaz. Bu sendromu yaşayanların, bunun vicdani bir durum olduğu yönünde kuvvetli bir inanca ve birtakım olumsuz düşüncelere sahip olduğuna değiniyor ve yapılması gerekenleri şu şekilde anlatıyor: “Bu durum kötü sonuçlara sebebiyet vermektedir. ‘Böyle yapmazsam benden hoşlanmazlar/sevmezler, başkalarını anlamak onlara yardım etmek zorundayım’ gibi düşünceler, zihinde tekrarlayıcı ve yıkıcı şekilde olabilmektedir. Bunlar da kişinin bu döngüye hapsolmasına neden olmaktadır. Bu durumun üstesinden gelmek için, duygusal sınırları belirleme, başkalarının duygusal yükünü çekmekten kaçınma, karşıdaki kişiye sınır çizme, öz saygı geliştirme, benlik saygısını artırma, hayır diyebilme üzerine pratikler yapma, bunun dışında da kişinin kendi ilgi alanlarına ve hobilerine zaman ayırması gibi etkenler yardımcı olabilir. Ayrıca, profesyonel destek almak da önemlidir. Bu süreçte, kişinin bu sendromu yaşamasında etkisi olan düşünce ve inançlarını değiştirmesine yönelik çalışmalar son derece faydalı olacaktır.”"
116,"Çocuklar neden ""hayali arkadaş"" edinir?","Küçük çocukların kendi zihinlerinde oluşturdukları karakterlerle kurdukları dostluklar, yani hayali arkadaşlar... Aileler durumdan kaygı duysa da, hayali arkadaşlık aslında sanıldığı kadar nadir ve endişe verici değil.",Sağlık,https://www.trthaber.com/haber/saglik/cocuklar-neden-hayali-arkadas-edinir-827577.html,"Bir çizgi film karakteri, süper kahraman, hayvan ya da sevilen bir oyuncak... Çocukların yaklaşık yüzde 40 ila 60'ı bir hayali arkadaşa ihtiyaç duyabiliyor. Bu ""görünmeyen"" arkadaşı zihinlerinde kurgularken ise çoğu zaman tanıdıkları, bildikleri özellikleri bir arada topluyorlar. Böylece hayali arkadaşlar kimi zaman örnek teşkil ediyor, kimi zamansa ailelerin tasvip etmediği özelliklere sahip oluyorlar. Hatta ""günah keçisi"" rolünü üstlenebiliyorlar... Peki, çocuklar hayali arkadaşa neden ihtiyaç duyuyor? Özellikle 3-7 yaş aralığında ortaya çıkan bu durumu, Klinik Psikolog Seda Aydoğdu ile konuştuk.     Hayali arkadaş nedir ve nasıl ortaya çıkar? ""Hayali arkadaş; çocuk nerede isterse orada olan, hangi oyunu oynamak isterse onu oynayan, koşulsuz kabul eden bir arkadaştır."" Klinik Psikolog Seda Aydoğdu çocukların kendi zihinlerinde oluşturduğu bu görünmez arkadaşları böyle tanımlıyor. Aydoğdu, aileler durumu çoğunlukla kaygı verici bulsa da, yapılan araştırmaların bu yönde olmadığını anlatıyor. ""Çocuğumuzun hayali arkadaşının olması endişe verici bir durum olarak değerlendirilmemelidir. Hayali arkadaş geliştirmek çocuğumuzun hayal dünyasını geliştirmekte ve ihtiyaçlarına yönelik destekleyici bir yönü ile ortaya çıkmaktadır."" Çocukların günah keçisi: Hayali arkadaş Peki, çocuklar neden hayali bir arkadaşa ihtiyaç duyuyor? Çocuğun kendini yalnız ve başka çocuklar tarafından dışlanmış hissetmesi akla ilk gelen olası nedenlerden... Ancak araştırmaların bu konuda da farklı bir durumu işaret ettiğini anlatıyor Seda Aydoğdu: ""Sanılanın aksine yapılan araştırmalar hayali arkadaşın yalnızlık ile ilişkili bir şekilde ortaya çıkmadığını göstermekte. Geniş arkadaş çevresi olan çocuklarda da hayali arkadaş görülebilmekte. Hayali arkadaş, çocuk tek başına kaldığında da onunla oynayan ve oyun kurmasını destekleyen bir simge olarak değerlendiriliyor. Bunların yanı sıra hayali arkadaşlar bazen yaramazlıklar yapan ve kötü sözler söyleyen biri olarak karşımıza çıkabilir. Çocuk bu durumda hayali arkadaşı kendisi ve ailesinin kızması arasında bir siper olarak kullanarak, adeta günah keçisi ilan edebiliyor."" Birçok kişi, hayali arkadaşın psikolojik bir rahatsızlığın göstergesi olduğunu da düşünebiliyor. Aydoğdu ise, ""Hayali arkadaş psikolojik bir rahatsızlık değil"" diyor ve şöyle devam ediyor: ""Psikolojik bir rahatsızlık olarak değil, gelişimin bir basamağı olarak ele alınmalıdır. Her çocukta görülmese de bazen bazı çocuklarda görülmesi psikolojik bir rahatsızlık yerine her çocuğun özel olduğu ve her gelişimin kendine has yollardan filizlenen bir kavram olduğu düşünülmelidir. Hayali arkadaşlar, çocukların zihin teorisi bağlamında kurdukları oyunlar ve düşler sayesinde diğerlerinin düşüncelerini daha iyi anlayabilmelerini sağlayan ayrı ve özel bir alan olarak da değerlendirilmekte.""   Peki hangi çocuklar zihinlerinde hayali arkadaş geliştirmeye daha yatkın diye soruyoruz Psikolog Aydoğdu'ya: ""Travma mağduru çocuklarda veya yoğun korkuları olan çocuklarda hayali arkadaş geliştirmek, baş etme becerisi olarak değerlendirilmektedir. Aynı zamanda çocuklar; destek ve dayanak alma ihtiyacına yönelik olarak ve duygu düzenleme aracı olarak hayali arkadaş geliştirebilmekte."" Hayali arkadaşa sahip olmak ne zamana kadar normal kabul ediliyor? Çocukların yaklaşık yüzde 40 ila 60'ı, özellikle 3-7 yaş aralığında, görünmez bir arkadaş edinebiliyor. Aydoğdu durumun, 7 yaşından sonra da nadiren görülebildiğini söylüyor. ""Çocukların gelişiminde 6 yaşa kadar gerçek ve hayal dünyası ayrımı net değildir. Bu iki kavram sık sık birbirine karışmaktadır. 7 yaşından sonra gerçek ve hayal arasındaki sınırların belirginleşmeye başladığını görmekteyiz. Buna bağlı olarak 3-7 yaş arasında hayali arkadaşların görülmesinin en sık olduğu dönemdir. Sıklıkla 7 yaşından sonra hayali arkadaşlar kaybolsa da bazen bazı çocuklarda bu durum ergenlik dönemine kadar devam edebilmektedir."" Peki, aileler bu arkadaşlık ilişkisine nasıl yaklaşmalı? Aydoğdu, ailelerin endişelenmek yerine hayali arkadaşı iyi tanımaya çalışması gerektiğini söylüyor ve ekliyor:  ""Çünkü o hayali arkadaş çocuğun zihninin bir temsili olarak değerlendirilmektedir. Çocuk kendi arzu ve ihtiyaçlarını, korkularını ya da yaramazlıklarını o hayali arkadaşı üzerinden dile getirmektedir. Bu bağlamda kurallar ve sınırlar içerisine hayali arkadaşın muhtemel yaramazlıkları da dahil edilmelidir. Çocuğun oyunları ve söylemleri takip edilmelidir. Belli bir oranda biz ebeveynler de çocuğumuzun hayali arkadaşı ile kurduğu oyunlara katılmalıyız ancak bunun yanı sıra koyulması gereken sınırlar karşısında da geri adım atılmaması gerekmektedir. Çocuğumuz yaptığı davranışın hayali arkadaşından dolayı olduğunu söylese de kurallar ve sınırlar esnememelidir. Ailenin kararsız kaldığı durumlarda da uzman görüşüne başvurmaları önemli olacaktır.""  "
117,Sarı noktada erken teşhis çok önemli,"Sarı nokta, ileri yaştakilerde görme kaybına neden olabilen kronik bir hastalık. Tedavi ve takibi ömür boyu süren bu rahatsızlık, erken evrede tespit edilirse iyi sonuçlar alınabiliyor.",Sağlık,https://www.trthaber.com/haber/saglik/sari-noktada-erken-teshis-cok-onemli-827572.html,"Göz en önemli duyu organlarımızdan biri. Bu nedenle gözde oluşan her hastalık büyük önem taşıyor. Her yaş grubundan insanda yaşamı boyunca gözüyle ilgili rahatsızlık ortaya çıkabiliyor. Sarı nokta hastalığında ise durum biraz farklı… Çünkü bu hastalık sadece ileri yaş gruplarında görülüyor. Üstelik tedavi edilmezse körlüğe varan sonuçlar doğuruyor. Halk arasında ''sarı nokta hastalığı"" olarak bilinen yaşa bağlı makula dejeneresansı, tüm dünyada görme kaybının en önemli nedeni olarak kabul ediliyor. Nitekim Dünya Sağlık Örgütü’nün (DSÖ) verilerine göre, dünyada görme kaybıyla sonuçlanan görme bozuklukları arasında 3’üncü sırada yer alıyor. Öyle ki hastalık tüm dünyada 30 milyon kişiyi etkiliyor. Genellikle 50 yaş üzeri kişilerde görülen ve kronik bir hastalık olan sarı nokta hastalığının belirtilerini, seyrini ve tedavi sürecini Sağlık Bilimleri Üniversitesi Göz Hastalıkları Ana Bilim Dalı Başkanı Prof. Dr. Banu Açıkalın’la konuştuk.   75 yaşın üzerinde görülme sıklığı artıyor “Yaşlılarda körlüğe yol açan en önemli sebeplerden biri bu hastalık” diyen Prof. Dr. Açıkalın, insan ömrünün uzamasıyla sarı nokta hastalığının daha sık görüldüğünü belirtiyor. Prof. Dr. Açıkalın hastalığın nasıl oluştuğunu ise şöyle açıklıyor: “Gözümüzün arkasında retina dediğimiz bir film tabakası var. Nasıl ki fotoğraf makinesi filmle çalışıyorsa, gözümüzün retinası da bu film tabakası gibi görev yapıyor. Bunun merkezinde ise sarı benek dediğimiz merkezi ve keskin görmemizi sağlayan bir alan var. O alanın yaşlanmasına bağlı olarak halk arasında sarı nokta hastalığı olarak bilinen, yaşa bağlı makula dejeneresansı dediğimiz hastalık gelişiyor.” Hastalığın özellikle 75 yaşın üzerindeki kişilerde görülme oranının daha yüksek olduğunu söyleyen Prof. Dr. Açıkalın, “Hasta, merkezi ve keskin görmeyi kaybediyor” diyerek sarı noktanın görmede yarattığı sorunu bir örnekle açıklıyor: “Diyelim ki ‘murat’ kelimesini okuyacak... Hasta M'yi ve T'yi görüyor ama ortadaki harfleri göremiyor. Çok rahatsız edici bir durum. Mesela yolda yürüyor... Çevresel görmesi var ama tam merkezi görmesi yok. Karşıdan ne geldiğini tam olarak anlayamıyor.”   Tedaviyle ilerlemesi önleniyor Hastalığın asıl oluşma nedeni yaşlanma olduğu için tedavi de buna yönelik olarak yapılıyor. Prof. Dr. Açıkalın, tedavide izledikleri yolu şöyle açıklıyor: “Hastalığın ilerlemesini önlemek için birtakım tedavi süreçleri yürütülüyor. Dışarıdan alınan besin takviyeleri tedavinin bir parçası… Çünkü gözünüzün sarı beneğinde bazı renk veren pigmentler var. Bunlar güneş ışınlarına ve dolayısıyla sarı nokta hastalığına karşı bizi koruyor. Ancak bunu vücut yapmıyor, dışarıdan almamız gerekiyor. Yaşla birlikte vücuttaki depolarımız azalıyor. Dışarıdan verdiğimiz maddelerle ve beslenme önerileriyle sarı nokta hastalığının daha geç ortaya çıkarılmasını veyahut oluşmamasını sağlayabiliyoruz.”   Güneş ve genetik etkisi Sarı nokta hastalığının oluşumunda güneşin yaydığı ultraviyole ışınlar önemli bir etken. Bir diğeri de genetik... Hastalıktaki genetik faktörü Prof. Dr. Açıkalın’dan öğreniyoruz: “Bir de genetik etken var. Ailesinde sarı nokta hastalığı olanların çocuklarında da gelişme riski çok fazla. O yüzden bu ailelerin çocuklarının belirli yaştan sonra mutlaka kontrollerine gelmeleri gerekiyor ki hastalığı erken tanıyalım.” Sarı nokta hastalığının yaş ve kuru olmak üzere iki tipi bulunuyor. Kuru tipte hücreler kendi kendine yaşlanıyor ve ölüyor. Tedavisinde vitamin takviyeleri kullanılıyor.   Eğer hastada yaşa bağlı makula dejeneresansının yaş tipi görülüyorsa tedavi daha farklı seyrediyor. Prof. Dr. Açıkalın, “Hızlı gidiyor ve ağır seyrediyor” diyerek izledikleri yolu anlatıyor: “Yaş tipte bozulan alanda yeni damarlar oluşuyor. Bu damarlar çevreye sıvı ve kan sızdırabiliyorlar. Bu sızdırmayla birlikte orada bir doku gelişiyor. Engel olabilmek için gözün içine bazı ilaçlar enjekte ediyoruz.” Yaşa bağlı makula dejeneresansı ne kadar erken evrede teşhis edilirse tedavide de o kadar iyi sonuç alınıyor. İhmal edildiğinde ise hastalarda görme kaybının artmasına hatta körlüğe sebep olabiliyor. Bunun için rutin göz muayenesine gitmek büyük önem taşıyor. Hastalık ilerleyici ve kronik olduğu için tedavi ve takibi de ömür boyu sürüyor. Sarı nokta hastalığına karşı hangi önlemler alınabilir? Peki sarı nokta hastalığından korunmak mümkün mü? Elbette hastalığın ortaya çıkışını önlemek için birtakım önlemler alınabiliyor. Güneş ışığından mümkün olduğu kadar uzak durulması gerektiğinin altını çizen Prof. Dr. Açıkalın, sözlerini şöyle noktalıyor: “Özellikle güneşin çok yoğun olduğu saatlerde ve mevsimlerde güneş gözlüğü takmalıyız. Sigaradan mutlaka uzak durmalıyız. Akdeniz tipi, yani yeşil sebze ve meyvelerle beslenmeliyiz. Çünkü sağlıklı beslenme sarı nokta hastalığının gelişmemesine katkıda bulunuyor.”"
118,Romanya'da 3 ay ömür biçilen kadın şifayı Türkiye'de buldu,"Pankreas kanserine yakalandığını son evresinde öğrendi. 77 yaşındaki Romanyalı Magdalena Falca çareyi Türkiye'de buldu. Gördüğü tedavi ile hastalığı kontrol altına alındı. TRT Haber Muhabiri Deniz İyidoğan, Magdalena Falca ile bir araya geldi.",Sağlık,https://www.trthaber.com/haber/saglik/romanyada-3-ay-omur-bicilen-kadin-sifayi-turkiyede-buldu-827462.html,"Merdivenlerden düştü, kansere yakalandığını tesadüfen öğrendi. Göğüs kafesi tomografisinde pankreasındaki kitle tespit edildi. Hastalık 4'üncü evreye ulaşmıştı. Romanya'daki tedaviden memnun kalmayınca da çareyi Türkiye'de aradı. ""Minnet doluyum, burada gördüğüm değer ve tedavi paha biçilemez"" 77 yaşındaki Magdalena Türkiye'de 1,5 yıllık tedavinin ardından sağlık durumunun iyi olduğunu belirterek şunları söyledi: ""Çok kötü bir tanıyla buraya geldim. Ne yazık ki Romanya'da kendi ülkemde olan medikal tedaviler yetersiz olduğundan oğlum Türkiye'deki hastaneyle irtibata geçti. Bugün 54. kez buraya geliyorum ve hastalığım oldukça agresif olmasına rağmen şu an kontrol altında. Minnet doluyum, burada gördüğüm değer ve tedavi paha biçilemez."" ""Romanya'daki tedaviden memnun olmayınca Türkiye'yi seçtik"" Kanser hastası yaşlı kadının oğlu da doktor. Antonio Falca Türkiye'deki sağlık hizmetiyle ilgili şu ifadeleri kullandı: ""Türkiye'yi seçtik çünkü Romanya'da kötü tecrübelerimiz oldu. 7 yıl önce babamı kanserden kaybettik, kanseri 2. evredeydi. Oradaki tedaviden memnun değildik. Ve bu kötü tecrübeden dolayı Türkiye'yi seçtik. Romanya'da anneme 3 ay kadar ömür biçmişlerdi ama Türkiye'de 1,5 yıllık bir sürede annem gitgide iyi oldu. Buradaki bütün çalışanlardan memnunuz. Tedavi süreci çok iyi yönetiliyor."" 77 yaşındaki Romanyalı kadının kanser hastalığı kontrol altında Tıbbi Onkoloji Bölüm Başkanı Prof. Dr. Serkan Keskin, Magdalena Falca'ya kişiye özel tedavi uygulandığını ve agresif seyreden kanserin durdurulduğunu belirterek şunları aktardı: ""Tedavisinde akıllı ilaçlar kullandık onlar da oldukça etkili oldu. Ailesi de çok ilgili. Oğlu da doktor. Onlarla beraber gelip gidiyor. Gerçekten de bir insanın tedavi almak için değil normal gelip gitmesi bir turistik ziyareti bile bu kadar uzun süre devam ettirmesi çok kolay değil ki üzerine bir de kemoterapi alıyor. Ama biz de onlar da bu tedavi sürecine inandık. Kendisi de bizi çok seviyor biz de onu çok seviyoruz böyle gelip gidiyor. Türkçeyi de öğrendi biraz."" Hastalığı kontrol altına alınan Magdalena Falca artık daha iyi. Hayali ise bugüne kadar tedavi için geldiği Türkiye'de tatil yapmak. Kamera: Mustafa Oğuz Kurgu: Kaan Alp Atasoy
 "
119,Geri dönüştürülmeyen elektronik atıklar doğayı ve insan sağlığını tehdit ediyor,"Tekirdağ Namık Kemal Üniversitesi (NKÜ) Çorlu Mühendislik Fakültesi Dekanı Prof. Dr. Lokman Hakan Tecer, ""Elektronik atıkların bazıları ağır metaller içeriyor. Bu metaller toprağa ulaştığında topraktaki maddelerle etkileşim haline girerek, insan sağlığını dolaylı şekilde etkiliyor"" dedi.",Sağlık,https://www.trthaber.com/haber/saglik/geri-donusturulmeyen-elektronik-atiklar-dogayi-ve-insan-sagligini-tehdit-ediyor-827258.html,"Tekirdağ Namık Kemal Üniversitesi (NKÜ) Çorlu Mühendislik Fakültesi Dekanı Prof. Dr. Lokman Hakan Tecer, kullanım ömrünü doldurmuş elektronik eşyaların gelişi güzel çevreye atılmaması gerektiğini belirti. Bu ürünlerin atık getirme merkezlerine teslim edilmesiyle ekonomiye tekrar kazandırıldığını anlatan Tecer, ""Günümüzde bilgisayar, telefon ve diğer elektronik cihazların kullanım ömrü var. Bittikten sonra çevrede atık hale dönüşüyor. Bunların ayrı toplanarak bertaraf edilmesini sağlamamız gerekiyor"" diye konuştu. Geri dönüştürülen malzemelerin yeniden üretimde kullanılmasının önemine değinen Tecer, bu sayede kısıtlı doğal kaynaklardan tasarruf edilebileceğini belirtti. ""Elektronik atıkların bazıları ağır metaller içeriyor"" Tecer, çevreye gelişi güzel atılan elektronik eşyaların doğaya büyük zarar verdiğini söyledi. Bazı elektronik atıkların, çevreye ve canlılara zarar veren ağır metaller içerdiğini vurgulayan Tecer, ""Elektronik atıkların bazıları ağır metaller içeriyor. Bu metaller toprağa ulaştığında topraktaki maddelerle etkileşim haline girerek, insan sağlığını dolaylı şekilde etkiliyor. Uygunsuz bir biçimde imha edilen elektronik atıklar yüzünden çevreye verilen zarar da artıyor"" diye konuştu. Elektronik eşyaların tehlikeli atık sınıfında yer aldığını hatırlatan Tecer, bu atıkların geri dönüşüme kazandırılması konusunda vatandaşların daha hassas davranması gerektiğini söyledi."
120,Bakan Koca nezleye karşı uyardı,"Sağlık Bakanı Fahrettin Koca, soğuk havaların başlamasıyla kapalı ortamda geçirilen süre arttığı için üst solunum yolu enfeksiyonlarından nezlenin daha hızlı yayıldığını belirtti.",Sağlık,https://www.trthaber.com/haber/saglik/bakan-koca-nezleye-karsi-uyardi-827181.html,"Sağlık Bakanı Fahrettin Koca, sosyal medya hesabından yaptığı paylaşımda, solunum yolu hastalıklarına sık rastlanan bir mevsimde bulunulduğunu vurgulayarak, ""En önemli artışı, nezle dediğimiz enfeksiyonlarda görüyoruz. Soğuk havaların başlamasıyla kapalı ortamda geçirdiğimiz süre arttığı için nezle daha hızlı yayılıyor"" açıklamasında bulundu. ""Korunmak için en temel şart, sağlıklı yaşam kurallarına riayet edilmesidir"" Koca, paylaşımında, Hacettepe Üniversitesi Enfeksiyon Hastalıkları ve Klinik Mikrobiyoloji Uzmanı Prof. Dr. Serhat Ünal'ın, hastalığın bulaşmasını önlemek için neler yapılması gerektiğini aktaran videosuna da yer verdi. Ünal, solunum yolu enfeksiyonlarının üst ve alt solunum yolu enfeksiyonları olarak ikiye ayrıldığını belirterek, şu bilgileri verdi: ""Üst solunum yolu enfeksiyonları, soluk borusunun ayrılım yerine kadar olan enfeksiyonlardır. Burun içinde sinüzit, faranjit, nezle, otit gibi pek çok enfeksiyonlar olabilir. Solunum yolu enfeksiyonları mevsimi denilen bu günlerde bütün bu enfeksiyonlarda artış meydana gelebilir ama en önemli artış nezledir. Bu mevsimlerde soğuk havaların başlamasıyla birlikte kapalı yerlerde geçirilen süre arttığı için bulaştırma hızı artar ve solunum yolu nezle çok fazla görülür. Burun akıntısı, hapşırık, boğaz ağrısı, halsizlik, 38 derece ateşi geçmeyen bir hastalık şeklinde kendini gösterir."" Bu enfeksiyonlarda bulaşın önlenmesine dikkati çeken Ünal, ""Nezleden ve bu tür enfeksiyonlardan korunmak için en temel şart, sağlıklı yaşam kurallarına riayet edilmesidir. Yani, uykuya dikkat edilmesi, dengeli ve düzenli beslenilmesi, spor yapılması gibi temel sağlıklı yaşam kurallarına uymaktır. Böyle yapılırsa, savunma sistemi daha sağlam olur"" dedi. ""Sık sık eller yıkanmalıdır"" Ünal, korunmada ikinci önemli faktörün, virüs belli bir mesafeden bulaşacağından hapşıran, öksüren kişilerle araya bir metre mesafe konulması gerektiğine işaret etti. Hapşıran kişilerin bu esnada ele değil dirseğe hapşırmaları gerektiğini dile getiren Ünal, ""Çünkü, ele hapşırıldıktan sonra başkasıyla tokalaşıldığında ya da kapı kulpu tutulduğunda, sağlam olan kişilere virüs bulaşacaktır. Sık sık eller yıkanmalıdır"" uyarısında bulundu."
121,Türkiye'de bir ilk: Psikolojik rahatsızlığı bulunanlara destek için danışma hattı kuruldu,"Samsun'da şizofreni, bipolar, psikotik ve duygu durum bozuklukları gibi ruhsal hastalıklarla mücadele edenler ile otizmlilere ve mental retardasyon rahatsızlığı bulunanlara destek olmak amacıyla ""Ağır Ruhsal Hastalıklar Dayanışma Hattı"" kuruldu.",Sağlık,https://www.trthaber.com/haber/saglik/turkiyede-bir-ilk-psikolojik-rahatsizligi-bulunanlara-destek-icin-danisma-hatti-kuruldu-826973.html,"Samsun İl Sağlık Müdürlüğünce kurulan ve haftanın 7 günü 09.00-18.00 saatlerinde ""0362 311 25 21 / 22 / 24"" nolu telefonlardan hizmet veren hatta, 8'i çağrı karşılama personeli, 2'si psikolog olmak üzere 10 kişi görev yapıyor. İl Sağlık Müdürü Mustafa Uras, şizofreni, bipolar, psikotik ve duygu durum bozuklukları gibi ruhsal hastalıklarla mücadele edenler ile otizmlilere ve mental retardasyon (zeka geriliği) rahatsızlığı bulunanlara destek olmak amacıyla hattı kurduklarını söyledi. Hastaların yaşadıkları sorunlara etkin çözüm bulmak istediklerini belirten Uras, ""Hattı kurarken temel hedefimiz, tedavi sürecinde sorunlar yaşayan, desteğe ihtiyaç duyduğunu düşündüğümüz hastalarımızın yaşadıkları sorunlara etkin çözümler bulmak, doğru birimlere yönlendirilmelerini sağlamaktı. Süreçte ortaya çıkan sosyal sorunların önüne geçmek için bu hattımızı kurduk. Ruhsal hastalıklarla mücadele, maalesef zor bir süreç. Hem hasta hem de aile için maalesef çok yıpratıcı oluyor. Özellikle yeni tanı almış hastalarımız ve yakınları, bu süreci yönetmekte zorlanıyor. Biz de bu hastalarımızın ve ailelerinin yanında olduğunu hissettirmek amacıyla bu hattı devreye aldık"" dedi. ""Türkiye'de ilk defa bu hat Samsun'da kuruldu"" Hat bünyesinde 10 kişinin görev aldığını dile getiren Uras, şunları kaydetti: ""Gerek görüldüğü halde ruh sağlığı hastanemizdeki hekimlerimizle ve diğer psikolog arkadaşlarımızla iletişime geçilecek ve hastalarımızın sorunlarını çözmek için çalışacaklar. Kovid-19 döneminde ve deprem sürecinde psikososyal destek hatları kurmuştuk. Hakikaten çok verimli olmuştu ve iyi sonuçlar elde ettik. Psikiyatri hekimlerimiz ve psikologlarımız, ruhsal hastalığı olup yeni tanı almış hastalarımızın tedavi sürecinde yaşadıkları sorunlarla alakalı tespitlerini bizlere iletti. Hastalarımızın tedavi sürecine katkı sağlamak amacıyla böyle bir hattı kurduk. Türkiye'de ilk defa, ilgili kuruluşların katkısıyla bu hat Samsun'da kuruldu."" Samsun Sağlık Müdürlüğü Bulaşıcı Olmayan Hastalıklar Birim Sorumlusu İlkem Duman Kıymık ise depremzedelere hizmet verilirken bazı alanlarda sıkıntı yaşadıklarını fark ettiklerini anlatarak, ""Böyle bir hattın, ihtiyaç olduğunu fark ettik. Depremzedelere hizmet verdikten sonra bu hattı, ağır ruhsal hastalıklar alanına çevirdik. Burada ağır ruhsal hastalıkları olan vatandaşlarımızın yönlendirmesini yapacağız, ayrıca hasta yakınlarına da bilgi vereceğiz. Daha sonra kurumlar arası gerekli irtibatı sağlayarak bu kişilerin gerekli sosyal yardımı alabilmesini sağlayacağız"" diye konuştu."
122,"Kalbinde doğuştan 'tünel' oluşan bebek, sağlığına kavuştu","Kalbinde doğuştan oluşan 'tünel' nedeniyle kalp yetmezliği hastalığıyla dünyaya gelen Ünal bebek, 1,5 aylıkken yapılan açık kalp ameliyatıyla sağlıklı bir hayata adım attı.",Sağlık,https://www.trthaber.com/haber/saglik/kalbinde-dogustan-tunel-olusan-bebek-sagligina-kavustu-826947.html,"Afyonkarahisar'ın Dinar ilçesinde yaşayan İsmet ve Songül Akbal çiftinin 5 ay önce Isparta Şehir Hastanesinde Ünal ismini verdikleri bebekleri dünyaya geldi. Doğumun ardından vücudunun farklı yerlerinde morarmalar olduğu belirlenen bebek, İzmir'deki Sağlık Bilimleri Üniversitesi (SBÜ) Dr. Behçet Uz Çocuk Hastalıkları ve Cerrahisi Eğitim ve Araştırma Hastanesine sevk edildi. Hastanenin çocuk kardiyoloji servisinde muayene edilen bebeğin, anne karnındayken sol karıncıktan aort atardamarına doğru 2 santimetre uzunluğunda ve 1 santimetre genişliğinde bir ""tünel""in oluştuğu belirlendi.    SBÜ İzmir Tıp Fakültesi Öğretim Üyesi ve Çocuk Kalp ve Damar Cerrahisi Kliniği Eğitim Sorumlusu Prof. Dr. Mustafa Karaçelik'in kararıyla bebek, acil olarak ameliyata alındı. Üç saat süren ameliyatla tedavi edilen Ünal bebeğin kalbindeki ""tünel"" kapatıldı. ""Çok seyrek görülen bir hastalık"" Ameliyatı gerçekleştiren Prof. Dr. Mustafa Karaçelik, Ünal bebeğe ""aorta-sol ventriküler tünel hastalığı"" teşhisi konduğunu, kalbin daha çok yetersizlik tablosuna girmemesi için ameliyatını acil olarak yaptıklarını anlattı.    Ameliyatın riskli olduğunu aileye anlattıklarını belirten Karaçelik, ""Çok seyrek görülen bir hastalık. Ameliyatta her şey güzel gitti. Açık kalp cerrahisiyle hastanın göğsünü açtıktan sonra kalp akciğer makinesine bağladık. Tüneli dışarıdan baloncuk gibi gördük. Aort damarının kökünden kalple birleştiği yerden baloncuğa doğru bir kesi yaptık. Oradaki tüneli gördük ve yama ile kapattık. Sonuç itibarıyla kapakçıktan bir kaçak olmadığını gördük. Kalbin sol tarafının çıkım yolunu daraltmadan düzeltici işlem yapmış olduk. Hasta ameliyattan rahat çıktı."" dedi. Bebeğin ameliyattan 3,5 ay sonra yapılan kontrolünde her şeyin yolunda gittiğini gördüklerini dile getiren Karaçelik, ""Kontrollerde ameliyatla ilgili bir sorun olmadığını, kalp yetmezliğinin gerilediğini gördük. Beklentimiz de oydu. Büyüme ve gelişmesinin iyi olduğunu gördük."" diye konuştu.    Anne Songül Akbal, hastalığı sürecinde çocuğunu kaybetmekten çok korktuğunu belirterek, doktorlara ve sağlık personeline teşekkür etti. Babaanne Semine Akbal ise kötü günlerin artık geride kaldığını, torununun sağlıklı şekilde nefes aldığını gördükçe dua ettiklerini söyledi."
123,Kemoterapiye alternatif kanser tedavisi bulundu,"ABD'de bilim insanları, nanoteknoloji sayesinde kemoterapiye alternatif olabilecek bir kanser tedavisi geliştirdi. Yan etkisi de çok az.",Sağlık,https://www.trthaber.com/haber/saglik/kemoterapiye-alternatif-kanser-tedavisi-bulundu-826939.html,"Teksas'taki Rice Üniversitesi'nden araştırmacıların ""moleküler kırıcılar"" (molecular jackhammers -MHJ) adını verdiği yöntemin tümörleri ortadan kaldırma amacıyla kullanılabileceği bildirildi. MHJ yönteminde, tıbbi görüntüleme işlemlerindekine benzer bir siyanin boyası vücuda enjekte ediliyor. Bu boya, bir kanser hücresine bağlandıktan sonra vücuda zarar vermeden derinlere nüfuz edebilen bir kızılötesi ışık sayesinde aktif hale getiriliyor. Bu sinyaller kanserli hücrede titreşime yol açıyor ve hücre zarının yırtılmasını sağlayarak kanseri yok ediyor. Araştırmanın başyazarı Ciceron Ayala Orozco, teknolojinin şimdilik sadece fareler üzerinde denendiğini ve prensipte çalıştığını söyledi. Akademisyen, insanlar üzerindeki deneylerinse ancak yıllar sonra gerçekleştirilebileceğini ifade etti. Orozco, ayrıca MHJ teknolojisinin, kanser tedavisinde kullanılan kemoterapiye kıyasla çok daha az yan etkiye yol açacağını belirtti. Rice Üniversitesi'nden James Tour, agresif bir deri kanseri olan melanomlu fareler üzerinde yaptıkları deneylerde, hayvanlardan yarısında kanser hücrelerinin tamamen yok edildiğini bildirdi. Araştırmacı, bu teknolojinin vücuttaki kanserli hücre kalıntılarının tespiti için de kullanılabilmesi amacıyla çalışmaları sürdürdüklerini söyledi.  "
124,Kulaktan dolma bilgilerle tüketilen mantar ölüme götürüyor,"Sütle kaynatılan mantarın zehrinin gideceği, salyangozun yediği mantarın zehirli olmayacağı gibi birçok yanlış bilgi halk arasında kulaktan kulağa yayılıyor. Uzmanlar, doğal mantarlar konusunda doğru bilinen yanlışlara karşı uyarıyor.",Sağlık,https://www.trthaber.com/haber/saglik/kulaktan-dolma-bilgilerle-tuketilen-mantar-olume-goturuyor-826541.html,"Türkiye'nin birçok yerinde olduğu gibi kasım ve aralıkta ortalamanın üzerinde yağış alan İzmir ve çevresindeki ormanlık alanlarda, birçok mantar türü ortaya çıktı. Özellikle hafta sonları sosyal medya üzerinden bir araya gelen gruplar, doğada mantar aramaya çıkıyor. Uzmanlar, zehirli mantarlar konusunda doğaseverleri uyarıyor. ""Türkiye'nin Mantarları"" ve ""Makro Mantarlar"" kitaplarıyla tanınan mantar bilimci (mikolog) Jilber Barutçiyan, bu sene sonbahardaki hava şartlarının mantarların verimini artırdığını söyledi. Bozuk mantar da gıda zehirlenmelerine yol açıyor Türkiye'nin mantar konusunda çok zengin bir coğrafya olduğunu vurgulayan Barutçiyan, kulaktan dolma bilgilerle mantar toplayanların risklere dikkat etmesi gerektiğini dile getirdi. Son dönemde İzmir çevresinde halk arasında ""çıntar"" olarak bilinen mantar türünün çokça tüketildiğini ifade eden Barutçiyan, ""Çıntar, raf ömrü çok kısa olan bir mantar. Çok çabuk bozulan bir mantar. Mantarlar da diğer besin maddeleri gibi bozuk oldukları zaman zehirlenmelere yol açıyor. Ölümcül olmasa bile, gıda zehirlenmelerine yol açıyorlar. Bilinçsiz toplanıyor mantarlarımız, bunun için de maalesef zehirlenmelerle karşılaşabiliyoruz."" dedi. ""Kulaktan dolma bilgilerle tüketiyorsanız zehirlenme ihtimaliniz yüksek"" Halk arasında dolaşan, mantarlar konusundaki genellemelerin tümünün yanlış olduğunu aktaran Barutçiyan, şöyle konuştu: ""Mantar toplayanlar arasında 'Köylüler biliyor.' gibi bir söylem de var. Zehirlenmelerin yüzde 90'ı kırsaldan geliyor. Bilseler herhalde kendi kendilerini zehirlemezler. Maalesef yenen, zehirli ya da öldürücü türleri birbirinden ayırt etmek için hiçbir geçerli metot, teknik, püf noktası, kısa yol diye bir şey yok. Mantarı bilimsel bir netlikle tanımlayıp güncel bir kaynaktan yenebilirliğini kontrol etmiyorsanız, kulaktan dolma bilgilerle mantarı tüketiyorsanız maalesef zehirlenme ihtimaliniz çok yüksek."" ""Mantardan protein alamazsınız"" Mantarın bir protein deposu olduğunun düşünüldüğünü, bunun da yanlış bilgi olduğunu kaydeden Barutçiyan, şunları söyledi: ""Mantarların sadece kıvamları ete benzediği için tarih boyunca protein deposu olarak görülmüşler. Mantarların içinde tabii ki az miktarda da olsa protein var. Fakat bu proteinler insan vücudu tarafından özümsenmeyen türler. Yani 'Et yerine mantar yiyorum.' derseniz sadece kendinizi kandırırsınız. Protein alamazsınız. Mantarlar sadece bazı vitaminler ve bazı mineraller açısından çok zengin bir besin kaynağı ama onun dışında pek bir besleyici özellikleri yok."" ""Uzman gözetiminde toplayın"" İzmir'de doğada yetişen mantarlar konusunda araştırmalar yapan ve mantar toplama atölyeleri düzenleyen Sevim Şahin de 20 yıldır akademisyenlerle bilimsel çalışmalara katıldığını anlattı. Dünyada 60 bin civarında mantar türünün tanımlandığını belirten Şahin, Türkiye'de de çok sayıda türün bulunduğunu dile getirdi. İzmir'in bu yıl çok yağış aldığını ve son 5 senedir görülmeyen ya da çok az görülen mantarların çıkmaya başladığını kaydeden Şahin, şöyle konuştu: ""Yağışların artması ve mantarların bu kadar çok olması, özellikle son dönemlerde sosyal medyada da mantar gruplarının artmasıyla birlikte dağ taş insan doldu neredeyse. İnsanlar, gerek ekonomik açıdan gerekse doğada spor yapmak için mantar toplamaya gidiyor ancak bu zehirlenmelere yol açabiliyor. En büyük sorun, insanların mantarları, tanımadan, bilmeden 'Komşum söyledi.', 'Köylü tanıyor.', 'Biz kızartıp yedik.', 'Yumurta kırıp yiyin.' gibi tavsiyelere uyarak yemeleri. En önemli şey mantarları yüzde 100 tanımadan tüketmemek. Mantarları toplarken mutlaka bir uzman gözetiminde toplamak gerekiyor. Hobi amaçlı fotoğraf çekebiliriz, onları gözlemleyebiliriz ancak tüketmeyi düşünüyorsak mutlaka bir uzmandan yardım almak gerekiyor."" ""Çok zehirli mantarlar çok güzel kokulu ve çok lezzetli olabilir"" Şahin, halk arasında birçok yanlış bilginin dolaştığını anlatarak, sözlerini şöyle tamamladı: ""Halkımız genelde şu şekilde düşünüyor, 'Zehirli mantarı sütle kaynatırsak zehri gider.', 'Kurutulursa zehri gider.', 'Mantarı sümüklü böcek yediyse ya da kurtlar yediyse o mantar zehirli değildir.', 'Mantarı gümüş kaşıkla kaynatırsak ve kaşık kararırsa zehirli ancak kaşık kararmazsa zehirsiz.', 'Zehirli mantar ile zehirli olmayan mantar yan yana yetişmez.' gibi birçok doğru bilinen yanlışlara sahipler. Bu anlamda bunlar tabii ki mantar zehirlenmeleri riskini artırır. Mantarın şakası yok. Çok zehirli mantarlar çok güzel kokulu ve çok lezzetli olabilir. Çok zehirli mantarlar, salyangozlar ve diğer canlılar tarafından sevilerek tüketilir. Onlar için toksit değil ancak bizim için öldürücü olabilir. Mantarın kurutularak, ayranla yenerek, sütle kaynatılarak zehri giderilmez."""
125,Ülseratif kolit ve crohn hastalığı ihmale gelmiyor,Doğal yaşamdan uzaklaşmak pek çok hastalığın görülme sıklığını artırıyor. Tıpkı crohn ve ülseratif kolit hastalıklarında olduğu gibi. Erken teşhis ve düzenli takiple tedavi edilebilen bu hastalıklar ihmal edildiğinde kanser riski oluşabiliyor.,Sağlık,https://www.trthaber.com/haber/saglik/ulseratif-kolit-ve-crohn-hastaligi-ihmale-gelmiyor-826532.html,"Sindirim sistemi rahatsızlıklarından yakınanların sayısı göz ardı edilmeyecek kadar çok. Doğal yaşamdan uzaklaşmak bu hastalıklardaki artışının ilk nedeni. Bir diğer neden de çoğu hastalıkta olduğu gibi stres… Genç yaşlı demeden her yaşta ortaya çıkabilen bu hastalıklar, hayat kalitesini etkilemek bir yana tedavi edilmediği taktirde ciddi sonuçlara yol açabiliyor.Özellikle son yıllarda sıkça görülmeye başlayan crohn ve ülseratif kolit hastalıkları, bunlardan sadece ikisi… ""İnflamatuar bağırsak hastalıkları"" başlığı altında yer alan bu iki hastalık, genellikle beraber anılıyor. Ancak her ikisinin vücutta yarattığı tahribat da tedavi şekli de farklılık gösteriyor. Sağlık Bilimleri Üniversitesi Gülhane Eğitim Araştırma Hastanesi Gastroenteroloji Ana Bilim Dalı Öğretim Üyesi Prof. Dr. Ahmet Uygun’la bu iki hastalıkla ilgili merak edilenleri konuştuk.   Hangi belirtiler görülüyor? Crohn ve ülseratif kolit hastalıkları aynı grupta yer alsa da farklı belirtilerle seyrediyor. Prof. Dr. Uygun, ülseratif kolitin ilk belirtilerini şöyle anlatıyor: “Yoğun karın ağrısı ve kanlı ishal ile başlar. Nadiren mukus denilen bir sıvı da görülür. Bu da en fazla 10 gün içinde kanlı ishale dönüşür. Başlangıçta hastada gaz, geğirme ve şişkinlik gibi sindirim sistemi şikayetleri de ortaya çıkabiliyor.” Crohn hastalığı ise öncelikle sindirim sistemi şikayeti ve karın ağrısıyla başlıyor. “İshal bu hastalıkta ancak ileriki safhalarda görülüyor” diyen Prof. Dr. Uygun, şu şekilde devam ediyor: “Çünkü crohn ağızdan makata kadar etkili olsa da yüzde 45 oranında da ince bağırsağın alt kısmını tuttuğu için hastalara bazen 1-2 yıl gecikmeyle tanı koyuluyor. Başlarda anlaşılmıyor. Hastalara sindirim zorluğunuz var denilerek mide ilaçları, gaz giderici ilaçlar veriliyor.” Peki hastalık nasıl seyrediyor? Cevabı Prof. Dr. Uygun’dan öğreniyoruz: “İlerleyen safhalarda kanlı gaita, kanlı ishal ya da kilo kaybı, bulantı, kusma gibi daha ciddi semptomların ilave olmasıyla crohn teşhisi koyulabiliyor.” Tam aksine ülseratif kolitte ise teşhis hemen koyulabiliyor. Prof. Dr. Uygun, “Hastaların yüzde 80-90’ı karın ağrısı ve ishal olduğu için hekime başvuruyor. Bu nedenle ülseratif kolit hastalarına yüzde 90 oranında erken tanı koyulur” diyor.   Mikrobiyatanın bozulması önemli bir neden Ülseratif kolit ve crohn hastalıklarının ortaya çıkmasında ailesel öykünün payı yaklaşık yüzde 13-15 arasında değişiyor. Bu noktada Prof. Dr. Uygun mikrobiyataya dikkat çekerek sözlerini şöyle sürdürüyor: “Hipokrat'ın da dediği gibi bağırsağınız sağlamsa beyniniz de sağlamdır, sağlığınız da sağlamdır. Bir şekilde mikrobiyatanın dengesi çevresel faktörler, sigara, aşırı stres, kötü beslenme, mikroplu maddelerin yenmesiyle bozulabiliyor. Böylece mikrobiyatanın bozulmasına sebep olan hastalık yapabilecek mikroorganizmalar hakim hale gelir. O hakimiyet de hastalıklara sebebiyet verir.” Her ikisi de kronik hastalık Hem crohn hem de ülseratif kolit kronik hastalıklar… Dönem dönem alevlenme gösterebiliyorlar. Neyse ki her iki hastalık da günümüzde tedavi edilerek hastanın yaşamını normal bir şekilde sürdürmesi sağlanıyor. “Her iki hastalığı da ilaç tedavisiyle yüzde 85 oranında tedavi edebiliyoruz” diyen Prof. Dr. Uygun, tedavi sürecine ilişkin şu bilgileri veriyor: “Crohn hastalığı, ülseratif kolitten farklı olarak üç şekilde seyreder. Aynı ülseratif kolit gibi inflamatuar tipi ağızdan makata kadar tüm gastrointestinal sistemi tutar. Halbuki ülseratif kolit, sadece kalın bağırsağı tutar. İlave olarak crohn hastalığının bazı türlerinin tedavileri zordur.”   Tedavi nasıl yapılıyor? Ülseratif kolit ise gelişen tıp sayesinde son yıllarda çok daha başarılı şekilde tedavi ediliyor. Tedavideki gelişmeleri Prof. Dr. Uygun’dan öğreniyoruz: “Sağlıklı bir kişiden alınan gaita mikrobiyatanın, tamamen sağlıklı hale getirilerek hastalara nakledilmesiyle hastaların yüzde 90-95’i tedavi oluyor. Bütün bunlara rağmen tedavi sonuç vermiyorsa o zaman ameliyat ediliyor.” Crohn hastalığında ise biyolojik ajanlarla, yani gaita mikrobiyata nakliyle tedavi yoluna gidilerek yüzde 90 oranına iyileşme sağlanıyor. Eğer buna rağmen iyileşme sağlanamazsa devreye cerrahi müdahaleler giriyor. “Crohn hastalığında cerrahi hiç istenen bir işlem değil” diye konuşan Prof. Dr. Uygun sebebini ise şöyle açıklıyor: “Çünkü cerrahi yapılan yerlerde genelde sonrada hastalık tekrar ediyor. İlk 5 yıl içinde yüzde 70-80’i tekrarlıyor. Bu nedenle mümkün olduğu kadar ilaç tedavisi ve ilave iğne tedavi dediğimiz mikrobiyota gaita nakliyle bu işi çözmeye çalışıyoruz.”   Tedavi edilmezlerse kanser riski artıyor Peki gerek crohn gerekse ülseratif kolit tedavi edilmediği taktirde nelere yol açabiliyor? Prof. Dr. Uygun, her iki hastalığın da tedavi edilmediği taktirde 8 ila 10 yıl arasında kanser riskinin artığını ifade ederek, “Bu nedenle yıllık olarak mutlaka kolonoskopiyle takip edip hücre bozulması varsa, o bölgenin endoskopik yöntemle ya da cerrahi yöntemle temizlenmesi gerekiyor. 10’uncu yıla kadar bir risk yok ama sonra risk artıyor. 15’inci yıldan sonra ise risk daha da yükseliyor” diyor.
 "
126,DSÖ: Rahim ağzı kanseri vakalarının yüzde 95’i HPV virüsünden kaynaklanıyor,"Dünya Sağlık Örgütü (DSÖ) rahim ağzı kanseri farkındalık ayı sebebiyle yaptığı açıklamada, rahim ağzı kanser vakalarının yüzde 95'inden fazlasının insan papilloma virüsünden (HPV) kaynaklandığını duyurdu.",Sağlık,https://www.trthaber.com/haber/saglik/dso-rahim-agzi-kanseri-vakalarinin-yuzde-95i-hpv-virusunden-kaynaklaniyor-826412.html,"DSÖ, rahim ağzı kanseri farkındalık ayı kapsamında yaptığı açıklamada, “Rahim ağzı kanserinin yüzde 95'inden fazlası insan papilloma virüsünden (HPV) kaynaklanmaktadır. HPV'ye karşı profilaktik aşılama ve kanser öncesi lezyonların taranması ve tedavisi rahim ağzı kanserini önlemenin etkili yollarıdır ve çok uygun maliyetlidir” ifadelerini kullandı. “Dünyada kadınlar arasında en sık görülen 4'üncü kanser türü"" DSÖ, Rahim Ağzı Kanserini Ortadan Kaldırma Girişimi adında başlattıkları eylem hakkında, “Rahim ağzı kanseri erken teşhis edildiği ve etkili bir şekilde tedavi edildiği sürece önlenebilir ve tedavi edilebilir. Ancak 2018 yılında 300 binden fazla kadının hayatına mal olan hastalık, dünya çapında kadınlar arasında en sık görülen 4’üncü kanser türüdür. Çok az hastalık küresel eşitsizlikleri rahim ağzı kanseri kadar yansıtıyor. 2018'deki ölümlerin neredeyse yüzde 90'ı düşük ve orta gelirli ülkelerde meydana geldi. Bir halk sağlığı sorunu olarak rahim ağzı kanserinin ortadan kaldırılmasına rehberlik etmek için iddialı, uyumlu ve kapsayıcı bir strateji geliştirildi. Mayıs 2018’de DSÖ küresel bir eylem çağrısı yaptı. Ağustos 2020'de Dünya Sağlık Asamblesi rahim ağzı kanserinin ortadan kaldırılmasına yönelik Küresel Stratejiyi kabul etti. Rahim ağzı kanserini ortadan kaldırmak için tüm ülkelerin insidans (hastalık oranı) oranını 100 bin kadında 4'ün altında tutması ve bu oranı koruması gerekmektedir. Bu hedefe ulaşmak üç temel hedef vardır. Bu hedefler, aşılama, tarama ve tedavi” dedi. Üç temel hedef: Aşılama, Tarama, Tedavi Bu kapsamda DSÖ yapılan eylemler ile ilgili, 2020 yılından itibaren genç kızlardan yüzde 90’ının 15 yaşına kadar aşılandığını, kadınların yüzde 70’i 45 yaşına kadar yüksek performanslı testler ile tarandığını ve tedavi gören kadınların yüzde 90’ının da tedavilerinin bittiğini ifade etti.  DSÖ, üç temel hedef olarak ifade ettiği aşılama, tarama ve tedavi eylemlerinin sonucu olarak ortaya çıkan 90-70-90 kavramı ile ilgili, “Gelecek yüzyılda rahim ağzı kanserini ortadan kaldırma yoluna girebilmek için her ülkenin 2030 yılına kadar 90-70-90 hedeflerine ulaşması gerekiyor” dedi. DSÖ, HPV virüsüne karşı aşının önemine vurgu yaparak, aşının tüm yaş grupları için farklı bir dozu olduğuna da dikkat çekti. Aşı olması gereken en önemli yaş grubunun 9-14 yaş aralığındaki genç kızlar olduğunun altı çizilerek, “2023 yılı itibarıyla dünya çapında 6 adet HPV aşısı mevcuttur. Hepsi, çoğu rahim ağzı kanserine neden olan ve HPV enfeksiyonunu ve rahim ağzı kanserini önlemede güvenli ve etkili olduğu gösterilen yüksek riskli HPV tipleri 16 ve 18'e karşı koruma sağlar.Bağışıklık sistemi zayıf olduğu veya HIV (AIDS) ile enfekte olduğu bilinen kişiler için minimum 2 doz ve uygun olduğunda 3 doz gereklidir” denildi. 2022’de yapılan açıklamada rahim ağzı kanseri vakalarının yüzde 70’inde görülen HPV, 2023 itibarıyla yüzde 95’e ulaştığı ifade edildi. ""Rahim ağzı kanserini ortadan kaldırma yolundayız"" DSÖ Genel Direktörü Tedros Adhanom Ghebreyesus, rahim ağzı kanserine yakalanmamak için aşının önemine dikkat çekti. Ghebreyesus, “ HPV virüsüne karşı aşılama ve hastalığın erken ve etkili taraması ve tedavisi ile büyük ölçüde önlenebilir bir hastalık olan Rahim Ağzı Kanserini ortadan kaldırma yolundayız. Başarı, tüm ülkelerde kadınların ve kızların bu hayat kurtaran araçlara erişimini engelleyen eşitsizliklerin ortadan kaldırılması için tüm ortakların birlikte çalışmasını gerektirir. Bu Rahim Ağzı Kanseri farkındalık ayında, DSÖ Aşı, tarama ve tedavinin sürekli olarak genişletilmesi çağrısında bulunarak, Rahim Ağzı Kanseri Eliminasyon Girişimi aracılığıyla bu önlenebilir hastalıktan arınmış bir dünyaya olan bağlılığını yeniden teyit etmektedir. 2023'te HPV aşısını uygulamaya koyan Bangladeş, Endonezya, Nijerya ve diğer ülkeleri tebrik ediyorum ve bu kritik gündemdeki ilerlemeyi hızlandırmak için 2024'te daha fazlasını desteklemeye hazırız” ifadelerini kullandı."
127,"4 yaşındaki Ömer Halis, annesinden nakledilen böbrek ile sağlığına kavuştu","İstanbul'da genetik bir böbrek hastalığıyla doğan ve 6 aylıkken diyalize girmeye başlayan çocuk, annesinden nakledilen böbrek ile hayata tutundu. 4 yaşındaki Ömer Halis artık herkes gibi su içip yemek yiyebiliyor. Ailesi ve doktoru bu umut veren hikayeyi TRT Haber'e anlattı.",Sağlık,https://www.trthaber.com/haber/saglik/4-yasindaki-omer-halis-annesinden-nakledilen-bobrek-ile-sagligina-kavustu-826371.html,"İstanbul'da yaşayan Özlem-Sefer Dilek çifti, ilk bebekleri Ömer Halis’i 2019'da kucaklarına aldı. 3 ay sonra ise hastalık belirtileri ortaya çıktı. Ömer Halis'in annesi Özlem Dilek ilk olarak ""konjenital nefrotik sendrom"" tanısı konulduğunu ve her hafta hastanelere gitme sürecinin başladığını söyledi. Ömer Halis 6 aylıkken diyalize girmeye başladı. Ne kana kana su içebildi ne yaşıtları gibi oynayabildi. ""Diyalize giren çocuklar akranları gibi gelişemiyor"" Üroloji ve Böbrek Nakil Uzmanı Prof. Dr. Burak Koçak, Ömer Halis'in hastalığıyla ilgili şu bilgileri verdi: ""Konjenital nefrotik sendromu, böbreklerden aşırı protein kaybıyla giden böbrek yetmezliğine ilerleyen doğumsal bir hastalık. Diyaliz tedavisi gören çocukların akranları gibi boyları uzamıyor, kilo alamıyorlar, gelişme geriliği gösteriyorlar.  Böbrek naklinden sonra ise diğer akranları gibi kilo almaya başlıyorlar, yaşıtları gibi gelişmeye başlıyorlar."" Anneden çocuğuna böbrek nakli Özlem Dilek, böbreğinin çocuğuyla uyumlu olduğunu öğrenince bir an bile düşünmedi. Anne-oğul ameliyata girdi. Ömer Halis annesinden ona nakledilen böbrek sayesinde şimdi istediği kadar su içip yemek yiyebiliyor, yürüyebiliyor. ""Ülkemizde hiç diyaliz hastası çocuk kalmasın"" Prof. Dr. Burak Koçak, böbrek naklinden en fazla fayda gören grubun bebekler olduğunu belirterek, ""Özellikle 1 yaşın altındaki çocuklarda böbrek naklinden en fazla fayda gören grup. O yüzden ülkemizde hiç diyaliz hastası çocuk kalmasın istiyoruz. Mümkünse bütün çocuklarımıza böbrek nakli yapalım"" dedi. Kamera: Orhan Mete"
128,İlaca dirençli bir bakteriyle mücadele edebilecek yeni antibiyotik türü bulundu,"Bilim insanları, yol açtığı ölümcül enfeksiyonlarla bilinen ve antibiyotik direncine sahip patojenler arasından bulunan ""Acinetobacter baumannii"" bakterisini yok etme potansiyeline sahip yeni bir antibiyotik türü buldu.",Sağlık,https://www.trthaber.com/haber/saglik/ilaca-direncli-bir-bakteriyle-mucadele-edebilecek-yeni-antibiyotik-turu-bulundu-826310.html,"CNN'in haberine göre, Harvard Üniversitesi ve İsviçreli ilaç firması Hoffmann-La Roche'dan araştırmacılar, insan vücudunda ölümcül enfeksiyonlara sebep olan ve ilaçlara dirençli bakterilere karşı klinik tedavi yolları bulmak için yaklaşık 45 bin antibiyotik molekülünü inceledi. Söz konusu inceleme sırasında, ""Zosurabalpin"" isimli antibiyotik türünün laboratuvar ortamında, ilaca dirençli ""Acinetobacter baumannii"" bakterisini büyük oranda etkisizleştirdiği görüldü. Araştırmacılar, ""Zosurabalpin"" isimli antibiyotiğin ""Acinetobacter baumannii"" kaynaklı bakteri seviyesini önemli ölçüde azalttığını gözlemledi.   ""100'den fazla klinik örnekte mücadele etmeyi başardı"" Çalışmalar, Zosurabalpin'in dünya genelinde bu denli etkili olan ""Acinetobacter baumannii"" isimli bakterinin yol açtığı enfeksiyonla 100'den fazla klinik örnekte mücadele etmeyi başardığını gösterdi. ABD Hastalık Kontrol ve Önleme Merkezlerine (CDC) göre, mevcut kullanımdaki antibiyotik türlerine karşı yüksek dirence sahip ""Acinetobacter baumannii"" bakterisi; akciğerler, idrar yolları ve kanda ciddi ve yüksek ölüm oranına sahip enfeksiyonlara yol açıyor.   ABD'de her yıl yaklaşık 8 bin 500 enfeksiyona ve 700 kişinin ölümüne yol açıyor Dünya Sağlık Örgütünün (DSÖ) ""acilen yeni antibiyotiklere ihtiyaç duyulan bakteriler"" listesinin başında yer alan bu tür, ABD'de her yıl yaklaşık 8 bin 500 enfeksiyona ve 700 kişinin ölümüne yol açıyor. Ayrıca Asya ve Orta Doğu'da daha yaygın olan bu bakteri türü, dünya genelinde yoğun bakım ünitelerindeki enfeksiyonların yüzde 20'sine neden oluyor. Hastaneler ve bakımevleri gibi tıbbi ortamlarda gelişen bu bakteri türü, enfeksiyon riski en yüksek olan solunum cihazına bağlı veya ameliyattan ötürü açık yaraları bulunan kişileri etkiliyor. Dr. Kenneth Bradley, Zosurabalpin'in zorlu bir bariyer oluşturduğunu söyledi. Araştırmanın sonuçları, ""Nature"" dergisinde yayımlandı."
129,Grip vakaları kışla birlikte artışa geçti,Havanın soğumasıyla her yıl olduğu gibi virüsler de harekete geçti. Son haftalarda özellikle grip vakalarında artış gözleniyor. Uzmanlar artışın ocak ve şubat aylarında süreceğine dikkat çekiyor.,Sağlık,https://www.trthaber.com/haber/saglik/grip-vakalari-kisla-birlikte-artisa-gecti-826211.html,"Virüsler bu kış da ezber bozmadı. İnfluenza, RSV hatta COVID… Virüsler yine kol geziyor. Soğuk havalarla birlikte tırmanışa geçen üst solunum yolu enfeksiyonları her yaştan insanda görülüyor. Kimileri bu rahatsızlıkları hafif atlatırken kimilerinde; özellikle de risk grubundakilerde daha ağır seyrediyor. Son haftalarda artış görülen üst solunum yolu hastalıklarını, belirtilerini ve korunma yollarını Sağlık Bilimleri Üniversitesi Gülhane Eğitim ve Araştırma Hastanesi Enfeksiyon Hastalıkları ve Klinik Mikrobiyoloji Uzmanı Prof. Dr. Ümit Savaşçı’yla konuştuk.     İlk sırada grip yer alıyor Her yıl olduğu gibi bu yıl da influenza, yani halk arasında kullanılan adıyla grip yine ilk sırada yer alıyor. Ancak küresel ısınmanın etkileri mevsimlerle birlikte gribin de görülme seyrini değiştirdi. Nitekim Prof. Dr. Savaşçı’nın sözleri de bunu doğrular nitelikte: “Şu anda bir ay öteleyerek hastalıkların piklerini takip ediyoruz. Grip sezonu normalde kasımda pik yapmaya başlardı ama bu yıl aralıkta yaptı. Aralık ayının ortasından itibaren özellikle influenza A, yani 'domuz gribi' dediğimiz H1N1 vakaları yetişkin grupta da çocuk grupta da yaygın olarak görülmeye başlandı. Yine çocuklarda influenza B de görülüyor. İnfluenza 40-41 dereceyi bulan yaygın ateş, kas ağrıları, baş ağrısı, halsizlik, boğaz ağrısı gibi belirtilerle şu anda birinci sırada görülüyor. İnfluenza sonrasında kulak iltihabı, sinüzit ve özellikle zatürre yapabiliyor.” Çocuklarda RSV artış gösterdi Geçtiğimiz yıllarda tüm dünyayı etkisi altına alan koronavirüs de son dönemde görülen hastalıklar arasında yer alıyor. Prof. Dr. Savaşçı, “Koronavirüs yeni varyantlarla yine dünyayı etkiliyor. Avrupa’da, Amerika’da hastaneye yatış oranlarını özellikle geriatrik hasta popülasyonunda ve kronik hastalarda biraz sayıları artırdı. Yüzde 11 artış var. Ama şu an için takipte kalıp, paniğe ve bir endişeye mahal vermemek lazım. Normal grip gibi seyrediyor. Biraz daha akciğere etkileri olabiliyor” diyor.   Yine hafif belirtilerle seyreden rinovirüsler de bu kış sezonunda sık görülen hastalıklar arasında yer alıyor. Prof. Dr. Savaşçı, “Çocuk yaş grubunda da RSV pnömonileri biraz artış gösterdi” diyerek görülen diğer hastalıklara değiniyor: “Yine özellikle kreş, okul ortamında boğaz iltihabı, yani beta mikrobu dediğimiz bakteriyel vakalarda biraz artış var. O da şiddetli boğaz ağrısı ve ateşle seyrediyor.” Prof. Dr. Savaşçı ocak ve şubat aylarında da hastalıkların tırmanışta olacağı uyarısında bulunuyor. “Bu sene influenza ağır seyrediyor” Son haftalarda grip geçiren çoğu insanın ortak yakınması iyileşme sürecinin her zamankinden uzun sürmesi. Prof. Dr. Savaşçı’dan bunun sebebini öğreniyoruz: “Bu sene influenza gerçekten ağır seyrediyor. Son iki-üç yıldır bağışıklık sistemi diğer virüslerle karşılaşmadı. Biz aslında senenin başında influenza aşılarımızı mutlaka yaptıralım diye uyarmıştık. Ama aşılanma oranları çok düşük kaldı. Bu da toplum içinde devamlı virüse açık bir hale getiriyor bizi… İyileşiyoruz, sonra tekrar kapabiliyoruz. Bir bağışıklık sağlanmamış ve toplumda çok yaygın seyretmiş oluyor.” İnfleunzanın alerjik hastalıkları tetiklemesi de geç iyileşmenin bir başka nedeni… “Aslında bir kısmı iyileşiyor. Yani virüs vücuttan temizleniyor. Ama D vitamini eksikliği, normal uyku düzeninizin bozuk olması, spor yapmama, beslenme alışkanlıkları gibi faktörlerle bağışıklık sistemi savunmada olmuyor. Dolayısıyla bunların hepsinin etkisiyle ne yazık ki, biraz alerjik rahatsızlıklar, alerjik rinitler, astım rahatsızlıkları, akciğer hastalıkları, kalıcı öksürüklerle karşılaşabiliyoruz” şeklinde konuşuyor Prof. Dr. Savaşçı.   Hastalıklardan korunmanın yolu ne? Peki tüm bunlara karşı korunmak için ne yapmak gerekiyor? “Sağlıklı yaşam şeklini öğrenmemiz lazım” diyen Prof. Dr. Savaşçı, alınabilecek önlemleri şu şekilde sıralıyor: “Mesela kişi hasta oluyor ancak maske takmıyor... Hasta olan birinin mutlaka maske takması lazım. İkincisi el hijyenine çok dikkat etmiyoruz. Ne yazık ki hasta olduğu halde tokalaşan ve sarılan hastalarımızı görüyoruz. Üçüncüsü ise hasta olanların işe ve okula gitmemeleri, istirahat etmeleri lazım. Çünkü hem okul hem de çalışma ortamlarında influenza ve diğer virüsler çok bulaşıyor.” Bunların yanı sıra influenza aşısı olmak, düzenli uyku ve beslenme, spor yapmak, yeteri kadar D vitamini almak da kışı rahat geçirebilmek için dikkat edilmesi gerekenler arasında yer alıyor.   Düşmeyen ateşe dikkat Peki bu hastalıklarla karşılaşıldığında hemen hekime başvurmak gerekiyor mu? Prof. Dr. Savaşçı, “İlk başta eğer bir risk faktörünüz yoksa dirençli bir ateş gelişmiyorsa evde istirahatle bu hastalıkları geçirebiliriz. Ancak iki günü geçtiği halde hala 38 derece ateş ve nefes almada güçlük çekiliyor, göğüs ağrımız veya çok şiddetli bulantı, kusma ve ishal başladıysa, başımızı bile kaldıramayacak boyuttaysak tabii ki tıbbi destek almak için başvurulması lazım” diyor. İnfluenza tedavisinde hekim kontrolünde bazı ilaçlar kullanılıyor. Bunları hastalığın başladığı 24 ya da 48 saat içinde almak gerekiyor. Prof. Dr. Savaşçı bu noktada önemli bir uyarıda bulunuyor: “Burada gözden kaçan önemli bir husus var. Bazen çok fazla grip ilacı kullanılıyor. Özellikle bazılarının içerikleri kalp hastalarının ve çocuklarının kullanımına uygun değil. Özellikle kendimiz direkt ilaç alımından ziyade risk grubundaysak mutlaka hekim kontrolünde ilaç kullanmamız gerekiyor. Tabii ki bu antiviral dediğimiz hekimlerimizin yazdığı ilaçları hasta olan kişi kullanmalı. Bunlar özellikli ilaçlar, direnç anlamında hepsini bitirmeleri gerekir.” Takviye ürün uyarısı Hastanın evinde ya da çalıştığı ortamda bağışıklık sistemi baskılı bir hastası varsa bir belirtisi olmasa dahi tedbir amacıyla o kişinin de bu ilaca başlaması gerektiğinin altını çizen Prof. Dr. Savaşçı, gribin artış gösterdiği dönemlerde yapılan bir yanlışa da dikkat çekiyor: “Özellikle üretim şartlarını bilmediğimiz tıbbi gerçeklerden uzak ürünleri de çok kullanmamamız lazım. Çünkü bağışıklık sistemi güçlensin diye aldığımız bazı ürünler bu sefer toksik seviyede olup karaciğer yetmezliği, böbrek yetmezliği, kalp hastalıklarına neden olabilmekte. Mutlaka uzman görüşüyle, uygun destek ve tedavileri kullanmamız gerekiyor.”"
130,Sağlıklı uyku düzeni çocukların öğrenme becerisini hızlandırıyor,"Avustralya’da yapılan bir araştırmayla gündüz uykusunun, okul öncesi çocukların öğrenme sürecine olumlu etki ettiği belirlendi. Yaşamın ilk yıllarında iyi bir uyku alışkanlığı edinmenin yetişkinlikte sağlıklı bir hayat için önemli olduğu vurgulanıyor. Çocuklarda sağlıklı uyku düzeninin sağlanması için ise ebeveynlerin dikkat etmesi gerekenler var.",Sağlık,https://www.trthaber.com/haber/saglik/saglikli-uyku-duzeni-cocuklarin-ogrenme-becerisini-hizlandiriyor-825564.html,"Uyku, yaşam için vazgeçilmez, aktif, tekrarlayıcı, belirli süresi olan fizyolojik bir durum. Gözümüzü kapatıp uykuya daldığımız o sürecin sağlığa katkısı ise hayli büyük. Uykunun büyüme, gelişme, öğrenme, hafıza, davranış ve duygu gelişimi, bağışıklık sisteminin güçlenmesi, hormon salınımı, vücudun kendini yenilemesi ve yeni güne hazırlaması gibi birçok önemli fonksiyonu var. Sağlıklı uykunun çocuklar üzerindeki etkisi de kritik önemde. Özellikle de zihin dünyalarının gelişiminde… Avustralya’da gerçekleştirilen bir araştırma da buna dikkati çekiyor. Gündüz uykusu ve öğrenmeye etkileri Okumayı öğrenme sürecinde önemli olan, harfleri seslerle eşleştirme yeteneğidir. Uyku, bu becerinin edinilmesi ve hafızanın güçlendirilmesi için de başlıca etkenlerden biri. Avustralya’da yapılan çalışmada, gündüz uykusunun çocuklarda harf-ses eşleştirmesine yardımcı olup olmadığı araştırıldı. 32 okul öncesi çocuk üzerinde yapılan araştırmada elde edilen sonuçlara göre, gündüz uykusu sonrası çocuklar, uyanıklıktan sonraki döneme göre daha iyi harf-ses öğrenme performansı sergiledi. Bu çalışma, gündüz uykusunun okul öncesi çocukların harf-ses eşleştirmelerini öğrenmelerinde faydalı olabileceğine dair ilk kanıtları sağladı. Sonuç olarak uyku insanın gelişimi için olmazsa olmaz. Peki çocuklarda sağlıklı uyku düzeni nasıl olmalı? Ebeveynler nelere dikkat etmeli? Sağlık Bilimleri Üniversitesi Erenköy Ruh ve Sinir Hastalıkları Eğitim ve Araştırma Hastanesi Uyku Bozuklukları Merkezi Koordinatörü Prof. Dr. S. Füsun Domaç ile bu sorulara yanıt aradık.   Çocuklarda yaşa göre uyku düzeni Yenidoğan ve çocukluk döneminde iyi bir uyku alışkanlığı edinmek, yetişkinlikte sağlıklı bir yaşam için epey önem taşıyor. Gelişme dönemindeki yetersiz uyku davranışsal ve bilişsel problemlere yol açarak hem çocuğun hem de ailenin yaşam kalitesini düşürüyor. Peki uyku düzeninin çocuklara katkısı neler? “Çocuğun beyin ve vücut gelişimi ile büyümesi için önemli olan büyüme hormonu derin uyku sırasında salınır” diyerek sözlerine başlıyor Domaç. Uyku sürelerinin dönemlere göre değiştiğine dikkat çekiyor, hangi yaş aralığında nasıl bir seyir söz konusu şu sözlerle anlatıyor: “Uyku süreleri yenidoğan döneminde 12-18 saat arasında değişir. Prematüre doğan bebekler daha uzun süreli uyuyabilir. Kısa süreli ve çoklu uyku dönemleri 24 saat içinde tekrarlar. Gece ve gündüz arasında farklılık yoktur. Süt çocukluğu döneminde ise (3 ay-1 yaş) gece uykularının süreleri artmaya başlar. Gece 10-14 saat arası uyuyan bebekler, gün içinde 2 veya 3’e bölünmüş olarak yaklaşık 3-4 saat arası uyurlar. 6 aylık olan bebekler gün içinde genellikle 2 kez uyurken, gece uyku süreleri de artmaya başlar. Neredeyse bebeklerin hepsi gece boyunca kısa süreli uyanır ve birçoğu kendiliğinden tekrar uykuya dalar.”    Bu noktada ebeveynlere önemli bir uyarıda bulunuyor Domaç:
“Bebek gece uyandığında bebeği yatağında bırakmaları, uyuyana kadar beklemeleri bebeğe kendi başına tekrar uykuya dalma alışkanlığını kazandırmak için önemlidir.” Domaç’a göre 6 aylıkken edinilen uyku alışkanlığı sonraki yıllardaki uykunun temellerini atıyor. Uyanınca kucakta sallanan, yanında yatılan çocuklarda özellikle uykuya dalma güçlüğü ile giden uykusuzluk, gece uykusunun sık bölünmesi, gece korkuları, yatağa gitmek istememe gibi uyku ile ilgili sorunlar ortaya çıkabiliyor.    Çocukluk döneminde uyku seyri Yürümeye başlayan çocuklarda (1-3 yaş arası) gece uyku süresi ise 10-12 saat arasında değişiyor. Çocuklar gün içinde artık 1 kez uyuyor. Domaç, bu dönemde yaşanabilecek sorunları da sıralıyor: “Çocukların yaklaşık dörtte birinde uyumak için yatağa gitmeye direnme, zor uykuya dalma ve sık uyanma gibi uyku ile ilişkili şikayetler ortaya çıkmaya başlıyor. Az uyuyan çocuklarda gün içinde de davranışsal problemler görülebiliyor.” Okul öncesi dönemde (3-5 yaş) artık gün içi uyumalar azalmaya ve sona ermeye başlıyor, gece uyku süreleri de 11-12 saat civarında oluyor. Domaç, “5 yaşına gelen çocukların yaklaşık dörtte üçü gündüz uykusuna yatmazlar” diyor.   Okul çağındaki çocuklarda uyku Gelelim okula giden çocuklardaki (6-12 yaş) uyku düzenine… Gece boyunca 10-11 saat uyuduklarında gün içinde uyanık, zihinsel ve bedensel açıdan aktif oluyorlar. Prof. Dr. Domaç, gün içi kısa süreli uyuma ya da diğer deyimle şekerlemenin nadir görüldüğünü belirtiyor.    Çocukların uyku alışkanlıkları okul günü/hafta sonu, tatil günleri ve yaz aylarında değişiklik gösterebiliyor. Bu yaş grubundaki çocukların üçte birinde uyku problemleri görülebiliyor. Bunların ne olduğunu Domaç’tan öğreniyoruz: “En sık görülen şikayetler uyku için yatağa gitme direnci, uykuyu başlatma güçlüğü, gün içi aşırı uykululuk görülebilir. Yetersiz uyku süresi, uyku apne sendromu, uyku hijyeninin kötü olması, kaygı bozukluğu ve depresyon bu şikayetlere neden olabilir. Uyku süresinin kısa olması nedeniyle dikkat ve hafızada etkilenme, karar verme, problem çözme ve öğrenme güçlüğünün yanı sıra yoğun stres, kaygı bozukluğu, depresyon, agresif davranış gibi psikiyatrik bulgular da eşlik edebilir. Yapılan bir çalışmada yetersiz uyku uyuyan çocuklarda bu bulguların yaklaşık 2 yıl devam ettiği, yani yeterli uyku uyumamanın uzun süreli olumsuz etkileri olabileceği belirtilmiştir.” Gündüz uykusu ne zaman bırakılmalı? Prof. Dr. Domaç, gündüz uyumanın süt çocuğu ve okul öncesi dönemlerinde öğrenme ve hafıza üzerine olumlu etkileri olduğunu vurguluyor. Gündüz uyuyan okul öncesi dönemdeki çocukların uyandıktan sonra harf-ses eşleştirmelerinde daha başarılı olduğunu gösteren araştırmaya değiniyor. “Farklı bir çalışmada ise gündüz uyumanın tek başına yeterli olmadığı, gece uykusunun düzenli ve yeterli sürede olması ile öğrenmenin daha kalıcı olduğu bulunmuştur” diyor. Peki gündüz uykusu nasıl planlanmalı? Çocuk ne zamana kadar gündüz uyutulmalı? Domaç’ın bu sorulara yanıtı ise şöyle oluyor: “Gündüz uykusunu bırakma için kesin bir yaş yoktur, çocuğun davranışları ve fiziksel bulguları bunda yol gösterici olmaktadır. Çocuğunuz gündüz uyumadığı zamanlarda yorgun ve huzursuz görünmüyorsa, gündüz uykusu için yattığı saat diliminde uykulu değilse ve aksine uykuya dalmakta zorlanıyorsa, gündüz uyuduğu için gece uykuya dalmakta güçlük çekiyorsa bu artık gün içinde uyumaya ihtiyacının kalmadığını gösterir.”    Çocuklarda görülen uyku problemleri Dilsel gelişimin ve zihinsel muhakemenin oluştuğu okul öncesi dönemde uyku problemleri ortaya çıkabiliyor. Prof. Dr. Domaç, bu süreçte yaşanabilecek olumsuzlukları şöyle anlatıyor: “Yatağa gitme saatini geciktirme, karanlıktan ve canavarlardan korktuğu için uykuya dalmak için direnme, kabus bozukluğu, uykudan korkuyla uyanma, uykuda yürüme gibi uyku hastalıkları bu dönemde başlayabilir.” Prof. Dr. Domaç, erişkin döneminde görülen uyku hastalıklarının çocukluk döneminde de görülebildiğine vurgu yapıyor. “Çocukların uyku düzeni sorgulanırken çocuğun her gece yatağa gitmeden önce neler yaptığı, yatağa gidiş saati, uyuduğu odanın çevresel koşulları (odayı kardeşiyle mi paylaşıyor, odada televizyon var mı gibi), yattıktan sonra ne kadar sürede uykuya daldığı, gün içinde uyuyup uyumadığı, gün içinde uyursa gece uykuya daha zor geçip geçmediğine bakılmalı” diyerek ebeveynlerin hangi durumlara dikkat etmesi gerektiğini ise şu şekilde açıklıyor: “Gece uyku sırasında sık uyanıp uyanmadığı, tekrar uyumakta güçlük yaşaması, kabus görme, bağırarak korkuyla uyanma, uykuda yürüme, horlama, nefes tıkanıklığı ile uyanma veya ebeveynlerin ya da kardeşinin fark ettiği uykuda geçici nefes durma atakları, nöbet geçirme ve gece yatağı ıslatma sorgulanmalıdır. Sabah nasıl uyandığı, uyanmada güçlük çekip çekmediği, gün içinde aşırı uykululuk ve yorgunluk olup olmadığı, gün içinde şekerleme yapma ihtiyacı duyup duymadığı ya da gün içinde kolayca uykuya dalması, okul başarısı, derslere dikkatini verip veremediği de takip edilmelidir.”    Sosyal ilişkiler, aile bireyleri ve ebeveynlerle ilişki, ev ortamında yaşananlar, okul ve sosyal stres faktörlerinin de ebeveynler tarafından öğrenilmesi gerektiğini belirtiyor Domaç. Kaygı bozukluğu, depresyon, hiperaktivite ve dikkat eksikliği gibi durumların bu dönemde uyku bozuklukları ile birlikte görülebildiğini ifade ediyor. Peki bu davranış özellikleri görüldüğü takdirde ebeveynler ne yapmalı? Domaç’tan dinliyoruz: “Çocuğunuzda bu bulguları gözlemliyorsanız öncelikle çocuk hekiminize danışmalı, bunlara yol açacak herhangi bir neden olup olmadığı araştırılmalıdır. Psikiyatrik problemler eşlik ediyorsa çocuk psikiyatri uzmanı tarafından değerlendirilmeli, uyku ile ilgili şikayetlerin psikiyatrik kökeni olup olmadığı araştırılmalıdır. Eğer çocuğunuzdaki şikayetler uyku bozukluklarından birini düşündürüyorsa uyku hastalıkları hekimine başvurulmalı ve gerekli hallerde uyku testleri yapılmalıdır.” Grafik: Ayhan Akgün"
131,Felçli geldiği hastanede ilk adımlarını atmaya başladı,"Dünyada nadir görülen Guillain-Barre Sendromu’na yakalanan Fatma Şahin, felçli geldiği Bolu İzzet Baysal Fizik Tedavi ve Rehabilitasyon Eğitim ve Araştırma Hastanesi’nde ‘Robot Destekli Yürüme Sistemi’ sayesinde ilk adımlarını atmaya başladı.",Sağlık,https://www.trthaber.com/haber/saglik/felcli-geldigi-hastanede-ilk-adimlarini-atmaya-basladi-825427.html,"Karacasu beldesi sınırları içerisinde olan 200 yatak kapasiteli İzzet Baysal Fizik Tedavi ve Rehabilitasyon Eğitim ve Araştırma Hastanesi 'yürüyemez' denilen hastalara umut olmaya devam ediyor. Yaklaşık 6 ay önce Sakarya’da yaşayan Fatma Şahin, Guillain-Barre Sendromu’na yakalanarak belden aşağısı felç oldu. Yürüme kabiliyetini kaybeden ve iki elini hareket ettiremeyen Fatma Şahin, çeşitli hastanelerde eşi Hasan Şahin ile birlikte çare aradı. Aradığını bulamayan ve yatalak şekilde hayatına devam eden Fatma Şahin, tavsiye üzerine Bolu İzzet Baysal Fizik Tedavi ve Rehabilitasyon Eğitim ve Araştırma Hastanesi’ne geldi.    Sedye ile hastaneye getirilen Şahin, yaklaşık 3 aylık tedavinin ardından ilk adımlarını atmaya başladı. ‘Robot Destekli Yürüme Sistemi’ sayesinde tekrardan yürüme kabiliyetini kazanmaya başlayan Fatma Şahin, mutlu olduğunu ifade etti. ""Yatalak olarak geldiğim hastaneden yürüyerek çıkmak istiyorum"" 3 aylık tedavinin ardından ilk adımlarını atmanın mutluluğunu yaşadığını ifade eden Fatma Şahin, ""6 aydır felçliyim. Buraya sedye ile geldim. Çok şükür şimdi yürümeye başladım. 3 ayda ilk adımlarımı atmaya başladım. Robot yürüme makinesi yürümeme çok faydalı oldu. Eşim de yanımdan hiç ayrılmadı. Hep destek oldu. İki elim ve iki ayağım felçliydi. Şuan hareket ediyorum. Adım atabiliyorum. Çok mutluyum. Allah razı olsun devletimizden, doktorlarımızdan. Yatalak olarak geldiğim hastaneden yürüyerek çıkmak istiyorum. Allah’ın izniyle"" diye konuştu.    ""Hastalık süresi boyunca seve seve ilgilendim eşimle"" Hasan Şahin, ""Kurban Bayramı’nın birinci günü eşimin iki eli ve iki ayağı felç oldu. Sonra ambulans çağırdık. Akyazı devlet hastanesine gittik. Oradan bizi Sakarya’ya sevk ettiler. Araştırma hastanesindeki bizi muayene edecek doktorumuz izinliymiş. Doktoru aradılar hemen gelerek eşime ilk müdahaleyi yaptı. Teşhisleri konuldu ve bir hafta boyunca sıkı bir müşahede altında tuttular. Sakarya’da 1 ay kaldıktan sonra bizi eve gönderdiler, evde eşimin yanına hiç ziyaretçi almadık. İlaçlarla tedavi devam etti. 3 ay boyunca ilaç tedavisi gördü. Sonrasında ise Bolu Fizik Tedavi Hastanesi’ni tavsiye ettiler. Buraya geldik muayenemizi yaptırdık kayıt işlemlerini yaptırdık. Burada yapılan tedavilerle kısa süre içerisinde çok iyi netice aldık. Şuanda eşim yürüyüş robotunu kullanıyor. Robot sayesinde beynine emir veriliyor. Artık son aşamaya gelindi, yavaş yavaş ilk adımlarını atmaya başladı. Buraya ilk geldiğimizde eşim yatalaktı. Çok iyi geldi bu hastanedeki tedavi. Allah devletimize zeval vermesin. Mutluyuz. Hastalık süresi boyunca seve seve ilgilendim eşimle. Eşimi bu dereceye getiren biraz da kendi emeklerim"" dedi."
132,Gazze'den 292 kişi tedavi için Türkiye'ye getirildi,"Sağlık Bakanlığı, bu yıl İsrail'in saldırıları altındaki Gazze'ye ulaştırılmak üzere 15 uçak ve 1 gemi ile tıbbi malzeme ve cihaz, 20 ambulans ve 2 UMKE aracı gönderdi, 292 Gazzeliyi de tedavi için Türkiye'ye getirdi.",Sağlık,https://www.trthaber.com/haber/saglik/gazzeden-292-kisi-tedavi-icin-turkiyeye-getirildi-825208.html,"Sağlık Bakanı Fahrettin Koca, sosyal medya hesabından bu yıl sağlıkta yapılan çalışmalar ve verilen hizmetlerin yer aldığı videoyu, ""Sağlık hizmetlerinde 2023. Yarından itibaren çok daha fazlasını, çok daha iyisini yapmaya çalışacağız"" ifadeleriyle paylaştı. Hastanelerde tüm branşlarda yapılan muayene, ameliyat, acil servis başvuru sayısı ile yıl içinde açılan hastaneler ve hastane bölümlerinin yer aldığı videoda, uçak ambulanslarla 1679, helikopter ambulansla 2 bin 695 hasta taşındığı aktarıldı. Bu yıl 3 bin 399 böbrek, 1630 karaciğer, 39 kalp, 15 akciğer ve 1 ince bağırsak olmak üzere toplam 5 bin 84 organ nakli gerçekleştirildiği kaydedilen videoda, 2023'te tüm branşlarda personel sayısının arttığı ve 79 bin 400 kişinin sağlık ordusuna katıldığı belirtildi. Deprem bölgesindeki hizmetler Videoda, Kahramanmaraş merkezli depremlerin ardından verilen hizmetlere ilişkin rakamlar da paylaşıldı. Buna göre, deprem bölgesinde 138 bin 190 sağlık çalışanı görev yaptı, sahra hastaneleri ve acil müdahale ünitelerinde 590 bin 468 hasta ve yaralı tedavi altına alındı. Gazzelilere yönelik sağlık hizmetleri Sağlık Bakanlığının, İsrail'in saldırıları altındaki Gazze'den çıkarılan yaralılarla ilgili çalışmalarına da yer verilen videoda, Bakanlığın bölgeye 15 uçak ve 1 gemi ile tıbbi malzeme ve cihaz, 20 ambulans ve 2 UMKE aracı gönderdiği aktarıldı. Videoda, 292 hasta ve 241 refakatçi toplam 533 Gazzelinin tedavileri için Türkiye'ye getirildiği belirtilerek, bölgeye ayrıca, tam donanımlı sahra hastanesi, jeneratörler, temel yaşam malzemeleri ve ilaç gönderildiği aktarıldı."
133,Beyin ölümü gerçekleşen kişinin organlarıyla 6 hasta yaşama döndü,"Bursa'da beyin ölümü gerçekleşen kişinin bağışlanan organları, 6 hastaya nakledildi.",Sağlık,https://www.trthaber.com/haber/saglik/beyin-olumu-gerceklesen-kisinin-organlariyla-6-hasta-yasama-dondu-824201.html,"İl Sağlık Müdürlüğünden yapılan açıklamaya göre, 55 yaşındaki Tuncay Turkan, 15 Aralık'ta Osmangazi ilçesindeki evinde aniden fenalaşarak Çekirge Devlet Hastanesi'ne kaldırıldı. Tetkikleri sonucu beyne giden damarlarından birinin tıkanık olduğu tespit edilen ve yoğun bakımda tedavi gören Turkan'ın beyin ölümü gerçekleşti. Karaciğer, böbrek, kornea, kalp kapakları 6 hastaya umut oldu Hastanenin Organ Nakil Koordinatörü Tamara Uzun Bal tarafından Turkan'ın oğulları Egemen ve Efe Turkan'a organ nakli konusunda bilgilendirme yapıldı. Oğullarının onayının ardından hastanede yapılan operasyonla Turkan'ın karaciğeri Bursa Şehir Hastanesi'ne, sol böbreği ve korneaları Bursa Yüksek İhtisas Eğitim ve Araştırma Hastanesi'ne, sağ böbreği Bursa'da özel bir hastaneye, kalp kapakları ise İstanbul'da özel bir merkeze gönderilerek durumları uygun görülen hastalara nakli gerçekleştirildi. ""Bağışladığımız organlar sayesinde 6 kişi hayata döndü"" Açıklamada görüşlerine yer verilen Egemen Turkan, halasının da daha önce kızı için 7 yıl organ beklediğini ve bu nedenle organ bağışı konusunda bilinçli olduklarını aktardı. Bu kararı, halalarıyla beraber aldıklarını belirten Turkan, ""Ama babamız yani kanımız canımızdan bir parça, her ne kadar beyin ölümü gerçekleşmiş olsa da bunun kararını vermek zor. Düşündük taşındık, organları o şekilde mezara gideceğine belki birilerine umut olur, birilerine hayat veririz dedik. Öyle de olmuş. Bağışladığımız organları sayesinde 6 kişi hayata dönmüş, babam 6 kişiye umut olmuş"" ifadesini kullandı. Tamara Uzun Bal ise beyin ölümü gerçekleşince aileye organ bağışı hakkında bilgilendirme yaptıklarını kaydederek, ""Aile de daha önce bu süreci yakından yaşadığı için organ bekleyen aile olduğu için gayet pozitif karşıladılar. Daha önce ailede nakil olmuş birisinin olması tabii ki onların duyarlılıklarını artırdı. Çok güzel karar verdiler. Onları bu karardan dolayı kutluyorum"" değerlendirmesinde bulundu."
134,Van'da 112 çağrılarının yüzde 82'si asılsız,"Van’da acil çağrıların tek numarada birleştiği 112 Acil Çağrı Merkezi Müdürlüğü, bir yılda 1 milyon 500 bin çağrıyı karşılarken, bunların sadece yüzde 18’i vakaya dönüştü. Çağrıların yüzde 82'sinin asılsız olduğunu ve çocukların aradığını belirten ekipler aileleri uyardı.",Sağlık,https://www.trthaber.com/haber/saglik/vanda-112-cagrilarinin-yuzde-82si-asilsiz-824194.html,"İçişleri Bakanlığı'nca Van’ın merkez Edremit ilçesinde 2 Eylül 2020 tarihinde kurulan 112 Acil Çağrı Merkezi Müdürlüğü, açıldığı günden bu yana milyonlarca çağrıya karşılık verdi. 112 ambulansın yanı sıra 155 polis ihbar, 110 itfaiye, 156 jandarma, 158 Sahil Güvenlik ve 177 orman yangın gibi acil çağrıları da karşılayan merkez, gereksiz çağrılardan dolayı yoğun bir mesai harcıyor. Bu yıl itibarıyla 210 personelin hizmet verdiği merkez, yaklaşık 1 milyon 500 bin çağrı karşıladı. Günlük ortalama 4 ila 5 bin çağrının düştüğü merkezde çağrıların yüzde 82’si asılsız çıkarak, sadece yüzde 18’i vakaya dönüştü. 112 Acil Çağrı Merkezi Müdürlüğü yetkilileri, 112'yi en çok çocukların meşgul ettiğini bildirdi. Yetkililer, çocukların gereksiz yere 112’yi meşgul etmemesi için ebeveynlere uyarıda bulundu. “Yüzde 98 olan gereksiz çağrı sayısı yüzde 82’lere düştü” 112 Acil Çağrı Merkezi Müdiresi Yadigar Ergül, merkezin 2020 yılında Van’da hizmet vermeye başladığını belirtti. 2023 yılı itibarıyla asılsız çağrıların yüzde 82’ye kadar düştüğünü ifade eden Ergül, “2020 yılında yüzde 98 olan gereksiz çağrı sayısı yüzde 82’lere düştü. Bu Van için çok iyi bir rakamdır. Yıllık yaklaşık olarak 1 milyon 500 bin çağrı almaktayız. Bu çağrılar bazen artıp azalabiliyor. Gereksiz çağrılar yıldan yıla düşmüş olsa da yine de bu sayı çok fazla. Vatandaşlardan 112 Acil Çağrı Merkezi'ni gereksiz yere meşgul etmemelerini rica ediyoruz. Ayrıca adres verirken anlaşılır ve doğru şekilde verilmesini istiyoruz” dedi. “En büyük problemimiz gereksiz çağrılar” 112 Acil Çağrı Merkezi Müdürlüğü personeli Seher Özdemir ise en büyük problemlerinin asılsız çağrılar olduğunu belirterek, “Almış olduğumuz çağrıların geneli gereksiz çağrılardan oluşuyor. Bu da bütün birimlerimizin iş yükünü artırıyor. Gereksiz çağrılar nedeniyle asıl çağrılara ulaşmakta problem yaşıyoruz. Bunun için özellikle ebeveynlerin önem göstermesi gerekiyor. Çünkü genelde bizi arayanlar çocuklar oluyor. Böyle olunca da üst üste çok sayıda gereksiz çağrı düşüyor. Ailelerin bu konuda daha dikkat etmesi gerekiyor” diye konuştu."
135,Orta kulak iltihabı kış aylarında artıyor,"Özellikle çocuklarda sık görülen hastalıklardan biri olan orta kulak iltihabı, tedavi edilmezse işitme kaybına varan sonuçlara sebep oluyor. Orta kulak iltihabı üst solunum yolu enfeksiyonlarının tırmanışa geçtiği sonbahar ve kış mevsiminde sıkça görülüyor.",Sağlık,https://www.trthaber.com/haber/saglik/orta-kulak-iltihabi-kis-aylarinda-artiyor-824075.html,"Havaların soğumasıyla birlikte üst solunum yolu enfeksiyonlarında belirgin bir artış yaşanıyor. Her yaş grubunda görülen bu rahatsızlıkları kimileri kolayca atlatırken kimilerinde ise başka hastalıklara kapı aralanıyor. Tıpkı orta kulak iltihabı gibi... Özellikle çocuklarda sık rastlanan bir sağlık sorunu olan orta kulak iltihabı ihmale gelmiyor. Çünkü yaptığı ağrı bir yana tedavi edilmeyen orta kulak iltihabı işitme kaybına, hatta menenjite bile sebep olabiliyor. Peki orta kulak iltihabı neden özellikle çocuklarda görülüyor? Hangi aşamada cerrahi yöntemlerle tedavi ediliyor? Korunmak mümkün mü? Marmara Üniversitesi Pendik Eğitim ve Araştırma Hastanesi Kulak Burun Boğaz Hastalıkları Ana Bilim Dalı Başkanı Öğretim Üyesi Prof. Dr. Çağatay Oysu ile merak edilenleri konuştuk.   Çocuklar anatomik olarak daha yatkın Orta kulak iltihabının genellikle bir üst solunum yolu enfeksiyonunun kulağa yayılması ile başladığını söyleyen Prof. Dr. Oysu, hastalığın semptomlarını ise şöyle anlatıyor: “Orta kulak boşluğunda sıvı toplanması, bununla birlikte kulakta doluluk hissi, ağrı, ateş ve işitme kaybıyla kendini gösteriyor.” Yetişkinler de tıpkı çocuklar gibi hayatları boyunca pek çok kez üst solunum yolu enfeksiyonu geçiriyor. Buna rağmen orta kulak iltihabı yetişkinlerden ziyade çocuklarda çok daha sık görülüyor. Sebebini Prof. Dr. Oysu'dan öğreniyoruz: “Çocuklarda anatomik yapının farklılığından dolayı orta kulak enfeksiyonuna yatkınlık var. Orta kulakla burnun arkasındaki geniş kısmı birleştiren bir östaki tüpü var. Bu östaki tüpünün anatomik özellikleri, çocuklarda burun ve genizdeki enfeksiyonu orta kulağa daha çabuk ulaştırıyor ve bu nedenle daha çabuk enfekte oluyor.”   Üst solunum yolu enfeksiyonları baş neden Orta kulak enfeksiyonunu kış aylarında daha sık görülüyor. Çünkü soğuk havalarda daha fazla üst solunum yolu enfeksiyonu geçiriliyor. Ancak Prof. Dr. Oysu, bu noktada bir detaya dikkat çekiyor: “Her üst solunum yolu enfeksiyonundan sonra orta kulak iltihabı olmaz. Ama orta kulak iltihabı hemen hemen çoğunlukla üst solunum yolu enfeksiyonuyla birlikte görülür.” Peki, bir kere orta kulak iltihabı geçiren birinde bu hastalık tekrar edebiliyor mu? Prof. Dr. Oysu, genellikle tekrar edebileceğini söylüyor. Hatta buna ""rekürren (tekrarlayan) orta kulak enfeksiyonu"" dendiğini ve sık olması durumunda cerrahi müdahaleye bile gidilebileceğinin altını çiziyor.   Sık tekrar ederse kulağa tüp takılıyor Prof. Dr. Oysu, standart bir orta kulak iltihabının tedavi sürecini ise şöyle anlatıyor: “Eşlik eden üst solunum yolu enfeksiyonu tedavisine ek olarak antibiyotikler de ekleniyor. Eğer ağrı çok fazla, çocuğun kulağında basınç hissi de çoksa kulak zarına küçük bir çizik atarak oradaki iltihabı boşaltıyoruz. Kulak zarına atılan çizik kısa sürede iyileşiyor.” Ancak orta kulak enfeksiyonu sık sık tekrar ediyorsa farklı bir tedavi yöntemine geçiliyor. Hastanın kulağına bir tüp takılarak tekrar eden enfeksiyonun önleniyor. Kulağa tüp takma işleminin kolay bir işlem olduğuna değinen Prof. Dr. Oysu, çocuklarda bu işlem için izledikleri yolu şöyle anlatıyor:  “Yetişkinlerde lokal anesteziyle bile takılıyor Çocuklarda ise genel anestezi uyguluyoruz. Bu çocuklarda çoğunlukla geçirdikleri üst solunum yolu enfeksiyonundan dolayı geniz eti de büyümüş oluyor. Geniz etinin yapısı bir karnabahar gibi... Girintili çıkıntılı olduğu için de bol miktarda bakteri tutma eğilimi var. Tüp takarken geniz etini de alıyoruz. Tüpü genellikle sonbahar ve kış gibi takıyoruz. Sıklıkla ilk taktığımız tüpler kendiliğinden beş-altı ayda atıyor. Ancak tüp kendiliğinden atmadıysa biz çocuğun denize, havuza gireceğini varsayarak tüpü alıyoruz.” Sonraki senelerde de yine orta kulak iltihabının çok sık tekrar etmesi söz konusuysa bu kez kalıcı tüp takıldığını belirten Prof. Dr. Oysu, “1-1,5 sene sonra çocuktaki östaki borusu erişkin özelliklerine kavuştuğunda enfeksiyonun tekrar etmeyeceğini düşünüyorsak, o zaman alıyoruz” diyor. İşitme kaybına yol açabiliyor Orta kulak enfeksiyonu tedavi edilmese de iyileşebiliyor. Ancak ağrısı ve yüksek ateşe sebep olması bir yana nadiren de olsa önemli sorunlara yol açabiliyor. Kulak zarının içindeki iltihabın basınçla yırtılması bunlardan biri… Diğer önemli bir sorun ise daha nadir görülmekle birlikte ""mastoidit"" denilen kulağın arkasındaki kemiğin iltihaplanması. Prof. Dr. Oysu, bu durumun menenjite dahi yol açabileceğinin altını çiziyor. Tedavi edilmeyen orta kulak iltihabının işitme kaybına da neden olabileceğini vurguluyor. “Genellikle orta kulak iltihabı sırasında bir işitme kaybı oluyor. Orta kulak sıvıyla dolduğu için çocuk az duyuyor. Tedaviyle birlikte bu sıvı kaybolunca işitme geri geliyor. Ancak çok sıkı tekrar ediyorsa bazen kulağın içindeki kemikçiklerde erozyon oluyor. Bu erozyona bağlı olarak da kalıcı işitme kaybı görülebiliyor.” Orta kulak enfeksiyonundan tamamen korunmak mümkün değil. Ancak görülme riski, alınacak bazı önlemlerle azaltılabiliyor. Bunun için rutin aşılama takvimine göre çocukların aşılanarak bakterilere karşı direnç kazandırılması önemli. Yine çocuklar grip veya nezle olduğunda burnunun açık tutulması da orta kulak iltihabı olma olasılığını düşüren etkenler arasında yer alıyor. "
136,Ordu'da 112'yi arayanların yüzde 65'i asılsız ve gereksiz,"Ordu’da 112 Acil Çağrı Merkezi’ne 2023 yılının başından itibaren yapılan yaklaşık 950 bin çağrının yüzde 65’i asılsız çıktı. Merkezin Müdürü Yeliz Çakar Güleş, müzik dinletenlerin, elektrik ve doğal gaz kesintisi için dahi arayanların olduğunu söyledi.",Sağlık,https://www.trthaber.com/haber/saglik/orduda-112yi-arayanlarin-yuzde-65i-asilsiz-ve-gereksiz-823875.html,"Hayat kurtarmak için telefon başında bekleyen 112 Acil Çağrı Merkezi çalışanları, Ordu’da 2023 yılında 950 bin çağrı aldı. Bu çağrılardan yüzde 65 asılsız ve gereksiz çıkarken, geriye kalan 350 bin gerçek çağrı ise ilgili birimlere aktarıldı. Bu sayede ekipler hızlı bir şekilde olay yerinde hareket etti. “Acil durum çağrılarında en önemli konu panik yapmamak” Ordu 112 Acil Çağrı Merkezi Müdürü Yeliz Çakar Güleş, 7 gün 24 saat hizmet veren çağrı merkezlerinin 81 ilde aynı şekilde çalıştığını söyledi. Güleş, acil durum çağrılarında insanların panik yapmaması gerektiğini belirterek, “Vatandaşlarımız acil ihtiyaçları olduğunda çağrı merkezlerimizi aradıklarında ilk olarak ön çağrı personelimiz karşılamaktadır. Acil durumlarda vatandaşlarımızın kısa bir şekilde adreslerini vermeleri, panik yapmamaları ve güzel tarif etmeleri gerekiyor. Ardından da ne tür bir yardıma olduğunu personelimize aktarmaları gerekiyor. Buna istinaden ön çağrı personelimiz vatandaşımızın talebine uygun olarak acil yardım hizmeti veren birimlere çağrıları aktarıyor” diye konuştu.   ""950 bin çağrıdan 350 bini doğru çıktı"" 2023 yılında yaklaşık 950 bin çağrı aldıklarını kaydeden Ordu 112 Acil Çağrı Merkezi Müdürü Yeliz Çakar Güleş, “Bu çağrıların yaklaşık 350 bini vakaya dönüşen çağrılardan oluşmaktadır. Yaklaşık yüzde 65’i de asılsız ve gereksiz aramalardan oluşuyor. Maalesef asılsız ve gereksiz ihbarlar çağrı merkezimi çok meşgul etmektedir. Bu konu da hem çağrı personelimizin iş verimini düşürmekte ve bize ulaşmak isteyen vatandaşlarımızın da hattın gereksiz meşgul edilmesi sonucu ulaşmasını engelleyebiliyor. Bizim için 1 saniye bile çok önemli, böyle bir durumda vatandaşın bize ulaşması zorlaştığında can ve mal kaybı olabilir. Bunlara sebebiyet verilmemesi adına gereksiz ve asılsız çağrıların yapılmaması gerekiyor” ifadelerine yer verdi.   “Müzik dinletip, elektrik ve doğalgaz için arayanlar da var” Çağrı Merkezi Müdürü Yeliz Çakar Güleş, asılsız ve gereksiz çağrılar ile ilgili şunları söyledi: “Asılsız ihbarlar, ekiplerin olay yerine gittiklerinde böyle bir olayın olmadığı ihbarlardır. Gereksiz ihbarlarda ise vatandaşlarımız müzik dinletiyor, hastane randevusu, doğal gaz ve elektrik kesintisi için arayan, aklına gelen farklı sorular için burayı arayabiliyorlar. Bunları da gereksiz aramalar olarak adlandırıyoruz.”
Öte yandan asılsız ve gereksiz aramaları gerçekleştirenlere idari para cezası uygulanıyor. Bu durumun tekrarlanması halinde bu ceza 2 katı olarak uygulanıyor."
137,"Bilim insanlarından ""zombi geyik hastalığı"" uyarısı: İnsanlara sıçrayabilir","Bilim insanları, geçen yıl boyunca ABD'de yüzlerce hayvanın ""zombi geyik hastalığı""na yakalanmasının ardından bu hastalığın insanlara da bulaşabileceği uyarısında bulundu.",Sağlık,https://www.trthaber.com/haber/saglik/bilim-insanlarindan-zombi-geyik-hastaligi-uyarisi-insanlara-sicrayabilir-823497.html,"Hayvanları salyalı, uyuşuk, tökezleyen ve boş bakar bir halde bırakan kronik zayıflama hastalığı CWD ABD'nin Wyoming eyaletinde 800 geyik, Kanada geyiği ve sığın da görüldü. Ancak uzmanlar hastalığın ""yavaş ilerleyen bir felaket"" olduğu uyarısında bulundu ve devletleri hastalığın insanlara yayılma ihtimaline karşı hazırlanmaya çağırdı. CWD araştırmacısı Dr. Cory Anderson The Guardian'a, ""Britanya'daki deli dana hastalığı salgını, örneğin çiftlik hayvanlarından insanlara yayılma olayı gerçekleştiğinde işlerin bir gecede nasıl çığırından çıkabileceğinin örneğini sundu"" dedi. Benzer bir şeyin meydana gelme potansiyelinden bahsediyoruz. Kimse bunun kesinlikle gerçekleşeceğini söylemiyor ancak insanların hazırlıklı olması önemli. İngiltere'de 1980 ve 1990'larda sığırların enfekte et ve kemik tozuyla beslenmesi nedeniyle yayılan deli dana hastalığının ardından 4,4 milyon büyükbaş hayvan kesilmişti. Sığırlar için genellikle ölümcül olan hastalık, merkezi sinir sistemini enfekte ederek hayvanlarda agresif belirtiler ve koordinasyon eksikliğine yol açıyor. 1995'ten bu yana 178 insan ölümü, insan varyantıyla ilişkilendirildi. 7 bin ila 15 bin hayvan insanlar tarafından tüketiliyor Alliance for Public Wildlife'a göre 2017'de, her yıl CWD'yle enfekte 7 bin ila 15 bin hayvan insanlar tarafından tüketiliyordu. Bu rakamın her yıl yüzde 20 artması bekleniyordu. Dr. Anderson, Wisconsin'de binlerce insanın muhtemelen enfekte geyik eti yediğini söyledi. CWD bir ortama bulaştıktan sonra ortadan kaldırılması son derece zordur. Toprakta ya da yüzeylerde yıllarca kalabilir ve bilim insanları dezenfektanlara, formaldehite, radyasyona ve 600 santigrat derecede yakmaya karşı dirençli olduğunu belirtiyor. Hayvanlardan insanlara bulaşan hastalıklar 2050'de 2020'ye kıyasla 12 kat daha fazla insanı öldürebilir Bu gelişme, ABD'li biyoteknoloji şirketi Ginkgo Bioworks'un hayvanlardan insanlara bulaşan hastalıkların 2050'de 2020'ye kıyasla 12 kat daha fazla insanı öldürebileceği uyarısında bulunmasının ardından geldi. Şirket, zoonotik hastalıkların yol açtığı epidemilerin, iklim değişikliği ve ormansızlaşma nedeniyle gelecekte daha sık görülebileceğini söyledi. Grubun araştırmasına göre, 1963'le 2019 arasında epidemiler her yıl neredeyse yüzde 5, ölümlerse yüzde 9 arttı. Firma, ""Bu yıllık artış oranları sürerse, analiz edilen patojenlerin 2050'de 2020'ye göre 4 kat daha fazla yayılma olayına ve 12 kat daha fazla ölüme yol açmasını bekliyoruz"" uyarısında bulundu."
138,Titreşimle tokluk hissi yaratan hap icat edildi,"Tokluk hissi vermesi için titreşimli hap üretildi. Domuzlarda yapılan çalışma, titreşimlerin midedeki gerilme reseptörlerini harekete geçirerek gıdanın varlığını simüle ettiğini gösterdi.",Sağlık,https://www.trthaber.com/haber/saglik/titresimle-tokluk-hissi-yaratan-hap-icat-edildi-823494.html,"Kolay yoldan kilo vermek herkesin hayali olsa da çok da mümkün değil. Ancak bilim insanları buna çözüm bulmak için titreşen bir hap yarattı. Yemekten önce yutulan bu ilaç, doygunluk hissi sağlıyor. Henüz insanlarda gerekli testler yapılmasa da domuzlar üstünde ilk deneyler gerçekleştirildi. Hapın yutulmasından yarım saat sonra domuzların ortalama yüzde 40'a varan miktarda yediği gıdaları azalttığı ortaya kondu. Bilim insanları, bu hapın midedeki gerginlik reseptörlerini çalıştırdığını ve bu da vücudun burada yemek varmış gibi davranmasına neden olduğunu söylüyor. Araştırmalara göre vagus siniri aracılığıyla beyindeki hipotalamusa gönderilen sinyaller, doygunluk hissine yol açıp açlığı bastıran hormonların seviyesinin artmasını sağlıyor.   Yutulan kapsülde yer alan bir pilin sağladığı titreşimler ya bir zamanlayıcıyla ya da mide asidinin hapın etrafındaki zarı yok etmesiyle başlatılacak. Bilim insanları, tuvalete giderek bu pilin normal ve sorunsuz bir şekilde çıkarılabileceğini söylüyor. Büyük bir vitamin boyutundaki hapın ameliyatsız ve geçici bir terapi niteliğinde olacağını da ekliyorlar.  Ancak akıllarında bir fikir daha var: İnsanların sürekli olarak bu hapı almasını engellemek için benzer fonksiyona sahip bir implantı mideye yerleştirmek."
139,Glutensiz diyet herkese uygun olmayabilir,"Prof. Dr. Pınar Sökülmez Kaya, glutensiz diyetin herkes için uygun olmayabileceğini, bazı kişilerde sağlık sorunlarına yol açabileceğini, bu nedenle diyetisyene danışılarak uygulanması gerektiğini söyledi.",Sağlık,https://www.trthaber.com/haber/saglik/glutensiz-diyet-herkese-uygun-olmayabilir-823177.html,"Ondokuz Mayıs üniversitesi (OMÜ) Sağlık Bilimleri Fakültesi Beslenme ve Diyetetik Bölüm Başkanı Prof. Dr. Pınar Sökülmez Kaya, glutensiz diyetin, özellikle çölyak, romatoid artit (eklem romatizması), fibromiyalji (doku romatizması), endometriosiz (bir tür kist hastalığı), Tip 1 diyabet, tiroid, otizm, şizofreni, sedef, obezite gibi çeşitli hastalıkların tedavisinde kullanıldığını belirtti. Glutensiz diyetin temel ilkesinin, buğday, arpa, çavdar ve bu tahıllardan yapılan herhangi bir besinin tüketilmemesi olduğunu anlatan Kaya, ""Yasaklanan tahıllar dışında mısır, pirinç, darı gibi glutensiz tahıllar serbesttir. Bu tahıllar, glutensiz diyetin çeşitliliğini artırarak besin alımını zenginleştirir."" dedi. ""Herkes için uygun olmayan bir diyet"" Bugün popüler olan glutensiz diyetin hastalık dışı, zayıflama amaçlı kullanımının yanlış olduğuna dikkati çeken Kaya, şöyle devam etti: ""Bu diyet, buğday, arpa ve çavdar gibi besinlerden mahrum bırakabilir. Buğday ürünleri genellikle B vitaminleri, demir, kalsiyum ve lif açısından zengindir. Bu nedenle glutensiz beslenen kişilerde bu besin öğeleri eksikliği görülebilir. Glutensiz ürünlerin bazıları işlenmiş ve şeker içeriği yüksek olabilir. Bu da kilo artışı ve metabolik sorunlara neden olabilir. Bazı kişilerde bağırsak flora dengesini bozabilir ve sindirim sorunlarına yol açabilir. Herkes için uygun olmayan bir diyet olabilir. Bu nedenle bir diyetisyene danışılarak uygulanmalıdır. Her bireyin ihtiyaçları farklıdır ve kişisel sağlık durumu, yaş, cinsiyet ve yaşam tarzı gibi faktörlere bağlı olarak diyet gereksinimleri değişebilir."" ""Türkiye'de 250 bin ile 750 bin arasında çölyak hastası olduğu tahmin edilmektedir"" Kaya, glutensiz diyetin, yüksek glisemik indeksi (karbonhidratların kandaki glukoz düzeylerine etkisini ölçme sistemi) ve doymuş lipid içeriğinin yüksek olması nedeniyle obezite riskini arttırdığını dile getirerek, şunları kaydetti: ""Besin eksiklikleri, özellikle düşük seviyelerde lif, folat, B12 vitamini, D vitamini, kalsiyum, demir, çinko ve magnezyum, tedavi edilen çölyak hastalarının bazı alt kümelerinde devam edebilir. Glutensiz diyette besin ögesi eksikliklerini önlemek için sebze, meyve ve baklagil tüketimine önem verilmelidir. Glutensiz diyetler, enerji, yağ, karbonhidrat ve posa gibi besin ögelerinin dengesiz alımına bağlı olarak vücut ağırlık kazanımıyla sonuçlanabilmektedir. Bu diyet yapılıyorsa muhakkak besin desteği ve ilaç tedavisiyle uygulanmalıdır. Ülkemizde çölyak hastalığı görülme sıklığı yüzde 1 ile binde 3 arasında değişmektedir. Çölyak hastalığı, bağırsaklarda gluten intoleransına (besin içerisindeki maddeye vücudun tepki vermesi) bağlı olarak ortaya çıkan bir otoimmün hastalıktır. Bu durumda bağışıklık sistemi, gluten içeren yiyecekleri tolere edemez ve ince bağırsakta hasara neden olabilir. Glutensiz diyet, çölyak hastalığı olanlar için tek etkili tedavi yöntemidir. Türkiye'de 250 bin ile 750 bin arasında çölyak hastası olduğu tahmin edilmektedir."""
140,DSÖ: Dünya genelinde 4 milyar kişi dang humması virüsüne yakalanma riskiyle karşı karşıya,"Dünya Sağlık Örgütü (DSÖ) Salgın ve Pandemiye Hazırlık ve Önleme Departmanı Ekip Lideri Diana Rojas Alvarez, dünya genelinde yaklaşık 4 milyar kişinin dang humması virüsüne yakalanma riskiyle karşı karşıya olduğunu söyledi.",Sağlık,https://www.trthaber.com/haber/saglik/dso-dunya-genelinde-4-milyar-kisi-dang-hummasi-virusune-yakalanma-riskiyle-karsi-karsiya-823066.html,"Alvarez, Birleşmiş Milletler (BM) Cenevre Ofisi'nin haftalık basın toplantısında, dünya genelindeki dang humması vakalarına ilişkin değerlendirmelerde bulundu. Dang hummasının, enfekte sivrisineklerin ısırması yoluyla insanlara bulaşan en yaygın viral enfeksiyon olduğuna dikkati çeken Alvarez, bu hastalığın çoğunlukla tropikal ve subtropikal iklimlerdeki kentsel alanlarda görüldüğünü belirtti. Alvarez, iklim değişikliği nedeniyle sıcaklıkların arttığını ve enfekte sivrisineklerin daha fazla ülkede çoğalabileceğini vurgulayarak, bu yıl çok daha fazla ülkeden dang humması vakasının bildirildiğine işaret etti. ""Dünya genelinde yaklaşık 4 milyar kişi dang humması virüsüne yakalanma riskiyle karşı karşıya."" ifadelerini kullanan Alvarez, bu hastalığa yakalananların birçoğunda semptom görülmediğini kaydetti. Dang hummasının semptomları arasında yüksek ateş, baş ağrısı, vücut ağrıları ve mide bulantısı olduğunu dile getiren Alvarez, çoğu hastanın yaklaşık 2 hafta içinde iyileşebildiğini ancak bazılarında bunun ciddi bir hastalığa dönüşebildiğini de söyledi. Alvarez, ""Şu anda dang humması için spesifik bir tedavi mevcut değil ancak erken teşhis ve uygun tıbbi bakıma erişim, şiddetli dang humması nedeniyle ölüm olasılığını azalttı. 2023 yılının başından bu yana dünya genelinde beş milyondan fazla vaka ve 5 binden fazla dang humması kaynaklı ölüm bildirildi. 2023'te şu ana kadar dang humması vakalarının 4,1 milyonu ABD'den rapor edildi. Bunu Güneydoğu Asya ve Batı Pasifik takip etti."" dedi. Dang humması Tropikal ve subtropikal bölgelerde görülen dang humması, insanlara sivrisinekler aracılığıyla bulaşıyor. Kuluçka döneminden sonra genel olarak hafif ateşe sebebiyet veren hastalık, bazı vakalarda ölüme neden olabiliyor. Vakalar, genellikle ""yağış dönemleri"" olarak bilinen mart, haziran, eylül ve aralıkta artış gösteriyor. Bilim insanları, yüksek sıcaklık ve uzun süren yağışların sıtma ve dang humması taşıyan sivrisineklerin artmasına sebep olduğu uyarısında bulunuyor. Hastalığa yol açan sivrisinek türünün, su birikintilerinde larva oluşturması nedeniyle muhtemel üreme alanlarının sürekli ilaçlanması gerekiyor."
141,Çocuklarda kışla birlikte RSV vakaları arttı,"Çocuklarda mevsimsel etkiyle üst solunum yolu enfeksiyonlarında artış yaşanıyor. Uzmanlar, Özellikle 0-2 yaş aralığındaki bebekler açısından risk oluşturan Respiratuar Sinsityal Virüsle (RSV) sık karşılaştıklarını açıkladı.",Sağlık,https://www.trthaber.com/haber/saglik/cocuklarda-kisla-birlikte-rsv-vakalari-artti-823021.html,"Ankara Etlik Şehir Hastanesi Çocuk Enfeksiyon Hastalıkları Uzmanı Doç. Dr. Ayşe Kaman, çocuklarda mevsimsel etkiyle üst solunum yolu enfeksiyonlarında artış yaşandığını ve en sık, özellikle 0-2 yaş aralığındaki bebekler açısından risk oluşturan Respiratuar Sinsityal Virüsle (RSV) karşılaştıklarını söyledi.  Kaman, çocuklarda son dönemde en sık görülen enfeksiyonlar ve korunma yöntemlerine ilişkin bilgileri paylaştı. Havanın soğuması, kapalı alanlarda geçirilen sürelerin uzamasıyla birlikte çocuklarda enfeksiyonların görülme sıklığının arttığını dile getiren Kaman, ""Her kış mevsiminde olduğu gibi bu dönemde de çocuklarda artan acil servis ve poliklinik başvurularıyla karşı karşıyayız. Havaların soğuması, çocukların kapalı alanlarda daha fazla kalmasıyla birlikte özellikle üst solunum yolu enfeksiyonlarında artış görüyoruz"" ifadelerini kullandı. Kaman, üst solunum yolu hastalıklarının özellikle okul ve kreşe giden çocuklarda fazla görüldüğüne, ağırlıklı olarak ateş, öksürük, boğaz ağrısı, burun akıntısı, hapşırma şikayetlerinin ortaya çıktığına işaret etti. ""RSV, özellikle 2 yaşın altındaki bebekler açısından yüksek riskli bir hastalık. Özellikle küçük çocuklarda, üst solunum yolu enfeksiyonlarının ilerlemesi sonucu bronşiolit ve zatürre gibi daha ağır alt solunum yolu enfeksiyonlarıyla da karşılaştıklarını aktaran Kaman, sözlerini şöyle sürdürdü: ""Toplumda ve yatan çocuk hastalarımızda yaygın olarak Respiratuar Sinsityal Virüsü (RSV) görüyoruz. Ayrıca bu aylarla birlikte grip etkeni olan influenza vakaları da artmaya başlıyor. Şimdilik yatan hastalarımız içinde influenzayı ciddi boyutta görmesek de artışı mevcut. Daha büyük yaştaki okul çağı çocuklarında ise şu an en sık halk arasında 'beta' olarak bilinen A grubu beta hemolitik streptokok dediğimiz bakteriyel enfeksiyonla karşılaşıyoruz. RSV, özellikle 2 yaşın altındaki bebekler açısından yüksek riskli bir hastalık. Bronşiolit dediğimiz, bebeklerde soluk alıp verirken hışıltıya (ıslık benzeri ses) neden oluyor. Bebeklerinde öksürük, nefes alıp vermede zorluk gibi şikayetlerle bizlere başvuruyor aileler. Eğer üzerine bakteriyel enfeksiyon bindiyse daha ağır tablolar da oluşabiliyor."" ""Hırıltılı, hışıltılı nefes almada sağlık kuruluşuna başvurulmalı"" Bebekte erken doğum, kalp sorunu, astıma yatkınlık gibi ek problemlerin de hastalık tablosunun kötüleşmesine neden olduğunu, ciddi riskin ortaya çıktığını vurgulayan Kaman, ailelere ""Eğer bebeğinizde ateş olmasa bile nefes alıp verirken hışıltı, hırıltı varsa hızla bir sağlık kuruluşuna başvurulması gerekiyor."" uyarısında bulundu. Çocuklarda 5 günden uzun süren ateşe dikkat Çocuklar ve bebeklerde viral enfeksiyona eşlik etme riski olan bakteriyel enfeksiyon belirtilerine de dikkat edilmesi gerektiğini dile getiren Kaman, şu bilgileri paylaştı: ""Normalde viral enfeksiyon kaynaklı ateş gibi belirtiler ortalama 3-5 gün içerisinde geçer. Çocukta 5 günden uzun süren ateş, solunum sıkıntısı, nefes alıp vermede zorluk varsa mutlaka tekrar sağlık kuruluşuna başvurulmalı. Çünkü bunlar alt solunum yolu enfeksiyonu belirtileri olabilir."" ""Aralık ve ocak, çocuklar için biraz zor geçen aylar"" Kaman, çocuklarda artan solunum yolu enfeksiyonlarının farklı bir durum değil her kış döneminde yaygın görüldüğünün altını çizerek, ""Bu tip enfeksiyonlar açısından özellikle aralık ve ocak, yüksek riskli, çocuklar için biraz zor geçen aylardır. Aralık itibarıyla Türkiye'de influenza vakaları da artmaya başlar, hastalık tablosu biraz daha uzamış, dirençli ateş gibi semptomları bulunan çocuklarla da karşılaşırız. İnfluenzayı takiben beta enfeksiyonunun arttığı durumlar da ortaya çıkabilir."" dedi. En iyi korunma yöntemi sağlıklı beslenme ve uyku Viral enfeksiyonların tedavisinde antibiyotiğin yerinin olmadığına da işaret eden Kaman, bakteriyel bir enfeksiyon olan ""beta"" teşhisinde ise mutlaka doktorun önerdiği doz ve sürede antibiyotik tedavisinin uygulanması gerektiğini söyledi. Doç. Dr. Kaman, ""Enfeksiyonlara karşı en iyi korunma yöntemi sağlıklı, dengeli beslenme ve uykudur. Bu bağışıklık sisteminin güçlenmesini sağlar."" dedi. 6 ayın üzerindeki tüm çocuklar grip aşısı olabilir Çocukların bulunduğu kapalı ortamların sık sık havalandırılmasının, hasta çocukların özellikle kalabalık, kapalı alanlar ve okulda maske takmasının önemine de işaret eden Kaman, ""Özellikle 6 ayın üzerindeki çocuklar influenzaya karşı aşılanabilir. Grip aşısını risk gruplarında mutlaka öneriyoruz ama risk grubu dışındaki, 6 ayın üzerindeki tüm çocuklar için de aşılanma influenzaya karşı en iyi korunma yöntemi."" açıklamasında bulundu."
142,Kış mevsiminde sinüzit hastalığı artıyor,"Kadın-erkek, genç-yaşlı ayırt etmeksizin herkeste rastlanabilen sinüzit, özellikle soğuk havalarda sıkça görülüyor. Nedeni de kış aylarında tırmanışa geçen üst solunum yolu enfeksiyonları...",Sağlık,https://www.trthaber.com/haber/saglik/kis-mevsiminde-sinuzit-hastaligi-artiyor-822644.html,"Kış aylarıyla birlikte sinüzitten yakınanların sayısı artıyor. Burun tıkanıklığı ve akıntısı ile yüzde ağrı ve dolgunluk hissiyle seyreden sinüzit yaşam kalitesini ciddi derecede düşürüyor. Hemen her yaşta görülen bu hastalığı tetikleyen pek çok sebep bulunuyor. Bazen basit bir üst solunum yolu enfeksiyonu bazen de alerji sinüzite davetiye çıkarıyor. Toplumda görülme oranı ise özellikle akut sinüzitler söz konusu olduğunda yüzde 15’e kadar ulaşıyor. Peki bu kadar sık görülen sinüzit hangi belirtilerle kendini ele veriyor? Nasıl bir tedavi süreci izleniyor? Korunmak mümkün mü? Sağlık Bilimleri Üniversitesi Bakırköy Sadi Konuk Sağlık Uygulama ve Araştırma Merkezi Kulak Burun Boğaz Kliniği İdari Sorumlusu Prof. Dr. İbrahim Sayın’la merak edilenleri konuştuk. Sinüs ağızlarının tıkanmasıyla oluşuyor Sinüzit denilince halk arasında tek tip bir hastalık akla gelse de tıbbi açıdan durum farklı. Prof. Dr. Sayın, aslında sinüzitin şemsiye bir tanım olduğunu ifade ederek, “İçinde akut sinüzitler olduğu gibi kronik sinüzitler de var” diyor. Akut ya da kronik sinüzitin farkını anlatmak için sinüslerin işlevinden bahsediyor: “İnsanlarda dört çift sinüs bulunuyor. Bunların bazı rolleri, görevleri var. Başın ağırlığını azaltmak, yüze karşı bir travma aldığımızda ona karşı bir savunma oluşturmak, aldığımız havanın mikroorganizmalardan temizlenmesi gibi... Yine aldığımız havanın ısıtılması, nemlendirilmesi ve akciğere filtre edilmiş bir havanın iletilmesi de sinüslerin görevleri arasında.”   Sinüsler bir tür epitel tabakası içeriyorlar. Sinüslerin içerisini döşeyen tabaka alınan hava içerisindeki yabancı partikülleri, virüsleri, mikroorganizmaları yakalıyor. Sonra bunları etkisiz hale getirip, genellikle genze doğru aktarıyorlar. İşte sorun tam da bu noktada başlıyor. “Sinüsler küçük ağızlar (ostiyum) yardımıyla burun boşluğuna açıldıkları için bir üst solunum yolu enfeksiyonu durumunda burun içerisi şişiyor, sinüs ağızları kapanıyor ve sinüs içerisindeki hareket duruyor” diyen Prof. Dr. Sayın, hastalığın gelişimini şöyle açıklıyor: “Sinüs ağzı tıkandığında ve içerisindeki hareket durduğunda, içeriğindeki yapılar dışarıya atılamaz ve bir birikim oluşur. Burun ile sinüs içerisinde de bir yangı oluşur. Buna sinüzit diyoruz. Bu belli bir günü geçtiğinde içeride biriken sıvının üzerine bakterilerin de eklenmesiyle bakteriyel sinüzit tablolarını oluşturuyor.”   En belirgin şikayet: Burun akıntısı ve tıkanıklığı Üç türlü akut sinüzit bulunuyor. Bunlardan ilki virüslerin sebep olduğu sinüzit… İkincisi ise viral enfeksiyonlardan sonra oluşan rinosinüzit ve üçüncüsü de bakterilere bağlı sinüzit. Bu üç sinüzit çeşidinin de hastalarda aynı şikayetlere sebep olduğunun altını çizen Prof. Dr. Sayın şunları anlatıyor: “İlk şikayet burun tıkanıklığı veya burun akıntısı. Bu akıntı şeffaf veya yeşil renkli, burnun önünden ya da genze doğru olabilir. Yüzde ağrı, basınç hissi, çoğunlukla burun tıkanıklığına bağlı koku duyusunda azalma da görülüyor.” Bakteriyel sinüzitte ise bu tabloya başka şikayetler ekleniyor. Prof. Dr. Sayın bunu, “38 derecenin üzerinde ateş, hasta iyileşirken bir anda kötüleşme, tek taraflı ağrı veya şiddetli ağrı daha çok bakteriyel sinüziti düşündürüyor” şeklinde açıklıyor.   12 haftanın üzerindeyse ""kronik"" kabul ediliyor Peki sinüzit kronikleştiğinde ortaya nasıl bir tablo çıkıyor? Aslında kronikleştiğinde de benzer bulgular görülüyor. Ama burada akut sinüzitte olduğu gibi ateş görülmüyor. Prof. Dr. Sayın, akut ve kroniği ayırma noktasında bir parantez açıyor: “Burada sınırlarımız var... Genel olarak 12 haftadan kısa süren bir klinik akut sinüzittir. Ama şikayetler 12 haftadan uzun süre görülürse o zaman da kronik sinüzit olduğunu düşünüyoruz.” Kronik sinüzitte semptomların biraz daha farklılaştığını söyleyen Prof. Dr. Sayın, bu gibi durumlarda burun tıkanıklığının daha kalıcı hale geldiğini belirtiyor ve sözlerini şöyle sürdürüyor: “Kronik sinüzitte hastaların ara ara hapşırmaları, burun akıntısı gibi şikayetleri oluyor. Ayrıca geniz akıntısının sebep olduğu bir öksürük de ortaya çıkabiliyor. Yine kişi kulağında bir tıkanıklık hissedebiliyor. Koku ve tat alma hissinde değişiklik oluyor. Yüzün ön kemiklerinde ağrı ve dolgunluk hissediyor. Ama daha da önemlisi kronik sinüzitlerde uyku kalitesi bozuluyor. Hasta sabahları yorgun uyanıyor, halsiz hissediyor ve konsantrasyonu azalıyor.” 100 hastanın 2’sinde antibiyotik kullanılıyor Gelelim tedavi sürecine… Akut sinüzitlerde genellikle antibiyotik verilmeksizin burun spreyleri ve ağrı kesicilerle tedavi yoluna gidiliyor. Yine tuzlu suyla burun yıkama ya da bitkisel tedaviler de öneriliyor. Ancak gerek görülen durumlarda uygun tetkikler yapılarak neredeyse 100 üst solunum yolu enfeksiyonu geçiren hastanın sadece 2’si gibi çok az kısmında antibiyotik tedavisi gerekiyor. Kronik sinüzitin tedavi süreci ise daha farklı. Kronik sinüzit içerisinde birden çok hastalığı barındıran genel bir kavram. Kronik sinüzit alt tipine, hastalığın seyrine ve eşlik eden diğer sistem hastalıklarının varlığına göre farklı branşlardan uzmanların tedavi sürecine dahil olması gerekebiliyor.   Kışın sinüzitten korunmak önemli Kış aylarında soğuk havanın da etkisiyle üst solunum yolu enfeksiyonları daha sık görülüyor. Bu da hem sinüzite hem de mevcut sinüzitin tekrarlanmasına neden olabiliyor. Yine kontrol altına alınan sinüzitler de soğuk havanın etkisiyle alevlenebiliyor. Peki özellikle soğuk havalarda sinüzite karşı nasıl önlem almak gerekiyor? Prof. Dr. Sayın, “Kış aylarında enfeksiyonlardan genel olarak korunmak için alınması gereken önlemlerden farklı bir yol yok” diyor ve devam ediyor: “Viral enfeksiyonlar damlacık yoluyla bulaşan enfeksiyonlar olduğu için 30 dakikadan fazla kalınan kapalı ortamlarda temaslara dikkat etmek gerekiyor. Kabalalık ortamlara girerken maske kullanmak, hasta kişilerle doğrudan temas etmemek gerekiyor. El hijyeni yine önemli noktalardan. Kış ayları boyunca genel beslenmeye ve uyku düzenine dikkat edilmeli. Eğer sık sık solunum yolu enfeksiyonu geçiriliyorsa bir KBB uzmanına başvurup burunda kıkırdak eğriliği, alerji vb. bir neden varsa tedavisini yaptırmakta fayda var.” Sinüzit tedavi edilmediği taktirde tek etkisi yaşam kalitesini düşürmek olmuyor. Akut sinüzitlerin nadiren de olsa hayatı tehdit edebilecek bir durum oluşturabileceğinin altını çizen Prof. Dr. Sayın, “Sinüsler anatomik olarak göze ve beyne çok yakın oldukları için akut bir enfeksiyon geçirildiğinde bu enfeksiyon gözlere ve beyne yayılabiliyor. Ama bunlar kronik sinüzitlerde çok fazla görülen durumlar değil. Ancak kronik sinüzitlerin de bir KBB uzmanı tarafından ilaç veya cerrahi yöntem ile tedavi edilmesi gerekiyor” diyor."
143,“Buğday meselesi memleket meselesi”,Türk mutfağının baş aktörlerinden buğday binlerce yıldır bizi besliyor. Ancak en çok tartışılan gıdaların da başında geliyor. Gelin buğday meselesine yakından bakalım.,Sağlık,https://www.trthaber.com/haber/saglik/bugday-meselesi-memleket-meselesi-822634.html,"Buğday Anadolu’da yaşayan toplulukların binlerce yıldır sofrasında… Kavılca, siyez, karakılçık, üveyik ve kunduru günümüzde kullanılan atalık buğday türlerinden. Ancak buğday dendiğinde birçok kişinin aklına beyaz un yapımında kullanılan ithal buğday ve muhtemel zararları geliyor. Buğday hakkında merak edilenleri, yaşanan tartışmaları, glutensiz beslenmenin kimler için uygun olduğunu Hacı Bayram-ı Veli Üniversitesi Öğretim Görevlisi, araştırmacı-yazar Asuman Kerkez’le konuştuk. Kerkez’e göre buğday sadece bir besin değil, aynı zamanda bir kültür meselesi…   “Anadolu’da binlerce yıldır tüketilen buğdayın genetiği değiştirilmedi” Kerkez, ithal buğday türleriyle Anadolu’da binlerce yıldır tüketilen buğdayı birbirine karıştırmamak gerektiğini anlatıyor bize…
Şekerli ve beyaz unla yapılacak gıdalar tüketmeyeceksek o zaman atalık buğday kullanabileceğimizi söylüyor. “Biz kendi ülkemiz Harran'da, Çukurova'da, Konya'da, Ankara'da çok buğday yetişmesine rağmen yurt dışından buğday alıyoruz. Bunun sebeplerinden biri sektörde aranan buğday istememiz. Islah çalışması yapılmış, glüteni yüksek; bizim baklava için börek için, pizza için, katmer için kullandığımız un. Peki hangisini yiyelim? Herkes onu soruyor. Ne istediğimize bağlı. Eğer biz sağlıklı beslenmek istiyorsak atalık buğdaylarımızı şu an bulabiliriz. Onlarla tam buğday ekmeği yaparız. Kepekli değil, tam buğday. Tam olarak değirmene gitmiş. Kabuğuyla, o dış kabuğuyla, çeperiyle beraber öğütülmüş, güzel ekmek olmuş. Ondan yiyebiliriz.“    “Glütensiz beslenme herkes için uygun değil” Glütensiz beslenme çölyak hastaları ve glüten intoleransına sahip kişilerin tercih ettiği bir diyet türü. Peki bu diyeti herkes uygulayabilir mi? “Buğday yemezsek ne yiyeceğiz? Pirinç mi yiyeceğiz? Nişastası çok yüksek. Glisemik indeksi çok yüksek. Hemen kana karışıyor. Diyabetliler için hiç uygun değil. Kinoa mı yiyeceğiz? Bizim ürünümüz değil. Kinoayla bir kültürümüz yok. Neden biz kendi kültürümüzden kopuyoruz? Neden bunu dengelemiyoruz? Paracelsus'un şu sözünü çok severim ben: Zehirle ilacı birbirinden ayıran şey dozudur. Eğer bir birey intoleransı varsa dikkat edecek. Çölyaklıysa hiçbir şey demiyoruz ama yoksa buğdayı kesmesi doğru değil.""    “Ekşi mayalı ekmek tüketimi teşvik edilmeli” ""Bir dilim beyaz ekmeğin birkaç kaşık şeker yemekle eşdeğer” olduğu da sık sık karşımıza çıkan ifadeler arasında. Peki hangi ekmeği yemeliyiz? “Beyaz ekmeği porsiyonlarını çok artırarak yiyorsunuz. Glisemik indeksi çok yüksek. Ekmek yemeyin demiyorum. İyi ekmek yiyin. Tam buğday öğütüldükten sonra bir ekmek yapılacak ekşi mayayla. Çünkü ekşi mayanın fermantasyonu ekmeğin kimyasını da değiştiriyor. Birçok maddenin vücut tarafından emilmesini kolaylaştırıyor. Çok muhteşem bir şey fermantasyon süreci. Bir dilim, iki dilim iyi ekmekten yiyeceğiz. Ama tabii ki nişasta yoğun bir gıdayı direkt fazla miktarda alırsak yani üç kaşık, beş kaşık, on kaşık şeker almış gibi oluyoruz. Şekerimiz birden fırlıyor. Kana karışıyor. Mesela bulgurun glisemik indeksi çok düşüktür. Buğdaydan yapılan bir ürün ama kan şekerinizi yavaş yavaş yükseltir. Pankreasınızı yormaz. Ekşi mayalı ekmeğe yönelmemiz daha doğru.""    “Buğdayın sofralardan kaldırılması kültür kaybına yol açabilir” Buğdayın kültürümüzdeki yeri de çok önemli. Çünkü buğday, binlerce yıldır sofralarımızı zenginleştiren temel bir besin. Bu nedenle de kültürel bir değer taşıyor. “Kültürümüze ait muhteşem yiyecekler var. Bir gözleme yemez misiniz? Bir katmer yemez misiniz? Lahmacun yemez misiniz? Yani arada bir tükettiğimiz zaman vücudumuz onu elimine edebiliyor. Ama sürekli tükettiğimiz zaman sıkıntı çıkıyor. Şunu da söyleyeceğim. Bir akşam bir masanın etrafında toplanıp yemek yiyemiyoruz artık. Birisi ketojenik besleniyor, birisi sporcu beslenmesi, birisi protein yoğun, birisi vegan, birisi vejetaryen... Hiç kimse oturup da annesinin yaptığı yemeği ""Eline sağlık. Bugün ne yaptın? Günün nasıl geçti?"" diye sohbet ederek bir masa etrafında toplanmıyor. Kültür kayboluyor.""
 "
144,"DSÖ, COVID-19'un alt varyantının ayrı olarak izlenmesi gerektiğine karar verdi","Dünya Sağlık Örgütü (DSÖ), COVID-19'un JN.1 varyantını, hızla yayılmasından dolayı ana soy BA.2.86'dan ayrı olarak izlenmesi gereken bir varyant olarak sınıflandırdı.",Sağlık,https://www.trthaber.com/haber/saglik/dso-covid-19un-alt-varyantinin-ayri-olarak-izlenmesi-gerektigine-karar-verdi-822286.html,"DSÖ'den yapılan yazılı açıklamada, elde edilen verilere göre JN.1 varyantının şu anda küresel halk sağlığı için oluşturduğu riskin ""düşük"" olarak değerlendirildiği belirtildi. Açıklamada ""Buna rağmen kuzey yarım kürede kış mevsiminin başlamasıyla birlikte JN.1, birçok ülkede solunum yolu enfeksiyonlarının yükünü artırabilir."" ifadeleri kullanıldı. DSÖ'nün verileri sürekli izlediği kaydedilen açıklamada, gerektiğinde JN.1'in risk değerlendirmesini güncelleyeceği de vurgulandı. Açıklamada, mevcut COVID-19 aşılarının, JN.1 ve SARS-CoV-2'nin dolaşımdaki diğer varyantlarından kaynaklanan ciddi hastalık ve ölümlere karşı koruma sağlamaya devam ettiği hatırlatıldı. Enfeksiyon ve ciddi hastalıklara önlem alma çağrısının yapıldığı açıklamada, önlemler arasında kalabalık, kapalı veya havalandırmanın yetersiz olduğu alanlarda maske takılması, mümkün olduğunca güvenli mesafenin korunması, ellerin düzenli olarak yıkanması, şiddetli hastalık riski yüksek olanlar için COVID-19 ve gribe karşı aşıların güncel tutulması ile hastalık belirtileri olanlar için test yapılması da yer aldı. JN.1, daha önce BA.2.86 alt türev varyantlarından biri olarak inceleniyordu."
145,Yeni hizmete açılan Erfelek Devlet Hastanesi 1300 hasta kabul etti,"Sinop'un Erfelek ilçesinde bir ay önce hizmete açılan devlet hastanesi, bugüne kadar 1300 hasta kabul etti.",Sağlık,https://www.trthaber.com/haber/saglik/yeni-hizmete-acilan-erfelek-devlet-hastanesi-1300-hasta-kabul-etti-822041.html,"Hastane müdürü Birol Demirbaş, hastanelerinin 22 yatak kapasiteli olduğunu söyledi. Faaliyete başladıkları günden itibaren vatandaşlara en iyi sağlık hizmetini vermek güçleriyle çalıştıklarını vurgulayan Demirbaş, ""Hastanemiz yaklaşık bir ay önce hizmete alındı. Bu süreçte 1300 hasta kabulü yaptık. Hastane yönetimi olarak vatandaşlarımıza en iyi hizmeti verebilme adına çalışmalarımız devam ediyor. Hastanemiz tekrar tüm ilçe halkına hayırlı olsun."" ifadelerini kullandı."
146,"Harvard'daki Türk profesörden ""kafaya alınan her darbe ciddi risktir"" uyarısı","Harvard Üniversitesi Öğretim Üyesi Nöroloji Uzmanı Prof. Dr. Cenk Ayata, tekrarlayan hafif kafa travmalarının beyinde yapısal bozukluğa yol açan CTE hastalığına neden olabildiğini belirtti.",Sağlık,https://www.trthaber.com/haber/saglik/harvarddaki-turk-profesorden-kafaya-alinan-her-darbe-ciddi-risktir-uyarisi-821924.html,"Beyin hasarı konusunda dünyada dikkat çeken çalışmalara imza atan, nörolog ve nörobilimci olarak Massachusetts General Hospital'da görev yapan, TÜBA Akademi Ödülü sahibi Ayata, hafif şişlik, morlukla seyreden yaralanmalardan ciddi beyin hasarına kadar uzanabilen kafa travmalarının yol açabileceği riskleri anlattı. Kafa travmalarının farklı seviyeleri olduğuna işaret eden Ayata, bilinç kaybı olan veya olmayan hafif seviye kafa travmalarında, beyinde oluşabilecek herhangi bir hasarın MR, CT (bilgisayarlı tomografi) gibi görüntüleme yöntemleriyle tespit edilemediğini söyledi. Kafatasında kırığın söz konusu olmadığı ikinci seviye travmalarda ise görüntüleme yöntemleriyle beyindeki bazı hasarların saptanabildiğini anlatan Ayata, üçüncü seviye kafa travmalarının ise ciddi beyin hasarına yol açtığını, bunun kafatasının kırılması, silahla yaralanma, trafik kazası gibi durumları kapsadığını ifade etti. ""Kafa travmasının tekrarlanmaması çok önemli"" Ayata, kafa travmasının ölçütü ve şeklinin beyin hasarının boyutunu da belirlediğini vurguladı. ""Bilinç kaybı yaşanan veya yaşanmayan hafif kafa travmalarında, görüntülemede herhangi bir beyin hasarı gözükmemesine rağmen beyin fonksiyonlarında yapısal bozukluklar oluşuyor. Fakat bu, sadece mikroskobik incelemelerde saptanabiliyor. Kafa travması birkaç gün veya birkaç hafta süren beyin sarsıntısı semptomlarına sebep olabiliyor. Bu noktada asıl önemli olan kafa travmasının tekrarlanmaması. Bir kere kafa travması yaşayan biri sonrasında daha hafif veya kuvvetli ikinci bir kafa travması geçirirse ilk travmanın yaptığı hasardan birkaç kat daha fazla beyin hasarı oluşuyor ve kalıcı hasar riski çok artıyor."" Boksör ve futbolcular CTE hastalığı riski altında Ayata, tekrarlayan kafa travmaları açısından özellikle bazı sporcuların risk altında olduğuna dikkat çekti. ""Tekrarlayan hafif boyuttaki kafa travmaları, CTE olarak adlandırdığımız, beyinde yapısal bozukluğa yol açan 'kronik travmatik ensefalopati' hastalığına neden olabiliyor. Özellikle, boks, Amerikan futbolu, ülkemizde de futbolun başı çektiği bazı sporlarda, sporcular bazen yıllar boyunca belli sıklıklarda kafalarına hafif darbeler alabiliyor, bu da onları risk altında bırakıyor."" ""Hakem Meler'in maruz kaldığı yumruk da kafa travması nedeni"" Ayata, beyindeki yapısal bozukluğun, düşük seviyeli enflamasyonun birikmesiyle oluştuğunu belirtti. ""Hafif kafa travmalarında beyinde düşük seviyeli enflamasyon oluşuyor ve her darbede birikiyor. Beyin dokusu veya beyin zarı içindeki bu enflamasyonu MR, CT gibi yöntemlerle göremiyoruz. Bu nedenle hastaya 'bir şeyin yok, evine gidebilirsin' diyoruz çünkü o an ağır bir hastalık tablosu yok. Yani teşhisi oldukça zor ve hafif kafa travmasının bir tedavisi de yok. Bu nedenle hafif çarpmalar da dahil herhangi bir kafa travmasına maruz kalan kişilerde bunun tekrarlanmaması çok önemli. Başa alınan her darbede ölçeği farklı da olsa mutlaka kafa travması olur. Örneğin, hakem Halil Umut Meler'in maruz kaldığı yumruk da arabanıza arkadan bir başka araba çarptığında kafanızı vurup aldığınız darbe de kafa travması nedenidir.""   Öfke kontrolü bozukluğu, paranoya, depresyona yol açıyor Prof. Dr. Ayata, beyinde yavaş ilerleyerek, yapısal bozukluklara yol açan CTE'nin kesin teşhis edilemeyeceğine işaret etti. ""CTE, genellikle bu tip hastalar yaşamını kaybettikten sonra ancak otopsi gibi yöntemlerle belirlenebilir. Hastalık, genel bulguları nedeniyle hastalarda ne yazık ki yaşamayı zor hale getiriyor. Öfke kontrolü bozukluğu, anksiyete, hafıza kaybı, baş ağrısı, dikkat bozukluğu, paranoya, depresyon gibi problemlere yol açıyor. Bu problemleri yaşayan kişiler de ne yazık ki tekrarlanan kafa travmaları sonucu CTE hastalığını yaşadıklarını bilmiyor. Bazen ne yazık ki hastalık sebebiyle intihara sürüklenen kişiler olabiliyor."" Ayata, Amerikan futbolu oyuncularında CTE yüzdesinin çok yüksek olduğunu ama intihar durumunun herkeste ortaya çıkmadığını, buna sosyal faktörlerin de etki ettiğini vurguladı. ""Kesin teşhis olmasa da bir hastanın CTE olup olmadığını veya olma riskini hesapladığımız bazı klinik ölçütler var. Bunda kişinin kaç kere, ne kadar sıklıkta ve ağırlıkta kafa travması geçirdiği, baş ağrıları gibi bazı faktörleri bir araya getirdiğimizde risk ölçütünü saptıyoruz."" ""En az 2 ay kendinizi ekstra koruyun"" uyarısı Prof. Dr. Cenk Ayata,kafa travması riskine karşı bazı meslekler ve spor dallarında önlemlerin alınabileceğini de aktardı."
147,Mantar zehirlenmesi organ yetmezliğine yol açabiliyor,"Uzmanlar, mantar yedikten sonra ilk 6 saatin önemli olduğunu vurguladı. Mantar zehirlenmelerinin karaciğer yetmezliği başta olmak üzere birçok organda hasar bırakabileceği uyarısında bulundu.",Sağlık,https://www.trthaber.com/haber/saglik/mantar-zehirlenmesi-organ-yetmezligine-yol-acabiliyor-821881.html,"Bursa Yüksek İhtisas Eğitim ve Araştırma Hastanesinde görevli Acil Tıp Uzmanı Prof. Dr. Halil Kaya, son günlerde artan mantar zehirlenmelerine karşı uyarılarda bulundu. İl Sağlık Müdürlüğünden yapılan açıklamada görüşlerine yer verilen Kaya, tüm zehirlenmeler arasında acil servise başvuruların yüzde 10'unun mantar zehirlenmelerinin oluşturduğunu bildirdi. Vakaların yüzde 70'inin 6 yaşın altındaki çocuklar olduğunu belirten Kaya, ""Mantar zehirlenmeleri, çok basit şikayetten karaciğer yetmezliği ve karaciğer nakli gibi çok dramatik sonuçlara kadar gidebilen ciddi klinik tablolar meydana getirebilmektedir. Ayrıca böbrek yetmezliği şeklinde ciddi sonuçlara yol açabilmektedir."" ifadesini kullandı. Prof. Dr. Kaya, halk arasında ""Yıllardır bu mantarı tüketiyoruz, hiçbirimize bir şey olmuyor"" gibi bir yaklaşımın sakıncalarına dikkati çekti. ""Biz mantarı ısıttık, pişirdik, dondurduk, bunun zehirliliği kalkmıştır"" gibi bir yaklaşımın da doğru olmadığını vurgulayan Kaya, şöyle devam etti: ""Çünkü bunlar ısıya dayanıklıdır. Bu yüzden toksinin etkisi ortadan kalkmamaktadır, buna da özellikle dikkat etmek gerekiyor. Ayrıca mantarın tipini, şeklini ne kadar iyi biliyorum desek de bu zehirlidir ya da bu zehirsizdir gibi bir değerlendirmemiz yok. Mantarların çoğu iyi huylu, sadece basit bulantı ve ishallerle geçiştirilebilecek sorunlara yol açtığı gibi amanita grubu dediğimiz mantar grubunda karaciğer yetmezliği özellikle karaciğer naklini gerektirecek düzeyde soruna yol açabilir."" Mantarı yedikten 6 saatten sonraki belirtiler önemli Kaya, bir kişi mantar yediğinde şikayetlerin erken veya geç başlaması çok önemli olduğunu belirti. İlk 2 saat içinde başlayan mantar zehirlenmeleriyle ilgili klinik tabloların nispeten daha iyi seyirli olduğuna değinen Kaya, ""6 saatten sonra eğer kişide belirtiler ortaya çıkmaya başlıyorsa bu tür zehirlenmeler mantar zehirlenmesi açısından daha çok önem arz etmektedir. Buna da özelikle vatandaşlarımızın toplumumuzun dikkat etmesi gerekmektedir."" uyarısında bulundu. Kaya, mantar zehirlenmesi nedeniyle özelikle bulantı, kusma ve ishal şikayetleri bulunanların mümkün olan en kısa sürede acil servislere başvurup uygun şekilde sıvı ve elektrolit tedavisi alması gerektiğini aktardı. İlaveten aktif kömür uygulaması yapılması, bulantı ve kusmasını giderme amacıyla ilaç uygulamasının gerektiğini bildirerek, ""Bu kişilerin özellikle sıvı elektrolit uygulamasına bağlı olarak böbrek yetmezliği gelişimi gibi bir ihtimalde bulunduğu için bu tedaviyi ihmal etmemeleri mümkün olan en kısa sürede acil servise başvurmaları yerinde olacaktır."" bilgisini verdi."
148,Sürekli yeme isteğine nasıl karşı koyulur?,"Bazı insanlar ne kadar yemek yese de hala kendini aç hissediyor. Sürekli yeme ihtiyacıyla baş edemiyorlar. Çözüm ise, buna yol açan tetikleyicilerden uzak durmaktan geçiyor.",Sağlık,https://www.trthaber.com/haber/saglik/surekli-yeme-istegine-nasil-karsi-koyulur-821883.html,"“Ne kadar yesem de bir türlü doymuyorum”, “Hep aç hissediyorum”, “Yemek yeme isteğime karşı koyamıyorum”… Benzeri cümleleri kuran ve yeme isteğine bir türlü karşı koyamayan çok sayıda insan var. Sürekli yeme isteği, özellikle obezitenin her geçen gün arttığı günümüzde giderek büyüyen bir sorun haline geliyor. Peki bazı insanlar neden sürekli yemek yeme isteği duyuyor? Bu sorunun tek bir yanıtı yok... Gerek psikolojik gerekse fizyolojik pek çok sebebi var. Örneğin stres, sıkıntı, yalnızlık hatta öfke gibi olumsuz duygular kişilerde sürekli yeme isteği doğuruyor. Tabii bu işin psikolojik boyutu… Karşı konulamaz yeme isteğinin bir de fizyolojik boyutu var ki, bunu tetikleyen pek çok faktör bulunuyor. Hormonal sebepler, leptin ve insülin direnci bunlardan birkaçı… Sürekli yeme isteğinin sebeplerini ve çözüm yollarını Sağlık Bilimleri Üniversitesi Beslenme ve Diyetetik Bölümü Öğretim Üyesi Doç. Dr. Elvan Yılmaz Akyüz'le konuştuk.   Fizyolojik ve psikolojik nedenler ön planda Beslenme, her canlının yaşamını sürdürebilmesi için bir ihtiyaç. Bu noktada önemli olan sağlıklı ve kararında beslenebilmek. Çünkü beslenmenin azı kadar fazlası da pek çok sağlık sorununa davetiye çıkarıyor. Bazı insanlar ise sürekli açlık hissettiği için durmadan yemek yiyor. Peki buna ne yol açıyor? “Açlık fizyolojik ve psikolojik olarak ikiye ayrılıyor” diyerek söze başlayan Doç. Dr. Akyüz şöyle devam ediyor: “Fizyolojik nedenlere bağlı olarak kandaki glikoz seviyesinin düşmesi sonucunda açlık hissi ve buna bağlı olarak besin tüketme isteği oluşuyor. Bunun dışında psikolojik nedenlere bağlı sebeplerle vücudun ihtiyacı olmasa da dürtüsel olarak yeme isteği gelişebiliyor. Bireyin sürekli yeme istediğinin altında hormonel nedenler olabileceği gibi stres, anksiyete, uykusuzluk gibi durumlar da etkili olabiliyor.”   Aşırı yemek yeme isteğini neler tetikliyor? Çevresel etkenler de aşırı yeme isteğinin uyanmasında etkili rol oynuyor. Doç. Dr. Akyüz, “Günümüzde yağ, şeker ve lezzet ögeleri artırılmış yiyecekler sıklıkla tok hissettiklerinde bile yemek yemeye neden olabiliyor” diyerek şunları anlatıyor: “Bu besinlerin tüketilmesi fizyolojik olmayan bir biçimde aşırı yemeyi veya sürekli atıştırma hissini tetikliyor. Bir besini görme, koklama ve reklamlarda izleme gibi çevresel tetikleyiciler veya stres, duygu durumu değişiklikleri, çocukluktan gelen ödüllendirici deneyimler gibi tetikleyiciler bu durumun temelini oluşturabiliyor. Özellikle ana öğünler dışında tercih edilen yiyecekler; örneğin şeker ve şekerli yiyecek-içecekler, işlenmiş gıdalar, bazı gıda katkı maddelerinin sık tüketimi bu tetikleyicilerden bazıları.” Dengesiz beslenme, protein ve yağdan kısıtlı beslenme, yetersiz su tüketimi, öğün aralarının uzun olması, yeterince uyumamaya ve strese bağlı iştah hormonlarındaki dengesizlik, leptin direnci, insülin direnci, rafine besin tüketiminin fazla olması, posalı besinleri yeteri kadar tüketmeme gibi birçok etken de sürekli atıştırma isteğini artıran nedenler arasında yer alıyor.   Davranış değişikliğiyle çözüm bulunabilir Neyse ki sürekli yeme isteği çözümsüz bir sorun değil. “Öncelikle stres kontrolünü ve uyku düzenlerini sağlamaya yönelik davranış değişiklikleri yapmaları gerekiyor” diyen Doç. Dr. Akyüz, sözlerini şöyle sürdürüyor: “İnsanlar bir şeyler atıştırmayı istediklerinde nefes egzersizleri yapabilir, müzik dinleme, sohbet etme gibi kendilerine keyif veren aktivitelere yönelebilirler. Bu bireyler su içme davranışlarını artırmalı ve bir şey yemeden önce ilk olarak su içmeye yönelmelidirler. Bunlara ek olarak tüm besin gruplarından dengeli bir beslenme planı oluşturmak sürekli yeme durumunun önüne geçmeye yardımcı olacaktır.” Ancak sorun eğer fizyolojik değilse; yani duygusal veya dürtüsel açlık gibi yeme bozukluğuna bağlı sürekli yeme isteği varsa, Doç. Dr Akyüz’ün tavsiyesi uzman bir diyetisyen, psikolog veya psikiyatrdan destek alınması yönünde.
 "
149,"Araştırma: Sosyal medya kullanımını günlük 30 dakika azaltmak, zihin sağlığını geliştiriyor","Almanya'da yapılan bir araştırma, sosyal medya kullanımını günlük 30 dakika azaltmanın zihin sağlığını ve iş tatminini önemli ölçüde geliştirdiğini ortaya koydu.",Sağlık,https://www.trthaber.com/haber/saglik/arastirma-sosyal-medya-kullanimini-gunluk-30-dakika-azaltmak-zihin-sagligini-gelistiriyor-821709.html,"Ruhr Üniversitesi ve Almanya Zihin Sağlığı Merkezi tarafından yapılan araştırmada, sosyal medya kullanımının zihin sağlığı ve iş performansı üzerindeki etkisi incelendi. ""Behaviour and Information Technology"" isimli dergide yayımlanan araştırma kapsamında hepsi çalışan 166 katılımcı 2 gruba ayrıldı. Gruplara araştırmadan önce, iş yükü, iş memnuniyeti, işlerine bağlılık, zihin sağlığı, stres seviyesi, kovulma korkusu gibi konularda anket uygulandı. Birinci grup günlük sosyal medya alışkanlıklarına devam ederken, ikinci grup 1 hafta boyunca günlük sosyal medya kullanımını 30'ar dakika azalttı. Araştırma sonucunda, 2. gruptaki kişilerin çok çalışma duygusunda ve işten kovulma korkusunda azalma görünürken, zihinsel olarak kendilerini daha iyi hissettikleri ve işe daha çok odaklanarak işlerinden daha çok tatmin olduğu tespit edildi. Araştırmanın yazarlarından Ruhr Üniversitesinden Doçent Dr. Julia Brailovskaia, araştırmanın sonucunu ""Beynimiz, özellikle elimizdeki işten başka bir yere dikkatimizi çeken sürekli dikkat dağılmalarıyla başa çıkmak için mücadele veriyor. Sosyal medyalarını kontrol etmek için işlerini sürekli yarıda bırakan kişiler daha çok zorlanıyor."" şeklinde yorumladı."
150,Çocukluk çağının yaygın hastalığı: Gece terörü,"Prof. Dr. İbrahim Öztura, çocukluk çağında ""gece terörü"" olarak bilinen ""parasomnia"" hastalığının çok yaygın görüldüğünü belirterek, ""Uykuda ortaya çıkan anormal davranış, hareket, uykuda yürüme, konuşma bu gruba giriyor. Özellikle ilkokul çağındaki çocuk nüfusta yüzde 15 civarında görülüyor"" dedi.",Sağlık,https://www.trthaber.com/haber/saglik/cocukluk-caginin-yaygin-hastaligi-gece-teroru-821622.html,"Türk Nöroloji Derneği Başkan Yardımcısı da olan ve uyku bozuklukları üzerine çalışmalar yürüten Dokuz Eylül Üniversitesi Nöroloji Anabilim Dalı Başkanı Prof. Dr. İbrahim Öztura, çocuklarda uykunun önemine ilişkin bilgileri paylaştı. İbrahim Öztura, ""Çocuklar için uykunun kalitesi ve süresi çok önemli. Çünkü uykuda beyin ve vücut dinlenirken, gelişim de tamamlanıyor. Bu nedenle 'uyusun da büyüsün' kavramının gerçekten tıbbi karşılığı da var. Çocuklar, uyku esnasında büyüme hormonu salgılıyor, gelişim artıyor. Çocuğun kaliteli ve düzgün uyuması hem gelişimini hem de bilişsel fonksiyonlarını olumlu etkiliyor"" ifadesini kullandı. Çocuklarla ilgili bu konuda yapılan bilimsel çalışmalara işaret eden Öztura, uyku apnesi, geniz eti olan, rahat nefes alamayan çocukların ameliyat sonrası kaliteli uyudukları ve bu şekilde matematik zekalarının arttığının bilimsel bazı çalışmalarda gösterildiğini söyledi. Çocuklarda en sık görülen uyku bozukluğu ""parasomnia"" Prof. Dr. İbrahim Öztura, çocuklarda uyku süresinin yaş gruplarına ve çocuğun kişisel durumuna göre değiştiğine dikkati çekerek, ergenlikle birlikte günde ortalama 7-8 saatlik yetişkin uyku sürecinin başladığını anlattı. Uyku bozukluklarının, insomnia (uykusuzluk), uykuda solunum bozukluğuna yol açan apneler, narkolepsi (aşırı uykulu olmak), parasomnia (gece terörü) gruplarına ayrıldığını belirten Öztura, sözlerini şöyle sürdürdü: ""Çocukluk çağında 'gece terörü' olarak bilinen 'parasomnia' hastalığını çok yaygın bir şekilde görüyoruz. Uykuda ortaya çıkan anormal davranış, hareket, uykuda yürüme, konuşma bu gruba giriyor. Özellikle ilkokul çağındaki çocuk nüfusta yüzde 15 civarında görülürken, yetişkin çağla birlikte yüzde 4'lere düşüyor. Bu rahatsızlıkların ailesel yönü de var, anne-baba da çocukluğunda aynı durumu yaşamış olabiliyor. Parasomnia hastalığının net bir sebebi yok ancak beyin gelişiminden kaynaklanan kısmi uyanma olarak kabul ediliyor. Yani beyin, gece derin yavaş uykuda kısmi uyanıyor ama bilinç, farkındalık kısmı uyanmıyor. Çocuk, anlamlı motor bir hareket yapıyor, kalkıyor, yürüyor ya da konuşuyor. Yani bir uyanma, ritmik hareket söz konusu ama bu hareketin bilinçle bağlantısı yok. Örneğin, geceleri uykuda alt kat komşusuna inip, onun küçük çocuğuyla oynamaya geldim diye kapıyı çalan bir çocuk hastam vardı."" Gece terörü yaşayan çocuklarda öncelikle uyku apnesi, geniz eti gibi altta yatan bazı nedenlerin araştırıldığını ve tedavi edildiğini aktaran Öztura, ""Eğer böyle bir sebep yoksa çocukta uykuyu düzenlemeye, onu daha stabil bir uyku düzenine kavuşturmaya, uyku düzenini bozan etkenlerin ortadan kaldırılmasına odaklanılıyor. Uykuda yürüyen çocuklar için mesela kapı, pencerelere küçük alarmlar takılması gibi aileyi de rahatlatan önlemleri öneriyoruz"" diye konuştu. Uykuda herkesin ""normali"" farklı Prof. Dr. İbrahim Öztura, herkesin uyku yapısının farklı olduğunun altını çizerek, ""Kimisi zor uykuya dalar kimisi çok derin uyur. Yani uykuda normalin ne olduğu tartışmalı bir konu. Dolayısıyla alınan uyku kişiyi dinlenmiş, yeterli zihinsel ve bedensel sağlıkta olmasını sağlıyorsa o iyi bir uykudur"" değerlendirmesini yaptı. Uyku psikolojisinin önemli olduğunu, kişi zaten ""uyumalıyım"" gibi gergin, tedirgin bir duygu yaşadığında uykuya dalmasının da zorlaşacağını anlatan Öztura, sözlerini şöyle sürdürdü: ""Uykuya da bir hazırlanış süreci var. Kişilere özellikle stresli dönemlerde uyumaya 1 veya yarım saat kala rahatlatıcı bir ara süreç öneriyoruz. Bu kişiden kişiye değişir, kitap okumak, sosyal medyada gezinecekse telefon ekranının sarı ışığa geçirilmesi olabilir. Telefonun mavi ışığı uyarıcı etki yaptığı için önerilmiyor. Kişinin melatonin (uyku hormonu) salgılamaya başlaması için ışık uyarısının baskılanması gerekiyor, bunun yolu da yumuşak tonlu ışıklar."" Herkesin uyku düzeni farklı olmasına karşın, sağlıklı gelişim için bazı temel saat sürelerinin kabul edildiğine de işaret eden Öztura, çocuk ve ergen gruplarda genel olarak sağlıklı gelişim için ortalama 7-8 saat uykunun önemli olduğunu vurguladı."
151,İstanbul trafiği ruh ve beden sağlığını bozuyor,"Milyonlarca insanın ve aracın seyir halinde olduğu İstanbul trafiği zaman kaybının yanı sıra solunum, işitme ve ruh sağlığı üzerine de olumsuz etkilere neden oluyor.",Sağlık,https://www.trthaber.com/haber/saglik/istanbul-trafigi-ruh-ve-beden-sagligini-bozuyor-821611.html,"Anadolu Ajansının İstanbullunun trafik çilesine ilişkin hazırladığı ""İstanbul'un Ulaşım Sorunu"" başlıklı dosya haberinin bu bölümünde, birkaç saatini trafikte geçirmek zorunda kalan İstanbulluları, kazalar dışında bekleyen başta işitmek kaybı, depresyon, anksiyete atakları, ruhsal bozukluk olmak üzere muhtemel sağlık sorunları ve bunlardan kurtulma yolları araştırıldı. Dünyanın en kalabalık kentlerinden olan İstanbul aynı zamanda trafiğin de en yoğun olduğu şehirlerden birisi olarak dikkat çekiyor. Otoyollar, köprüler, deniz ve Boğaz yollarıyla ulaşım ağının da gelişmiş olduğu mega kentte, trafiğe kayıtlı 5 milyonun üzerinde motorlu araç bulunuyor. Her gün milyonlarca insanın çeşitli araçlarla trafikte yolculuk yapması insan sağlığını olumsuz etkileyen bazı sorunlara da yol açıyor. Kazaların dışında sinirleri yıpratan ve şiddete varan olaylarının yaşandığı trafik, ayrıca gürültü sebebiyle işitme kaybına ve araç yakıtları nedeniyle de solunum rahatsızlıklarına etki ediyor. Trafikteki gürültüye uzun süre maruz kalmak işitme sağlığını olumsuz etkiliyor Marmara Üniversitesi (MÜ) Tıp Fakültesi Kulak Burun Boğaz Anabilim Dalı Öğretim Üyesi Doç. Dr. Ali Cemal Yumuşakhuylu, trafiğin işitme sağlığına etkisine ilişkin AA Muhabirine yaptığı açıklamada, günlük hayatta karşılıklı konuşmada desibel seviyesinin 40 ila 60 arasında olduğunu, 70 desibelin üzerindeki seslerin ise sağlık problemi oluşturmaya başlayacağını söyledi. Dünya Sağlık Örgütü'nün (DSÖ) hangi ses seviyesinde ne kadar süre çalışılabileceğine ilişkin süre tavsiyesinde bulunduğu bir skala olduğunu aktaran Yumuşakhuylu, 85 desibel ses seviyesinde en fazla 8 saat, 95 desibelde en fazla 2 saat, 110 desibel gibi çok yüksek ses seviyesinde ise en fazla yarım saat çalışılmasının önerildiğini aktardı. Yumuşakhuylu, uzun süre trafikte bulunmak zorunda olanların işitme sağlığı açısından daha fazla etkilendiklerini ifade ederek, şöyle konuştu: ""Trafiğin yoğunluğuna bağlı olarak kaydedilen gürültü seviyesi yaklaşık 70 desibel ile 95 desibel arasında değişebiliyor. Hafif bir trafik gürültüsü 70 desibel seviyesinde olabilirken özellikle tünel ve altgeçitlerde 95 desibel seviyesine kadar çıkabiliyor. Bu da işitmemizi oldukça olumsuz yönde etkileyebiliyor. DSÖ bu seviyede 2 saatten fazla kalınmamasını öneriyor. Daha fazla süre kalındığı zaman kalıcı işitme kaybı ve beraberinde çınlama sorunları görebiliyoruz. Kalıcı işitme kaybı iç kulaktaki tüylü hücrelerin etkilenmesine bağlı ortaya çıkıyor. İşitme kaybıyla birlikte insanları çınlama da çok rahatsız eder."" İşitme sağlığı için trafikte gereğinden fazla kalınmaması gerektiğini aktaran Yumuşakhuylu, özellikle şoförlük yapan veya trafiğin yoğun olduğu yerlerde çalışan işçilerin ise mutlaka kulak maskesi ve kulaklıkla kulaklarını korumaları gerektiğini vurguladı. Yumuşakhuylu, ayrıca yoğun trafiğin olduğu yerleşim alanlarında ses perdelerinin kullanılmasının da gürültüyü engelleme konusunda etkili bir yöntem olduğunu dile getirdi. ""Gürültü kalıcı işitme kaybına, çınlamaya ve olumsuz psikolojik etkilere yol açabilir"" Doç. Dr. Ali Cemal Yumuşakhuylu, gürültü hakkında bilinçli olmanın önemli olduğunu belirterek, ""Gürültünün kalıcı işitme kaybına, çınlamaya ve olumsuz psikolojik etkilere yol açabileceğini bilmek lazım. Bunun içinde en başta korunma geliyor."" dedi. Trafikteki gürültünün sadece araçların çıkardığı seslere bağlı oluşmadığını vurgulayan Yumuşakhuylu, şunları dile getirdi: ""Toplu taşımayı kullanan insanların bir kısmı kulaklık kullanarak yüksek seviyelerde müzik dinlemeyi ve etraftan kendilerini soyutlamayı tercih edebiliyorlar. Bunu yapmak da ciddi anlamda işitme kaybına sebep olabiliyor. Kulaklıkları son ses açtığımızda yaklaşık 100 desibellik ses seviyesine ulaşıyor. Bu seviyede 4 saat ve üzerinde dinleme yapıldığında kalıcı işitme kaybı ve çınlama ortaya çıkabiliyor. Ayrıca, trafikte özel araçla seyir halinde olan insanlar yine müziği çok yüksek sesle açıp, trafiğin gürültüsünü bastırmaya çalışırken araç içerisinde yüksek ses seviyelerine maruz kalabiliyorlar."" Araçların motor türünün değişmesiyle trafikte gürültünün şeklinin de değişeceğini aktaran Yumuşakhuylu, ilerleyen dönemde elektrikli araçların sayısının artmasıyla birlikte trafiğe bağlı işitme problemlerinin önüne önemli oranda geçilebileceğini kaydetti. Trafiğin ruh sağlığına etkisi MÜ Tıp Fakültesi Ruh Sağlığı ve Hastalıkları Anabilim Dalı Öğretim Üyesi Doç. Dr. Yanartaş ise insanların trafikte öfke patlamasına ve şiddete varan davranışlarının çok boyutlu bir bakış açısıyla ele alınması gerektiğini dile getirdi. İnsanların bazen iş ya da aile ile ilgili yaşadığı bireysel stres ve sorunlarının bu durumda etkili olabileceğini aktaran Yanartaş, ""Bazen de trafikte beklemediğimiz koşullarla karşılaşıyoruz. Mesela bir yere yetişmek istiyoruz ama istediğimiz zaman diliminde ulaşamayabiliriz. İş ya da başka bir ortamda, beklentimizin karşılanmadığı durumlar da insanlarda böyle bir stres kaynağı yaratabilir. "" diye konuştu. İnsanların stres yönetimi yaparak, duygularını, düşüncelerini kontrol becerilerini geliştirmesi gerektiğini ifade eden Yanartaş, stresin, öfkenin nasıl tetiklendiğinin tespit edilmesinin önemine işaret etti. İnsanların sakin dönemde değil stresle karşılaştığı zamanlarda duygu ve düşüncelerini kontrol edebilmesinin önemli bir beceri olduğunu vurgulayan Yanartaş, şunları aktardı: ""Genelde trafikte bir yere yetişemediği için kişi öfkelenip, agresifleşebilir. Bu noktada mümkün olduğunca o stresli, gergin halde, bir yere yetişemediyse 'bu kişi benim gitmemi engelledi' gibi bir düşüncesi olabilir. Özellikle üzerimizde gerginlik, stres yaratan o his, düşünce neyse onu o an fark etmek çok önemli ve bu insana verilmiş bir beceri. Bunu insan edinebilir. Edindikçe stres yönetimi daha iyi olacak. Bu sefer tetiklenmelerimizin sıklığı azalacaktır. Normalde evden işe giderken her gün 10 kere agresifleşiyor, söyleniyor ve ters tepkiler veriyorsak bu üçe inecek ya da artsa bile bizi çok fazla etkilemeyecek. Davranışlarımıza yansımayacak."" Uyku-uyanıklığa dikkat etmenin ve günlük hayatta belirli rutinler oluşturmanın, günlük stres yönetimi konusunda katkı sağlayacağını belirten Yanartaş, ""Özellikle duygularını yönetebildiği, rahatlayabildiği aktiviteler, hobiler edinme bunları azaltacaktır. Sürekli trafikte bulunan otobüs, dolmuş şoförü gibi sürekli insanla muhatap olan kişilerin daha çok üzerinde çalışmaları gerekiyor. Şiddete eğilim varsa profesyonellerden öfke kontrolü konusunda destek almaları gerekir. O an bir yere ulaşamadınız ve o kaygıyla birisine zarar verdiniz veya zarar görürseniz geri dönüşsüz bir duruma yol açabilir ve hayat boyu pişmanlık yaşayabilirsiniz."" ""Şiddete şiddetle karşılık verilmediğinde bu karşıdakini de etkileyecektir"" Düzenli uykunun önemine işaret eden Yanartaş, alkol, uyuşturucu gibi maddelerden uzak durulması gerektiğini kaydetti. İnsanlarda gerginlik yaratan bir etkenin de gelecek kaygısı olduğunu belirten Yanartaş, kaygı tetiklendiğinde dengede kalmanın önemli olduğunu, depresyon, anksiyete atakları, ruhsal bozukluk gibi durumlarda destek alınmasının önemli olduğunu ifade etti. Trafikte şiddete dönüşebilecek olumsuz bir durumla karşılaşılması durumunda yapılması gerekenlere de değinen Yanartaş, şunları kaydetti: ""Çok hızlı tepki veriyorsa insan onu biraz yavaşlatabilmek lazım. Karşı taraf da sizin gibi öfkeliyse kendi kendine telkinde bulunmak, geri adım atmak, özür dilemek, kendisinin de hata yaptığına açık olmak ve bunu da fark etmek çok önemli. Trafikte başkası da biz de hata yapabiliriz. Birisi gerginliğini oraya yansıtıyor da olabilir. Bunları fark edersek olayın bizatihi kişiselleşmesini de engellemiş oluruz. Tanımadığımız bir insanın oradaki tavır ve tutumu şahsımıza yapılmış değil aslında. Burada özellikle şahsileştirmemek, diğer faktörlerle ilişkili olduğunu düşünüp hareket etmek bizi rahatlatır. Şiddete şiddetle karşılık verilmediğinde bu karşıdakini de etkileyecektir. Her iki tarafta da bir etki olursa bu alevlenir ve ateşin şiddetini artırır."" Egzozlardan salınan zararlı gazlar akciğer hastalığı olanları etkiliyor MÜ Tıp Fakültesi Göğüs Hastalıkları Anabilim Dalı Öğretim Üyesi Doç. Dr. Derya Kocakaya ise hava kirleticilerinin en önemli nedenlerinden birisinin egzozlardan salınan karbonmonoksit gazı olduğunu söyledi. Taşıt trafiğinin yoğunluğu nedeniyle ortaya çıkan diğer gazların ise nitrojen oksit ve kükürt dioksit olduğunu belirten Kocakaya, bütün bu gazların solunum sistemi yoluyla akciğerlere kadar indiğini aktardı. Derya Kocakaya, özellikle çocuklar, yaşlılar ve altta yatan akciğer hastalığı olanlarda, bu zararlı gazların kronik akciğer hastalıklarının kötüleşmesine neden olabildiğini kaydetti. Çocukların bağışıklıklarının zaman içinde oturduğu için özellikle risk altında olduğunu vurgulayan Yanartaş, ""İleri yaşlarda altta yatan hastalığınız olmasa da bağışıklık sisteminiz zamanla kötüleşeceği için yaşlılar risk altında. Her ne yaşta olursa olsun astım, kronik bronşit, KOAH gibi altta yatan hastalığı olanlar da zaten hastalığa açık bir solunum sistemi olan hastada bu zararlı gazlar her zaman var olan hastalığın kötüleşmesini sağlayan nedenlerdir."" değerlendirmesini yaptı. Kocakaya, özellikle akciğer rahatsızlığı bulunan, bağışıklığı baskılanmış kişilerin zararlı gazlardan maske yoluyla korunabileceğini ifade etti. Genel olarak hava kalitesinin artırılmasının önem taşıdığını dile getiren Kocakaya, sözlerini, ""Aslında genel olarak yapılabilecek şey, bu araç yoğunluğunu azaltmak, toplu taşımaları daha sık kullanmak. Bireysel araç sayılarını azaltmak ve tabii araçların kullandığı yakıtları daha zararsız hale getirmek."" diye tamamladı."
152,Nefes borusu yırtılan hastadan sonra doktorlardan 'hapşırığınızı tutmayın' uyarısı,İskoçya'da bir adamın hapşırığını tutmaya çalışırken boğazında bir yırtık oluşması üzerine doktorlar uyarıda bulundu.,Sağlık,https://www.trthaber.com/haber/saglik/nefes-borusu-yirtilan-hastadan-sonra-doktorlardan-hapsiriginizi-tutmayin-uyarisi-821554.html,"30'lu yaşlardaki hasta, hapşırığını bastırmak için burnunu sıkıp ağzını kapattıktan sonra şiddetli ağrılar içinde Dundee'deki bir hastaneye götürüldü. Yapılan taramalarda hastanın nefes borusunda 2 milimetrelik bir yırtık olduğu ortaya çıktı. Taburcu edildiğinde kendisine ağrı kesici ve saman nezlesi ilacı verildi. Doktorlar ayrıca iki hafta boyunca yorucu fiziksel aktivitelerden kaçınmasını tavsiye etti. Beş hafta sonra yapılan taramada yırtığın iyileştiği görüldü. Dundee Üniversitesi sağlık görevlileri, hapşırma sırasında hem ağız hem de burun kapatılırsa, üst solunum yollarındaki basıncın yaklaşık 20 kat artabileceğini belirtiyor. Raporu hazırlayan Dr. Rasads Misirovs, ""Burnu sıkışık ve ağzı kapalı bir şekilde hapşırırken soluk borusunda hızlı bir şekilde basınç oluşması nedeniyle soluk borusunun yırtıldığından şüpheleniyoruz"" dedi ve bu risk nedeniyle, ağzı ve burnu kapatarak, hapşırmanın bastırılmaması konusunda uyardı. Tıbbi adıyla ""spontane trakeal perforasyon"" olarak bilinen ani boğaz yırtılması nadir görülse de potansiyel olarak hayati tehlikeye yol açabilir."
153,Filistinli 3 günlük bebek müdahaleyle hayata tutundu,"Türkiye'de yaşayan Filistinli ailenin ikinci çocuğu olarak nadir görülen doğumsal hastalıklarla dünyaya gelen Rukiye İbrahim'in ölümcül risk barındıran şah damarındaki sorun, Türk doktorlarının 3 saat süren müdahalesiyle düzeltildi.",Sağlık,https://www.trthaber.com/haber/saglik/filistinli-3-gunluk-bebek-mudahaleyle-hayata-tutundu-821377.html,"Türkiye'de yaşayan Filistinli ailenin ikinci çocukları Rukiye, ciddi derecede düşük doğum ağırlığı ve birçok kalp anomalisinin bir arada olduğu hastalıklarla doğdu. Rukiye'nin ameliyatını gerçekleştiren ekipte yer alan Ümraniye Eğitim ve Araştırma Hastanesi Çocuk Kalp Damar Cerrahisi Uzmanı Prof. Dr. Can Vuran, doğumundan hemen sonra sağlık sorunları nedeniyle görev yaptığı hastaneye sevk edilen bebeğin yoğun bakımda tedavi altına alındığını anlattı. Vuran, yaptıkları tetkiklerde Rukiye'de kalpte delik, akciğer damarının şah damarından çıkması, şah damarının vücutla bağlantısında kesinti ve kalbi besleyen koroner damarlarda anormal seyirlerin izlendiği kompleks doğumsal birkaç kalp hastalığının bir arada olduğunu tespit ettiklerini aktardı.    Ayrıca ""ciddi derecede düşük"" olarak tanımlanan 2 kilogramın altında bir doğum ağırlığıyla dünyaya gelen bebeğin, bağırsakları ile genital organları arasında bir fistül mevcut olduğundan beslenmeyle ilgili de sorun yaşadığını belirten Vuran, bebeğin şah damarındaki sorunun giderilmesi için acil ameliyata alındığını kaydetti. Minik Rukiye'nin yaşadığı bu rahatsızlıklara çok nadir rastlanıldığına dikkati çeken Vuran, ""Şah damarındaki kesintiye çocuklarda çok nadir rastlanır. 'Truncus arteriosus' dediğimiz, kalbinde delik ve akciğer damarının anormal seyir gösterdiği iki durumun bir arada olması ise çok daha nadirdir. Maalesef bu durumda ancak açık kalp ameliyatı yapılması mümkündür."" bilgisini verdi.    Belirli bir kiloya ulaştığında ikinci ameliyatına alınacak Prof. Dr. Can Vuran, 2 kilogram ağırlığındaki bebeğin açık kalp ameliyatı geçirmesinin çok zorlu bir süreç olduğuna dikkati çekerek, şöyle konuştu: ""Ameliyatlarımızda çocuğun kanını alıp kalp ve akciğerin fonksiyonunu üstlenerek temizledikten sonra çocuğa geri veren 'kalp akciğer makinesi' denilen bir cihaz kullanıyoruz. 2 kilo olan bir çocukta, çok düşük bir kan volümünün bu cihaza transferi ve tekrar geri getirilmesi, çocuğun metabolizmasında ciddi problemler yaratabilirdi ve süreye bağlı olarak ciddi yan etkileri olabilirdi. Çok şükür ki ameliyat sonrasında herhangi bir sorun olmaksızın bir süre yoğun bakım tedavisinin ardından kendini toparladı."" Rukiye bebeğin kontrollerde sağlıklı göründüğünü ve taburcu edilecek aşamaya geldiğini aktaran Vuran, kalbindeki deliği ve akciğer damarındaki sorunu gidermek, truncus arteriosus hastalığını düzeltmek için belirli bir kiloya ulaştığında ikinci ameliyatını yapacaklarını anlattı. ""Türkiye, doğumsal kalp hastalıklarında yetişmiş personel, ekipman ve hastaneleriyle şanslı durumda"" Prof. Dr. Can Vuran, Rukiye'nin aile yakınlarının Filistin'de yaşıyor olmasının kendilerinde vicdani bir durum da yarattığını, oradaki insanların, özellikle çocukların durumunu endişeyle izlediklerini ve sağlıklı çocukların hayatlarıyla ilgili risk ve sorunlar yaşadığını söyledi. Vuran, Türkiye'de, Türk vatandaşlarının yanı sıra misafir edilen insanlara da ellerinden geldiğince yardımcı olmaya çalıştıklarını ifade etti.    Türkiye'nin doğumsal kalp hastalıklarına yönelik yetişmiş personel, ekipman ve hastaneler açısından şanslı durumda olduğunu kaydeden Vuran, ailelerin bu tür kalp rahatsızlığı yaşayan çocukları varsa mutlaka çocuk kardiyoloğu bulunan bir hastaneye müracaat etmelerini, hamileyken ise kalp hastalığı şüphesi varsa doğumun yoğun bakım, cerrahi ve kardiyoloji ekiplerinin bir arada olduğu merkezlerde gerçekleştirilmesini tavsiye etti. Vuran, günümüzde neredeyse her türlü doğumsal kalp hastalığının cerrahi ya da medikal tedavisinde olumlu sonuçlar alınabildiğini, bu nedenle ailelerin çocukları için umutsuzluğa kapılmaması gerektiğini sözlerine ekledi. Kızlarını kucaklarına alabildikleri için şükrediyorlar Rukiye bebeğin babası Abu Ubeyde Amer İbrahim ise doğum öncesi anne karnında yapılan kontrollerde bebekte bir sıkıntıya rastlanmadığını, doktorların böyle bir ihtimalden kendilerine bahsetmediklerini söyledi. Kızlarının kalbinde bir sorun olduğunu doğumdan sonra öğrendiklerini ve acil müdahale için Ümraniye Eğitim ve Araştırma Hastanesi'ne yönlendirildiklerini belirten İbrahim, buradaki doktorlarca kendilerine bebeklerinin nadir ve zorlu bir operasyona alınacağının anlatıldığını, kendilerinin de ""Elimizden ne gelirse yapalım, çocuğu kurtaralım."" düşüncesiyle ameliyat edilmesini onayladıklarını aktardı.    İbrahim, eşi Erij ile kızlarının hastalık sürecinde neler yaşadıklarını ve hissettiklerini şu sözlerle ifade etti: ""Akrabalarımız Filistin'de yaşıyorlar. Orada çocuklar öldüğü için zaten kalbimizde çok acı olduğundan kızımızda o kadar panik yapmadık. 'Kızımızı bize Allah verdi, Allah alacaksa o da Allah için.' dedik. Allah'a dua ettik, doktorlara güvendik, teslim ettik. Çok şükür Allah şifa verdi. Çok mutluyuz şu anda, ameliyatı çok iyi geçti. Çok şükür kucağımıza alabiliyoruz."" Filistin'deki saldırılarda akrabaları şehit oldu Türkiye'de 10 yıldır yaşadığını, Filistin'deki akrabalarına savaş nedeniyle çok sık ulaşamadıklarını dile getiren İbrahim, ""Gazze'de ateşkes ilan edildiğinde telefonla görüşebildik. Çok şükür hepsi ölmemiş. Belki 8-10 akrabamız şehit oldu. Kalanı zor durumda yaşıyor. Orada çok çocuk ölüyor. Çocukların ne suçu var da öldürmeye çalışıyorlar? Hastanelerdeki hastaların ne suçu vardı? Herkesi öldürmeye mi çalışacaklar? Biraz insani şekilde yaşamamız gerekiyor. Türkiye'de 10 senedir yaşıyorum, burada ne ırkçılık ne başka bir şey gördüm. Türkiye gibi olsa ne olacak ki?"" ifadelerini kullandı."
154,Tekirdağ Şehir Hastanesi'nde 4 milyonu aşkın hasta sağlık hizmeti aldı,Tekirdağ'da 3 yıl önce açılan Dr. İsmail Fehmi Cumalıoğlu Şehir Hastanesi bugüne kadar aralarında 30 farklı ülke vatandaşı da olmak üzere yaklaşık 4 milyon 250 bin hastaya hizmet verdi.,Sağlık,https://www.trthaber.com/haber/saglik/tekirdag-sehir-hastanesinde-4-milyonu-askin-hasta-saglik-hizmeti-aldi-821375.html,"Süleymanpaşa ilçesinde 2020 yılında açılan 114 bin 312 metrekare alana kurulu, 605 yatak, 128 poliklinik, 17 ameliyathane, 124 yoğun bakım, 22 palyatif, 22 diyaliz üniteleri, 15 yenidoğan yoğun bakım servisi ve 9 çocuk yoğun bakım yatağı bulunan hastane ""bölgenin sağlık üssü"" olarak öne çıkıyor. Tekirdağ Sağlık Müdürü Ali Cengiz Kalkan, Dr. İsmail Fehmi Cumalıoğlu Şehir Hastanesinin ileri düzey sağlık hizmetleri alınabilen ""Merkez sağlık üssü"" olduğunu belirtti. Şehir hastanesinin sadece bölgedeki vatandaşlara değil özellikle Avrupa'dan gelen hastalara da sağlık hizmeti verdiğini ifade eden Kalkan, ""Hastanemizin açıldığı günden bu yana yaklaşık 4 milyon 250 bin hasta sağlık hizmetlerinden yararlandı. Sadece Türkiye'deki vatandaşlara değil, Japonya ve Kanada da dahil olmak üzere 30 farklı ülkeden 2 bin 400 yabancıya da sağlık hizmeti verildi."" dedi. Kalkan, hizmete alındığından bu yana hastanede 120 bin ameliyat, 90 bin yatarak tedavi gerçekleştirildiğini vurguladı. ""Çocuk yan dallarımızla hastalarımıza hizmette öne çıkıyoruz"" Kalkan, hastalara birçok farklı alanda hizmet sunduklarını anlattı. Hastanelerinde kardiyovasküler cerrahi ve kardiyoloji başta olmak üzere gastrointestinal sistem cerrahi, onkolojisi, onkolojik cerrahi hizmetlerin yanı sıra çocuk yan dallarında da önemli hizmetler sunduklarını anlatan Kalkan, ""Çocuk yoğun bakımımızın bulunması ve ileri düzeyde çocuk hastalıklarının teşhis ve tedavisinin yapıldığı merkezimizde tüm çocuk yan dallarında yan dal uzmanlarımız bulunuyor. Çocuk servisimiz, çocuk yoğun bakım ünitemiz ve tüm çocuk yan dallarımızla hastalarımıza hizmette öne çıkmaktayız."" ifadelerini kullandı. Hastanenin ""Anne bebek dostu"" ünvanına sahip olduğunu da dile getiren Kalkan, düzenledikleri eğitim ve sertifikasyon programları ile kısa süre içerisinde ""Yaşlı dostu"" hastane ünvanını da almak istediklerine işaret etti. Kalkan, hastanede 198 uzman hekim, 40 pratisyen hekim ve 21 laboratuvar uzmanıyla hizmet verdiklerini dile getirdi. Tekirdağ'da yaşayan Mesut Aydemir de sunulan hizmetlerden son derece memnun olduğunu söyledi. Hastanenin görünümü ve hizmetiyle takdir edilmesi gerektiğini belirten Aydemir, ""Hastane açıldıktan sonra ilimize bir değer kattı. Hizmetlerinden gayet memnunuz. Randevu ve muayene, röntgen ve ultrason konusunda bugüne kadar bir sıkıntı yaşamadık. Allah razı olsun. Hizmet güzel bir hizmet memnunuz."" dedi. Şehir hastaneleri zincirlerinin 17'nci, kamu özel işbirliğiyle yapılan hastanelerinin 13'üncü halkası olarak Cumhurbaşkanı Recep Tayyip Erdoğan'ın katılımıyla 13 Kasım 2020'de hizmete alınan hastaneye, 1912 yılında Tekirdağ'da doğan, 1996 yılında yaşamını yitiren iç hastalıkları mütehassısı, parlamenter, siyasetçi Dr. İsmail Fehmi Cumalıoğlu'nun adı verilmişti."
155,Bakan Koca: 2028'de tüm aşılar yüzde 100 Türkiye'de üretiliyor olacak,"Sağlık Bakanı Fahrettin Koca, ""Çocukluk çağı bağışıklama programındaki kuduz, Hepatit A ve suçiçeği gibi üç aşıyı teknoloji transferi ile Türkiye'de üreteceğiz. Bağışıklama programındaki diğer tüm aşılar Hıfzıssıhha'da üretilecek. 2028'de tüm aşılar yüzde 100 Türkiye'de üretiliyor olacak"" dedi.",Sağlık,https://www.trthaber.com/haber/saglik/bakan-koca-2028de-tum-asilar-yuzde-100-turkiyede-uretiliyor-olacak-821320.html,"Koca, TBMM Genel Kurulunda Bakanlığının 2024 yılı bütçesine ilişkin konuşmasına, hayatını kaybeden Saadet Partisi Kocaeli Milletvekili Hasan Bitmez'e Allah’tan rahmet dileyerek başladı. Sağlık hizmetlerinin tüm siyasi düşüncelerin üstünde olduğuna dikkati çeken Koca, hastalar arasında ayrım gözetilemeyeceğini, bu hizmetlerin birleştirici olduğunu, 86 milyona yönelik birleştiriciliğe zarar verilmemesi gerektiğini vurguladı. Yapılan eleştirileri dikkatle dinlediklerini dile getiren Koca, yapıcı ve iyi niyetli her eleştiriyi vatandaşların memnuniyetini artırmak için bir imkan olarak gördüklerini söyledi. Koca, Türkiye'de 2023 yılında sel, yangın ve deprem gibi büyük felaketler yaşandığına işaret ederek, ""6 Şubat sabahı ülkemiz hiç görülmemiş bir felaketle karşı karşıyaydı. Halen acılarımız taze. Yıllar boyu sürecek bir yas içindeyiz. Bu büyüklük ve yaygınlıktaki depremler, olabilecek en büyük yıkımların saniyeler içine sıkıştığı olaylardır. Maddi hasar telafi edilebilir, hayatta kalanların ruhlarındaki hasar on yıllar boyunca sürer."" diye konuştu. ""50 bini aşkın yaralıyı deprem bölgesinden hastanelere sevk ettik"" Depremde eşi görülmemiş bir dayanışma sergilendiğini dile getiren Koca, ""Devletimiz bütün imkanlarıyla yaraları sarmaya çalıştı. Bu çaba devam ediyor. Milletimiz, devletinin yanında dağ gibi durdu. Bu süreçte eksiklerimiz, noksanlarımız olmadı mı, ister istemez oldu. Daha iyisi yapılamaz mıydı, daha iyisini de yapabilirdik. Fakat şu unutulmamalı. Felaketlerin eli ayağı bağlayıcı tarafları vardır. İmkanlarınız size yetmeyebileceği gibi o şok içinde mevcut imkanları en rasyonel şekilde kullanamayabilirsiniz. Sağlık Bakanı olarak elimden gelen ne varsa, kaybedilen canların, yıkılmış şehirlerin acısını içime gömerek, gece gündüz demeden yapmaya çalıştım. Elbette, her ihtiyaca yetişemediğim, her sorumluluğa yetemediğim zamanlar da oldu. Bunlar için sizlerin huzurunda vatandaşlarımızdan helallik isterim."" ifadelerini kullandı. Bakan Koca, 50 bini aşkın yaralıyı deprem bölgesinden hava, kara ve deniz yoluyla güvenli alanlardaki hastanelere sevk ettiklerini, bu operasyonun dünyada ikinci örneği olmayan bir acil sağlık müdahalesi operasyonu olduğunu kaydetti. Felaketler üzerinden siyaset yapmanın doğru olmadığının altını çizen Koca, Defne Devlet Hastanesinin yapımı başlarken ""60 günde hastane yapılamaz, bu bir göz boyamadır"" şeklinde propaganda yapıldığını anımsattı. Defne Devlet Hastanesinin 57. günde hasta kabulüne başladığına işaret eden Koca, ""İddia ve itham sahipleri hastaneyi ziyaret ettiler mi, sözlerinden utandılar mı, hakkımızı teslim ettiler mi? Milletimiz hayır dualarıyla hakkımızı teslim etti. Hizmet, onun sahibine ulaştı."" şeklinde konuştu. ""Nitelikli yatak kapasitemiz 13 kat arttı"" Şehir hastanelerine yönelik eleştirileri yanıtlayan Koca, kamu-özel işbirliği ile yapılan şehir hastanelerinin yüklenici şirketlerinin gelirleri için bir düzenleme yaptıklarını, tüm şehir hastaneleri için anlaşma süreleri boyunca ödenecek en yüksek tutarın sınırını belirlediklerini aktardı. Koca, ""Yapılan düzenleme ve değişikliklerle, şehir hastaneleri için sözleşmelerde yapılan mahsuplaşmalar ile 25 yıl olan sözleşme sürelerini ortalama 17-18 yıla indirdik. Vatandaşlarımıza en yüksek kalitede hizmet verirken onların vergileri ile bize emanet edilen kaynağı da en verimli şekilde kullanmaya gayret ettik."" dedi. Sağlıkta reform gerçekleştirdiklerini ifade eden Koca, ""beyaz reform"" adını verdikleri değişim ile hekimlerin kamuya geçişini sağladıklarını belirtti. AK Parti hükümetlerinin sağlık alanında yaptığı hizmetleri anlatan Koca, şöyle konuştu: ""Sağlıkta Şiddet Yasası'nı çıkararak sağlık çalışanlarına kanuni en güçlü korumayı getirdik. Yükseköğretim mezunu tüm sağlık çalışanlarının 3600 ek göstergeden faydalanmasını sağladık. Hekimlerimizin emekliliklerine dair özlük haklarında önemli iyileştirmeler yapıldı. İntörn hekimlerle diş hekimliği fakültesi son sınıf öğrencilerine yapılan ödemeler asgari ücret düzeyine çıkarıldı. Deprem bölgesinde 6 devlet hastanemizi hizmete açmış durumdayız. Beyaz Kod uygulamasının yanında Gri Kod uygulamasını da pilot olarak başlattık. Çalışmalarımız sonucunda Beyaz Kod sayısı 1 milyonda 23'ten 1 milyonda 12'ye indi. Bebek ve anne ölümlerini önemli ölçüde azalttık. Aile hekimliklerinde yapılan muayene sayısını yüzde 31, tüm muayenelerin sayısını yüzde 20 artırdık. Evlilik öncesi SMA Taşıyıcı Tarama Programı kapsamında 1 milyon 100 binden fazla çifti taradık. Yenidoğan SMA Tarama Programında 1 milyon 400 binden fazla bebeğimizi taradık. Erken tanı, tedavi başarımızın yüzde 90'ın üzerine çıkmasını sağladı. Aile Diş Hekimliği uygulamasını 3 ilimizde pilot olarak başlattık. 42 Aile Diş Hekimliği biriminde 10 bini aşkın çocuğumuza ve ailelerine ulaştık. Bakanlığımıza bağlı hastanelerimizde toplam yatak kapasitesi 171 bin 932’ye yükseldi. Nitelikli yatak kapasitemiz 13 kat arttı. Kullanılan her 100 kutu ilacın 91’i, değer bazında ise yüzde 58’si artık ülkemizde üretiliyor."" Hıfzıssıhha Aşı ve Biyoteknolojik Ürün Üretim Merkezinin inşaatının tamamlandığını, pilot üretimlere 2025 yılında başlayacaklarını dile getiren Koca, hedeflerinin ihtiyaç olan aşıların tamamının Türkiye'de üretmek olduğunu anlattı. Koca, ""Çocukluk çağı bağışıklama programındaki kuduz, Hepatit A ve suçiçeği gibi üç aşıyı teknoloji transferi ile Türkiye'de üreteceğiz. Bağışıklama programındaki diğer tüm aşılar Hıfzıssıhha'da üretilecek. 2028'de tüm aşılar yüzde 100 Türkiye'de üretiliyor olacak."" dedi. Bakan Koca, nadir hastalıklar için Hücre ve Gen Terapisi Hastanesini kuracaklarını, böylece en güncel tedaviyi geliştirerek uygulayacaklarını, şehir hastanelerinin akademik yapılanması için Sağlık Akademisi kurma çalışmalarının devam ettiğini söyledi. ""Kamu üzerinde şehir hastanelerinin yükü artık söz konusu değil"" Şehir hastanelerinin bütçe içindeki payına ilişkin yapılan eleştirileri anımsatan Koca, şöyle devam etti: ""Artık bundan sonraki süreçte şehir hastanelerinin giderleri toplam bütçe içerisinde bütçeyi yutmayacak, giderek bir azalım içinde olacak. Rakamlar bize bunu gösteriyor. Yasayla şehir hastaneleriyle ilgili kamuyu korumak üzere tavan uygulaması getirdik. Şehir hastanelerinin bundan böyle en üst tavanı var. En üst tavanda ödenebilecek toplam rakam 27,5 milyar avroyu asla geçemeyecek; bunun altında olabilir, üstünde olamaz. Toplam 25 yıllık sürede verilebilecek nominal değerden bahsediyorum. Birim metrekare maliyeti ne, 27,5 milyar avroyu esas alarak söylüyorum, 2 bin 421 avro nominal değer. Peki bu nominal değeri bugüne getirdiğimizde 1465 avroyla bir şehir hastanesini cihazlarıyla, altyapısıyla, çevre düzenlemesiyle birlikte mal etmiş oluyoruz. 1465 avroyla bir şehir hastanesini en ileri teknolojiyle donatarak, çevre düzenlemesi ve altyapısı dahil olmak üzere kim yaparsa biz almaya hazırız. Kamu üzerinde şehir hastanelerinin yükü artık söz konusu değil. Ayrıca 25 yıllık süreci sözleşmedeki gereklilikleri yerine getirip getirmeme durumlarını göz önüne alarak kıstık. Yani 25 yıl değil, bütün şehir hastaneleri ortalama 17 veya 18 yıl sonra devletin olacak."" ""Kamudaki yatak kapasitemiz son 5 yılda yaklaşık 3 kat arttı"" Özel hastanelere ilişkin eleştirilere de cevap veren Koca, bu konudaki iddiaların gerçeği yansıtmadığını, 2018'den bu yana özel hastanelerin payının düştüğünü aktardı. Bakan Koca, ""2018 yılından önceki 5 yılda toplam yatak kapasitesine baktığımızda kamuda yaklaşık 12 bin artış var. Özel sektör ise 2018'den önceki 5 yılda aynı şekilde 12 bin artmış. Yani aynı oranda artış olmuş. 2018 yılından sonraki 5 yıla baktığımızda kamu hastanelerinde 32 bin 281 artmış. Yani yaklaşık 3 kat. Özel sektör ise 3 bin 747 artmış. Yani kamuya göre 9'da 1 oranında ancak artabilmiş."" ifadelerini kullandı. Doktorların yurt dışına gittiğine ilişkin eleştirileri de yanıtlayan Koca, her geçen yıl yurt dışına giden doktor sayısının azaldığını vurguladı. Bu yıl yurt dışına gitmek için 1321 hekimin iyi hal belgesi aldığını belirten Koca, emniyet kayıtlarına göre bunlardan 401'inin yurt dışına gittiğini ifade etti. Koca, son 37 günde bunlardan 80'e yakınının Türkiye'ye döndüğünü söyledi. İsrail'in Gazze'deki saldırılarına da değinen Koca, şunları kaydetti: ""Filistin'de bir insanlık dramı yaşanıyor. Dillerin sustuğu, kulakların tıkandığı, gözlerin kapatıldığı bir katliamla karşı karşıyayız. Hiç kimse 'Katliam bizi ilgilendirmez' diyemez. Ve hiç kimse fosfor bombaları atılırken sessizliğe bürünemez, uykusunun karanlığına çekilemez. Kayıtsızlık, sessizce zalimin safına geçmektir. İnsan olmanın gereği zalime karşı çıkmak, mazlumun yanında olmaktır. Toplumlar bu tavrı göstermektedir. Devletlerin çıkarları ile toplumların vicdanı arasında onarılmaz bir çatlak var. Bomba sesleri ve çocuk çığlıkları insanlık için hem yıkım hem de uyanış anlamına geliyor."" ""Türkiye, vahşete en büyük itirazdır."" diyen Koca, bugüne kadar Gazze'ye 13 uçak ve 2 gemi dolusu yardım malzemesi ulaştırdıklarını, İsrail ve Mısır sağlık bakanları ile yaptıkları görüşmeler sonucu kurmaya karar verdikleri üçlü koordinasyon ekibi ile Gazze'den öncelikle hasta çocuklarla kanser hastalarını Türkiye'ye getirmeye başladıklarını dile getirdi. Koca, ""Daha çok yara sarabiliriz. Bunun için taraflarla olan diyaloğumuzu canlı tutarak erişebildiğimiz kadar mazluma erişip onları tedavi etmeye çalışıyoruz."" diye konuştu."
156,Kalıcı makyaj uygulamaları zararlı mı?,Her zaman güzel ve bakımlı görünmek isteyen pek çok kadın tercihini kalıcı tırnak ve makyaj uygulamalarından yana kullanıyor. Son yıllarda giderek yaygınlaşan bu uygulamaların yüze ve tırnaklara zarar vermemesi için işin uzmanları tarafından steril bir ortamda yapılması gerekiyor.,Sağlık,https://www.trthaber.com/haber/saglik/kalici-makyaj-uygulamalari-zararli-mi-820960.html,"Sürekli bakımlı görünmek, üstelik bunu hiç vakit harcamadan yapabilmek…Günümüzde çoğu kadın için bu büyük önem taşıyor. Gözlere kalıcı dipliner ve eyeliner uygulamaları, tırnakların sürekli bakımlı görünmesini sağlayan kalıcı oje uygulamaları, dudak renklendirme ya da kaş laminasyonu, hatta kalıcı makyaj… Bunun için gözlerden tırnaklara kadar uygulanan pek çok yöntem bulunuyor. Tüm bu kalıcı uygulamalar, güzellik merkezlerinden özel polikliniklere kadar pek çok yerde yapılıyor. Peki oldukça rağbet gören bu uygulamaların sağlık üzerinde nasıl bir etkisi bulunuyor? Güzel görünmek uğruna yapılan yanlış bir uygulama nelere yol açabiliyor? Muğla Sıtkı Koçman Üniversitesi Tıp Fakültesi Deri ve Zührevi Hastalıklar Ana Bilim Dalı Öğretim Üyesi Doç. Dr. Emine Tuğba Alataş’la merak edilen sorulara yanıt aradık.   Kalıcı oje deri kanserine bile yol açabiliyor “Son yıllarda kalıcı oje ve makyaj uygulamaları giderek artıyor” diyen Doç. Dr. Alataş, ilk önce tırnaklara yapılan uygulamalara dikkat çekiyor. Sürekli bakımlı, biçimli ve ojeli tırnaklara sahip olmak isteyenler tarafında çokça tercih edilen bu yöntemlerle ilgili Doç. Dr. Alataş, “Hem kalıcı oje hem de öncesinde uygun teknikle yapılmayan manikür veya pedikür sağlık açısından önemli risk oluşturuyor” diyor. Sebebini ise şöyle açıklıyor: “Manikür veya pedikür sırasında tırnağa zararlı mikroorganizmaların girişini engelleyen ve tırnağa destek sağlayan kutikula adını verdiğimiz tırnak etinin uygunsuz bir şekilde alınması sonucu tırnak çevresinde şişlik ve enfeksiyonlar oluşabiliyor. Yine steril olmayan malzemelerin kullanımı sonucu mantar, bakteriyel ve viral enfeksiyonlar oluşabiliyor. Aynı zamanda uçuğa da neden olan herpes enfeksiyonu görülebiliyor. Hepatit dediğimiz sarılığa neden olan mikroorganizmanın ve AIDS etkeni olarak bilinen, insanlarda bağışıklık sistemini baskılayan HIV gibi viral enfeksiyonların bulaşmasına da neden olabiliyor. Bakteriyel, mantar ve herpes gibi viral enfeksiyonlar erken bulgu verse de özellikle hepatit ve HIV gibi enfeksiyonlar uygulamadan aylar sonra belirti veriyor.”   Uygun teknik ve steril malzeme uyarısı Peki bunu önlemek için ne yapmak gerekiyor? Manikür veya pedikür sırasında kutikula tabakasının uygun teknik ve steril malzemelerle alınması gerekiyor. Kullanılan malzemelerin tek kullanımlık ve dezenfekte edilmiş olması da büyük önem taşıyor. Tabii tüm bu işlemlerin sürekli yinelenmesi de başka sorunlar yaratıyor. Doç. Dr. Alataş, kalıcı ojenin sık tekrarlanması sonucu tırnakta kolay kırılma, şekil ve renk değişikliği olabileceğini söylüyor. Hatta UV maruziyetinin deride erken yaşlanma ve lekelenme ile beraber uzun vadede deri kanserlerine yol açabildiğinin altını çiziyor.   Kalıcı makyaj uygulaması hekim kontrolünde yapılmalı Kadınlar arasında oldukça revaçta olan bir başka uygulama ise kalıcı makyaj… Bu uygulamayı, “Renk pigmentleri içeren maddelerin, mikro iğneleme şeklinde deri altına enjekte edilmesi sonucu yapılan bir çeşit kalıcı dövme” diye açıklayan Doç. Dr. Alataş, karşılaşılabilecek olası rahatsızlıkları şöyle sıralıyor: “Kullanılan maddeye ve tekniğe bağlı olarak kişide bakteriyel hepatit ve HIV dahil olmak üzere enfeksiyonlar, yüzde ve gözde şişlik yapan alerjik reaksiyonlar, ciltte kızarıklık, sulantı ve kepeklenme yapan kontakt dermatit dediğimiz egzamalar, ciltte lekelenmeler, yabancı cisim reaksiyonları sonucu granülom dediğimiz ciltte lokalize şişlikler görülebilir.” Üstelik kaş ve kirpik dibi gibi kalıcı makyaj uygulamaları lazerle tedavi edilebilirken kalıcı fondöten uygulamaları ise lazer tedavisine dirençli olup silinemeyebiliyor.
Kalıcı makyaj uygulaması sonrası olası problemlerle karşılaşmamak için işlemin ehil ellerde yapılması gerekiyor. “İşlemler, lokal anestezi altında uygulandığı için, komplikasyon yönetimi de yapabilmek adına mutlaka hekim kontrolünde olması gerekiyor” diyen Doç. Dr. Alataş özel bir uyarı da yapıyor: “Özellikle vitiligo ve sedef hastalığı olanlara kalıcı makyaj uygulanmamalı. Eğer uygulayacaklarsa da mutlaka uzman doktor görüşüne başvurmalılar.""
 "
157,Türkiye'de yılda yaklaşık 200 bin kişi kalçasını kırıyor,"Doç. Dr. Güzelali Özdemir, kış aylarında yaşlılarda düşme kaynaklı kemik kırıklarının arttığını belirterek, Türkiye'de yılda yaklaşık 150-200 bin arasında kalça kırığı tedavisi yapıldığını söyledi.",Sağlık,https://www.trthaber.com/haber/saglik/turkiyede-yilda-yaklasik-200-bin-kisi-kalcasini-kiriyor-820336.html,"Bilkent Şehir Hastanesi Ortopedi ve Travmatoloji Kliniği İdari ve Eğitim Sorumlusu Doç. Dr. Güzelali Özdemir, yaptığı açıklamada, kişilerde kemik kırıklarının mevsimsel değişiklik gösterebildiğini anlattı. Dünyada ve Türkiye'de her yıl ciddi oranda kırık vakalarıyla karşılaşıldığına işaret eden Özdemir, ""Çocuk kırıklarını yazın daha çok görürken, kış mevsiminde düşme kaynaklı kırıklar ve özellikle yaşlı kırıklarının daha çok arttığını görüyoruz. Kırıklar, aslında sayı itibarıyla halk sağlığı sorunu oluşturacak düzeyde yüksek oranda. Sonrasında da önemli bir morbidite (hastalık) ve mortalite (ölüm) sebebi olabiliyorlar."" bilgisini paylaştı. ""Kalça kırıkları hastalarda önemli problemlere yol açıyor"" Yaşlılarda daha çok kalça kırıklarının ortaya çıktığını, ayrıca el bileği, omuz ve dirsek kırıklarının da sık görüldüğünü vurgulayan Özdemir, sözlerini şöyle sürdürdü: ""ABD'de yılda 800 bine yakın kalça kırığı tedavisi yapıldığı bildiriliyor. Nüfusa oranladığımızda ülkemizde de yılda yaklaşık 150-200 bin arasında kalça kırığı tedavisi yapıldığını söyleyebiliriz, bu oldukça yüksek bir oran. Kalça kırıkları hastalarda önemli problemlere yol açıyor. Ameliyatla tedavi edilmeleri nedeniyle hem tedavi maliyetleri artıyor hem de hastaların ciddi bir bölümü bağımsız yürüme yeteneklerini kaybediyor ve maalesef önemli bir oranda hasta, her türlü tedaviye rağmen, iyileşemeyerek ilk 1 yıl içinde kaybediliyor."" 65'inden sonra kalça kırığı riski artıyor Doç. Dr. Özdemir, kalça kırıklarının her yaşta görülebildiğini ancak yaşlandıkça riskin arttığını vurgulayarak, ""Kişiler 65 yaşını geçtikten sonra, her 10 yılda bir artan riskle kalça kırıkları daha çok görülüyor. Bunun sebebi temelde kemik erimesi. Kemik erimesi kalça kırığı riskini oldukça artırıyor."" diye konuştu. Yaşlılardaki kalp-damar hastalıklarının da kalça kırığı ameliyatlarını zorlaştırdığını anlatan Özdemir, ameliyat sonrası rehabilitasyon süreçlerinin de sıkıntılı olduğunu söyledi. Özdemir, ""Yaşlılarda kalça kırığı ameliyatlarının riskleri olsa da ameliyat edilmemeleri daha ciddi problemler ortaya çıkarıyor. Bu nedenle hastaların mümkün olan en kısa sürede ameliyat edilmeleri önem taşıyor. Kalça kırığı yaşandıktan sonra ortalama ilk 24-48 saat içerisinde hastaların ameliyat edilmeleri lazım. Ardından da mümkün olan en kısa sürede yürümelerini sağlamak hedefleniyor."" dedi. ""Kalça kırıklarında en temel problem kemik erimesi"" Hastaların ameliyat sonrası genellikle yürüteç veya koltuk değneği desteğiyle yürüdüğünü aktaran Özdemir, yaşlılıkta kalça kırığı gibi ciddi problemlerin önüne geçebilmek için şu önerilerde bulundu: ""Kalça kırıklarında en temel problem kemik erimesi. Kemik erimesinin engellenmesi, tanı koyulduğunda da hızlıca tedavi edilmesi gerekir. Erken yaştan itibaren yeterli düzeyde kalsiyum alınması kemik erimesinin önlenmesi açısından önem taşıyor. Çünkü 20'li yaşların sonuna doğru vücuttaki kalsiyum maksimum düzeye ulaşıyor, ondan sonra tedrici bir kayıp başlıyor. Bu kayıp her 10 yılda artarak devam ediyor. Özellikle kadınlarda menopoz sonrasında daha da hızlı bir kayıp görülüyor. Dolayısıyla maksimum kalsiyum düzeyinin sağlanması, kişilerin düzenli egzersiz yapmaları, gün ışığı almaları, obeziteden ve yandaş birtakım hastalıklardan korunmaları gerekir. Kemik erimesi tespit edildiğinde de hızlıca tedavi yoluna gidilmeli ki kırık riski azalsın."" Yaşlılar için evde düşme riskini azaltan önlemler alın Özellikle yaşlılarda düşme kaynaklı kırıklara karşı alınabilecek önlemler olduğunun altını çizen Özdemir, ""Yaşlılarda düşme riskini azaltmak için evde veya yaşanılan çevrede tedbirler almakta fayda var. Evde kabloların yürüme alanından uzaklaştırılması, halıların altında ve ıslak zeminlerde kaymaz örtülerin kullanılması, kapı eşiklerinin kaldırılması gibi önlemler alınabilir."" ifadesini kullandı. Doç. Dr. Özdemir, ileri yaşlardaki bireylere ayrıca buzlu, karlı havalarda mecbur kalmadıkça dışarı çıkmamalarını, dışarı çıkacaklarsa da kayma önleyici taban özelliği olan ayakkabıları tercih etmelerini önerdi. ""Karlı, buzlu yerlerde ufak adımlarla yürüyün"" Düşme anında bile kişinin kendini mümkün olduğunca koruyabileceği yöntemler bulunduğunu anlatan Özdemir, şunları kaydetti: ""Karlı, buzlu, kaygan yerlerde yavaş, acele etmeden, ufak adımlarla yürümek önemli. Özellikle çeşitli rahatsızlıkları nedeniyle denge problemi olan kişiler uç kısımları kayma önleyici aparatlarla desteklenmiş bastonları kullanabilir. Kayma anında ise yaralanmayı azaltıcı şekilde, kafa ve kalça bölgesini yere vurmaktan kaçınarak, iki kolu açarak düşmeye çabalamak kırıklara karşı bir tedbir olabilir."" Bilkent Şehir Hastanesi bünyesinde geçen yıl 19 binden fazla kırık ameliyatı yapıldığını ancak bazı hastaların birden fazla ameliyata alındığını da sözlerine ekleyen Özdemir, geçen yıl 800'den fazla kalça kırığı ameliyatları yapıldığını bildirdi."
158,Amerika ve Karayipler'de bu yıl 4 milyondan fazla kişi dang hummasına yakalandı,Amerika ve Karayipler'de bu yıl 4 milyondan fazla dang humması vakası bildirilirken hastalık nedeniyle 2 bini aşkın kişi hayatını kaybetti.,Sağlık,https://www.trthaber.com/haber/saglik/amerika-ve-karayiplerde-bu-yil-4-milyondan-fazla-kisi-dang-hummasina-yakalandi-820329.html,"Dünya Sağlık Örgütünün Amerika'daki bölge ofisi Pan Amerikan Sağlık Örgütünde danışman Thais dos Santos, hastalığın kayıtlarının 1980'den itibaren tutulmaya başladığını ve vaka sayısında ciddi artışın sürdüğünü belirterek ""Bu yıl, kayıtlı tarihte en çok dang hummasını gördüğümüz yıl."" ifadesini kullandı. Amerika ve Karayipler'de bu yıl 4 milyondan fazla dang humması vakası bildirildi, 2 binden fazla kişi hastalıktan yaşamını yitirdi. Yetersiz sağlık koşulları ve sistemleri vakaların artışında rol oynasa da uzmanlar, iklim değişikliğine bağlı kuraklık ve sellerin de virüsün daha fazla yayılmasına neden olduğunu vurguluyor. Dang humması gibi vektörel hastalıkların, şiddetli yağmurlarla depolanan sularda artan sivrisinekler aracılığıyla daha fazla yayıldığı ifade ediliyor. Ayrıca, artan sıcaklıkların ve hızlı kentleşmenin enfeksiyonların hızını artırdığı uyarısı yapılıyor. Bu yılın yaz mevsimi kuzey yarım kürede bugüne kadar en sıcak yaz olarak kaydedildi. Ağustos ayı, sanayileşme öncesi ortalamalardan yaklaşık 1,5 santigrat derece daha sıcak geçti. Kasım başı itibarıyla dünya çapında 4,5 milyondan fazla dang humması vakası bildirilirken 80 ülkede 4 binden fazla kişi öldü. 2019'da görülen 5,2 milyon vakalık en yüksek sayının bu yıl aşılabileceği belirtiliyor."
159,Türk hekimleri kalp tümörlerinin tedavisinde dünyaya öncü oldu,"Türk radyasyon onkologları tarafından daha önce etkili radyasyon tedavi şansı bulunmayan kalp tümörlerine yönelik ""nokta atış"" yöntemiyle yapılan tedavi, hakemli bilimsel yayın olarak kabul edilerek dünya literatüründeki yerini aldı.",Sağlık,https://www.trthaber.com/haber/saglik/turk-hekimleri-kalp-tumorlerinin-tedavisinde-dunyaya-oncu-oldu-820144.html,"Başkent Üniversitesi Radyasyon Onkolojisi Anabilim Dalı Başkanı ve Türk Radyasyon Onkolojisi Derneği eski Yönetim Kurulu Üyesi Prof. Dr. Cem Önal, kanserin tüm dünyada en çok ölüme yol açan hastalıklardan biri olduğunu belirterek, yeni teknolojinin kullanıldığı tedavilerle hastalığın kontrolü ve sağ kalım oranlarının artabileceğini söyledi. Kanser tedavisi sürecinde, halk arasında ""ışın tedavisi"" olarak bilinen radyasyon tedavisinde önemli gelişmeler olduğunu ve birçok kanser türünde tümörün evresine ve yaygınlığına göre aktif olarak kullanıldığı bilgisini veren Önal, artık daha önce radyoterapi uygulanamayan bölgelere de seçili vakalarda bu yöntemin yapılabileceğini belirtti. Önal, küçük bir alana çok yüksek dozda ışın verilmesi olarak tanımlanan radyocerrahi yöntemi ""nokta atışı"" ile ulaşılması zor noktalardaki tümörlere dahi müdahale edilebildiğini anlattı. Bu yöntemdeki en önemli yeniliğin, önceleri uygulama yapılamayan organlardaki tümörlerin daha yüksek oranda kontrol edilmeye başlanması olduğuna dikkati çeken Önal, ""Bu yöntem birçok kanser türünde uygulanabiliyor. Ancak bazı tümörlere müdahale şansımız olmuyordu. Daha önce hiç müdahale edilemeyen tümörlerin başında kalp tümörleri geliyordu"" dedi. Önal, kısa bir süre öncesine kadar kalp tümörü tanısı alan hastalarda, hastalığın evresinden bağımsız olarak radyasyon tedavisinin verilemediğinin altını çizerek, ""Kalp, çok hassas bir organ ve sürekli hareket halinde. Bu nedenle tedavi sırasında tümörün devamlı hareket etmesine bağlı olarak, uygun radyasyon tedavileri uygulanmamaktaydı. Ayrıca kalp bölgesinin büyük bir kısmına verilecek radyasyon, organda kalıcı hasar bırakabiliyor ya da o organı çalışmaz hale getirebiliyordu. İleri teknolojinin kullanıldığı yöntemle artık tümörün bulunduğu yer net görülerek daha yüksek dozda bir radyasyon verilebilmeye başlandı."" diye konuştu. ""Kalp tümörlerinin dünya genelinde görülme sıklığı binde birin altında"" Dünyada çok nadir görülen kalp tümörlerinin kalp kasından kaynaklandığını ve tıpta ""anjiyosarkom"" olarak isimlendirildiğini anlatan Önal, bu tümörün genellikle kalbin sağ üst kısmında görüldüğü bilgisini paylaşarak, şunları kaydetti: ""Kalp tümörlerinin dünya genelinde görülme sıklığı binde birin altındadır. Maalesef, tanı konulduğunda hastaların büyük kısmına etkili bir tedavi uygulanamıyor. Çünkü cerrahi imkanı oldukça az bir tümör, sistemik tedavi imkanı sınırlı ve en önemlisi radyoterapi de yapılamıyordu. Kalp, sürekli hareketli bir organ olduğundan, radyoterapi sırasında tümörü takip etmek ihtimali yoktu. Ayrıca, tümör tam olarak görülemiyordu. Bu nedenle çok geniş alana radyasyon verilmesi gerekiyordu. Radyoterapi uygulamasında yüksek doz ışın verilebilmesi için ya tümörün bulunduğu yerin hareketsiz olması ya da hareketin takip edilerek tam tümöre ışın verilebilmesi lazım."" Tıbbın, kalp tümörü tanısı alan hastalar olduğunda adeta çaresiz kaldığını dile getiren Önal, hareketin takip edilerek tümöre odaklanabilen cihazlarla yapılan ""nokta atışı"" yönteminin artık kalp tümörlerinde de kullanılmaya başlandığını söyledi. ""Türk radyasyon onkologlarınca bu alanda bir ilke imza atıldı"" Önal, kalp tümörlerine ""nokta atışı"" yönteminde Türk bilim insanlarının dünyaya öncü olacak bir çalışmaya imza attığını belirtti. Bu yöntemin kalp tümörlerinde uygulanmasının kendisinin başkanlığındaki bir heyet tarafından 2021 yılında ilk vakaya başarılı bir şekilde yapıldığını aktaran Önal, şunları kaydetti: ""2021 yılında ilk kez kalp tümörü bulunan bir vakayı 'nokta atış' yöntemiyle tedavi ettikten sonra dünya literatürüne sunduk ve Türk hekimlerinin yaptığı tedavi hızlı bir şeklide kabul edildi. Üç yıl içinde de yine 3 ayrı vakayı aynı yöntemle tedavi ettik. Vakalara uygulanan tedavi yöntemi ve sonuçları, uluslararası hakemli dergilerde yayımlanarak dünya literatürüne girdi. Türkiye, kalp tümörlerinde 'nokta atış' yöntemi ile tümörü yok edebilen uygulamada dünyadaki ilk ülke oldu. Türk radyasyon onkologlarınca bu alanda bir ilke imza atıldı. Şimdi 4. vakanın tedavisi de aynı yöntemle tamamlandı. Şu anda bununla ilgili dünya literatürüne kalp tümörlerinin bu yöntemle nasıl tedavi edilebileceğine yönelik de bir kılavuz hazırlıyoruz."" Önal, kalp tümörü tanısı alan ve sınırlı sayıda metastazı bulunan hastaların da bu yöntem için aday olabileceğini belirterek, ""Evreden bağımsız olarak, erken evre hastalığı olan veya sınırlı sayıda metastazı olan hastalar yararlanabilir. Kalpte bulunan bir tümör de müdahale edilmediğinde sürekli büyüme gösterecektir. Bu nedenle tümörün durdurulması lazım ki ileride ölümcül sonuçlarla karşılaşılmasın."" diye konuştu."
160,Bipolar bozukluk mu DEHB mi?,"Kimi dönem coşkun, diğer dönemlerde ise depresif... İki uçta yaşanan duygular arasındaki hızlı, kontrolsüz geçişlere yol açmasıyla bilinen bipolar bozukluk, nadiren çocuklarda da görülüyor.",Sağlık,https://www.trthaber.com/haber/saglik/bipolar-bozukluk-mu-dehb-mi-820100.html,"Bipolar bozukluk, diğer adıyla manik depresif hastalık, dünyada 60 milyonu aşkın insanda görülüyor. Hastalar arasında çocuklar da var... Ancak çocuklardaki belirtilerin yetişkinlerden farklı olması teşhisi zorlaştırıyor. Kimi durumlarda ise dikkat eksikliği ve hiperaktivite bozukluğu (DEHB) ile karıştırılıyor.   Sağlık Bilimleri Üniversitesi Tıp Fakültesi Çocuk ve Ergen Ruh Sağlığı ve Hastalıkları Ana bbilim Dalı Başkanı Prof. Özalp Ekinci ile çocukluk çağında bipolar bozukluğu konuştuk.   Ergenlikte belirtiler yetişkinlerdekine benzer... Bipolar bozukluk genellikle ergenlik, geç ergenlik ve yetişkinlikte karşımıza çıkıyor diyor Prof. Özalp Ekinci ve ekliyor; "" Ergenlerde yetişkinlere benzer belirtiler görülüyor."" Peki, ergenlerde manik depresif hastalık belirtileri neler? ""Duygu durumunda keskin değişiklikler, özellikle mani dediğimiz tablonun olduğu dönemde aşırı konuşkanlık, uyku gelişiminde azalma, benlik öz saygısında abartılı artma olarak tanımladığımız taşkınlık, coşkunluk, dürtüsel davranışlar, bu dönemde aşırı alışveriş yapma, yersiz, dengesiz espriler yapma, rahatsız edici davranışlarda bulunma, çabuk öfkelenme, düşünce hızına yetişememe gibi pek çok belirti olur. Taşkınlığın, kontrolsüzlüğün, dışarıdan bakıldığında çevre tarafından anlaşılan bir dengesizliğin olduğu ağır bir ruhsal durum olarak tanımlayabiliriz maniyi."" Bipolar, taban tabana zıt ""mani"" ve ""depresif"" dönemlerle kendini gösteriyor. Prof. Özalp Ekinci, bu belirtilerin en az bir hafta devam edebileceğini anlatıyor: ""Belli dönemlerde ortaya çıkar bir epizot, en azından bir hafta sürer. Tedavi edildiğinde de epizot ortadan kalkar. Mani ortadan kalktıktan, tedavi edildikten sonra tekrar bir depresyon dönemi ortaya çıkabilir. Depresyonu pek çoğumuz zaten biliyoruz. Moralimizde belirgin bozukluğun, üzüntülü bir halin olduğu, kendimizi depresif hissettiğimiz, kişinin genel olarak isteksiz, hayattan zevk almaz hale geldiği, uyku ve iştahının büyük oranda bozulduğu, değersizlik, suçluluk duygularının olduğu bir üzüntülü hal diyelim. Maninin arkasından depresif dönemler ortaya çıkar, bu bir döngü şeklinde sürer."" Çocuklarda teşhisi neden zor? Hastalığın hem nadir görülmesi hem de belirtilerdeki farklılıklar çocuklarda teşhisi zorlaştırıyor. Peki, çocuklarda ne tür farklar görülüyor? Ekinci en büyük farkın, sanrı ve halüsinasyon olduğunu anlatıyor: ""Çoğunlukla yirmili yaşlarda belirti veren bu hastalığın çocuklarda görülme oranı yüzde 1'in altında... Çocuklarda genel olarak depresyon ve mani gibi birbirinden farklı iki ayrı uç duygu durumunun daha az olduğunu, birbirine yakın belirtilerin görüldüğünü, yani epizotik niteliğin kısıtlı olduğunu söyleyebiliriz. Genel olarak belirtilerin birbirine yakın şekilde sürdüğü bir dönemi kastediyorum. Birbirinin içine geçmiş depresyon ve mani dönemlerinin olduğu bir tabloyu görmemiz daha sıktır çocuklarda. Çocuklarda psikotik belirtiler dediğimiz sanrı ve halüsinasyon, yani olmayan şeyleri görme ya da duyma olarak tanımladığımız durumun, ki işitsel halüsinasyonlar çocuklarda çok daha belirgindir, daha sık olduğunu biliyoruz. Yani psikotik belirtiler, sanrı ve halüsinasyon çocukluk çağı bipolar bozukluğunda daha sıktır.""    DEHB mi bipolar bozukluk mu? Çocuklarda bipolar bozukluğun bir diğer belirtisi hiperaktivite.. Ancak hiperaktivite denilince akla ilk DEHB yani dikkat eksikliği ve hiperaktivite bozukluğu geliyor. Ekinci, belirtiler benzer olsa da, iki hastalığın karıştırılmaması gerektiğini söylüyor. En önemli farklardan biri aile öyküsü... Genetik faktörler bipolar bozuklukta belirgin. Özalp Ekinci; ""DEHB'li çocuklarda bu yönde bir aile öyküsü beklenmez"" diyor. Peki, DEHB ile manik depresif bozukluk arasındaki diğer farklar neler? ""DEHB ve bipolar bozukluğunun ayrımı çocuklarda çok önemli bir konu. Temel farkları şöyle sıralayabiliriz. Aşırı hareketlilik belirtileri olan bir çocukta çok daha yoğun hareketlilik olması, yani hiperaktivitenin çok daha kontrolsüz bir noktaya ulaşması bizim için önemli belirtiler arasında. Dikkat eksikliği hiperaktivite bozukluğunda çocuğun, mutsuz, üzüntülü, içe kapanık, kimi zaman taşkın olması hali, gördüğümüz bir tablo değildir. DEHB'li çocuklar genel olarak hareketlidir, sabırsızdır, heyecanlıdır, dürtü kontrol zorluğu yaşarlar. Yaşadıkları arkadaş ilişkisi güçlükleri, okulda başarısızlık ve genel olarak hiperaktivite, dikkat eksikliği ve sabırsızlık şikayetleri sonucunda kimi zaman kendilerini üzüntülü, eksik hissettikleri dönemler olabilir. Biz bunlara ağır olmayan depresif dönemler ya da distimik bir görüntü deriz. DEHB'teki uyku zorluğu çocuğun gece yatağa geç gitmesi, yatağa direnç göstermesi ile bağlantılıdır. Genellikle çocuk gece yatağa geç gider ve sabah da, geç uykuya daldığı için geç kalkabilir. Oysa bipolar bozukluğu olan çocuklar, uyku gereksiniminde belirgin azalma yaşar. Uykuya dalmaz, yatağa gitmez ve buna karşın enerjik olurlar. Çocukluk çağı DEHB'inde psikotik belirtiler, halüsinasyonlar karşımıza çıkmaz. Bipolar bozuklukta bunlar, çok karakteristik olarak görülür. Cinsellikle ilgili aşırı merak, çocukluk çağı bipolar bozukluğunda görülür. DEHB'te karşımıza çıkmaz.""   Çocukluk çağı bipolar bozuklukluğu ilaçla tedavi ediliyor ""İki uçlu bozukluğun tedavisi yetişkinlerde ve ergenlik döneminde olduğu gibi çocuklarda da ilaç tedavisidir"" diyor Ekinci. Tedavinin önemini ise şu sözlerle anlatıyor: ""Belirtilerin kontrol altına alınmasında ve geleceğe ilişkin koruma açısından temel tedavi ilaç tedavisidir. Burada ilaç tedavisinin tabii ki belli incelikleri olduğunu bilmemiz önemli. Tüm tedavilere başlama öncesinde ailenin ve çocuğun uygun bir dille yaşına bağlı olarak bilgilendirilmesi çok önemlidir. Tedaviden alınacak katkıyı da büyük oranda ailenin doğru bilgilendirilmesi ve farkındalığı etkileyecektir."""
161,1 yaşındayken kansere yakalanan Efe Deniz'in umut veren hikayesi,"İstanbul'da 1 yaşındayken kansere yakalanan bebek, bir yıllık tedavi sonunda sağlığına kavuştu. Annesi ve doktoru Efe Deniz bebeğin umut veren hikayesini TRT Haber'e anlattı.",Sağlık,https://www.trthaber.com/haber/saglik/1-yasindayken-kansere-yakalanan-efe-denizin-umut-veren-hikayesi-819963.html,"Efe Deniz Kömür 1 yaşındayken hastalığı fark edildi. Beynini saran bir kitle olduğu tespit edildi. Üstelik sadece beyinde değil vücudunun birçok yerinde tümör hücresi saptandı. Nöroblastom teşhisi koyuldu. Efe Deniz'in annesi Çiğdem Kömür, çocuğunun hastalığıyla ilgili çok umutsuz konuşulduğunu belirterek, ""Yaklaşık 21 doktor gezdim, çocuğumu iyileştirebilecek doktor aradım ama kimin kapısını çaldıysam 'Alın çocuğunuzu eve götürün, ziyan etmeyin. Bu çocuk aylarca yoğun bakımda kalabilir, masadan kalkmayabilir çünkü çok riskli bir operasyon' dediler"" diye konuştu. Küçük Efe Deniz'in kanserle büyük savaşı Evladı için mücadele etmekten hiç vazgeçmedi. 2 yaşındaki oğlu Efe Deniz, küçük bedenini saran ağır hastalığı yendi. Prf. Dr. Mehmet Özek ve ekibi ameliyatı yapmayı kabul etti. Efe Deniz ve ailesi 1 yılı hastanede geçirdi. Hematoloji Onkoloji Uzmanı Prof. Dr. Cengiz Canpolat, nöroblastomi ismi verilen hastalığın çocukluk çağının en ciddi tümörlerinden, kanserlerinden olduğunu aktararak, ""Biz bu hastalığın evresine evre 4 diyoruz. Tedavi şansı böyle metastatik hastalıklarda maalesef çok yüksek değil"" diye konuştu. 8 ameliyat ve zorlu tedavi sürecinin ardından tümörler kayboldu Efe Deniz 2’si büyük olmak üzere 8 operasyon geçirdi. Defalarca radyoterapi ve kemoterapi aldı zorlu tedavi sürecinin ardından hastalık geriledi, tümörler kayboldu. Prof. Dr. Canbolat, tedavinin büyük kısmının tamamlandığını, tümörün sıfırlandığını şuanda da idame tedavisine geçildiğini söyledi. Kamera: Mutlu Bozkurt"
162,"Eskişehir'de hastanın karnından 7,3 kilogramlık kitle çıkarıldı","Eskişehir'de geçen yıl mide spazmı tedavisi gören Gülfer Kurt, artan kilolarından kurtulmak için gittiği hastanede karnında 7 kilo 390 gram kitle tespit edilince ameliyatla sağlığına kavuşturuldu.",Sağlık,https://www.trthaber.com/haber/saglik/eskisehirde-hastanin-karnindan-73-kilogramlik-kitle-cikarildi-820058.html,"Karın bölgesinde ağrı nedeniyle yaklaşık bir yıl önce hastaneye giden 44 yaşındaki bir çocuk annesi Gülfer Kurt'a mide spazmı teşhisi konuldu. İlaç kullanan Kurt, şikayetlerinin devam etmesi nedeniyle bu kez böbrek taşı rahatsızlığı yaşadığından şüphelenerek üroloji polikliniğine gitti. Ciddi bir durumunun olmadığı söylenen Kurt, süreç içinde kilo almaya başladığı için zayıflamak amacıyla Yunus Emre Devlet Hastanesi'nde dahiliye polikliniğine başvurdu. Kurt'un çekilen röntgeninde karnında kitle tespit edildi. Aynı hastanede Kadın Hastalıkları ve Doğum Uzmanı Opr. Dr. Mehmet Zafer Tiftik tarafından ameliyat edilen Kurt'un karnından yaklaşık 2 saat süren operasyonla 7 kilo 390 gram ağırlığındaki kitle çıkarıldı. Taburcu edilmek için gün sayan Kurt, gazetecilere, karnının sağ tarafında yaşadığı ağrı nedeniyle zor günler geçirdiğini söyledi. Kendini hamile gibi hissettiğini, geceleri yatağında dönemediğini belirten Kurt, ""Doktoruma güvendim. Ameliyatımı oldum. Şu an gayet rahatım. Nefes aldığımı hissediyorum. Normal yaşantınızı, yatmanızı, nefes almanızı, her şeyinizi etkiliyor. Hareket kısıtlaması, iştah kaybı oluyor. Şu anda çok rahatım."" diye konuştu. ""Daha ağır bir tabloyla gelebilirdi"" Opr. Dr. Mehmet Zafer Tiftik de hastanın karnındaki şişliğin, içi sıvı bir madde ile dolu olan ve boyutları 2 ila 30 santimetre arasında değişen iyi huylu bir kist (over kist) olduğunu belirlediklerini anlattı. Uzun zamandır bir hastadan bu kadar büyük bir kitle çıkarmadıklarını dile getiren Tiftik, ""Kitleyi büyükçe bir kesiyle çıkarmak durumunda kaldık. 7 kilo 390 gram ağırlığında, 35 santimetre boyunda ve çevresi 85 santimetre civarındaydı. Büyükçe bir kitleyi çıkarttık. Tabii ki çıktıktan sonraki ilk 24 saat takiplerimizde hastamız iyi sonuç verdi. Çabucak toparladı ve 2 gün içinde de ayağa kalkmayı başardı"" ifadesini kullandı. Tiftik, Yunus Emre Devlet Hastanesi'nin, önemli ameliyatların yapılabildiği üçüncü basamak bir sağlık kuruluşu olduğunu belirtti. Gerekli tüm tetkikleri, hazırlıkları tamamlayıp deneyimli ameliyat ekibi ve kadro ile ameliyatı gerçekleştirdiklerine değinen Tiftik, ""Hastanın operasyona alınmaması halinde daha ciddi sağlık sorunlarıyla karşı karşıya kalma ihtimali vardı. Muhtemelen başka bir rahatsızlık olabilirdi. Örneğin, akciğer, kalp problemiyle veya bazen pıhtı atması gibi daha ağır tabloyla gelebilirdi. Olayı büyümeden çözmüş olduk. Sıkça karşılaşılmayan bir durum"" bilgisini verdi."
163,"Uzmanlar, kızamıktan korunmak için aşılanmayı öneriyor","Hacettepe Üniversitesi Tıp Fakültesi Çocuk Sağlığı ve Hastalıkları Ana Bilim Dalı Öğretim Üyesi Kara, kızamık için en etkili korunma yönteminin aşı olduğunu belirterek, ""Özellikle aşısı eksik ve hiç olmayanların ya da olup olmadığı konusunda şüphesi olanların mutlaka Aile Sağlığı Merkezlerine giderek aşılarını olması lazım"" açıklamasını yaptı.",Sağlık,https://www.trthaber.com/haber/saglik/uzmanlar-kizamiktan-korunmak-icin-asilanmayi-oneriyor-820037.html,"Sağlık Bakanlığı Koronavirüs Bilim Kurulu Üyesi olan Prof. Dr. Ateş Kara, bir programa katılmak için geldiği Kırıkkale'de yaptığı açıklamada, kızamığın çok kolay bulaşan bir hastalık olduğunu söyledi. Kara, bunu COVID-19 örneğiyle açıklamaya çalıştıklarını belirterek, ""COVID-19 ilk çıktığında bir kişi, 2 kişiye bulaştırıyordu. Bugün geldiğimiz noktada COVID-19'un en yoğun olduğu noktada bir kişi 8 kişiye bulaştırıyor. Kızamıkta da bir kişi neredeyse 12-18 kişiye bulaştırıyor. Bu da eğer sizin kızamık aşınız yoksa ve çevrede hastalık görülüyorsa mutlaka gelip sizi bulabiliyor. O nedenle kızamık için en etkili ve güçlü önlem aşılanmak. Özellikle aşısı eksik ve hiç olmayanların ya da olup olmadığı konusunda şüphesi olanların mutlaka Aile Sağlığı Merkezlerine giderek aşılarını olması lazım."" diye konuştu. Avrupa ve Azerbaycan'da kızamık vakalarının arttığını, Türkiye'de ise tek tük görüldüğünü ifade eden Kara, ""Mevsim itibarıyla bunun artma ihtimalini de değerlendirmek lazım. Çok iyi bir fırsatımız var. Türkiye'de aşı ücretsiz olarak isteyen herkese sunuluyor. Kızamık aşısı eksik olanların bunu tamamlaması için çok iyi bir dönemdeyiz, hemen eksik aşılarımızı tamamlayalım."" dedi. COVID-19, riskli gruplarda zatürreye yol açabiliyor Kara, geçen yıl COVID-19 sonrasında gribal enfeksiyonlarda çok ciddi artış yaşandığını anımsattı. Daha fazla sayıdaki enfeksiyonu daha kısa sürede görmeye başladıklarını anlatan Kara, şunları söyledi: ""Çocuklar bir dönem COVID-19 sırasında alınan önlemler nedeniyle diğer viral enfeksiyonları çok geçirmedi. Bu yıl normal şekliyle başladı ve o şekilde de gidiyor. Sadece biraz daha enfeksiyon tablolarının uzun sürdüğünü görüyoruz ama normal şekliyle ilerlediğini ifade edelim."" Kara, çocukların belirli hastalıkları geçirme ihtimallerinin yüksek olduğu döneme girildiğine dikkati çekerek, ""Hem mevsimin dönmesi hem de özellikle sıcak soğuk farkının ve geçişlerin hızlı olması, çocukların viral enfeksiyonları daha kolay almalarına ve rahatsızlanmalarına neden oluyor."" diye konuştu. COVID-19'un son varyantlarla klinikteki ağırlığının azaldığını ancak halen bulaştırıcı olduğunu belirten Kara, virüsün özellikle kronik rahatsızlığı bulunan riskli gruplarda halen problem yaratabildiğine işaret ederek, ""Salgın dönemindeki varyantlara göre değerlendirdiğimizde şu anda biraz daha mevsimsel özelliklerine döndü, daha ağırlıklı olarak üst solunum yolu enfeksiyonuna neden oluyor. Risk gruplarında yine alt solunum yollarında zatürreye de çevirerek seyrettiği vakalarla karşılaşıyoruz."" değerlendirmesinde bulundu. Kronik akciğer, böbrek, şeker, kalp ve alerjik astım gibi rahatsızlıkları bulunanlar ile 65 yaş üstü bireylerin risk grubunda olduğunun altını çizen Kara, bu kişilere havalandırması az yerlerden ve kalabalık ortamlardan uzak durmalarını, gerektiğinde maske takmalarını önerdi."
164,Uyku felci sık tekrarlıyorsa ihmal edilmemeli,"Halk arasında ""karabasan"" olarak bilinen uyku felci, kısa süreli de olsa korkutmaya yetiyor. Çoğunlukla çocukluk ve ergenlik çağında görülen uyku felci sık tekrarlıyorsa, uyku polikliniklerinde tedavi ediliyor.",Sağlık,https://www.trthaber.com/haber/saglik/uyku-felci-sik-tekrarliyorsa-ihmal-edilmemeli-819764.html,"Gece uyanıp hareket edememek, konuşamamak, üzerine bir ağırlık çöktüğü hissine kapılmak, hatta halüsinasyonlar görmek... Bu ve benzeri deneyimleri yaşayanların sayısı hiç de az değil. Halk arasında ""karabasan"" olarak bilinen ve hatta mistik anlamlar yüklenen bu durumun tıbbi bir açıklaması var. Tüm bu yaşananların sebebi aslında uyku felci… Uyku felci en sık çocukluk ve ergenlik döneminde başlıyor. Tabii erişkin yaşlarda ortaya çıktığı da oluyor. Peki, uyku felci nelere yol açıyor? Engellemek adına nasıl bir yol izlenmesi gerekiyor? Sağlık Bilimleri Üniversitesi Erenköy Ruh ve Sinir Hastalıkları Eğitim ve Araştırma Hastanesi Uyku Hastalıkları Merkezi Koordinatörü Prof. Dr. S. Füsun Domaç’la uyku felciyle ilgili merak edilenlere yanıt aradık. Saniyeler içinde kendiliğinden geçiyor Prof. Dr. Domaç, uyku felcini, “Sıklıkla uyanma sırasında veya uykuya dalarken görülen kol, bacak, gövde kaslarını hareket ettirememe ve konuşamama ile ortaya çıkan bir tablo” diye özetliyor. Uyku felci geçiren birinin atak sırasında bilincinin açık olduğunu ifade eden Prof. Dr. Domaç, bu esnada yaşanabilecekleri şöyle anlatıyor:   Uyku felci atakları genellikle saniyeler veya dakikalar içinde kendiliğinde geçiyor. “Farklı bir kişinin seslenmesi veya dokunması ile uyku felci daha çabuk düzelir” diyen Prof. Dr. Domaç, ancak bazı kişilerde atakların uzun sürebildiğinin altını çiziyor.   Sağlıklı kişilerde de ortaya çıkabiliyor Peki, uyku felci neden oluyor? Sorunun yanıtını Prof. Dr. Domaç’tan öğreniyoruz: “Uyku saatlerinin düzensiz olması, yetersiz uyku, kronik yorgunluk, vardiyalı çalışma, yoğun stres, ani yaşam veya çevre değişiklikleri, uyku öncesi açlık, bazı ilaçlar, alkol alımı veya fazla kafein kullanımı uyku felcinin ortaya çıkmasını kolaylaştırır.” Uyku felcine nörolojik, psikiyatrik veya dahili hastalıklara eşlik edebileceğine dikkat çeken Prof. Dr. Domaç, risk gruplarını ise “Panik bozukluğu, depresyon ve kaygı bozukluğu olan kişilerde görülebildiği gibi sağlıklı kişilerde de ortaya çıkabilir. Yine uyku felci ailesel de olabilir. Ailenin diğer bireylerinde de görülebilir” şeklinde açıklıyor. REM uykusu sırasında meydana geliyor Uyku felci, uykunun rüya evresi de denilen, hızlı göz hareketlerinin eşlik ettiği REM uykusu sırasında görülüyor. Prof. Dr. Domaç, uyku felcinin nasıl geliştiğini şöyle açıklıyor: “Rüya sırasında bir yerden düşme, tehlike oluşturan bir şeylerden kaçma, kovalama ve bir şeylere vurma gibi hareketlerin yapıldığı görülebiliyor. REM uykusu sırasında rüyada gördüklerimizin yaşanmaması ve vücudun güvende olması için kaslarımızda normalde tam bir hareketsizlik durumu yaşanıyor. Uyanmış olunmasına rağmen vücudun halen REM uykusu etkisinde kalmış olması nedeniyle hareket edilemediği ve uyku felcinin ortaya çıktığı düşünülüyor. Yani uyanmış ve gözlerinizi açmış olmanıza rağmen beyin hala REM uykusunun etkisinde olduğu için kaslardaki hareketsizlik durumu devam ediyor ve istemli olarak hareket edilemiyor.”   ""Uyku hastalıkları"" grubunda yer alıyor Uyku felcine sebep olan ya da eşlik eden başka bir hastalık yoksa eğer, buna ""izole uyku felci"" deniyor. Bunun yinelenmesi durumunda ise ""tekrarlayıcı izole uyku felci"" adını alıyor ve uyku hastalıklarından biri olarak kabul ediliyor. “Tekrarlayıcı uyku felci başka bir bulgu eşlik etmediğinde parasomni denilen uyku hastalıkları grubunda yer alıyor” diyen Prof. Dr. Domaç, sözlerini şöyle sürdürüyor: “Parasomniler, uyku sırasında veya uykudan uyanıklığa geçiş sırasında ortaya çıkan konuşma, hareket veya davranışsal belirtilerin izlendiği uyku hastalıkları… Tekrarlayıcı uyku felcine eğer gün içinde aşırı uykululuk da eşlik ediyorsa, aşırı sevinç veya üzüntü gibi duygusal tetikleyiciler sonrasında kaslarda güçsüzlük ortaya çıkıyorsa bu narkolepsi denilen uyku hastalığının da bir parçası olabilir. Narkolepsi, hipersomni (aşırı uyuma) hastalık grubunda yer alan REM uykusu ile ilişkili bir diğer uyku hastalığıdır.”   Hangi aşamada tedavi öneriliyor? Peki, uyku felci geçiren birinin hangi aşamada bir sağlık kuruluşuna başvurması gerekiyor? Uyku felci atakları sık tekrarlıyorsa, uyku sırasında eşlik eden başka bir belirti varsa ya da gün içinde aşırı uykululuk eşlik ediyorsa uyku hastalıkları polikliniğine başvurulması öneriliyor. Bu gibi durumlarda uyku polikliniklerinde izlenen yolu ise Prof. Dr. Domaç’tan öğreniyoruz: “Uykuda ortaya çıkan başka şikayetlerin olup olmadığı sorgulanmalı. Eşlik eden bulguların varlığına göre uyku laboratuvarlarında gerekli testler yapılmalı. Uyku hastalığının tanısı koyularak tedaviye başlanmalı. Eğer kaygı bozukluğu, depresyon, panik bozukluğu gibi psikiyatrik bir bulgu eşlik ediyorsa veya psikiyatrik hastalık tanısı varsa, psikiyatri hekimine de başvurulmalı.” Ancak uyku felcine herhangi bir bulgu veya hastalık eşlik etmiyorsa, nadir olarak meydana geliyorsa tedavi edilmesine gerek duyulmuyor. Prof. Dr. Domaç, uyku felcini önlemek için ise şu tavsiyelerde bulunuyor: “Uyku hijyenine dikkat etme, yeterli süre ve kalitede uyuma uyku felcinin ortaya çıkmasını engellemede önemli. Stresli olunan durumlarda ise uyumadan önce gevşeme egzersizleri, nefes egzersizleri ve meditasyon faydalı oluyor.”"
165,"Araştırma: Elektrikli yılan balıkları, verdikleri akımla canlılarda gen aktarımına sebep olabilir","Japonya'daki Nagoya Üniversitesinden bilim insanları, elektrikli yılan balıklarının, farklı genlerin küçük balık larvalarına aktarımına sebep olabilecek kadar akım verebildiğini tespit etti.",Sağlık,https://www.trthaber.com/haber/saglik/arastirma-elektrikli-yilan-baliklari-verdikleri-akimla-canlilarda-gen-aktarimina-sebep-olabilir-818927.html,"Nagoya Üniversitesine göre, Profesör Eiichi Hondo önderliğinde yürütülen araştırma, yılan balıklarının ürettiği elektriğin, genetik materyallerin canlıların hücrelerine aktarılmasına neden olabileceğini ortaya koydu. Araştırma, laboratuvarda zebra balığı larvaları ve elektrikli yılan balığının bulunduğu ortama DNA taşıyan yeşil floresan protein (GFP) eklenerek yapıldı. Yılan balığının elektrik vermesinin ardından mikroskopta incelenen larvaların yaklaşık yüzde 5'inde GFP pozitif hücrelere rastlandı. Bu sayede laboratuvar ortamında hücre zarının geçirgenliği artırılarak yabancı DNA'nın hücreye eklenmesini sağlamak için elektrik uygulanması anlamına gelen ""elektroporasyon""un doğada kendiliğinden gerçekleştiği gözlemlenmiş oldu. Araştırmacılardan Atsuo Iida, deneyin sonucuna ilişkin, ""Bu durum, elektrikli yılan balığından gelen elektrik salınımının, hücrelere gen aktarımına sebep olabileceğini gösteriyor."" ifadesini kullandı. Araştırmanın sonuçları, ""PeerJ"" dergisinde yayımlandı."
166,"Araştırma: Eşlerden birinde hipertansiyon olması, diğerinde de görülme ihtimalini artırıyor","Bir araştırma, orta yaş ve üstü çiftlerden birinde hipertansiyon olmasının diğerinde de hastalığın görülme ihtimalini artırdığını ortaya koydu.",Sağlık,https://www.trthaber.com/haber/saglik/arastirma-eslerden-birinde-hipertansiyon-olmasi-digerinde-de-gorulme-ihtimalini-artiriyor-818926.html,"CNN'nin haberine göre, Michigan, Emory ve Columbia Üniversitelerinden araştırmacılar, Çin, ABD, Hindistan ve İngiltere'de yaşayan orta yaş ve üstü evli çiftlerden 2015 ile 2019 yılları arasında toplanan verileri inceledi. Araştırmada, İngiltere'den 1086, ABD'den 3 bin 989, Çin'den 6 bin 514 ve Hindistan'dan 22 bin 389 çift, 3 ayrı kan basıncı ölçümüne tabi tutulurken, her bireyin büyük ve küçük tansiyonlarının ortalaması tespit edildi. Halk arasında büyük tansiyon olarak bilinen sistolik kan basıncı 140 ve üzeri, küçük tansiyon olarak bilinen diastolik kan basıncı 90 ve üzeri olan katılımcıların, yüksek tansiyon (hipertansiyon) sahibi olduğu kabul edilen araştırmada, çiftlerden kaçının karı-koca ""uyumlu hipertansiyona"" sahip olduğuna odaklanıldı. Araştırmada, İngiltere'deki çiftlerin yüzde 47,1'inin, ABD'de yüzde 37,9'unun, Çin'de yüzde 20,8'inin ve Hindistan'da yüzde 19,8'inin karı-koca birlikte hipertansiyon sahibi olduğu tespit edildi. Sonuçlar, nüfus yoğunluğu yüksek ülkelerdeki tüm hipertansiyon vakalarının yaklaşık yarısının evli çiftlerden oluştuğunu ortaya koydu. Araştırmanın yazarlarından Dr. Peiyi Lu, yüksek tansiyonun ABD ve İngiltere'de, Çin ve Hindistan'a göre daha yaygın olduğunu söyledi. Peiyi, çiftlerin kan basıncı durumu arasındaki ilişkinin Çin ve Hindistan'da, ABD ve İngiltere'ye göre daha güçlü olduğunu belirterek, ""Bunun bir nedeni kültürel olabilir. Çin ve Hindistan'da aile olarak bir arada kalmanın önemine dair güçlü bir inanç var, dolayısıyla çiftler birbirlerinin sağlığını daha fazla etkileyebilir."" ifadesini kullandı."
167,Kan testiyle hızlı ve yavaş yaşlanan organlar tespit edilebilir,"ABD'deki Stanford Üniversitesinden araştırmacılar, kan testiyle 11 organ ve dokudaki proteinleri inceleyerek hızlı yaşlanıp yaşlanmadıklarının tespit edilebileceğini ortaya koydu.",Sağlık,https://www.trthaber.com/haber/saglik/kan-testiyle-hizli-ve-yavas-yaslanan-organlar-tespit-edilebilir-818859.html,"ABD'deki Stanford Üniversitesi'nin internet sitesindeki habere göre araştırmacılar, yaklaşık 5 bin 700 yetişkine kan testi yaparak beyin, kalp, akciğer, karaciğer, bağırsak, böbrek, kan damarları, bağışıklık sistemi, kaslar, pankreas ve yağ dokusu olmak üzere 11 önemli organ ve dokudaki yüzlerce proteini inceledi. Organların hızlı ya da yavaş yaşlanıp yaşlanmadığı konusunda çalışan araştırmacılar, kan testleriyle hızlı yaşlanan organların tespit edilmesinin, olası hastalıkların klinik belirtileri ortaya çıkmadan tedavi için yol gösterebileceğini belirtti. Araştırmacılar, beyin, böbrek ve kalp gibi organları ""daha hızlı yaşlanan"" kişilerde bu organlarla ilişkilendirilen hastalıkların görülme riskinin, diğerlerinden daha yüksek olduğunu bildirdi. Organları yaşıtlarından daha hızlı yaşlanan kişilerde hastalık riskinin daha yüksek olduğunu kaydeden araştırmacılar, 50 yaş ve üzeri her 5 kişiden birinin en az bir organının hızlı yaşlandığına dikkati çekti. Araştırma, Nature dergisinde yayımlandı."
168,Hava ambulansları 81 il ve 5 kıtada uçtu,Sağlık Bakanlığı bünyesindeki uçak ve helikopter ambulanslar yurt içi ve yurt dışında durumu acil 60 binden fazla hasta ve yaralının imdadına yetişti.,Sağlık,https://www.trthaber.com/haber/saglik/hava-ambulanslari-81-il-ve-5-kitada-uctu-818577.html,"Türkiye genelinde tüm kırsal bölgeleri kapsayacak şekilde yaygınlaştırılan 112 Acil Sağlık hizmetleri, hava ambulanslarıyla da hem yurt içi hem de yurt dışında durumu acil hastaların farklı illerdeki hastanelere nakledilmesini sağlıyor. Ambulans uçak ve helikopterlerde, kuvöz ve yenidoğan ventilatörü dahil, hastaların nakil sırasında tedavilerinin aksamaması için gerekli tüm donanım yer alıyor ve bu şekilde durumu acil hastalara hızla müdahale edilebiliyor. İlk kez 2008'de iki helikopter ambulansla başlayan hava ambulans hizmeti, ülke genelinde hızla yaygınlaştırıldı. Şu anda Ankara, İstanbul, İzmir, Adana, Antalya, Konya, Samsun, Trabzon, Erzurum, Kayseri, Malatya, Van, Diyarbakır'da konuşlanmış toplam 13 helikopter ambulans yurt içindeki hastalara hizmet sunuyor.    Helikopter ambulanslar 42 binden fazla hasta ve yaralıyı taşıdı Gündoğumu-günbatımı arasında hizmet veren, yakıt ikmali yapmadan 400 kilometre mesafeye kadar hasta ve yaralıların naklini gerçekleştirebilen helikopter ambulanslar ortalama 2 saat 30 dakika havada kalabiliyor. Helikopter ambulanslarda doktor, yardımcı sağlık personeli, sorumlu pilot ve ikinci pilot olmak üzere dört görevli bulunuyor. Kar nedeniyle yolları kapanan köylerden hamileler ve bebeklerin hastanelere nakli, trafik kazalarında yaralananların en kısa sürede yoğun bakımlara sevki gibi birçok kritik görevi üstlenen helikopter ambulanslar, organ bekleyenler için bulunan organların en kısa sürede ulaştırılmasını da sağlıyor. Bakanlığın verilerine göre, helikopter ambulanslar, hizmetin başladığı 2008'den bugüne kadar 244'ü organ olmak üzere toplam 42 bin 781 hasta ve yaralıyı taşıdı. Ambulans uçaklarla 87 ülkeden hasta nakli yapıldı Bakanlıkça 2010'dan itibaren kullanılan, İstanbul ve Ankara'da konuşlanmış dört ve iki sedyeli 2 uçak ambulans ise yurt içinin yanı sıra yurt dışından kara veya deniz yoluyla Türkiye'ye nakledilmesi mümkün olmayan, durumu kritik hastalar için de havalanıyor. Sağlık ekipleri ve sorumlu pilotların görev aldığı, 24 saat esasına göre hizmet veren, yüksek sürat ve uzun menzile sahip uçak ambulanslar, göreve başladıkları günden bu yılın kasım sonuna kadar Türkiye'nin dört bir yanında 851'i organ olmak üzere 18 bin 981 hasta ve yaralının naklini sağladı. Ambulans uçaklarla 2010'dan bugüne Avrupa, Asya, Afrika, Kuzey ve Güney Amerika kıtalarındaki 87 ülkeden Türkiye'ye 1400 hasta nakli yapıldı. Yurt dışında çeşitli nedenlerle tedavi imkanı bulamayan Türk vatandaşları bu sayede şifa imkanına kavuştu. Ayrıca 2010'dan bugüne yurt dışına da 43 hasta götürüldü. Hava ambulansları depremzedeler için aralıksız uçtu Sağlık Bakanlığı hava ambulansları, Kahramanmaraş merkezli depremlerden etkilenen yaralıların farklı illerdeki hastanelere yetiştirilmesini de sağladı. Depremin yaşandığı 6 Şubat'tan itibaren yaklaşık bir aylık süreçte uçak ve helikopter ambulanslar yaralılar için aralıksız uçarken TSK kargo tipi uçakları ve Cumhurbaşkanlığına ait uçaklar da devreye girdi. Bu çerçevede, sadece hava araçlarıyla 2 bin 500'ün üzerinde depremzede tedavi için farklı illere nakledildi."
169,"""Aşılarda takip sisteminden kaynaklı tehlike olduğu"" iddiası yalanlandı","Sağlık Bakanlığı, ""Aşı Takip Sistemi'nden (ATS) kaynaklı olarak aşılarda tehlike olduğu"" iddiasının gerçek dışı olduğunu, aşıların soğuk zincir koşullarına ilişkin tereddüt duyulmasını gerektirecek bir durumun söz konusu olmadığını bildirdi.",Sağlık,https://www.trthaber.com/haber/saglik/asilarda-takip-sisteminden-kaynakli-tehlike-oldugu-iddiasi-yalanlandi-818163.html,"Sağlık Bakanlığı Halk Sağlığı Genel Müdürlüğünden yapılan açıklamada, bazı basın yayın organlarında ""ATS'den kaynaklı olarak aşılarda tehlike olduğu"" iddiasının yer aldığı belirtildi. Yurt genelinde Halk Sağlığı Genel Müdürlüğü tarafından sevk ve idaresi gerçekleştirilen aşı ve anti serumların saklandıkları depo, dolap ve nakil işlemlerinde kullanılan araçlardaki sıcaklık ve stok takibinin 13 bin 850 sensor ve 12 bin 890 cihazla gerçek zamanlı ve düzenli olarak yapıldığı vurgulanan açıklamada, ""Haberde yer alan, yeni firma ile anlaşıldığı ve yazılım yenilenmesi sonrasında aksaklık yaşandığı iddiası gerçeği yansıtmamaktadır"" ifadesine yer verildi. Atış Takip Sistemi'ndeki cihazdan 30 dakika veri alınmadığında çağrı merkezinin ilgili birimi aradığı, aynı cihazdan 2 saat veri alınmıyorsa İl Soğuk Zincir Değerlendirme Komisyonuna bilgi gittiği ve yapılan kontrol sonrası komisyonun aşının kullanım durumu hakkında karar verdiği aktarılan açıklamada, şunlar kaydedildi: ""Bunların dışında pil değişimi, saha operasyon ve teknik servis hizmetinin zamanında sunulması, yazılım güncelleme ve geliştirmesi gibi konular da hassasiyetle takip edilerek ATS'nin sürekli güncel ve çalışır durumda olduğundan emin olunmaktadır. Tüm bu kontrol süreçlerinin amacı ATS ile vatandaşlarımıza aşıların güvenli bir şekilde ulaştığından emin olunmak istenmesidir. Ayrıca aşıların, sağlam olmasına rağmen sistem kaynaklı zayi olması da söz konusu değildir. Özetle belirli bir algoritma ile aşıların soğuk zincir koşullarına uygun bir şekilde son kullanıcıya ulaşma sürecinin takibini yapan ATS'ye ilişkin bahse konu haberlerde yer alan bilgiler gerçeği yansıtmamaktadır. Vatandaşlarımızın aşıların soğuk zincir koşullarına ilişkin herhangi bir tereddüt duymalarını gerektirecek durum söz konusu değildir."""
170,Soğuk hava astım ataklarını tetikliyor,"Kış mevsimiyle birlikte etkisini gösteren soğuk hava, astım hastalarını zorluyor. Uzmanlar özellikle çok soğuk havalarda astım hastalarının dışarı çıkmamasını öneriyor. Eğer çıkmaları gerekiyorsa da mutlaka önlem almaları tavsiye ediliyor.",Sağlık,https://www.trthaber.com/haber/saglik/soguk-hava-astim-ataklarini-tetikliyor-818024.html,"Astım dünya genelinde en sık görülen bulaşıcı olmayan kronik solunum hastalığı olarak biliniyor. Dünya Sağlık Örgütü’nün (DSÖ) verilerine göre yaklaşık 340 milyon kişi bu hastalıktan muzdarip. Öyle ki toplam astım hastası sayısının 2025’te 400 milyona ulaşacağı düşünülüyor. Hava yollarının daralmasıyla seyreden ve geçici ataklarla ilerleyen bir hastalık olan astımın ortaya çıkışının pek çok sebebi var. Bunları genetik yatkınlıklar, mevsimsel ve çevresel faktörler olarak özetlemek mümkün. Özellikle kış aylarıyla birlikte ön plana çıkan bir çevresel faktör var ki, mutlaka hastaların dikkat etmesi gerekiyor. Soğuk havadan bahsediyoruz... Çünkü sıcak kadar soğuk hava da astım hastalarını sıkıntıya sokuyor. Peki astım hastalığının belirtiler neler? Soğuk hava neden hastaları olumsuz etkiliyor? Hastaların özellikle soğuk havada astım ataklarına karşı nasıl korunması gerekiyor? Merak edilenleri Marmara Üniversitesi Pendik Eğitim ve Araştırma Hastanesi Göğüs Hastalıkları Ana Bilim Dalı Öğretim Üyesi Doç. Dr. Şehnaz Olgun Yıldızeli’yle konuştuk.   Astım sürekli semptom göstermez Astım hastalığının sürekli semptom gösteren bir hastalık olmadığına dikkat çekerek sözlerine başlayan Doç. Dr. Yıldızeli, tetikleyen unsurlarla birlikte atak yaptığına dikkat çekiyor. Doç. Dr. Yıldızeli, hastalığın atak yaptığı dönemde hastada hangi semptomlara yol açtığını ise şöyle anlatıyor: “Göğüste sıkışma, nefes darlığı, aldığı nefesin yetmemesi hissi, dışarıdan duyulabilen hırıltı görülebiliyor. Daha nadir olmakla birlikte öksürükle de karakterize olabiliyor. Gelen ataklar hastayı etkileyen faktör neyse, ona maruz kalındığında ortaya çıkar.” 20-40 yaş arası kadınlarda sık görülüyor Astım hastalığına yaş grubu olarak bakıldığında gençler ön plana çıkıyor. Erkeklere nazaran da kadınlarda daha fazla görülüyor. Doç. Dr. Yıldızeli, astımı ""Genellikle 20-40 yaş arası genç kadınların hastalığı"" olarak nitelendiriyor. Hastalığın tanısı koyulduktan sonra tedavide ilk adım, neyin astıma yol açtığını tespit etmek oluyor. “Hastaya ilk önerdiğimiz şey, astımı tetikleyen maruziyetten uzak kalması” diyor Doç. Dr. Yıldızeli ve hastalığı tetikleyen unsurları şöyle açıklıyor: “Örneğin mesleki maruziyetler hastalığa sebep olabiliyor. Aşçılar, boyacılar, metal sanayiinde çalışanlar, dumana maruz kalanlar ya da çiftçiler gibi organik veya inorganik unsurlara maruz kalanlarda astım ortaya çıkabilir. Böyle bir durum olduğunda mümkünse alan ya da iş değiştirmesini öneriyoruz. Onun dışında daha sık rasyonel olarak toz, ev akarları, bitki ve polenlere karşı alerjileri olabiliyor. Evde hayvan besleniyorsa tüylere karşı alerjiler görülebiliyor. Bunlara maruz kalmakla da alevlenme olabiliyor.”   Enfeksiyonlar astımı tetikleyebiliyor Viral ya da bakteriyel enfeksiyonlar da astımı tetikleyen bir başka neden… Çünkü enfeksiyon durumunda da hava yolundaki semptomlarda artış söz konusu oluyor. Kış ayları bu enfeksiyonlarla en sık karşılaşılan mevsim. Doç. Dr. Yıldızeli, bu nedenle kronik solunum hastalığı olanların kış mevsimine girilmeden evvel mutlaka grip aşısı yaptırmasını öneriyor. Yine bu gruptaki hastaların zatürre aşısı yaptırmasının da önemli olduğuna dikkat çekiliyor.   Soğuk havalarda astım hastaları dikkatli olmalı Astım hastalığını tetikleyen çevresel etkenlerin en önemlilerinden biri de hava şartları… Tıpkı sıcak hava gibi soğuk hava da astım hastalarını olumsuz yönde etkiliyor. “Özellikle hava sıcaklığının sıfır veya eksi dereceye indiği durumlarda hastaların dışarı çıkmasını çok önermiyoruz” diyen Doç. Dr. Yıldızeli, “Soğuk hava astım hastalarında ‘bronş spazmı’ denilen, havayolu kaslarının kasılarak daralmasına yol açarak ciddi ve ani ataklara sebebiyet verebiliyor” diyor. Özellikle kuru iklimli bölgelerde soğuk ve kuru havanın risk faktörü haline geldiğini ifade eden Doç. Dr. Yıldızeli, sözlerini şöyle sürdürüyor: “Biz böyle hastalara kış aylarında eğer hava soğuksa, rüzgarlıysa mecburiyeti yoksa dışarı çıkmamalarını öneriyoruz. Eğer dışarı çıkmaları gerekiyorsa da mutlaka ağzı ve burnu bir atkı, kaşkol veya maskeyle kapatmalarını tavsiye ediyoruz. Yine bu durumlarda hastaların ağızdan değil burundan nefes almaya konsantre olmaları gerekiyor. Normalde aslında hepimizin öyle yapması lazım. Çünkü burundan alınan nefes, hem havanın temizlenmesi hem de nemlenmesi ve ısıtılması fonksiyonlarını görüyor. Dolayısıyla sürekli ağzımızdan nefes alırsak hem hava yolumuz kuruyacağı hem de hava ısıtılmadan akciğerlere ulaşacağı için tetiklenme riski artıyor.” Kronik hastalar yanlarında ilaç bulunduruyor Astım kronik bir hastalık. Tıpkı diyabet ya da hipertansiyon gibi doktor kontrolünde tedavi gerektiriyor. Ancak bazı astım türlerinde çevresel faktörlere dikkat edildiği taktirde hastalık uzun zaman atak göstermeden sessiz kalabiliyor. Peki hastalar astım ataklarıyla karşı karşıya kaldığında nasıl bir yol izlemeli? Yanıtını Doç. Dr. Yıldızeli’den öğreniyoruz: “Kronik hastalarımız için hastane takipleri sırasında bir şablon oluşturuyoruz. Yani bir ana tedavi planları oluyor. Ancak ekstra bir sıkışma hissettiklerinde veya nefes darlığında bir artış olduğunda, ellerinde bir B planı oluyor. Bizim kurtarıcı ilaçlar dediğimiz ilaçlar var. Bunların etki süresi genellikle 5 dakikada başlıyor ve birkaç saat sürüyor. Bu kurtarıcı ilaçları, riskli havalarda zaten yanlarında bulunduruyorlar. Ancak hafif bir hastaysa, hastalığı sık alevlenme göstermiyorsa, böyle bir durumla karşı karşıya geldiğinde ne yapacağını bilemiyorsa mutlaka en yakındaki göğüs hastalıkları hekimine başvurulmalı.” Astım ataklarının şiddeti kişiden kişiye değişebiliyor. Bu, maruziyetin ve atağın şiddetiyle alakalı olarak değişkenlik gösteriyor. Duruma göre hastalar, astım atakları geçirdiğinde ayakta tedavi edilebildiği gibi hastaneye yatmaları da gerekebiliyor.
 "
171,"Kalp rahatsızlığı olan bebek, ambulans uçakla Van'dan İstanbul'a sevk edildi","Van'da kalp rahatsızlığı tespit edilen bebek, ambulans uçakla İstanbul'a götürüldü.",Sağlık,https://www.trthaber.com/haber/saglik/kalp-rahatsizligi-olan-bebek-ambulans-ucakla-vandan-istanbula-sevk-edildi-817899.html,"İl Sağlık Müdürlüğünden yapılan açıklamaya göre, Van Eğitim ve Araştırma Hastanesinde yeni doğan bebeğe konjenital kalp hastalığı tanısı konuldu. Bebeğin ileri tetkik ve tedavisi için İstanbul Üniversitesi Çapa Tıp Fakültesine sevk edilmesine karar verildi. Bunun üzerine Sağlık Bakanlığınca bebek için kente ambulans uçak gönderildi. Ambulansla hastaneden alınarak Van Ferit Melen Havalimanı'na götürülen bebek, ambulans uçakla İstanbul'a sevk edildi."
172,"112 kara ambulanslarıyla 5,5 milyonu aşkın hasta ve yaralı taşındı","Sağlık Bakanı Fahrettin Koca, ekim sonu itibarıyla 112 kara ambulanslarıyla bu yıl nakledilen hasta ve yaralı sayısının 5 buçuk milyonun üzerinde olduğunu açıkladı.",Sağlık,https://www.trthaber.com/haber/saglik/112-kara-ambulanslariyla-55-milyonu-askin-hasta-ve-yarali-tasindi-817739.html,"Sağlık Bakanı Fahrettin Koca, sosyal medya hesabından, 1-7 Aralık Acil Sağlık Hizmetleri Haftası kapsamında yaptığı açıklamada, 112 Acil Sağlık Hizmetleri'nin ülke genelindeki toplam istasyon sayısının 3 bin 402'ye, il sağlık hizmetlerinde kullanılan kara ambulans sayısının ise 5 bin 738'e ulaştığını belirtti. Kırsal bölgelerdeki acil sağlık hizmeti istasyon sayısını ihtiyacı karşılayacak şekilde artırdıklarını vurgulayan Koca, ""Ekim sonu itibarıyla 112 kara ambulanslarımızla bu yıl nakledilen hasta ve yaralı sayısı 5 buçuk milyonun üzerinde. Yurt içi ve yurt dışında profesyonel anlamda medikal kurtarma ve müdahale hizmetlerinde görev yapmaya hazır 15 bin 466 UMKE personelimiz bulunuyor. Her türlü coğrafi yapı ve iklim şartlarında hastalara ulaşabilme ve müdahale edebilme amacıyla palet takılabilen 232 ambulansa sahibiz."" ifadelerini kullandı. Bakan Koca, ayrıca önünde kar bıçağı bulunan 21 kombi paletli ambulansla (snowtrack) kış şartlarında da hizmet verdiklerini belirterek ""6 deniz ambulansımız hizmete başladıkları zamandan ekim sonuna kadar 34 bin 867 hasta taşımış durumda. 13 ilimizde konuşlanan 13 helikopter ambulansımız hizmete başladıkları tarihten 27 Kasım'a kadar 244 organ ve 42 bin 729 hasta ve yaralı taşıdı."" açıklamasında bulundu. ""İki uçak ambulansımız 18 bin 959 hasta ve yaralı taşıdı"" Bakan Koca, hava ambulanslarının çalışmalarına ilişkin de şunları kaydetti: ""Ankara ve İstanbul'da konuşlanan 2 uçak ambulansımız ise ilk seferlerinden eylül sonuna dek 851'ü organ, 18 bin 959 hasta/yaralı taşımış, yurt dışına 43 hasta, yurt dışından ülkemize 1398 hasta nakli gerçekleştirmiştir. Türkiye'nin acil sağlık hizmetlerindeki gücü tartışılmaz. Acil sağlık çalışanlarımızın özverisi hayranlık uyandırıcı. Her biriyle gurur duyuyor, Acil Sağlık Hizmetleri Haftası sebebiyle kendilerine şükranlarımızı sunuyoruz."""
173,"Bilim insanları, yara ve hasarlı dokuların iyileşmesine yardımcı olabilecek canlı minik robot üretti","Bilim insanları, yaraları ve hasarlı dokuları iyileştirmeye yardımcı olabileceği düşünülen ""anthrobot"" adını verdikleri canlı minik robotlar üretmeyi başardı.",Sağlık,https://www.trthaber.com/haber/saglik/bilim-insanlari-yara-ve-hasarli-dokularin-iyilesmesine-yardimci-olabilecek-canli-minik-robot-uretti-817496.html,"CNN'in haberine göre, Tufts Üniversitesi ve Harvard Üniversitesinden bilim insanları, yaptıkları araştırmada, farklı yaş ve cinsiyetteki yetişkin bağışçılardan elde ettikleri soluk borusu hücrelerini kullandı. Araştırmacılar bu hücrelerle, yaraları ve hasarlı dokuları iyileştirmeye yardımcı olabileceği düşünülen canlı minik robotlar üretti. Bilim insanlarının bu çalışması, daha önce üretmeyi başardıkları ""xenobot"" adlı ilk canlı robotlara dayanıyor. Araştırmacılar, nihai hedeflerinin, anthrobotların tıbbi uygulamalarda kullanılıp kullanılmayacağına ilişkin soruyu cevaplandırmak olduğunu belirtti. Bu bağlamda araştırmacılar, minik robotların, laboratuvar ortamında yetiştirilmiş, ""sıyrık barındıran"" insan nöronlarındaki ""hasarı taklit etmesi"" için hareket edip etmediğini de inceledi. Araştırmacılar, iyileşme mekanizmasını henüz anlamlandıramamış olsa da ""anthrobotların"" nöronların hasarlı bölgesinde büyüme kaydettiğini dile getirdi. ""Anthrobot""ta Türk kadın bilim insanının imzası var Tufts Üniversitesi doktora öğrencisi ve araştırmanın yazarlarından Gizem Gümüşkaya, soluk borusu hücrelerinin, hareketi sağlayabilecek özelliği nedeniyle ve ulaşılması nispeten kolay olduğu için araştırmada tercih edildiğini söyledi. Soluk borusu hücrelerinin büyüme koşullarının kimyasal bileşimi üzerinde deneyler yapan Gümüşkaya, hücre kümelenmelerini kaplayan tüylerin dışarıya doğru bakmasını sağlayacak yöntemi buldu. Gümüşkaya, ""Birinci günde, ikinci günde, dördüncü veya beşinci günde hiçbir şey olmadı, ancak biyolojinin genellikle yaptığı gibi, yedinci gün civarında hızlı bir geçiş oldu."" ifadesini kullandı. Hücre kümelenmesindeki hareketliliği ""yeni açan bir çiçeğe"" benzeten Gümüşkaya, ""Yedinci günde kirpikler ters dönmüş ve dışarıdaydı."" değerlendirmesini yaptı. Gümüşkaya, ""Bizim yöntemimizde her anthrobot tek bir hücreden büyüyor."" ifadesine yer verdi. Araştırmada, ileri geri dalgalanan ""cilia"" adı verilen saç benzeri çıkıntılarla kaplı soluk borusu hücrelerinin, bu özelliği sayesinde akciğerlerdeki hava geçişlerine giden küçük parçacıkları dışarı itebildiğine dikkat çekildi. ""Anthrobotlar"" 60 güne kadar yaşayabildi Araştırmanın yazarlarından Profesör Michael Levin ise ""anthrobotları"" benzersiz kılan şeyin hücrelerin kendi kendine bir araya gelmeleri olduğunu ifade etti. Levin, pek çok bilim insanının biyolojik robotlar ürettiğini ancak bunların inşa edilen kalıplar üzerine yaşaması için elle hücreler ""ekilerek"" yapıldığını söyledi. Bu arada ""Anthrobotlar"" laboratuvar ortamında 60 güne kadar yaşamayı başarabildi. Araştırmanın sonuçları ""Advanced Science"" dergisinde yayımlandı."
174,Böbrekleri taşla dolu Azerbaycanlı bebek Türkiye'de şifa buldu,"Böbreklerinin ve mesanesinin taşla dolu olduğu tespit edilen 7 aylık Azerbaycanlı bebek, ailesi tarafından getirildiği Ege Üniversitesi Hastanesinde gerçekleştirilen operasyonlarla yaşama tutundu.",Sağlık,https://www.trthaber.com/haber/saglik/bobrekleri-tasla-dolu-azerbaycanli-bebek-turkiyede-sifa-buldu-817378.html,"Azerbaycan'ın başkenti Bakü'de yaşayan Orhan-Resmiye Süleymenov çifti, ikinci çocukları Adem'i 5 aylıkken idrarının azlığı ve ağlama şikayetiyle şehirlerindeki hastaneye götürdü. Yapılan muayene ve tetkiklerde bebeğe, sistinüri (böbrekte ve idrar torbasında taş oluşumuna neden olan kalıtsal hastalık) teşhisi kondu. Hastanenin yoğun bakım servisinde 1,5 ay tedavi görmesine karşın bebeğin böbrek fonksiyonlarında azalmanın devam etmesi üzerine aile doktorların tavsiyesiyle bebeklerini Ege Üniversitesi Hastanesine getirdi.    Ege Üniversitesi Çocuk Cerrahisi Ana Bilim Dalında görevli öğretim üyeleri Doç. Dr. Ali Tekin ile Doç. Dr. Sibel Tiryaki tarafından gerçekleştirilen operasyonlarla, bebeğin mesanesi ve sağ böbreğindeki taşlar temizlendi. Hayati tehlikeyi atlatan bebek, sol böbreğindeki taşların ameliyatla alınmasının ardından taburcu edilecek. Ameliyatı gerçekleştiren heyetten Doç. Dr. Ali Tekin, AA muhabirine, Adem bebek geldiğinde her iki mesanesinde ve böbreğinde taş bulunduğunu tespit ettiklerini belirtti. Acil ameliyata karar verdiklerini aktaran Tekin, ""Böbrek taşı ciddi bir rahatsızlık. Böbrek fonksiyonlarını tamamen kaybetmesine neden olabilecek bir durum vardı. Bu nedenle acil ameliyat gereksinimi vardı. Biz de bu ameliyatları yaptık."" ifadelerini kullandı. Tekin, 7 aylık bebekte bu kadar çok taş olmasının nadir görülen bir durum olduğunu belirterek, şöyle dedi: ""Öncelikle bebeğin mesanesine bir kamera yardımıyla idrar yaptığı delikten girerek, mesanesinin içerisindeki taşı lazerle kırıp parçaladık. Bunları toz haline getirdik ve idrarla atılabilecek boyutlara indirdik. Daha sonra sağ böbreğindeki taşa müdahale etmeyi planladık, çocuğu yüzükoyun yatırarak sağ böbreğinin içerisine üç milimetrelik bir tüp yerleştirdik. Bu tüpün içerisinden kamera olan cihazlarımızla ve lazer kırıcılarımızla taşlara ulaşarak taşları un ufak ettik. Bu küçük parçaları o tüpten geri akmasını da sağladık ve sağ böbreğini tamamen temizledik. Şimdi sırada sol böbreği var. İnşallah onun ameliyatını da aynı şekilde yapmayı planlıyoruz.""    Doç. Dr. Sibel Tiryaki ise kapalı ameliyatla bebeğin böbreğinde bir kesi olmadan ameliyatın tamamlandığını böylece bebeğin böbrek fonksiyonlarının normale döndüğünü ve hayati tehlikeyi atlattığını ifade etti. sağlık çalışanlarına teşekkür Anne Resmiye Süleymenov, bebeğinin sağlığına kavuştuğu için mutlu olduğunu söyledi. Azerbaycan'daki doktorların bebeğini kaybetme riskinin olduğunu söylediğini anlatan anne Süleymenov, ""Şükür böyle bir şey olmadı. Önce Allah'ın, sonra doktorlarımızın sayesinde olmadı. Türkiye'ye geldiğimiz için mutluyuz. Tüm sağlık çalışanlarına teşekkür ederiz. İnşallah ikinci ameliyat da iyi olacak"" ifadelerini kullandı."
175,"Erkekler, kadınlara göre 3,5 kat daha fazla akciğer kanserine yakalanıyor","Sağlık Bakanlığı verilerine göre, Türkiye'de erkekler, kadınlara göre 3,5 kat daha fazla akciğer kanserine yakalanıyor.",Sağlık,https://www.trthaber.com/haber/saglik/erkekler-kadinlara-gore-35-kat-daha-fazla-akciger-kanserine-yakalaniyor-817061.html,"Türk Toraks Derneği (TTD) Merkez Yönetim Kurulu Üyesi Prof. Dr. Çağlar Çuhadaroğlu, Akciğer Kanseri Farkındalık Ayı dolayısıyla AA muhabirine yaptığı açıklamada, her yıl dünya genelinde yaklaşık 2 milyon kişinin akciğer kanseri teşhisi aldığını ve 1,8 milyon kişinin buna bağlı yaşamını yitirdiğini söyledi. Dünya Sağlık Örgütü'nün raporuna göre, akciğer kanserinin tüm dünyada en fazla ölüme neden olan kanser türü olduğunu bildiren Çuhadaroğlu, ""Ülkemiz, özellikle erkeklerde akciğer kanseri görülme sıklığı bakımından dünya genelinde ön sıralarda yer almaktadır. Sağlık Bakanlığı Halk Sağlığı Genel Müdürlüğünün yayımladığı Türkiye Kanser İstatistikleri verilerine göre, tüm yaş grupları içinde yüzde 21 ile en sık görülen kanser türü akciğer kanseridir"" bilgisini verdi. Çuhadaroğlu, vakaların çoğunun geç evrelerde tespit edildiğini belirterek, şunları söyledi: ""Tanı sırasında yüzde 52,7'sinin uzak metastaz geliştirdiği göz önüne alındığında, erken teşhisin önemi bir kez daha ortaya çıkmaktadır. Akciğer kanserinin ileri evrelerde beş yıllık sağ kalımı, erken evre olgulara göre düşüktür. Bu nedenle erken teşhis bu hastalarda çok önemlidir. Verilere göre, özellikle 50 yaş ve üzerindeki yaş gruplarında akciğer kanseri görülme oranları artmaktadır. Bu durum, yaşlı nüfusun daha dikkatli takip edilmesi gerektiğini göstermektedir. Tüm yaş grupları içinde erkeklerde yüzde 21 ile en sık görülen akciğer kanseridir. Kadınlarda akciğer kanseri görülme oranı yüzde 6'dır. 50-69 yaş grupları içinde erkeklerde yüzde 25 ile en sık görülen akciğer kanseridir. 50-69 yaş grubunda kadınlarda akciğer kanseri görülme oranı yüzde 7'dir. 70 yaş üstünde erkeklerde yüzde 28 ile en sık görülen akciğer kanseridir. 70 yaş üstündeki kadınlarda akciğer kanseri görülme oranı yüzde 8'dir."" ""İmmünoterapi, akciğer kanserinde yaşam süresini belirgin şekilde uzatıyor"" TTD Torasik Onkoloji Çalışma Grubu Başkanı Prof. Dr. Tuncay Göksel ise akciğer kanserinin gelişiminde tütün ürünleri kullanımının en önemli faktör olduğuna dikkati çekti. Akciğer kanserinden en önemli korunma yönteminin sigara ve benzeri ürünlerin kullanılmaması ve dumanına maruz kalınmaması olduğunu ifade eden Göksel, ""Özellikle tütün ürünlerini kullanmanın yanında bunların dumanına maruz kalmak, asbest, ağır metal ve radyasyona maruz olmak, hava kirliliği gibi faktörleri riski artırmaktadır"" uyarısında bulundu. Hormonal ve genetik faktörlerin akciğer kanseri gelişiminde rolü olduğunu belirterek Göksel, şunları söyledi: ""Özellikle sigara kullanmamış kadınlarda gelişen akciğer kanserinde genetik değişikliklerin yer aldığı gözlenmektedir. Bu durumun önemi akıllı ilaç olarak da bilinen hedefe yönelik tedavilerin bu hasta grubunda iyi yanıt verme olasılığının yüksek olmasıdır. Günümüzde erken evre akciğer kanserinde cerrahi ve stereotaktik radyoterapilerle başarılı sonuçlar elde edilmektedir. Kemoterapiler halen etkili bir tedavi yöntemi olup, genetik mutasyon tespit edilen adenokarsinom vakalarında ise hedefe yönelik tedaviler uygulanmaktadır. Bu tedaviler, kanserli hücrelere zarar verirken normal hücrelere minimal etki yapmayı hedefler."" Göksel, son yıllarda ise immünoterapilerin akciğer kanserinde yaşam süresini belirgin şekilde uzattığını ve umut verici tedaviler olduklarını sözlerine ekledi."
176,Sürekli üşümek hangi rahatsızlıkların habercisi?,"Üşümekten yakınanların sayısı hiç de az değil. Soğuk havaya maruz kalmak kuşkusuz bunun en önemli nedeni. Ancak sürekli üşüme söz konusu ise bu, kansızlıktan romatolojik hastalıklara pek çok rahatsızlığın habercisi olabilir.",Sağlık,https://www.trthaber.com/haber/saglik/surekli-usumek-hangi-rahatsizliklarin-habercisi-817028.html,"Kış aylarında üşümek hava koşulları göz önüne alındığında olağan sayılan bir durum. Ancak bazı insanlar var ki onların üşümekten yakınması için çok soğuk bir hava gerekmiyor. Çünkü nispeten soğuk sayılmayan havalarda dahi üşüyorlar. Halk arasında sürekli üşüyenler için ortak görüş ""kansız"" oldukları yönünde. Ancak sebep her zaman bu kadar basit çıkmayabiliyor. Zira sürekli üşümek aslında pek çok hastalığın habercisi olabiliyor. Peki, üşümek nereye kadar normal? Hangi durumlarda hangi hastalıkları işaret ediyor? Merak edilenleri Sağlık Bilimleri Üniversitesi Kartal Dr. Lütfi Kırdar Şehir Hastanesi İç Hastalıkları Kliniği Öğretim Üyesi Prof. Dr. Kadir Kayataş’la konuştuk. Normal vücut ısısı ortalama 36,7 derece “Üşüme vücudun soğuk hissedilmesidir” diyen Prof. Dr. Kayataş, bunun tüm vücutta olabileceği gibi sadece el veya ayaklarda hissedilebileceğini söylüyor.
Prof. Dr. Kayataş, üşümenin vücutta meydana geliş sürecini şöyle anlatıyor: “Hücrelerimizin yaşaması ve olağan fonksiyonlarını sürdürebilmesi için vücudumuzun, belirli şartların bulunduğu bir ortamda olması gerekli. Bunlardan biri de vücut ısısı… Normal vücut ısısı 35,5-37,5 derece arası olup ortalaması 36,7. Ortam ısısı düştüğünde üşüme hissiyle beraber vücut kendi ısısını korumak için derin damarlarında büzüşme yaparak ısı kaybını önlemeye, kaslarda titreme şeklinde küçük kasılmalar ve gevşemelerle ısı üretmeye başlıyor. Üşüme hissi bu mekanizmaları harekete geçiren önemli bir uyarı.”   Uzun süren sürekli üşüme ciddiye alınmalı Ortam ısısı düşük kaldığında üşüme hissinin olması normal. Üşüme hissinin giderilmesi için yapılacak ilk iş vücudun ısı kaybını önleyecek uygun kıyafetler giymek. Yine yeterli ve dengeli beslenmeye dikkat etmek, kış mevsimi bile olsa günlük aktiviteler ve spor faaliyetleri yapmak şart. Peki hangi durumlarda üşüme konusunu hekime başvuracak denli ciddi bir sorun olarak görmek gerekiyor? Prof. Dr. Kayataş’tan öğreniyoruz: “Uzun süren, eşlik eden başka şikayetlerin olduğu üşüme durumları ciddiye alınmalı, buna bir hastalığın neden olabileceği düşünülmeli ve bir hekime başvurulmalı. Üşüme şikayetinin giderilmesi tabii ki buna neden olan hastalığın teşhis ve tedavisi ile mümkün olur.”   Anemi akla gelen ilk sebep Bu noktada akla hangi hastalıkların üşümeye sebep olabileceği sorusu geliyor. Üşüme denilince ilk düşünülen vücudun özellikle uç organlarına yeterince kan ve dolayısıyla oksijen gitmemesine neden olan anemi ya da bilinen adıyla kansızlık.
Üşümeye sebep olan bir diğer hastalık ise hipotiroidi. Prof. Dr. Kayataş hipotiroidinin nasıl üşümeye yol açtığını şöyle açıklıyor: “Tiroid bezinin yeterince tiroid hormonu üretememesinden dolayı metabolizma yavaşlıyor. Böylece vücutta enerji ve ısı üretimi azalıyor.” Hipoglisemi de üşümenin bir başka nedeni olabiliyor. Kan şekeri düzeyinin 50 mg/dl veya altına düşmesi durumunda hipoglisemi gelişiyor. Enfeksiyonlar da üşütüyor Enfeksiyonlar sürekli üşümenin bir başka sebebi. “Özellikle kış aylarında görülen viral veya bakteriyel nedenli grip, sinüzit, bronşit, pnömoni gibi üst solunum yolu enfeksiyonlarında üşümeye ateş, öksürük, burun akıntısı, halsizlik gibi semptomlar eşlik ediyor” diyen Prof. Dr. Kayataş, diğer olası enfeksiyonları şu şekilde anlatıyor: “Bunun yanında idrar yolları enfeksiyonları, enfeksiyöz ishaller gibi hemen hemen tüm enfeksiyon hastalıklarında ateşle beraber üşüme de görülüyor.”   Vücudun ihtiyacı olan çeşitli vitamin ve mineral eksiklikleri de yine sürekli üşümeye neden olabiliyor. Örneğin demir, B12 vitamini, C vitamini, folik asit eksiklikleri anemiye, dolayısıyla da üşümeye sebebiyet veriyor. Yetersiz beslenme ve aşırı zayıflık… İnsanlar yeterli beslenmediği takdirde vücudun enerji ve ısı üretimi azalıyor. Azalan yağ dokusu da üşümeye katkıda bulunuyor.   Kan dolaşımında bozukluğa dikkat Bir diğer sebebin de kan dolaşımının bozulması olduğuna dikkat çeken Prof. Dr. Kayataş, “Yüksek kolesterol, şeker hastalığı, kontrolsüz hipertansiyon, sigara ve alkol kullanımı nedeniyle ateroskleroz dediğimiz atar damarların daralması neticesinde eller ve ayaklar gibi uç organlara yeterince kan gitmiyor. Bu da ellerde, ayaklarda soğukluk, solukluk ve üşümeye yol açıyor” diyor. Olası damar rahatsızlıklarıyla ilgili olarak sözlerini şöyle sürdürüyor: “El damarlarında ani daralmalarla seyreden Raynould hastalığında ellerde, sigara kullanımına bağlı bacak damarlarının ileri derecede daralması ile ortaya çıkan Buerger hastalığında da kan dolaşımı bozulduğu için bacak ve ayaklarda soğukluk ve üşüme oluyor.” Prof. Dr. Kayataş, nöropatilere de değinerek, “Şeker hastalığı ve bazı nörolojik hastalıklara bağlı olarak gelişen sinir harabiyeti el ve ayaklarda üşümeye yol açabiliyor” diyor. Üşüme hissine yol açan bir diğer hastalık ise pek çok kişinin muzdarip olduğu romatolojik hastalıklar… Prof. Dr. Kayataş bunu, “Yaygın enflamasyon (yangı) ve bazen enfeksiyonun eşlik ettiği romatoid artrit, sistemik lupus eritematozus gibi romatolojik hastalıklarda da üşüme hissi olabiliyor” şeklinde ifade ediyor. "
177,Sağlık Bakanlığı Ek Ödeme Yönetmeliğinde değişiklik,"Sağlık Bakanlığınca gerçekleştirilen düzenlemeyle yan dal uzmanları ve asistanlarının artırımlı taban ödeme katsayıları, yan dal uzmanları için yüzde 100, yan dal uzmanlık eğitimi yapan asistanlar ve araştırma görevlileri için yüzde 50 artırılacak. Ek ödeme yönetmeliğinde yapılan değişiklik yürürlüğe girdi.",Sağlık,https://www.trthaber.com/haber/saglik/saglik-bakanligi-ek-odeme-yonetmeliginde-degisiklik-816924.html,"Sağlık Bakanlığı Ek Ödeme Yönetmeliğinde Değişiklik Yapılmasına Dair Yönetmelik, bugünkü Resmi Gazete'de yayımlandı. Sağlık Bakanı Fahrettin Koca, yönetmelik değişikliğine ilişkin sosyal medya hesabından yaptığı açıklamada şu ifadeleri kullandı: ""Yapılan değişiklikle, yan dal uzmanları ve asistanlarının artırımlı taban ödeme katsayıları, yan dal uzmanları için yüzde 100, yan dal uzmanlık eğitimi yapan asistanlar/araştırma görevlileri için yüzde 50 artırılıyor. Yönetmelik, içinde bulunduğumuz kasım ayını kapsayacak şekilde yürürlüğe giriyor.""  Yönetmelik, 1 Kasım'dan itibaren geçerli olmak üzere bugün yürürlüğe girdi.   Sağlık Bakanlığı Ek Ödeme Yönetmeliğinde yan dal uzmanları ve asistanlarının ek ödemeleri ilgili yönetmeliğe dair değişiklik Resmi Gazete’de yayımlandı. Yapılan değişiklikle, yan dal uzmanları ve asistanlarının artırımlı taban ödeme katsayıları, yan dal uzmanları için %100; yan…"
178,Sağlıklı Yaş Alma Merkezleri tüm illerde yaygınlaştırılacak,"Sağlık Bakanlığı'na bağlı sağlık tesisleri bünyesinde 69 ilde hizmet veren Sağlıklı Yaş Alma Merkezleri (YAŞAM), yıl sonuna kadar ülke genelinde yaygınlaştırılacak.",Sağlık,https://www.trthaber.com/haber/saglik/saglikli-yas-alma-merkezleri-tum-illerde-yayginlastirilacak-816713.html,"Sağlık Bakanlığı'ndan edinilen bilgiye göre, yaz sonunda hayata geçen 69 ildeki 464 Sağlıklı Yaş Alma Merkezleri ile 80 yaş ve üstü 68 bin 849 kişiye ulaşıldı; 35 bin 836 kişi, tıbbi değerlendirme amacıyla evinde ziyaret edildi. YAŞAM'ların yıl sonuna kadar tüm illerde hizmet verilmesi planlanıyor. Yatağa bağımlı kişilere de evlerinde hizmet veriliyor Merkezlerde, 80 yaş ve üzerindekiler başta olmak üzere yatağa bağımlı kişilere de evlerinde sağlık hizmeti sunuluyor. Yatağa bağımlı olmayan, ancak kendi imkanları ile hastanelere ulaşamayacak durumda olan 80 yaş ve üstü bireylerin, hastaneden eve ve evden hastaneye ulaşımları koordine ediliyor. Hizmetten yararlananların evinde ve yerinde tıbbi bakım ihtiyaçları belirleniyor, tıbbi izlemleri yapılıyor. Gerektiğinde uzaktan sağlık hizmetiyle muayene ve danışmanlık hizmeti de sunuluyor. YAŞAM ekiplerinde, 1 uzman hekim veya hekim, en az 2 hemşire, 1 yaşlı sağlık bakım personeli ve 1 tıbbi sekreter görev yapıyor. Uzman hekimin, varsa öncelikli geriatri, yoksa dahiliye ya da aile hekimi olduğu ekiplerde ihtiyaca göre diyetisyen ve psikolog olmak üzere, fizyoterapist ve sosyal çalışmacı da görev alabiliyor. YAŞAM birimleri eğitim ve araştırma hastaneleri bünyesinde kurulmuş ise asistan hekimler de ilgili branş uzmanı hekiminin sorumluluğunda ekipte bulunabiliyor."
179,Defne Devlet Hastanesi’nde ilk doğum gerçekleşti,"Sağlık Bakanı Fahrettin Koca, doğum bölümü hizmete giren Hatay’daki Defne Devlet Hastanesi’ndeki ilk doğum haberini sosyal medya hesabından paylaştı.",Sağlık,https://www.trthaber.com/haber/saglik/defne-devlet-hastanesinde-ilk-dogum-gerceklesti-816598.html,"Sağlık Bakanı Fahrettin Koca, sosyal medya hesabından yaptığı paylaşımda, ""Defne Devlet Hastanesi'nde doğan ilk bebek. Bir erkek çocuk sahibi olan çifte, birlikte uzun, sağlıklı ömürler diliyoruz. Hastane çalışanlarımız ilk evlatları dünyaya gelmiş gibi sevinçli"" ifadelerini kullandı. Koca, paylaşımında bebeğin fotoğrafına da yer verdi.   Defne Devlet Hastanesinde doğan ilk bebek. Bir erkek çocuk sahibi olan çifte, birlikte uzun, sağlıklı ömürler diliyoruz. Hastane çalışanlarımız ilk evlatları dünyaya gelmiş gibi sevinçli. pic.twitter.com/mhRTKWCY3n"
180,Soğuk hava cilt hastalıklarını artırıyor,"Soğuk alerjisi, egzama, pernio… Kış mevsiminde cilt hastalıkları da daha sık görülüyor. Çözümü ise hastalıklara göre değişmekle beraber soğuktan korunmak ve cildi nemlendirmekten geçiyor.",Sağlık,https://www.trthaber.com/haber/saglik/soguk-hava-cilt-hastaliklarini-artiriyor-816321.html,"Kış mevsimi geldi, hastalıklar artışa geçti. Soğuk havalarda sadece grip veya soğuk algınlığı gibi hastalıklar artmıyor. Hava koşulları cildi de olumsuz yönde etkiliyor. Buna bir de soğuk havanın yarattığı düşük nem, rüzgar ve su tüketiminin azalması eklenince cilt hastalıklarının kış aylarında artarak görülmesi kaçınılmaz oluyor. Üstelik bu rahatsızlıklar gerektiği gibi tedavi edilmezse ciddi sonuçlara yol açabiliyor. Egzama, soğuk alerjisi, sedef hastalığı… Kış aylarında sık görülen cilt hastalıklarını, tedavi yöntemlerini ve korunmak için alınabilecek önlemleri Balıkesir Üniversitesi Tıp Fakültesi Dermatoloji Ana Bilim Dalı Başkanı Prof. Dr. Arzu Kılıç’la konuştuk. Egzama türleri soğuk havada sık görülüyor Soğuk havalarda en sık görülen cilt hastalıklarının başında egzama geliyor. Egzama aslında bir hastalıklar bütünü olduğu için tek bir çeşidi yok, pek çok türü bulunuyor. Kışın yaygın olarak görülen türlerinden biri ise ""yağlı egzama"" olarak da bilinen seboreik egzama… Prof. Dr. Kılıç, “Seboreik egzama kaşların arasında, kulakların arkasında ve dış kulak yolunda, burun kenarlarında, yani yüzün T bölgesinde kuruluk, kaşıntı ve pullanma ile karakterize bir hastalık” diyor. Kışla birlikte ortaya çıkan bir başka egzama türü ise tüm vücutta görülüyor. Atopik egzama denilen bu hastalık yanakların yanı sıra boyun, gövde ve ellerde pullu ya da sulu döküntülere yol açıyor. Kaşıntı bu hastalığın bir başka bulgusu. Kış aylarında özellikle çocuklarda görülen atopik egzama, ilerleyen yaşlarda ise daha hafif formda, cilt kuruluğu olarak görülebiliyor. “Tahriş egzaması elleri etkiliyor” diyen Prof. Dr. Kılıç sözlerini şöyle sürdürüyor:     Korunmak için hangi önlemler alınabilir? Peki, tüm bu egzama çeşitlerinden korunmak için neler yapılması gerekiyor? “Öncelikle soğuk hava ve sudan korunmak gerek” diye uyarıda bulunan Prof. Dr. Kılıç, sözlerini şöyle sürdürüyor: “Tabii bütün bu önlemlerden önce doğru tanı için bir dermatoloji hekimine başvurmak gerekiyor. Ancak bireysel olarak neler yapabiliriz diyorsak da en önemli korunma şekli soğuktan korunmanın yanı sıra cildimize sık sık nemlendiriciler kullanmak ve böylelikle cilt bariyerini güçlendirmek.”   Sedef hastalığı, pernio ve soğuk alerjisi… Kronik bir cilt hastalığı olan sedef hastalığı da kış aylarında ataklar yapabiliyor. Hastalık, ciltte beyazımsı, gümüşi renkte kepeklenmelerle ve kızarıklıklarla seyrediyor. Soğuk ve kuru hava, düşük nem ve enfeksiyonlar nedeniyle kış aylarında sedef hastalığının artış gösterdiğini ifade eden Prof. Dr. Kılıç, “Bu alevlenme dönemlerinde mutlaka dermatoloji uzmanına başvurmak gerek. Hastaların kulaktan dolma bilgiler ile tedavi olma girişimleri yerine dermatoloji uzmanının önerdiği tedavi seçeneklerini uygulamaları lazım” diye uyarıyor.   Pernio hastalığı nedir? Kış aylarında pernio hastalığı da sık görülüyor. Soğuk yaralanması olarak da bilinen bu hastalık el, ayak, parmak uçları, kulak kepçeleri, burun; yani vücudun uç bölgelerinde kırmızılık, ağrı, yanma ve kaşıntı hissiyle seyrediyor. Hastalıktan korunmak için öncelikle soğuğa karşı önlem almak gerekiyor. Pernio hastalığının tedavisi için ise mutlaka bir dermatoloji uzmanına başvurmak gerekiyor. Soğuk alerjisi hiç şüphesiz kış mevsiminde görülen cilt hastalıklarının en dikkat edilmesi gerekeni. “Hastalık soğuk hava, buz ya da suyun cilde temas ettiği yerlerde kaşıntılı kızarıklıklar ve kabarıklıklarla seyrediyor” diye konuşan Prof. Dr. Kılıç, önemli bir noktanın altını çiziyor: “Soğuk kurdeşeni ya da ürtikeri denilen bu hastalık, kış boyunca devam eder. Bu hastalığın en önemli kısmı ise bazen nefes darlığına kadar gidip ölümcül olabilmesi. Bu nedenle soğuk alerjisi olan hastaların da mutlaka bir dermatoloji hekimiyle temasa geçerek tedavi olması şart.”"
181,"BioNTech CEO'su Prof. Dr. Şahin, ilk mRNA tabanlı kanser aşılarının 2030'dan önce onaylanmasını bekliyor","Alman biyoteknoloji firması BioNTech'in kurucu ortağı ve Üst Yöneticisi (CEO) Prof. Dr. Uğur Şahin, ilk mRNA tabanlı kanser aşılarının 2030'dan önce onaylanmasını beklediklerini bildirdi.",Sağlık,https://www.trthaber.com/haber/saglik/biontech-ceosu-prof-dr-sahin-ilk-mrna-tabanli-kanser-asilarinin-2030dan-once-onaylanmasini-bekliyor-815850.html,"Alman Bild am Sonntag gazetesine konuşan Şahin, ""İlk mRNA tabanlı kanser aşılarımızın 2030'dan önce onaylanmasını bekliyoruz. Ayrıca 2025-2029 yıllarında diğer tedavi edici yaklaşımlar için deneme verilerine sahip olmayı planlıyoruz."" ifadelerini kullandı. Amaçlarının her hastaya özel kanser aşısı geliştirmek olduğunu vurgulayan Şahin, ""Bunu yapmak için her hastanın kanser özelliklerini analiz ediyoruz ve bağışıklık sisteminin mümkün olduğunca çok sayıda tümör hücresini tanımasını ve yok etmesini sağlayacak olanları seçiyoruz."" diye konuştu. Şahin, bir başka umut kaynağının antikor-ilaç konjugatları (ADC) olduğuna da işaret ederek, ""ADC'ler kemoterapiyi taşıyan antikorlardır. Kanda dolaşarak tümöre ulaşırlar ve orada kemoterapiyi hedefli şekilde serbest bırakırlar. Bu tedavinin önemi, katılımcıların önemli bölümünde tümörü çok hızlı şekilde küçültebilmesidir. Birkaç yıl içinde birçok kanser durumunda klasik kemoterapi yerine hedefe yönelik kemoterapi olarak giderek daha fazla ADC'nin kullanılacağından eminim."" ifadesini kullandı."
182,"Bakan Koca, Türkiye'ye getirilen Gazzeli 3 çocuğun sağlık durumunu açıkladı","Sağlık Bakanı Fahrettin Koca, bugün Türkiye'ye getirilen Gazzeli 3 çocuğun sağlık durumuna ilişkin bilgi verdi.",Sağlık,https://www.trthaber.com/haber/saglik/bakan-koca-turkiyeye-getirilen-gazzeli-3-cocugun-saglik-durumunu-acikladi-815304.html,"Sağlık Bakanı Koca, sosyal medya hesabından yaptığı açıklamada, ambulans uçakla Türkiye'ye getirilen Gazzeli 3 çocuk hastanın Ankara Etlik Şehir Hastanesi'nde tedavi altına alındığını hatırlattı. Evlerinin bombalanması sonucu enkaz altında kalan 9 yaşındaki kızın, her iki bacağında kırık, ayak parmaklarında kopma ve bacağında açık yara olduğunu belirten Koca, enfeksiyon tedavisine hemen başlandığını ve kırıklar için iki bacağının da alçıya alındığını ifade etti. Bakan Koca, açıklamasında şunları kaydetti: ""Yine bombalanma sonucu çöken evlerinin enkazından kurtarılıp, sol bacağı diz üstünden kesilmiş olan 10 yaşında kızımızın enfeksiyon tedavisine başlandı. Rehabilitasyon ve bacak protez işlemleri planlandı. Ayrıca muayenede saptanan sağ köprücük kemik kırığına da müdahale edildi. 2 yaşındaki erkek çocuğumuz, bağırsaklardan karaciğere giden damarda pıhtı olduğu ön tanısı ile yatırıldı. Tetkik ve tedavisine başlandı. Hastalarımız yakın takip amacıyla yoğun bakım servisine alındı. Tedavileri için tüm imkanlar seferber edilmiş durumda. Şifa dileklerinizi ve dualarınızı eksik etmeyin."""
183,Gereksiz ve yanlış antibiyotik kullanımı hastalıkla mücadeleye zarar veriyor,Antibiyotik direnci sağlıkta önemli bir tehdit halini aldı. Gereksiz kullanım nedeniyle özellikle bazı hastalıklarının tedavisinde güçlükler yaşanıyor. 2011'de reçetesiz antibiyotik satılmasının engellenmesiyle birlikte kullanım oranı da yüzde 19 azaldı.,Sağlık,https://www.trthaber.com/haber/saglik/gereksiz-ve-yanlis-antibiyotik-kullanimi-hastalikla-mucadeleye-zarar-veriyor-815245.html,"Antibiyotik keşfedilmesiyle enfeksiyonların tedavisinde en güçlü silah oldu. Ancak 100 yılda tablo tersine döndü. Antibiyotik direnci artık ciddi sağlık tehditlerinden biri. Özellikle yoğun bakımdaki hastaların tedavisinde güçlükler yaşanıyor. Antibiyotik kullanımı ne kadar sürmeli? Hacettepe Üniversitesi Tıp Fakültesi Öğretim Üyesi Prof. Dr. Ateş Kara, antibiyotik kullanımının diğer ilaçlar gibi olmadığını ve herkesi etkilendiğini belirterek, ""Antibiyotikleri gerekmedikçe asla kullanmayalım"" uyarısında bulundu. Dünyada 2 binli yıllardan itibaren gereksiz antibiyotik kullanımına karşı önlemler artırıldı. Türkiye'de de 2011 yılından itibaren reçetesiz satış durduruldu. 'Aynı antibiyotik her hastalıkta kullanılmaz' Reçetelenen antibiyotiğin de etkinliği için doğru kullanılması gerekiyor. Doktor kontrolü olmadan tekrar kullanım ve dost tavsiyesi antibiyotik konusunda yapılan yanlışların başında geliyor. Antibiyotiğin her hastalığa göre kullanımının farklı olduğunu aktaran Kara şu ifadeleri kullandı: ""Etken yani neden olan bakteri farklı olduğunda farklı antibiyotiklere ihtiyacımız olabilir. Onun için de bir antibiyotik bu hastalığa iyi geliyor. Bir daha ki seferde de onda onu kullanayım. Her zaman doğru olan bir yaklaşım değil. Hatta zarar verici bir yaklaşım olabilir."" ""Antibiyotikleri lavabo ve çöpe atmayın"" Ateş Kara, kalan antibiyotiklerin de sorun teşkil ettiğini belirterek şunları söyledi: ""Bir sağlık kuruluşuna teslim etmek en doğrusu çünkü çöpe attığımızda veya lavaboya döktüğümüzde de bu çevreye yayılarak oradaki mikroorganizmaların bunu öğrenmesine neden olabilir."" 2011 yılından bu yana Türkiye'de antibiyotik kullanımı yüzde 19 azaldı.
 "
184,Ankara'da evde sağlık hizmetinden 50 bin kişi faydalanıyor,"Ankara İl Sağlık Müdürü Niyazi Kurtcebe, ""İlimizde 2023 itibarıyla, yaklaşık 50 bin evde sağlık hizmetinden yararlanan aktif hastamız bulunmaktadır. Bu hastaların 19 bini 80 yaş ve üzeri, 23 bini ise 65 yaş ve üzerindedir. Ankara'da çok güzel işleyen bir evde sağlık hizmetleri sistemi var"" dedi.",Sağlık,https://www.trthaber.com/haber/saglik/ankarada-evde-saglik-hizmetinden-50-bin-kisi-faydalaniyor-815189.html,"İl Sağlık Müdürlüğü'nce 80 yaş ve üzeri bireylerin aktif, üretken ve sağlıklı yaşamalarını desteklemek amacıyla kurulan Sağlıklı Yaş Alma Merkezleri'ne (YAŞAM) ilişkin, Etlik Şehir Hastanesi'nde çalıştay düzenlendi. İl Sağlık Müdürü Uzman Doktor Ali Niyazi Kurtcebe, Ankara'da 37 kamu hastanesi, 12 özel ağız ve diş sağlığı merkezi, 10 üniversite hastanesi ve 38 özel hastane ile sayısı 4 bini aşan birimde sağlık hizmeti verildiğini söyledi. 16 bini Sağlık Bakanlığı'nda olmak üzere 25 bine yakın da yatak kapasitesi olduğunu belirten Kurtcebe, ""Tıbbi cihaz ve ekipman parkımız modern ve ileri teknoloji ile donatılmıştır. Yapıları işler kılan, içindeki insanlardır. Ankara bu açıdan çok şanslıdır. Alanında uzman, deneyimli ve yetenekli 66 bini İl Sağlık Müdürlüğü'ne bağlı, 108 bin personel sayısı bulunmaktadır. Ayda ortalama 3 milyon 400 bin muayene yapılmakta ve bunun yüzde 80'i Sağlık Bakanlığı'nda gerçekleşmektedir"" ifadelerini kullandı. ""Ankara'da çok güzel işleyen bir evde sağlık hizmetleri sistemi var"" Koronavirüs pandemisi sonrası Sağlık Bakanı Fahrettin Koca tarafından 'Beyaz Reform' döneminin başlatıldığını kaydeden Kurtcebe şunları söyledi: ""Bu dönemde birçok yeni ve öncü uygulamalara başlandı. Sağlıkta şiddet, malpraktis, sosyal ve özlük haklarında iyileştirmeler, hasta bakımı süreçleri ile ilgili birçok düzenleme yapıldı. YAŞAM da bu yeni uygulamalardan biri olup Sayın Bakanımız tarafından üzerinde önemle durulmaktadır. Bakanımızın bu konuda kullandığı tabirle, yaş almış çınarlarımız, muhterem büyüklerimiz; hayat her yaşta güzellik barındıran bir serüvendir. Ancak, yaşlılarımızın sağlık ihtiyaçlarının belirlenmesi ve takibi, bu güzellikleri sürdürebilmeleri açısından büyük bir önem taşır. Günümüzde, kurum bakımının maliyeti ve yaşlı bireylerin sosyal çevresinden uzaklaşması gibi faktörler, evde sağlık hizmetinin önemini giderek artırmaktadır. İlimizde 2023 itibarıyla, yaklaşık 50 bin evde sağlık hizmetinden yararlanan aktif hastamız bulunmaktadır. Bu hastaların 19 bini 80 yaş ve üzeri, 23 bini ise 65 yaş ve üzerindedir. Ankara'da çok güzel işleyen bir evde sağlık hizmetleri sistemi var. Ekibimize teşekkür ederim"" dedi. ""İl genelinde 26 sağlık tesisimizde YAŞAM kurulmuştur"" Kurtcebe, Sağlık Bakanlığı'nın mart ayında yayımladığı genelge ile YAŞAM'ların kurulmasını ve 80 yaş üzeri vatandaşların sağlık hizmetine erişimlerinin kolaylaştırılması talimatını verdiğini söyleyerek, ""İlimiz genelinde 26 sağlık tesisimizde YAŞAM kurulmuştur. İlimizdeki sağlık hizmetlerinin etkin bir şekilde sunulabilmesi için YAŞAM birimlerinin işleyişinde uygulama birliğini sağlamak, sağlam temellere dayalı bir yapılanma gerçekleştirmek önemlidir. YAŞAM birimlerinin etkin ve verimli bir şekilde işleyebilmesi, bu alanda uzun vadeli, kaliteli sağlık hizmeti sunabilmesi için burada bir araya gelmiş bulunmaktayız"" dedi."
185,515 gram doğan bebek 98 günlük tedavisiyle sağlığına kavuştu,"Ağrı'da hamileliğin 26'ncı haftasında 515 gram ağırlığında, 26 santim boyunda dünyaya gelen Elif bebek, 98 günlük tedavisinin ardından sağlığına kavuştu. Bebeğin kilosu şuanda 2 bin 300 gramı aşmış durumda.",Sağlık,https://www.trthaber.com/haber/saglik/515-gram-dogan-bebek-98-gunluk-tedavisiyle-sagligina-kavustu-815085.html,"Kentte, yaklaşık 4 ay önce yaşadığı sağlık şikayetleri nedeniyle Ağrı Eğitim ve Araştırma Hastanesi'ne giden hamile Makbule Çelik'e yüksek tansiyon ve protein kaçağı teşhisi konuldu. Çelik'in bebeği zorunlu olarak gebeliğin 26'ncı haftasında sezaryenle alındı. 515 gram ağırlığında, 26 santimetre boyunda prematüre olarak dünyaya gelen bebeğe aile, Elif ismini verdi.   Elif bebek, Yenidoğan Yoğun Bakım Servisi'nde Doç. Dr. Esra Beşer ve ekibinin gözetiminde 98 gün boyunca tedavi gördü. Bu süreçte 2 kilo 375 gram olan ve sağlığına kavuşan kızını kucağına alan Makbule Çelik, bundan büyük bir mutluluğun olamayacağını söyledi. Çelik, ""Benim kucağıma alıp koklayamadığım, öpüp, okşayamadığım kızıma hemşireler ve doktorlar o kadar iyi baktı ki; Allah da onu bana bağışladı. Sağlık ekibimize çok teşekkür ediyorum, büyük emek verdiler. Bebeğim 98 gün bu hastanede yattı. Ben bu şekilde olacağına hiç inanamamıştım. Ama şu anda kendini toparlamış, kilosu 2 kilo 375 gram, boyu ise 41 santimetre olmuş. Kontrolleri güzel yapılıyor” dedi.   ""515 gramlık bebeğin kilosu şuan 2 bin 300 gramı aştı"" Ağrı Eğitim ve Araştırma Hastanesi Yenidoğan Yoğun Bakım Ünitesi'nden Doç. Dr. Esra Beşer, Elif bebeğin, Ağrı'da prematüre olarak 515 gram ağırlığında hayata tutunan en küçük bebek olduğunu belirtti. Dünya Prematüre Farkındalık Ayı'nda Elif bebeğin prematüre yolu gözleyen ailelere bir umut olmasını istediklerini dile getiren Doç. Dr. Esra Beşer şunları söyledi: ""Ağrı, doğum oranı en yüksek ilk 3 ilimizden biri. Bizim burada da prematüre doğum oranımızda beklenenin üzerinde. Şu an Türkiye’de 1000 gram altı yaşayan bebek sayısı gittikçe artmakta. Ancak 550 gram altında yaşayan bebek sayısı oldukça az. Biz kliniğimizde 26'ncı haftasında annesinde protein kaçağı ve yüksek tansiyon nedeni ile 515 gram ağırlığındaki Elif bebeğimizi karşıladık. 98 gün boyunca hastanemizde misafir ettik. Hemşirelerimizin desteği ile çok özveri ile baktık. Yaklaşık 40 gün boyunca solunum cihazına bağlı kaldı. 40 gün sonunda cihazdan ayırdık. Takibinde prematüre sorunlarından çok azını yaşadık. Bunlardan bir tanesi de göz içi enjeksiyonuydu. Bu nedenle Van Bölge Eğitim ve Araştırma Hastanesi'nde Dr. Özkan Önal Bey tarafından göz içi enjeksiyonu başarılı bir şekilde sağlandı. Bebeğimiz şu an 98'inci gününde. 40'ıncı haftasında bebeğimizi taburcu ettik. Haftasındaki bebeklere göre oldukça iyi düzeyde ve kilosu da 2 bin 300 gramı aşmış durumda.""  "
186,Türkiye'de yıllık kişi başı 1 diş fırçası ve 1 tüp macun tüketiliyor,"Türkiye'nin ağız ve diş sağlığı konusunda karnesinin iyi olmadığını belirten uzmanlar, yılda bir diş fırçası ve bir tüp diş macunu tüketildiğini aktardı. Uzmanlar, olması gerekenin yıllık kişi başı 4 tüp diş macunu kullanmanın doğru olduğunun altını çiziyor.",Sağlık,https://www.trthaber.com/haber/saglik/turkiyede-yillik-kisi-basi-1-dis-fircasi-ve-1-tup-macun-tuketiliyor-814804.html,"İstanbul Dişhekimleri Odası (İDO) Başkanı Berna Aytaç, ""22 Kasım Diş Hekimleri Günü"" nedeniyle yaptığı açıklamada, önceliklerinin toplumu, ağız ve diş sağlığı alanında bilinçlendirmek olduğunu söyledi. Aytaç, diş macunu ve diş fırçası kullanımında Türkiye'deki rakamların iç açıcı olmadığının altını çizerek, ""Türkiye'de bir kişi yılda bir tüp diş macunu bitirirken bu oran Avrupa'da 3, Amerika'da ise 4 tüp. Türkiye'de yıllık kişi başı diş fırçası tüketimi 1'dir, olması gereken ise yıllık kişi başı 4'tür"" ifadelerini kullandı. ""Estetik ve sağlığın örtüşmesi gerekiyor"" Dünyanın diş konusunda bir estetik salgını içerisinde olduğuna vurgu yapan Aytaç, şöyle konuştu: ""Diş hekimlerinin eğitiminin asıl prensibi doğal dişi korumak ve yaşatmak, kullanabildiğimiz kadar doğal dişle devam etmektir. Ancak günümüzde trend değişti. Bakıyorsunuz sosyal medyada insanlar, her gün yeni dişleriyle poz veriyor. Güzel olmak hepimizin hakkı ama estetik ve sağlığın örtüşmesi gerekiyor. Doğal dişlerinizi muhafaza ederseniz, yaşınız 70 bile olsa ağzınızda doğal dişleriniz kalıyor. Kendi dişlerinizle yemek yemenin keyfi bambaşka bir şey. Bu trendlere kapılıp, çok büyük taleplerde bulunan insanlar var. Kabul eden meslektaşlarım var ama böyle bir müdahalede amaç hastayı korumak değil. Etik ve deontolojik değerler hastayı korumayı ve insanların kendi dişleriyle yaşlanmasını sağlamayı gerektiriyor. "" ""Koruyucu ağız diş sağlığı hizmetleri yetersiz"" İDO Yönetim Kurulu Üyesi Korkmaz Tuzcuoğlu da toplumdaki günlük diş fırçalama alışkanlığına ilişkin bilgi verdi. Günde 2 kez diş fırçalama alışkanlığının yaş gruplarına göre yüzde 20-25 arasında değiştiğini belirten Tuzcuoğlu, şöyle devam etti: ""Diş fırçasının 3 ayda bir değiştirilmesi gerekir. Diş fırçalama oranımız düşük olduğu için diş çürükleri ve diş eti hastalıkları çok yüksek. Ülkemizde 33-44 yaş arasında diş tedavisine ihtiyacı olanların oranı yüzde 86 iken 50 yaş üstünde tüm dişlerini kaybedenlerin oranı ise yüzde 48. Bu da Türkiye'de koruyucu ağız diş sağlığı hizmetlerinin yetersiz olduğunu ve toplumun bu konuya yeterince ilgi duymadığını gösteriyor. "" Türkiye'de 46 bin diş hekimi bulunduğuna dikkati çeken Tuzcuoğlu, ""Yaklaşık aynı nüfusa sahip olduğumuz Almanya'da ise 88 bin diş hekimi var. Bizde azmış görünüyor ama Almanya'da insanların diş hekimine gitme sıklığı yılda 5, bizde ise 0,9. Yani yılda bir kez bile diş hekimine gitmiyoruz"" diye konuştu. ""Çocuklar, diş fırçası ve diş ipi kullanma konusunda eğitilmelidir"" Tuzcuoğlu, diş tedavisinde kullanılan malzemelerin çoğunun ithal olmasının tedavi masraflarını artırdığına dikkati çekerek, şöyle konuştu: ""Bu yüzden ağız ve diş sağlığı konusuna büyük önem verilmesi gerekiyor. Özellikle çocukları diş çürüklerinden korumamız lazım. Bunun için çocuklarımız diş fırçası ve diş ipi kullanma konusunda eğitilmelidir. Diş çürümesi ile yiyecekler arasında da bir bağ olduğu için beslenme alışkanlıklarının da gözden geçirilmesi gerekir. Örneğin, dişleri çürüten şekerli yiyecekler marketlerde hep çocukların göz hizasında bulundurulur. Üzerlerinde süper kahramanların resimleri vardır, ambalajları çok albenilidir. Bunların önüne geçilmesi lazım. Şekerli yiyeceklerin üzerinde 'diş sağlığına zararlıdır, dişlerinizi çürütebilir' ibaresi yazılmalıdır. Okullarda ağız diş sağlığı eğitimine ağırlık verilmesi gerekiyor. Bu önlemler alınırsa gelecek kuşakların diş sağlığını güvence altına almış oluruz."" ""Merdiven altı diş kliniklerinin sayısı artıyor"" İDO Genel Sekreteri Fatma İnci Balpetek ise 2022'de çıkarılan yönetmelik gereği diş hekimi olmayanların da ağız diş sağlığı merkezi açmalarının toplum sağlığını tehdit edici risklere neden olduğunu söyledi. Balpetek, yine merdiven altı kliniklerin sayısının her geçen gün artması ile muayene açılırken deprem güvenliği raporu ve karot örneği istenmesinin de önemli sorunlarından olduğunu dile getirdi. Bunların diğer meslek gruplarından değil de sadece diş hekimlerinden talep edildiğini belirten Balpetek, ""Bu nedenle İstanbul'da muayene ve klinik açmada çok zorlanıyoruz. İstanbul'da 2022'de 281 muayene açılırken bu yıl sadece 13 tane açılmış"" dedi."
187,Sağlıklı dişlerin temeli çocuklukta atılıyor,"Çürüyen dişler, düşmeye bağlı travmalar ve diş eti hastalıkları… Çocukluk döneminde sık görülen ağız ve diş problemleriyle başa çıkmada ailelere önemli bir rol düşüyor.",Sağlık,https://www.trthaber.com/haber/saglik/saglikli-dislerin-temeli-cocuklukta-atiliyor-814797.html,"Sağlık ağızda başlıyor. Bu nedenle ilk süt dişinin çıkmasıyla birlikte ağız ve diş bakımına dikkat etmek gerekiyor. Anne-babalara, çocukları bu bilinci kazanana dek büyük görev düşüyor. Çünkü ağız ve diş sağlığı ile ilgili sorunlar, sanılanın aksine çocukluk yaşlarında da sıkça görülüyor. Üstelik bu dönemde doğru müdahale edilmezse hayat boyu sürecek sorunlara ve diş kayıplarına yol açabiliyor. Çürüyen dişler, düşmeye bağlı travmalar ve enfeksiyon hastalıkları… Çocukluk çağında ağız ve diş sağlığı konusunda sık görülen problemleri ve çözüm yollarını Sağlık Bilimleri Üniversitesi Hamidiye Diş Hekimliği Fakültesi Çocuk Diş Hekimliği Ana Bilim Dalı Öğretim Üyesi Prof. Dr. Günseli Güven Polat’la konuştuk. En yaygın görülen sorun: Çürük Çocukluk çağında diş sağlığı denilince akla ilk çürük geliyor. Prof. Dr. Polat, “Sadece Türkiye’de değil, dünyada da çocuklarda en yaygın görülen kronik enfeksiyöz hastalık çürük. Özellikle 6 yaş altında erken çocukluk çağı çürüğü adını verdiğimiz hastalık çok sık görülüyor” diyor.   Peki, çocukluk çağında görülebilecek olası çürüklere karşı önlem almak için neler yapılması gerekiyor? Bu konuda ilk adım anne adayı henüz hamileyken atılıyor. “Anne adaylarına hamilelikten başlayarak bir çürükten korunma programı uygulanması” gerekiyor diyen Prof. Dr. Polat, sebebini ise şöyle açıklıyor: “Çocuklarda görülen çürükler, annenin ağzındaki bakterilerin geçişinden kaynaklanıyor. Annenin ağzında çok sayıda çürük diş varsa, büyük olasılıkla çocuğunun dişleri çıktığı zaman onlar da hızla çürüyecektir.”   Anne-babalar çocuklarının dişlerini fırçalamalı Tabii çocuklarda görülen diş çürüklerinin tek sebebi bu değil. Hijyenik sebepler ve beslenme alışkanlıklarıyla ilgili olarak da çürükler görülebiliyor. İşte bu nedenle ilk süt dişiyle beraber bakıma başlamak gerekiyor. Prof. Dr. Polat’tan bu süreçte izlenmesi gereken yolu öğreniyoruz: “Çocuğun dişleri ilk çıkmaya başladığı andan itibaren yaşına uygun fırça ve diş macunuyla günde 2 defa dişleri fırçalanmalı. Çocuklar ilk dişlerini altı aylıkken sürmeye başlarlar. Bundan sonra çocuk hekimlerinin önerisi doğrultusunda en az bir-iki yıla kadar anne sütüyle besleniyorlar. Ancak anne sütü bile masum değil… Çocuğun gece anne sütüyle uykuya dalması, içindeki şekerden kaynaklı dişlerde çürük problemlerine sebep olabiliyor.”   Biberon kullanımı çürüğe sebep oluyor Bebek ve çocuklarda diş çürüklerini önlemek için sadece fırçalamak yetmiyor. Beslenme alışkanlıklarının da düzenlenmesi çok önemli. “Çocuk altı aydan itibaren anne sütüyle birlikte karışık beslenmeye geçiyor” diyen Prof. Dr. Polat, bu süreçte kaşıkla beslenmeyi tavsiye ediyor. “Hiçbir zaman için biberon kullanımını onaylamıyoruz. Aileler genellikle biberonun içine masum olduklarını düşündükleri, pekmez veya bal gibi tatlandırıcılar koyarak çocuklara veriyorlar. Ancak bunlar dişlerin düşmanı. Sadece şeker değil nişastalı yiyecekler ya da ekmek gibi karbonhidratlar da çürüğe sebep olabiliyor.” Çocukların diş bakımı küçük yaşlarda ailesi tarafından yapılıyor. Peki, çocuk kaç yaşından sonra artık dişlerini kendi fırçalayabilir? Bunu anlamanın yolunu Prof. Dr. Polat’tan öğreniyoruz: “Çocuk ne zaman ayakkabılarını kendi bağlayabilirse, yani küçük motor hareketleri ne zaman koordineli olarak yapabiliyorsa o zaman dişlerini kendi fırçalamaya başlayabilir. Bu da ortalama 9-10 yaşa denk geliyor.”   Dişlerde travmaya bağlı kırık ve dökülme Düşme ya da çarpma gibi çeşitli sebeplerle dişlerin travmaya maruz kalması da çocukluk çağında sıkça görülen sorunlar arasında yer alıyor. Bu travmalar sırasında dişler kırılabiliyor hatta yerinden bile çıkabiliyor. Çocukların ağız ve diş bölgesine yönelik bir travma yaşadığında hemen vakit geçirmeden bir çocuk diş hekimine başvurması gerekiyor. Çünkü sanıldığının aksine yerinden çıkan bir diş kurtarılabiliyor. Böyle bir durumla karşı karşıya kalındığında izlenmesi gereken yolu Prof. Dr. Polat, şöyle anlatıyor: “Diş, kök kısmına dokunmadan temiz bir su veya sütün içinde yıkanmalı. Eğer yapılabiliyorsa yerine doğru bir pozisyonda yerleştirilmeli. Hafif basınç uygulayarak çocuğun gazlı bez ya da pamuk ısırması sağlanmalı, derhal çocuk diş hekimine veya kliniğine müracaat edilmeli.” ""Primer herpetik gingivostomatitis"" sorunu Çocukluk çağında çeşitli diş eti hastalıkları görülebiliyor. Bunların içinde en fazla görüleni ise özellikle 2-3 yaşlarındaki çocuklarda karşılaşılan primer herpetik gingivostomatitis… “Bu hem çocuk hem de aileler için gerçekten problemli bir dönem. Çünkü hastalık yaklaşık bir hafta kadar sürüyor. Ağızda beyaz küçük yara gibi lezyonlar çıkabiliyor. Ateş ve ağrı yapıyor, diş etleri kızarıyor. Böyle bir durumda doğruca diş hekimine ya da pediatri uzmanına başvurmak gerekiyor. Çünkü bazı durumlarda çocuğu hastaneye yatıracak denli bir tabloya bile dönüşebiliyor.” Primer herpetik gingivostomatitis görülen çocuğun tedavisinde ciddi vakalar haricinde spesifik bir tedavi yok. Ancak bu dönemde çocuğun ağrısını daha da artıracağı için asit içeren meyve sularından uzak durulması gerekiyor. Yine çiğneme gerektirmeyecek çorba gibi yemeklerle beslenmesine özen gösterilmesi de öneriliyor.
  "
188,Benliğinizi tüketen olgu: Karar Yorgunluğu,"Gün içinde küçük ya da büyük, kısa veya uzun vadeli pek çok konuyla ilgili karar alırız. Bu durum çoğu zaman sancılı süreçleri de beraberinde getirir. Özellikle de almak zorunda olduğumuz kararlar sadece bizi etkilemiyorsa…",Sağlık,https://www.trthaber.com/haber/saglik/benliginizi-tuketen-olgu-karar-yorgunlugu-814483.html,"Modern dünyada hayat çok hızlı akıyor. Gün içinde birçok kez kendimizi karar alma aşamasında buluyoruz. Bu bazen akşam yemeği için ne pişirileceği gibi basit bir karar olurken bazen de bir doktorun hastasına tanı koyması gibi başkalarının hayatlarına etkisi olacak büyük kararlar da olabiliyor. Karar alma süreci tekrarlandıkça baskı altında hisseden kişinin bu durumu yönetme biçimi de olumsuz etkilenebiliyor. Karar yorgunluğu da işte tam bu noktada ortaya çıkıyor. Karar verirken yaşadığımız stres bize nasıl yansıyor? En çok kimler karar yorgunluğu yaşıyor? Üstesinden gelmek için nelere dikkat edilmeli? Uzman Klinik Psikolog Merve Umay Candaş Demir ile konuştuk.    Karar yorgunluğu, gün içerisinde çok fazla konuda seçim yapıp, vermek zorunda olduğumuz karar sayısı arttıkça zorlandığımız ve ileri safhada seçim yapamaz hale geldiğimiz psikolojik bir durum olarak kabul ediliyor. Karar yorgunluğu kavramı ilk kez Psikolog Prof. Dr. Roy F. Baumeister ve arkadaşları tarafından kullanıldı. Baumeister’ın yaptığı çalışmalarda, kişinin bilişsel kaynaklarının tükenmesi ile ortaya çıkan karar yorgunluğu, tıpkı fazlaca fiziksel aktiviteye maruz kalmış kas yorgunluğuna benzetiliyor.   Gün içinde birçok kez karar almak egoyu tüketiyor Bazen mantığımızla, bazen duygularımızla ama çoğu zaman her ikisini de kullanarak karar verdiğimizi söylüyor Merve Umay Candaş Demir. “Günlük hayatta defalarca karar vermek durumunda kalmak ve hata yapmak istememek karar yorgunluğu denilen durumun oluşmasına neden olabiliyor” diyor. Bunu bir örnek ile şöyle anlatıyor: “Karar yorgunluğu gün içinde basit bir görev gibi görülen alışveriş süreçlerinde de ortaya çıkabilir. Günümüzde aynı işleve sahip ürünler pek çok seçenek ve yoğun düzeyde reklam ile karşımıza çıkar. Örneğin bir kahve almak için bile normalde olması gerekenden fazla zaman düşünürüz. Her bir ürün için seçeneklerin arasından karar vermek, alışverişin sonunda karar yorgunluğu ile belki de ihtiyacımız olmayan bir ürünü satın alma davranışı sergilememize neden olabilir.”    Zihnimiz yorulduğunda karar verme mekanizmamızda da aksamalar görülebiliyor. Karar yorgunluğu kişilerde, kendi kendini düzenleme noktasındaki başarısızlığa ve beraberinde de verilen kararların kalitesinde düşmeye neden olabiliyor. Candaş Demir bu durumun kişiye nasıl yansıdığını ise şu sözlerle ifade ediyor: “Karar yorgunluğu kendini bazen karar vermesi gereken yerlerde karar vermeme, erteleme, sorumluluğu üstlenmeme, kendinden daha otoriter kişilerin kararlarını uygulama, tükenmiş hissetme, yoğun duyguları düzenleyememe gibi belirtiler görülebilir.”    Candaş Demir’e göre kişi bu belirtilerle kendini kontrol edemediğinde, ego tükenmesi yaşıyor. Ego tükenmesi kendini tek bir duygu olarak değil, her şeyi daha yoğun bir şekilde deneyimleme şeklinde gözleniyor. “Yani hissedilen her duygunun yoğunluk düzeyi fazladır ve bu da kişinin duygularını kontrol edememesine neden olarak yaşamını olumsuz etkileyebilir. Kişi eğer üst üste karar almak zorunda kaldıysa ego tükenmesi ve karar yorgunluğu yaşayabilir. Çünkü beyin karar verirken pek çok kaynağını harcar, tüketir.”   Karar yorgunluğunu en çok kimler yaşıyor? Karar yorgunluğunu nispeten daha fazla yaşayan bazı meslek grupları olduğunu anlatıyor Candaş Demir. Hukuk alanında çalışanlar, öğretmenler, bilgi teknolojisi çalışanları, sağlık çalışanlarının karar yorgunluğu konusunda riskli grupta olduklarını söylüyor. “Özellikle hukuk alanında yapılan çalışmalarda günün bitimine doğru ve yemek saatlerine yaklaştıkça şartlı tahliye hakimlerinin mahkumların lehine daha az karar verdikleri gösterilmektedir. O halde buradan hareketle karar yorgunluğuna nedenlerinden biri günün geç saatinde karar almaktır. Günün erken saatinde yapılan işlerde performansımız daha yüksektir. Örneğin, sağlık çalışanlarının sabahın erken saatindeki müdahalelerinde daha iyi performans gösterdikleri görülmektedir. Öğrencilere de günün sabah saatlerinde ders çalışmalarının önemi vurgulanırken karar alırken de yine aynı vurgu mevcuttur.”    Karar yorgunluğu ile nasıl başa çıkabiliriz? Uzman Klinik Psikolog Merve Umay Candaş Demir, kişinin fizyolojik durumunun da karar yorgunluğuna neden olabileceğinin altını çiziyor. Uykusuz, aç, yorgun olmak, kandaki şeker seviyesi gibi unsurların da karar yorgunluğunu artırabildiğini belirtiyor. Kendisinde karar yorgunluğu olduğunu hisseden kişilere şu önerilerde bulunuyor: “Çoğu insanda yaşamının belirli döneminde görülebilecek olan karar yorgunluğundan korunmak için, yoğun mesai saatlerimizi azaltmalı ya da sık molalar vermeliyiz. Hayatımız adına önceliklerimizi önem sırasına koymalıyız. Günlük rutinler oluşturmalı günümüzü planlamalıyız. Seçeneklerimizi mümkün olduğunda kısıtlamalıyız. Kontrolcü ve mükemmeliyetçi yanımız varsa eğer bir kenara bırakarak en iyiye değil sadece iyiye odaklanmalıyız. Kritik denebilecek işlerimizi ve kararlarımızı sabah saatlerinde almalıyız.”"
189,Pasif içicilik akciğer kanser riskini yüzde 24 artırıyor,"Sigara dumanının aktif içici dışındaki kişiler tarafından solunması olan ""pasif içiciliğin"", akciğer kanseri riskini yüzde 24 oranında artırdığı öğrenildi. Ayrıca kanser riski, son dönemlerde yaygınlaşan elektronik sigara sebebiyle de artıyor.",Sağlık,https://www.trthaber.com/haber/saglik/pasif-icicilik-akciger-kanser-riskini-yuzde-24-artiriyor-814487.html,"Türk Tıbbi Onkoloji Derneği İç Anadolu Bölge Temsilcisi ve Ankara Atatürk Sanatoryum Eğitim ve Araştırma Hastanesi Tıbbi Onkoloji Klinik İdari ve Eğitim Sorumlusu Doç. Dr. Serdar Karakaya, Akciğer Kanseri Farkındalık Ayı dolayısıyla  yaptığı açıklamada, akciğer kanserinin erkeklerde ve kadınlarda dünyada en sık görülen ikinci kanser türü olduğunu ve her iki cinsiyette kanserden ölüm nedenleri arasında birinci sırada yer aldığını söyledi. Sigara kullanımının akciğer kanserinin en yaygın sebebi olduğunun altını çizen Karakaya, tütün kullanımının vakaların yüzde 85-90'ından sorumlu olduğunu vurguladı. ""Elektronik sigara kanser riskini önemli oranda artırıyor"" Son dönemde kullanımı artmaya başlayan elektronik sigara kullanımının da akciğer kanseri riskini önemli oranda arttırdığına dikkati çeken Karakaya, ""Pasif sigara içiciliği de akciğer kanseri riskini yüzde 24 oranında arttırmaktadır. Bu açıdan düşünüldüğünde akciğer kanseri sigarayla etkin mücadele ile önlenebilir bir halk sağlığı sorunudur"" diye konuştu. Dumanın aktif içici dışındaki kişiler tarafından solunmasının ""pasif içicilik"" olarak isimlendirildiğini belirten Karakaya, son yıllarda yapılan bilimsel çalışmalarla pasif içiciliğin çeşitli hastalık ve ölümlere neden olduğunun ortaya konduğunu söyledi. ""Yan akım dumanının kanserojenik etkisi 2-6 kat daha fazla"" Karakaya, dünya genelinde bir milyardan fazla insanın tütün ürünleri kullandığını aktararak, tütün kullanımının ve tütün dumanına maruziyetin, kanser, kalp damar hastalıkları ve buna bağlı inme gibi en sık ölüme yol açan hastalıkların gelişiminden sorumlu olduğunun altını çizdi. Çevresel tütün dumanının, aktif sigara içilmesi sırasında ortama yayılan duman olduğunu dile getiren Karakaya, şunları kaydetti: ""Pasif içicilik, kendi sigara içmediği halde çevresel tütün dumanına maruz kalınmasıdır. Çevresel tütün dumanı sigara kullanmayanlar için ciddi bir sağlık tehlikesidir. Burada dikkat edilmesi gereken en önemli şey ise güvenli bir maruziyet seviyesinin bulunmamasıdır, yani zararlıdır. Bilimsel çalışmalar, pasif içiciliğin ölümle sonuçlanabilen kanser, kalp-damar hastalıkları ve inme gibi ölümle sonuçlanan hastalıklara yol açtığını ve mevcut sağlık sorunlarını alevlendirdiğini göstermektedir."" Karakaya, sigara dumanına maruziyetin ev içi hava kirliliğinin en önemli nedeni olduğuna işaret ederek, şu bilgileri verdi: ""Tütünün yanması ile yanma bölgesinden çevreye yayılan yan akım ve sigara içen kişi tarafından solunan ana akım olmak üzere iki tip duman oluşur. Çevresel sigara dumanının yüzde 85'i yan akım sigara dumanından oluşur. Ana akım sigara dumanında bulunan katran, nikotin gibi partiküler maddeler, filtre tarafından süzüldüğü için yan akım sigara dumanındaki partiküler madde konsantrasyonu daha yüksektir. Bundan dolayı da daha toksik olan yan akım dumanının kanserojenik etkisi 2-6 kat, bağışıklık sisteminin vücudu çeşitli hastalık veya yaralanmalara karşı korumak amacıyla oluşturduğu tepki olarak tanımlanan inflamasyona neden olma etkisi ise 4 kat daha fazladır. Bu nedenle sigara dumanına maruziyet çok ciddi bir tehlikedir."" Pasif içiciliğin kısa süreli etkilerinin göz, burun ile boğazda harabiyet, akut bronşit ve zatürre ile ilişkilendirildiğini ifade eden Karakaya, yapılan çalışmalarda sigara dumanına maruziyet ile ortaya çıktığı kesin olarak kanıtlanmış hastalıkların olduğunu vurguladı. Karakaya, ""Bunlar akciğer kanseri, koroner kalp hastalığı, astım atakları, kalp hastalığı semptomlarının başlaması, mevcut bronşit semptomlarının kötüleşmesi, nefes darlığı, hava yolu irritasyonu, öksürük, mide bulantısı, baş ağrısı ve göz irritasyonudur"" dedi. Sigara dumanının uzun süre ortamda kaldığını ve eşyalara sindiğini de belirten Karakaya, sigaranın kesinlikle kapalı ortamlarda tüketilmemesi gerektiğini aktardı. ""Hedefe yönelik tedavi ve immünoterapi yöntemleriyle sağkalım oranları arttı"" Karakaya, hastaların sıklıkla geçmeyen öksürük, kanlı balgam, nefes darlığı, göğüs ağrısı, ses kısıklığı, halsizlik, iştahsızlık, geçmeyen ve tekrarlayan akciğer enfeksiyonu gibi belirtilerle hastaneye başvurduğunu belirterek, ""Son dönemde yoğun sigara içenlerde düşük doz akciğer tomografilerinin tarama yöntemi olarak etkinliğinin kabul görmesiyle erken tanı alan hasta sayımızda artış yaşandı"" değerlendirmesinde bulundu. Son dönemlerde akciğer kanseri tedavisinde çok önemli gelişmeler olduğunu aktaran Karakaya, ""Metastatik akciğer kanseri 2000 yılı öncesinde kemoterapilerle 8-10 ay civarında sağ kalma sürelerinden bahsettiğimiz bir hastalık iken özellikle 2000'li yılların başından itibaren halk arasında akıllı ilaç tedavileri olarak da bahsedilen hedefe yönelik tedavilerle çok yol alındı"" açıklamasında bulundu. Karakaya, hedefe yönelik tedavilere uygun olmayan hastalarda ise bağışıklık sisteminin kuvvetlendirilmesi esasına dayanan immünoterapi seçeneklerinin tek başına veya kemoterapilerle kombine olarak kullanılmasıyla ileri evre akciğer kanserinde ortalama sağ kalma sürelerinin önemli ölçüde arttığını söyledi. Doç. Dr. Karakaya, bu yeni nesil tedavi yöntemlerinin yaşam süresinde önemli katkılar sağladığını, yaşam kalitesinde de belirgin düzelmelerin ortaya çıktığını dile getirdi."
190,Sağlık Bilimleri Üniversitesi Mogadişu'da yeni öğretim yılına başladı,"Sağlık Bilimleri Üniversitesi Somali Mogadişu Recep Tayyip Erdoğan Sağlık Bilimleri Fakültesi 2023-2024 Akademik Yılı Açılış Töreni, üniversitenin Mogadişu Külliyesi’nde düzenlendi.",Sağlık,https://www.trthaber.com/haber/saglik/saglik-bilimleri-universitesi-mogadisuda-yeni-ogretim-yilina-basladi-814252.html,"Sağlık Bilimleri Üniversitesi Somali Mogadişu Recep Tayyip Erdoğan Sağlık Bilimleri Fakültesi törenle yeni öğretim yılına başladı.  Törene, Sağlık Bilimleri Üniversitesi Rektörü Prof. Dr. Kemalettin Aydın, SBÜ Rektör Yardımcısı Prof. Dr. Murat Elevli, SBÜ Somali Mogadişu Recep Tayyip Erdoğan Sağlık Bilimleri Fakültesi Dekanı Prof. Dr. Hasan Hüseyin Eker, Mogadişu-Somali Türkiye Recep Tayyip Erdoğan Eğitim ve Araştırma Hastanesi Başhekimi Doç. Dr. Mevlüt Karataş, üniversitenin akademik idari personeli ile öğrenci aileleri katıldı.    Törende, konuşan Sağlık Bilimleri Üniversitesi Rektörü Prof. Dr. Kemalettin Aydın “Sağlık Bilimleri Üniversitesi, Sultan Abdülhamid Han’ın gönül coğrafyamıza sağlık profesyonelleri yetiştirmek amacıyla 1903’te kurduğu Mekteb-i Tıbbiye-i Şahane’nin bugün sahip olduğumuz imkanlarla daha ileriye taşınmasına müteveccih bir uygulama olarak Sayın Cumhurbaşkanımızın bizatihi talimat ve destekleri ile kuruldu. Bu vesileyle Cumhurbaşkanımızın tebrik ve selamlarını iletmek istiyorum. Kuruluş amacına uygun olarak gönül coğrafyalarımız arasında müstesna bir yere sahip Somali’de açtığımız Sağlık Bilimleri Üniversitesi Somali Mogadişu Recep Tayyip Erdoğan Sağlık Bilimleri Fakültesi 2023-2024 Akademik Yılı açılış törenine iştirak etmenin bahtiyarlığını yaşıyorum. Türkiye’nin yurt dışında açmış olduğu ilk eğitim müessesesi olan Somali Mogadişu Recep Tayyip Erdoğan Sağlık Bilimleri Fakültesi ile Somali’nin sağlık eğitiminin gelişmesine katkıda bulunmanın gururunu yaşıyoruz. Burada verdiğimiz eğitimin neticesinde donanımlı gençler yetiştirmek ve Somali halkına hizmet etmek üzere yola çıkmıştık ve bunu başarmış olduğumuzu gördüm. Bu gençler, sağlık sisteminde önümüzdeki yıllarda büyük bir atılım yapmasını beklediğimiz Somali’nin önemli yapı taşlarını oluşturacaktır” diye konuştu.    Farklı medeniyetler arasında kardeşlik köprüleri kurulmasının önemine dikkat çeken Rektör Aydın şu ifadeleri kullandı: “İfa ettiğimiz akademik yılı açılış törenimiz yalnız olmadığını belgeleyen, kendisine uzanan kardeş eli ile güçlenen, kendine açılan yaralarla meşgul iken artık yaralar sarmaya memur olan sağlık ve insanlık hadimi genç yarınların geciktirilmiş dünlerine atılan kutlu ve mukaddes bir adımdır. SBÜ Somali Mogadishu Recep Tayyip Erdoğan Sağlık Bilimleri Fakültesi 2023-2024 Yılı Akademik Açılış Töreni münasebetiyle; sınırlarını kürre-i arz olarak belirlemiş, hizmet alanını insanlığın tamamı ile ifade etmiş, en zor zamanlarda dahi yardım elini ve ilime, insana yardım düsturunu asla mazlum ve ihtiyaç sahibi coğrafyalardan eksik etmemiş son evrensel imparator Ulu Hakan II. Abdülhamid Han’ı açtığı bu kapı ve kapılar için rahmet ve minnet ile yad ediyorum. 2015 yılında bu muhteşem ecdat mirasını tekrar göklere çıkaran Sayın Cumhurbaşkanımız Recep Tayyip Erdoğan başta olmak üzere, Sağlık Bakanımız Dr. Fahrettin Koca’ya, YÖK Başkanımız Prof. Dr. Erol Özvar’a, Kurucu Rektörümüz Prof. Dr. Cevdet Erdöl’e, Somali Büyükelçimiz İbrahim Mete Yağlı ve emeği geçen tüm gönül ve gelecek mimarlarına teşekkür ediyorum.” Tören plaket takdimi ve toplu fotoğraf çekiminin ardından sona erdi.
 "
191,Kızamık ölümleri bir yılda yüzde 40 arttı,"Dünya Sağlık Örgütü (DSÖ) ve ABD Hastalık Kontrol ve Önleme Merkezleri'nin (CDC) hazırladığı yeni bir rapora göre kızamık vakalarıyla ölümleri, 2021 ve 2022 arasında çarpıcı bir artış gösterdi.",Sağlık,https://www.trthaber.com/haber/saglik/kizamik-olumleri-bir-yilda-yuzde-40-artti-814093.html,"CDC'nin haftalık raporu kapsamında 17 Kasım Cuma günü yayımlanan araştırma, söz konusu tarihlerde kızamık vakalarının tahmini sayısında yüzde 18'lik bir artış yaşandığını ortaya çıkardı. Bu istatistik, 2021'de 7,8 milyon olan vaka sayısının bir yıl içinde 9,2 milyona çıktığı anlamına geliyor. Ayrıca kızamık nedeniyle hayatını kaybedenlerin sayısının da yüzde 43 arttığı belirtildi. Böylelikle ölenlerin sayısı da 95 binden 136 bine çıktı. Araştırmada ""büyük veya yıkıcı kızamık salgınlarının"" yaşandığını bildiren ülke sayısı da ele alındı. Verilere göre bu sayı da 22'den 37'ye yükselerek yüzde 68 oranında artışa işaret ediyor. CDC yetkililerinden John Vertefeuille, ""Kızamık salgınları ve ölümlerindeki artış şaşırtıcı. Ancak son birkaç yılda aşılama oranlarının düştüğünü göz önüne aldığımızda ne yazık ki beklenmedik bir durum değil"" dedi. Vertefeuille ayrıca, ""Herhangi bir bölgedeki kızamık vakaları, insanların yetersiz aşılandığı tüm ülkeler ve topluluklar için risk oluşturuyor. Kızamık salgınlarını ve ölümleri önlemek için acil, hedefe yönelik çabalar kritik öneme sahip"" diye ekledi. DSÖ'nün aşı ve biyoloji direktörü Dr. Kate O'Brien da ""Çocuklar, nerede yaşarlarsa yaşasınlar, hayat kurtaran kızamık aşısıyla korunma hakkına sahiptir"" dedi."
192,ABD'de sağlık skandalı: 450 kişiye hepatit ve HIV bulaştırılmış olabilir,"ABD'de tedavi gören yaklaşık 450 hasta, damardan yanlış uygulanan ilaçlar nedeniyle hepatit ve HIV'e maruz kalmış olabilir. Olası maruziyet, tek kullanımlık ekipmanların yeniden kullanılmasından kaynaklanıyor.",Sağlık,https://www.trthaber.com/haber/saglik/abdde-saglik-skandali-450-kisiye-hepatit-ve-hiv-bulastirilmis-olabilir-814091.html,"ABD'nin Massachusetts eyaletindeki Salem Hastanesi'nde tedavi gören yaklaşık 450 hasta, damardan yanlış uygulanan ilaçlar nedeniyle hepatit ve HIV'e maruz kalmış olabilir. Hastaneden yapılan açıklamada, ""Bu yılın başlarında endoskopi hastalarının küçük bir bölümününün damar içi ilaçlarının uygun biçimde uygulanmaması nedeniyle enfeksiyona maruz kalmış olabileceğini öğrendik"" ifadeleri yer aldı. Ucunda ışıklı küçük bir kameranın yer aldığı cihazın, hastanın boğazından sokularak yemek borusu, mide ve bağırsakları görüntülemek için kullanıldığı operasyonlara endoskopi adı veriliyor. Livescience'a açıklamada bulunan hastane yetkilileri, ""Durum fark edildikten sonra uygulama derhal düzeltildi ve hastanenin enfeksiyon kontrol ekiplerine bilgi verildi"" dedi. ""Net bulgu elde edemedik"" Halk sağlığı yetkilileriyle temasa geçen hastane personeli, henüz hastaların enfeksiyon kaptığına dair net bir bulgunun elde edilemediğini belirtti. The Salem News'ün haberine göre, risk altındaki hastalar 14 Haziran 2021 ve 19 Nisan 2023 arasında tedavi görmüştü. Söz konusu hastalardan Geoff Millar, hastanenin yardım hattını aradığını ve tek kullanımlık bir ekipmanın kendisinde ikinciye kullanıldığının söylendiğini aktardı. Olayla ilgili Salem Hastanesi'ne karşı toplu dava açıldığı belirtiliyor. Hindistanda'da yaşanmıştı Kısa süre önce benzer bir skandal Hindistan'da da patlak vermişti. Yaşları 6 ve 16 arasında değişen 14 çocuğun, Akdeniz anemisi tedavisi gördükleri sırada hepatit ve HIV enfeksiyonlarına yakalandığı öğrenilmişti. Lala Lajpat Rai Hastanesi'nin (LLRH) pediatri bölümü başkanı Arun Arya, taranan 180 hastadan 7'sinin hepatit B, 5'inin hepatit C ve ikisinin de HIV testinin pozitif çıktığını açıklamıştı."
193,Antibiyotik tüketimi yüzde 19 azaldı,"Sağlık Bakanlığı Türkiye İlaç ve Tıbbi Cihaz Kurumu (TİTCK) öncülüğünde akılcı antibiyotik kullanımına yönelik yürütülen çalışmalar ve bilgilendirmeler sonucunda, 2011'den bugüne antibiyotik tüketiminin yüzde 19 azalması sağlandı.",Sağlık,https://www.trthaber.com/haber/saglik/antibiyotik-tuketimi-yuzde-19-azaldi-813934.html,"Antibiyotik direnci, Dünya Sağlık Örgütü (DSÖ) ve birçok ülkenin üzerinde hassasiyetle durduğu, çözüm yolları geliştirmek için çaba sarf ettiği konuların başında geliyor. Kısaca ""bir mikroorganizmanın antibiyotiklerin etkilerine karşı durabilme yeteneği"" olarak tanımlanan direnç gelişimi, uluslararası kuruluşlar ve uzmanlarca ""çağın sessiz salgını"" olarak da adlandırılıyor. Uluslararası son verilere göre, antibiyotiklere dirençli bakterilerin yol açtığı enfeksiyonlar nedeniyle her yıl dünyada yaklaşık 700 bin kişi hayatını kaybediyor. Antimikrobiyal direnç gelişimi önlenemez ve etkili antibiyotikler
geliştirilemezse 2050'de yaklaşık 10 milyon insanın enfeksiyon kaynaklı yaşamını kaybedeceği belirtiliyor. Doğru kullanımıyla insan hayatı için ""mucize"" olabilen antibiyotiklerde direnç gelişimi, yoğun ve gereksiz tüketim sonucunda ortaya çıkıyor. Bu direnç gelişimi sadece insan sağlığını değil hayvanları ve tarımı da olumsuz etkiliyor. Antibiyotik tüketimi yüzde 19 azaldı DSÖ, Gıda ve Tarım Örgütü (FAO) gibi kuruluşlar, artan antibiyotik direncine çözüm oluşturmak için hükümet yetkilileri, ilaç şirketleri, sivil toplum ve BM örgütleriyle bir ittifak oluştururken, Türkiye'de Sağlık Bakanlığı TİTCK öncülüğünde akılcı ilaç ve antibiyotik kullanımına yönelik program yürütülüyor. Bu program kapsamında antibiyotik reçeteleyen hekimlere, sağlık çalışanlarına yönelik çalışmalar yapılırken, toplumsal farkındalığı artırmaya dönük bilgilendirme broşürleri ve toplantıları düzenleniyor. Gereksiz antibiyotik kullanımını önlemeye yönelik bu çalışmalar sonucunda, Türkiye'de antibiyotik tüketiminin yüzde 19 azaltılması sağlandı. 1000 kişi başına düşen günlük antibiyotik tüketim miktarı 34,2 TİTCK verilerine göre, 1000 kişi başına düşen günlük antibiyotik tüketim miktarında da düşüş kaydedildi. 2011'de 42,2 birim olan 1000 kişi başına günlük antibiyotik tüketimi, 2016'da 40,1'e geriledi. Yıllar içinde belli oranlarda azalma ve kısmi artışların ardından geçen yıl itibarıyla 1000 kişine başına düşen günlük antibiyotik tüketim miktarı 34,2 olarak kaydedildi. Antibiyotik direnç gelişiminin azaltılması amacıyla yürütülen çalışmalarla bu oranın ilerleyen yıllarda daha da aşağı çekilmesi hedefleniyor. Antibiyotikler ""ağrı kesici, ateş düşürücü"" değil Uzmanlar, antibiyotiklerin sadece bakteriyel enfeksiyonlarda etkili ve tedavi edici olduğuna dikkati çekiyor. Ağrı kesici, ateş düşürücü olmayan ve gelişi güzel kullanılmaması gereken antibiyotiklerin sadece bakteriyel enfeksiyon varlığında, hekim tavsiyesiyle belirtilen sürede kullanılmaları önem taşıyor."
194,"Bakan Koca'dan ""antibiyotik"" uyarısı","Sağlık Bakanı Fahrettin Koca, ""Antibiyotiklerin ateş düşürmek, ağrı dindirmek, virüslere bağlı enfeksiyonları tedavi etmek amacıyla kullanılmaları yanlıştır. Antibiyotiklerin, sadece bakterilere karşı etkili olduğu unutulmamalı."" ifadesini kullandı.",Sağlık,https://www.trthaber.com/haber/saglik/bakan-kocadan-antibiyotik-uyarisi-813872.html,"Koca, sosyal medya hesabından ""18 Kasım Avrupa Antibiyotik Farkındalık Günü"" dolayısıyla yaptığı paylaşımda, antibiyotiklerin bilinçli kullanılması gerektiğini vurguladı. Antibiyotiklerin, bilinçli kullanılmazsa bakterilerin yol açtığı hastalıklara karşı direnç kazanacağına ve tedavi sürecinde etkisiz hale geleceğine dikkati çeken Koca, şunları kaydetti: ""Bu durumlar arasında ölümcül hastalıklar da vardır. Antibiyotiklerin ateş düşürmek, ağrı dindirmek, virüslere bağlı enfeksiyonları tedavi etmek amacıyla kullanılmaları yanlıştır. Antibiyotiklerin, sadece bakterilere karşı etkili olduğu unutulmamalı. Antibiyotikler, hekim önerisi ve reçete ile alınır. Enfeksiyonu en etkili biçimde tedavi etmek ve direncin ortaya çıkma riskini azaltmak için doğru dozda, doğru şekilde, reçeteye uygun zaman aralıklarıyla kullanılmaları gerekir. Bilinçsiz antibiyotik kullanımının günümüzde dünya genelinde bir halk sağlığı sorununa yol açtığını hatırlatmak isterim."""
195,Acile başvuru çeşitleri aylara ve günlere göre değişiyor,"Acile başvurularda, pazar günleri ve yazın kırık gibi travmalara bağlı çocuk hastaları yoğunluk oluştururken, kışın enfeksiyon şikayetleri, düğün dönemlerinde silahla yaralanmalar artıyor. Cuma günleri ise ilaç yazdırmak isteyenler acil servise gidiyor.",Sağlık,https://www.trthaber.com/haber/saglik/acile-basvuru-cesitleri-aylara-ve-gunlere-gore-degisiyor-813779.html,"Türkiye Acil Tıp Vakfı (TÜAT) Yönetim Kurulu Üyesi Doç. Dr. Semih Korkut, Türkiye'de acil servislere yapılan başvurulara ilişkin soruları yanıtladı. Başakşehir Çam ve Sakura Şehir Hastanesi Acil Tıp Kliniği Şefi de olan Korkut, görev yaptığı Türkiye'nin en büyük üçüncü, Avrupa'nın ise en büyük acil servisine sahip Başakşehir Çam ve Sakura Şehir Hastanesi'nin yetişkin acil servisinde günde 2 bin 500 civarında hastaya baktıklarını aktardı. Bu başvuruların yaklaşık 150'sinin ambulansla getirilen, geri kalanının ise ayaktan gelen hastalar olduğunu anlatan Korkut, Avrupa ülkelerindeki aciller için çok yüksek olan bu rakamların Türkiye için ""orta halli"" değerlendirildiğini ifade etti. Yazın travma hastaları, kışın enfeksiyon şikayetleri artıyor Doç. Dr. Semih Korkut, acil servislere yapılan başvurularda, hasta şikayetlerinin mevsimlere göre değişkenlik gösterdiğini dile getirdi. Yaz aylarında kaza kaynaklı yaralanmalar nedeniyle acillere daha çok travma vakalarının geldiğinden bahseden Korkut, ""Yazın insanlar hareket halindedir ya köylerine ya tatile giderler. Biraz hız da yaparlar. Yaz aylarında dikkat daha azdır çünkü hava güzeldir, yol da açıktır. O yüzden daha ağır travmalar gelir. Daha büyük kazalar yaz aylarında yaşanır. Aynı bayram zamanları gibi..."" ifadelerini kullandı. Korkut, kış aylarında ise daha çok gribal ve akciğer enfeksiyonu yaşayan hastaların başvuru yaptığını belirterek ""Yaşlılar kış aylarında biraz daha fazla hasta olurlar. Kışın daha fazla mikrobiyal durumlar olur. Ailedeki küçük çocuk eve hastalık getirir, oradaki yaşlı hasta olur ve onun immün sistemi daha zayıftır."" bilgisini verdi. Bahar aylarında çamlar polenlerini yaymaya başladığında alerjik hasta sayısının arttığını ve genellikle bu durumdan rahatsız olanların acile çok sık geldiğini dile getiren Korkut, kış mevsiminde acile bir başka başvuru sebebinin ise sobalı evlerde lodoslu günlerde yaşanabilen karbonmonoksit zehirlenmesi durumunun olduğunu kaydetti. Düğün dönemlerinde silahla yaralanmalar artıyor Doç. Dr. Semih Korkut, acile bir başka başvuru nedeninin özellikle düğünlerde yaşanan silahla yaralanmalar olduğuna dikkati çekti. Düğünlerde havaya silah sıkılması ya da akrabalar arasında yaşanan tartışmalar sonucunda insanların yaralanabildiğini belirten Korkut, ""Havaya sıkılan kurşunların miktarı düğün zamanı artıyor. Bizim acil servise gelenler de var, silahlı yaralanmalar maalesef oluyor."" dedi. Cuma günü ilaç yazdırmak isteyenler acil servise gidiyor Acil servislere başvuru nedenlerinin haftanın günlerine göre bile farklılık gösterdiğini vurgulayan Korkut şöyle konuştu: ""Pazar günü çocuk travmalar gelir. En çok da öğleden sonra gelirler. Pazar günü öğleden sonra çocuk travma sayımız biraz daha artar. Genelde oynarken, koşarken kolu ya da bacağı kırılır, bir tarafını keser. Diğer günlerde akşam saatlerimiz daha yoğun, gündüz saatlerimiz daha boştur. Pazartesi sabahlarımız yoğundur çünkü hasta polikliniğe gelir. Doktordan o gün randevu alamamış ya da almamıştır ama sağlık hizmeti alması lazımdır. Bunu da nereden alacak, acil servisten. Çarşamba daha rahattır. Cuma yine biraz yoğunlaşır. Cuma yoğunlaşmasının sebebi nedir? Hafta sonu geliyordur ve hastanın ilacını yazdırması lazım."" Göğüs ağrısı olan değil tüp bebek yaptırmak isteyen acile geliyor Doç. Dr. Semih Korkut hangi durumların acil olup olmadığının öğrenilebilmesi için sağlık okur yazarlığının artırılabileceğini söyledi. Meslek hayatının 26'ncı yılında olduğunu, bu süreçte neredeyse her türlü şikayetle karşılaştığını ancak kendisi için dönüm noktasının acile tüp bebek başvurusu için gelinmesi olduğunu anlatan Korkut, ""Bu zamana kadar 'Ben tüp bebek yaptırmak istiyorum.' diye acil servise gelen 4-5 vaka gördüm. Kişi göğüs ağrısı olduğunda acil servise gelmiyor, yani sağlık okur yazarlığı çok iyi değil. Ya da o kadar hassas ki hafta sonu aklına geliyor, tüp bebek yaptırmak için acil servise geliyor. Danışmanlık gibi de görüyor orayı."" değerlendirmesinde bulundu. Korkut, Milli Eğitim Bakanlığının (MEB) çocuklara sağlıkla ilgili eğitimler verdiğini, belki bu eğitimlerin biraz daha artırılabileceğini, TÜAT olarak da acil servise kimlerin başvurması ya da ne zaman gelinmesi gerektiği konularını da halka anlatabileceklerini ifade etti. ""Afet ve ilk yardımla ilgili eğitim alınmalı"" İlk yardım ve afet eğitimleri konularında halkın bilgisinin ve farkındalığının artması için yapılması gerekenlere yönelik de önerilerde bulunan Korkut şunları kaydetti: ""İstanbul afetini konuşuyoruz. Bir, afetle ilgili eğitim almamız lazım. İki, ilk yardımla ilgili eğitim almamız lazım. İlk yardım eğitimleri birçok yerde ücretsiz. İl sağlık müdürlükleri, belediyeler afetle ilgili eğitimler veriyor. Benim önerim, bu tür ilk yardım ve afetle ilgili eğitimlere katılırlarsa onlar ve tüm toplum için çok iyi olur. Çünkü bir kaza olduğunda bakıyoruz ki yeterince ilk yardım eğitimi almış kişi yok. O yüzden bu eğitimleri alırsak hem kendimize hem ailemize hem de toplumumuza çok daha faydalı oluruz."""
196,"İzmir Şehir Hastanesi'nde ""Aile Oteli"" hizmete girdi",Ege Bölgesi'nin en büyük hastanesi olma özelliğini taşıyan ve bir ay önce hizmete başlayan 2 bin 60 yataklı İzmir Şehir Hastanesi'nde hasta yakınlarına ücretsiz olarak Aile Oteli'nde konaklama imkanı sunuluyor.,Sağlık,https://www.trthaber.com/haber/saglik/izmir-sehir-hastanesinde-aile-oteli-hizmete-girdi-813760.html,"İleri tıp teknolojilerine ve gelişmiş olanaklara sahip sağlık komplekslerinden oluşan ve bir ay önce hizmet vermeye başlayan 2 bin 60 yataklı İzmir Şehir Hastanesi, Ege Bölgesi'nin en büyük hastanesi olma özelliğini taşıyor. İzmir'in yanı sıra Ege Bölgesi'ndeki diğer kentlerden de başvuru alan hastanede konaklama ihtiyaçlarına yanıt veren otel de bulunuyor. Hastane binasının 11. katında yer alan ""Aile Oteli"", 18 odadaki 40 yatağıyla hasta yakınlarına ücretsiz hizmet sunuyor. Erişkin ve yeni doğan yoğun bakımda kalan hastalarla şehir dışından sevkle gelen hastaların yakınlarına öncelik sağlanan otelde konaklamak için başhekimliğe başvurulması gerekiyor. Hasta yakınlarının yemek ihtiyaçlarının da karşılandığı otelde kütüphane, çamaşırhane ve sosyal alanlar da bulunuyor. ""Kalma süreleriyle ilgili bir sınırlama koymadık"" Başhekim Prof. Dr. Orhan Gökalp, hastanelerinin hizmete başladığı 16 Ekim'den bu yana yaklaşık 100 bin hastaya hizmet verdiğini, 1000'den fazla ameliyat yapıldığını söyledi. Hastanede hizmete giren Aile Oteli'nin de İzmir'de bir ilk olduğunu ifade eden Gökalp, şunları kaydetti: ""Hasta yakınlarına ücretsiz şekilde konaklama ve yemek imkanı sunuyoruz. Hasta yakınlarımızın konforu için hastane yönetimi olarak her türlü şart sağlanmıştır. Misafirlerimizi ağırlamaya başladık, kalma süreleri hastanın ne kadar yattığıyla ilişkili. Mesela bazı hastalar kanser tedavisi görüyor uzun kalıyor. Hasta yakınlarının kalma süreleriyle ilgili bir sınırlama koymadık. Büyük bir hastane olduğumuz için şehir dışından gelen çok hastamız var. Gerek sevklerle gerekse kendi imkanlarıyla gelen hastalar, uzun süre yatması gerektiği zaman mağduriyet oluşuyordu. Bu otel sayesinde insanların mağduriyeti giderildi. Hasta yakınları verilen hizmetten memnun."" ""Burası olmasaydı, hastane dışında oturacaktık"" Hasta yakını 63 yaşındaki Nezaket Kaya, İzmir'de yaşayan kızının 9 gün önce beyin kanaması teşhisiyle hastanenin yoğun bakım servisinde tedavi görmeye başladığını ifade etti. Eşi Mustafa Kaya ile Çorum'dan geldiklerini anlatan Nezaket Kaya, ""Otel konforlu, bize de iyi bakıyorlar. Burası olmasaydı, hastane dışında oturacaktık. Sonra gidip bir akrabamızın evinde kalacaktık. Allah razı olsun. Güzel yapmışlar, memnun olduk. Kızım aşağıda yatıyor. En ufak bir şey olsa yanına inmemiz daha kolay."" diye konuştu. Mustafa Kaya da hastane bünyesinde Aile Oteli bulunduğu öğrendiğinde çok sevindiğini söyledi. İzmir Şehir Hastanesi'ni çok beğendiğini anlatan Kaya, ""Başhekimden başlayarak tüm hastane personeline teşekkür ederim. Bizi çok iyi karşıladılar. Aile Oteli çok güzel olmuş. Düşünenlerden Allah razı olsun."" dedi."
197,TUS'ta yerleşme oranı yüzde 85 oldu,"Sağlık Bakanı Fahrettin Koca, 2023-TUS 2. döneminde eğitim ve araştırma hastaneleri kontenjanına yüzde 85, üniversite kontenjanına yüzde 80 oranında yerleşmenin olduğunu açıkladı.",Sağlık,https://www.trthaber.com/haber/saglik/tusta-yerlesme-orani-yuzde-85-oldu-813685.html,"Bakan Koca, sosyal medya hesabından yaptığı açıklamada, 24 Eylül'de düzenlenen 2023-TUS 2. dönem yerleştirme sınavının sonuçlarına ÖSYM'nin ""https://sonuc.osym.gov.tr"" adresinden erişilebileceğini hatırlattı. Bakan Koca, şunları kaydetti: ""2023-TUS 2. döneminde eğitim ve araştırma hastanesi kontenjanına yüzde 85, üniversite kontenjanına yüzde 80 oranında yerleşme oldu. Tüm kontenjanlara yerleşme oranı yüzde 82'dir. Eğitim ve araştırma hastanelerinde 40 uzmanlık alanının 32'sinde yüzde 90 ve üzeri yerleşme gerçekleşti. Tercihte bulunup yerleşemeyen adaylar kısa süre içerisinde açılacak olan ek yerleştirmeye başvurabilecekler."""
198,Prematüre bebeklerin bakımı özen istiyor,"Türkiye’de her yıl binlerce bebek, vaktinden haftalar önce dünyaya geliyor. ""Prematüre"" olarak adlandırılan bu bebekler pek çok ciddi sağlık sorunuyla karşı karşıya kalıyor. Peki, prematüre doğumun sebepleri neler? Bebeği ve aileleri doğum sonrası nasıl bir süreç bekliyor?",Sağlık,https://www.trthaber.com/haber/saglik/premature-bebeklerin-bakimi-ozen-istiyor-813557.html,"Doğum her anne-baba adayı için heyecanlı bir süreç. Yaklaşık 40 hafta süren bu serüvenin sonucunda doğan sağlıklı bir bebek ailesine mutluluk getiriyor. Ancak prematüre bebekler o kadar şanslı olmuyor... Çünkü bu bebekler, erken doğumun getirdiği pek çok sağlık sorunuyla karşı karşıya kalabiliyor. Sonrasında ise hem bebek hem de ebeveynler için sancılı bir süreç başlıyor. Dünya Sağlık Örgütü (DSÖ) verilerine göre yılda 15 milyon bebek erken, yani prematüre olarak doğuyor. Bu bebeklerin 1 milyondan fazlası henüz 1 yaşını bile tamamlayamadan hayatını kaybediyor. Türkiye’de de her yıl 150 bini aşkın bebek dünyaya vaktinden önce geliyor. Kabaca tüm doğumların yaklaşık yüzde 10’u prematüre olarak gerçekleşiyor. İşte bu nedenle her yıl 17 Kasım Dünya Prematüre Günü’nde vaktinden önce doğan bebeklerin yaşayabileceği sağlık sorunlarına dikkat çekilerek, farkındalık yaratılmaya çalışılıyor. Biz de bu özel gün kapsamında prematüre bebeklerle ilgili merak edilen sorulara Sağlık Bilimleri Üniversitesi Ümraniye Eğitim ve Araştırma Hastanesi Yenidoğan Kliniği İdari ve Eğitim Sorumlusu Prof. Dr. İlke Mungan Akın’la yanıt aradık.   -Hangi bebekler prematüre olarak adlandırılıyor? Normal bir gebelik süreci 40 hafta sürüyor. 37 haftadan önce doğan tüm bebeklere prematüre bebekler deniyor. Tabii ki prematüre bebekler de kendi aralarında farklı alt gruplara ayrılabiliyor. Örneğin 34 hafta ile 37 hafta arasında doğan bebekler “geç preterm” olarak adlandırılıyor ve kendilerine has sorunlar yaşıyorlar. 32 haftadan küçük doğan bebekler çok daha riskli bebekler oluyor. Özellikle 28 haftadan önce doğan bebekler ise çok düşük doğum ağırlığına sahip olarak ve organ gelişimlerini dış dünyada tek başlarına yaşamaya yetecek düzeyde geliştiremeden doğdukları için mutlaka yenidoğan yoğun bakım ünitelerinde destek verilerek, özenli bakıma ihtiyaç duyuyor.   -Prematüre doğumun nedenleri neler? Prematüre doğumlar çok farklı nedenlere bağlı olarak gerçekleşebiliyor. Bu nedenleri anne kaynaklı ve bebek kaynaklı sebepler olarak gruplandırabiliriz. Annenin gebelik öncesi rahatsızlıkları, gebelik sürecinde ortaya çıkan tansiyon, şeker yüksekliği, karaciğer rahatsızlığı gibi durumlar veya annenin geçirdiği enfeksiyonlar erken doğumu tetikleyebilir. Bebekle ilgili olarak ise bebeğin anne karnında gelişimini engelleyen süreçler ya da organ anomalileri erken doğumun sebebi olabiliyor.   -Prematüre bebeklerde sık görülen sağlık sorunları ve çözüm yolları neler? Prematüre bebekler, anne karnında gelişim süreçlerini tamamlayamadan dış dünyaya adapte olmaya çalışırken organ ile ilgili birçok yetersizlik yaşıyor. Öncelikle cilt gelişimleri yeterli olmadığından ciltlerinden vücut ısılarını ve sıvılarını kaybedebildikleri için kuvöz dediğimiz cihazlar içerisinde ısılarının ve cilt nemlerinin korunması gerekiyor. Akciğer gelişimi yeterli olmadığı için solunum destek cihazlarına, akciğer geliştirici ilaçlara, mide-bağırsak sistemleri yeteri kadar olgunlaşmadığı için damardan beslenme desteğine ihtiyaç duyuyorlar. Ayrıca bağışıklık sistemleri yetersiz olduğundan her tür enfeksiyona karşı çok daha hassas oluyorlar.   -Bu bebekler hangi aşamaya kadar tedaviye ihtiyaç duyuyor? Her bebek için taburcu süreci bireysel olarak planlanıyor. Tam net bir ağırlık ve yaş söylemek çok doğru olmaz. Bir bebeğin eve gidebileceğine karar vermek için bebeğin öncelikle annesi tarafından bakılabiliyor, yani beslenebiliyor olması gerekiyor. Yine annenin bebekle ilgili tehlike işaretlerini anlayarak müdahale edilebiliyor olması da önemli. Bunun yanı sıra bebeklerde kısa süreli solunum durmalarının yaşanmaması, emme-yutma koordinasyonunun oluşması da kriterler arasında. Bebeğin kuvöz dışı ortamda günlük gerekli beslenme miktarını alabilmesi, günlük-haftalık olarak düzenli büyümeyi sağlayabilmesi, oksijen ihtiyacının ortadan kalkması ya da ev ortamında gerekli destek cihazları ve düzeninin sağlanması gibi kriterler de değerlendiriliyor.   -Prematüre bebeklerde kalıcı sağlık sorunları gelişebiliyor mu? Maalesef dış dünyada ne kadar anne karnındaki süreçleri taklit etmeye çalışsak da bu her organ sistemi için yeterli olamayabiliyor. Kalıcı görme-işitme kayıpları, zihinsel sorunlar, gelişimsel problemler, büyüme sorunları, akciğer problemleri yaşam boyu devam edecek sorunlar olarak karşımıza çıkabiliyor. Tabii ki bunlar her prematüre bebek için değil ama özellikle 1 kilogramdan hafif doğmuş bebekler için daha yüksek bir ihtimal oluyor. -Prematüre bebeklerin bakımında nelere dikkat etmek gerekiyor? Prematüre bebeklerin bakımında en önemli belirleyici faktör, bu bebeklerin yenidoğan yoğun bakım sürecinde özel eğitim almış uzmanlar tarafından gelişmiş ünitelerde özenle bakılması. Prematüre bebeklerin multidisipliner dediğimiz farklı bölümler tarafından düzenli aralıklarla takip edilmesi gerekiyor. Bunun sebebi de olası riskler açısından ancak yakın takiple mümkün olabilecek erken müdahale süreçlerinin uygulanabilmesi. Örneğin taburcu sonrası önerilen şekilde göz muayenesi takipleri yapılmayan, nörolojik gelişimi takip edilmeyen bir bebeğin kör olması söz konusu olabiliyor. -Aileler prematüre bebeklerin bakımında nelere dikkat etmeli? Tabii ki taburcu sonrası süreçte ailelerin bu bebeklerdeki potansiyel riskler konusunda bilgili, dikkatli ve özenli olmaları gerekiyor. Bu bebeklerin evde yaşayan aile fertlerinden ya da ziyaretçilerden kapabileceği basit bir üst solunum yolu enfeksiyonunun ilerlemesi zaten yeteri kadar gelişmemiş akciğerlerde zatürre dediğimiz kliniği ortaya çıkarabiliyor. Bu da bebeklerin yeniden yoğun bakım ve solunum destek makinelerinde takiplerine, hatta kaybedilmelerine bile neden olabiliyor. Bu gibi sebeplerle bebeklerin aileleri tarafından özenli ve dikkatli takipleri çok önemli."
199,Ameliyatsız tiroid nodül tedavisinde tam başarı sağlanıyor,Başakşehir Çam ve Sakura Şehir Hastanesi Girişimsel Radyoloji Bölümünde uygulanan ameliyatsız tiroid nodül tedavisinde yüzde 100 başarı sağlanıyor.,Sağlık,https://www.trthaber.com/haber/saglik/ameliyatsiz-tiroid-nodul-tedavisinde-tam-basari-saglaniyor-812946.html,"Günümüzün en yaygın hastalıkları arasında yer alan tiroid nodülü (nodüler guatrın) tedavisinde hastalar genelde ameliyatla tedavi ediliyor. Teknolojinin gelişmesiyle artık nodül tedavisinde ameliyatsız radyofrekans ve mikrodalga yöntemleri de kullanılıyor. Başakşehir Çam ve Sakura Şehir Hastanesi Girişimsel Radyoloji Bölümünde uygulanan yöntemlerle tiroid nodül tedavisinde yüzde 100 başarı sağlandı. Tedavide 20-30 dakikalık operasyonla hastaların tiroid nodülleri radyofrekans ve mikrodalga cihazlarıyla ağrısız şekilde yakılarak tedavi ediliyor. Hasta operasyondan 1 saat sonra taburcu ediliyor.    Girişimsel Radyoloji Bölümü Sorumlusu Prof. Dr. Özgür Kılıçkesmez, tiroid bezinin boynun ön kısmındaki iki tarafta yer alan, bütün metabolizmayı düzenleyen önemli bir bez olduğunu söyledi. Tiroidin, beslenmeyle ilgili iyot eksikliği olan bölgelerde endemik görüldüğünü belirten Kılıçkesmez, ""Guatr yapan besinlerin fazlaca tüketilmesi, genetik faktörler gibi farklı nedenlerden dolayı tiroid nodülü oldukça sık gözüküyor"" dedi. Prof. Dr. Kılıçkesmez, rahatsızlığın eskiden nadir ve büyük nodüller bulunduğu zaman farkına varıldığını anlatarak, ""Günümüzde ultrasonla daha sıklıkla ve erken tanı koyabiliyoruz. Çoğunlukla şikayete yol açmıyorlar ama tiroid nodülleri çok büyük olduğu zaman basıya bağlı yutma güçlüğü, nefes alma zorluğu gibi şikayetlere yol açabiliyorlar"" diye konuştu. ""Yıllık ultrasonu takip önemli"" Rahatsızlıkta yüzde 5-10 arasında kanserleşme olabildiğinin altını çizen Kılıçkesmez, şöyle devam etti: ""Tiroid kanserleri diğer organların kanserleri gibi agresif değiller ama yine de şüphelendiğimiz zaman biyopsi yapıp gerekli tedavileri düşünüyoruz. Eskiden tiroid nodüllerinde gerektiği zamanda cerrahi yöntemler uygulanıyordu. Teknolojinin gelişmesiyle birlikte hasta uyutulmadan günübirlik tedaviler uygulanmaya başlandı. Bu uygulamaya 'radyofrekans ve mikrodalga ablasyon' diyoruz. Özellikle 2-3 santimetrenin üzerinde semptom yaratan ve zehirli guatr dediğimiz çok fazla hormon salgılayan nodülleri lokal anestezi eşliğinde hasta uyanıkken ciltten girerek yaklaşık 20 ile 30 dakika arasında ablasyon dediğimiz yöntemle yakıyoruz. Nodüllerin tümü yaklaşık 6 ay ile bir sene içerisinde yüzde 70-80 küçülüyorlar. Yani yüzde 70 kayboluyor ve cansızlaşıyorlar. Yıllık ultrasonu takip önemli, çünkü yüzde 5 olasılıkla kenarından büyüme olabiliyor, ancak eski boyutlarına ulaşamıyorlar. Bunlar ilerleyen yıllarda tekrar ablate edilebilirler."" ""Yüzde 100 başarı sağlıyoruz"" Prof. Dr. Kılıçkesmez, tedavide tiroid bezi tamamen çıkarılmadığı için hastanın ömür boyu ilaç kullanmak zorunda kalmadığını anlatarak, ""Tiroid nodül tedavisinin ardından ses kısıklığı gibi komplikasyonların çok nadir görülüyor. Tiroid nodül tedavisini radyofrekans ve mikrodalga yöntemleriyle görerek yaptığımız için yüzde 100 başarı sağlıyoruz"" ifadesini kullandı. Tiroid nodül hastalığında ameliyat olamayacaklara embolizasyon yöntemi uyguladıklarını vurgulayan Kılıçkesmez, sözlerini şöyle tamamladı: ""Tiroidi besleyen 4 damarı, damar yoluyla girip tıkıyoruz. Onlar ciddi düzeyde küçülmeye yol açıp hastayı nefes alabilir duruma getiriyorlar. Kalanlar için sonrasında ablasyon yapabiliyoruz. Bu yöntem tiroidit veya hashimato hastalığını iyileştiren bir yöntem değil sadece onlarda çıkan nodüller için kullanılabilir."""
200,Sosyal medyada tavsiye edilen kozmetik ürünlere dikkat,"Leke kremleri, gençlik serumları, beyazlatıcı solüsyonlar… Sosyal medyada sayısız kozmetik ürün tavsiye ediliyor, hatta satılıyor. İçeriği bilinmeyen bu ürünleri satın alanlar ise ciddi risklerle karşı karşıya kalıyor.",Sağlık,https://www.trthaber.com/haber/saglik/sosyal-medyada-tavsiye-edilen-kozmetik-urunlere-dikkat-812921.html,"Sosyal medyayı kullanmayan yok. Özellikle dijital içerik üretenler 7’den 70’e neredeyse herkes tarafından ilgiyle takip ediliyor. Buraya kadar her şey normal. Sorun, sosyal medyada takipçi sayısı fazla olan ve “influencer” diye adlandırılan kişilerin yaptığı ürün tavsiyesiyle başlıyor. Bu ürünlerin başında da binbir vaatle pazarlanan kozmetik ürünler geliyor. Yaşlanma karşıtı ürünlerden leke geçirici serumlara kadar pek çok ürün, tüketiciye çekici gelen sloganlarla sunuluyor. Düzgün, pırıl pırıl bir cilt hayaliyle internet üzerinden bu ürünleri alan tüketiciler ciddi problemlerle karşılaşıyor. Çünkü genel sağlık kurallarına aykırı içeriğe sahip olan bazı ürünler yanığa varacak derecede önemli cilt sorunlarına sebep olabiliyor. İnternet üzerinden alınan ürünlerin zararları ve yol açtığı problemleri Dermatoloji Uzmanı Prof. Dr. Başak Yalçın’la konuştuk.   Kozmetik ürünler bir cilt hastalığını geçiremez Sosyal medyada en fazla satılan ürünlerin kozmetikler olduğunu söyleyen Prof. Dr. Yalçın, bu ürünlere neden güvenilmemesi gerektiğini anlatarak başlıyor sözlerine: “Kızarıklığı, lekeleri, siğilleri, benleri tamamen geçirdiği belirtilen ürünler olduğu söyleniyor. Öncelikle şunu söyleyebilirim ki; bunlar onayı olmayan ürünlerdir ve uzak durulmalıdır. Çünkü güvenilir ve onaylı olan hiçbir kozmetik ürün, bir cilt hastalığını geçirmeyi vadedemez. Eğer vadediyorsa o zaman bu ilaç kategorisine girer. Ve ilaç kategorisine geçtiği zaman da zaten internetten satışı yapılamaz. Bu nedenle tedavi ediyor, geçiriyor denilen ürünlere itibar edilmemesi lazım.” İnternet üzerinde kullandığı ürünleri tavsiye eden, hatta kendi ürettikleri çeşitli kozmetikleri tanıtan ciddi bir kitle bulunuyor. Prof. Dr. Yalçın, bu gibi tavsiyelere de rağbet edilmemesi gerektiğinin altını çiziyor: “Bu kişiler kendi ciltlerini genelde filtrelerle gösteriyorlar. Özellikle gençler onlardan çok etkileniyor. Ama her cildin farklı bir ihtiyacı var. Kiminin cildi kızarık, kiminin lekeli, kiminin ise yağlı olabiliyor… O nedenle bir kişinin önerdiği bir kozmetik ürün, aynen ilaçta olduğu gibi herkes için uygun değil. Öneren kişinin hangi cilt problemi vardı da iyi geldi? Ama sizin var mı öyle bir cilt probleminiz? Bu nedenle onlara çok itibar edilmemesi gerekli.”   Doğal ve organik ürünlerin sertifikası olmalı Sosyal medya üzerinde reklamı yapılan ve dikkat edilmesi gerekenler arasında ""doğal"" ya da ""organik"" adı altında satılanlar da var. Oysaki bir ürünün doğal ya da organik olması için taşıması gereken önemli kriterler var. “Bir ürüne doğal kozmetik demek için ürünlerin bileşiminin yüzde 95’inin doğal içerikli olması gerekir” diyen Prof. Dr. Yalçın, şöyle devam ediyor: “Üreticinin hakikaten doğal bir kozmetik ürün ürettiğine dair belgesi olması gerekir. Organik kozmetikler, organik tarım faaliyetleri esaslarına uygun olarak üretilmiş ham maddelerle yapılan ürünlerdir. Burada da kriterler çok net... Yani o ürün organik iddiasında bulunan firmanın da yine sertifikası olması gerekir. O nedenle üzerinde organik ya da doğal yazan her şeye rağbet etmemek gerekir. Bunların çoğu da doğru değil.” Cilt yanıkları sıklıkla görülüyor Peki, sosyal medyada tanıtılan bu tip ürünleri alan kişiler hangi cilt sorunlarıyla karşı karşıya kalabiliyor? İlk dönemde tüketiciler tarafından hemen fark edilen belirtiler görülüyor. Ciltte kuruluk, egzama, yağlanmaya meyil, sivilcelenme gibi... Prof. Dr. Yalçın karşılaşılabilen diğer ciddi sorunları şu şekilde anlatıyor: “En sık gördüğümüz zararlı etkilerden bir tanesi cilt yanıkları. Özellikle son dönemde benleri kremlerle tedavi edeceğini vadeden bazı ürünler var. İnsanlar gerçekten ciltlerine krem sürecekler ve benleri gidecek sanıyor. Bu nedenle o kadar çok yanıklar meydana geliyor ki...Bir kremle benin yok olması gibi bir şey mümkün değil. Bunlar tabii çok asitli ürünler ve hastalarda ciddi yanıklar görüyoruz. Yine cilt tiplerine uygun değilse de ciltte yanıklar ortaya çıkmaya başlıyor. Bazen de çok hassas bir cilt oluyor ama çok güçlü soyucular kullanmış oluyor. O zaman da kimyasal yanıklar görülüyor.” Yine sık görülen bir başka sorun da cilt renginde oluşan problemler… Bazı ürünlerin bazı kişilerde kalıcı, lekeler halinde cilt beyazlamalarına sebep olduğunu ifade eden Prof. Dr. Yalçın, “Yanlış kozmetik uygulamaları nedeniyle çok fazla cilt problemi görüyoruz. Bunun zaten ayrıca bir ismi bile var: Kozmetiğe bağlı cilt hastalıkları... O nedenle kozmetiğin doğru seçilmesi aynen ilaç gibi son derece önemli bir durum” diyor.   Kozmetik ürünler yönetmeliğe uygun olmalı Öncelikle bir kozmetiğin güvenilir olduğunu anlamak için içeriğinin tam olarak bilinmesi gerekiyor. Yine üretim ve muhafaza süreçlerinin de doğru yönetilmesi şart. Prof. Dr. Yalçın, “Bu kriterlere sahip ürünler Türkiye İlaç ve Tıbbi Cihaz Kurumu'nun Kozmetik Ürünler Yönetmeliği'ne uygundur. Bu yönetmeliğe uygun olduğunu söyleyen kozmetik ürünler, o kadar çok çalışmadan, araştırmadan geçmiştir ki tüm kriterleri sağlarlar. Buna uygun olduğunu kanıtlayan ürünler, zaten kendilerini bu sisteme kayıt ettirirler” şeklinde konuşuyor. Aranması gereken diğer koşulları ise şöyle özetliyor: “Üreticisi ya da ithal edicisinin kesinlikle bilinmesi gerekir. Ürünün üstünde mutlaka üreticisinin adı ve adresi olmalıdır. Ürünün üretimine dair en az bir tane tanımlayıcı bilgi olması gerekir. İçerik listesi çok net olmalı. Bunlara kesinlikle dikkat edilmeli.”   İçerikte nelere dikkat edilmeli? İçerikte kullanılan maddeler de mutlaka önem verilmesi gereken konulardan biri. Bu maddelerin Türkiye İlaç ve Tıbbi Cihaz Kurumu'nun kozmetik yönetmeliğinde uzun listeler halinde yer aldığını belirten Prof. Dr. Yalçın, içerikte yer alması sakıncalı ürünleri şöyle açıklıyor: “Birincisi bazı kanserojen ve mutajen maddeler vardır. Yani bazı maddeler kanser yapabilir bazıları ise hamile bir kadın tarafından kullanıldığında çocuğunda sakatlık riski olabilir. İkincisi bazı maddelerin ise belli bir dozda bulunması gerekir. Yani o dozun üstüne çıktığında bu artık ilaç statüsüne geçer. Etken madde uygun olsa bile yönetmelikte belirtilen bir dozu vardır. Onun üzerine çıkılmaması gerekir. Eğer saç boyası filan değilse ürün bir boya boyar madde içermemeli.” Kozmetik ürünlerin ciddi testlerden geçmesi şart İnternette satılan bazı ürünlerin ise eczacıların yaptığı karışımlar sonucu ortaya çıktıkları biliniyor. Bu tip ürünlerin kesinlikle hiçbir testten geçmediğine dikkat çeken Prof. Dr. Yalçın, “Kozmetikler, belki algısı o boyutta değil ama, gerçekten çok ciddi ürünler. Ciddi testlerden geçmesi gerekiyor. İçeriklerinin net olarak sağlık kriterlerine uygun olması gerekiyor. Eczacılar tarafından üretilen, hatta 'mucizevi krem' gibi piyasaya sürülen ürünler son derece tehlikeli. Biz gerçekten onların son derece önemli komplikasyonlarını yaşayan hastalar olduğunu görüyoruz” diyor. Bu noktada bilinçli bir kullanıcının eğer cildinde bir sorunu varsa internet ya da arkadaş tavsiyesi yerine bir hekime başvurarak kendine uygun ürünü seçmesi büyük önem taşıyor."
201,"Sağlık Bakanı Koca'dan ""Dünya Diyabet Günü"" paylaşımı","Sağlık Bakanı Fahrettin Koca, dünyada her 10 yetişkinden birinin diyabet hastalığıyla mücadele ettiğine dikkati çekerek, diyabet riskini azaltmak için sağlıklı beslenme, düzenli fiziksel aktivite ve sağlıklı vücut ağırlığının korunmasının önem taşıdığını bildirdi.",Sağlık,https://www.trthaber.com/haber/saglik/saglik-bakani-kocadan-dunya-diyabet-gunu-paylasimi-812790.html,"Bakan Koca, sosyal medya hesabından 14 Kasım Dünya Diyabet Günü'ne ilişkin paylaşımda bulundu. Hekimin belirlediği stratejiye uyulması durumunda diyabetin kontrol altına alınması mümkün bir hastalık olduğuna işaret eden Koca, ""Diyabet, yani şeker hastalığı, giderek artan bir halk sağlığı sorunu olarak ön plana çıkıyor. Dünyada her 10 yetişkinden biri diyabetle mücadele ediyor"" ifadesini kullandı. Tip 1 ve tip 2 olarak iki ana türü bulunan bu kronik hastalıkta vücudun kan şekerini düzenleme yeteneğinin bozulduğunu, tip 1 diyabetin günlük insülin enjeksiyonları veya insülin pompasıyla kontrol altına alınabildiğini belirten Koca, tip 2 diyabetin tedavisinde ise sağlıklı beslenme, düzenli egzersiz ve bazen ilaç veya insülin tedavilerinin gerekebildiğini ifade etti. ""Haftada en az 150 dakika orta şiddette fiziksel aktivite yapılmalı"" Bakan Koca, her iki durumda da kan şekeri seviyelerinin düzenli izlenmesi ve hekimle sürekli işbirliği içinde olunmasının önemini vurgulayarak, ""Diyabet riskini azaltmak için alınabilecek önlemler arasında sağlıklı bir diyetin benimsenmesi, düzenli fiziksel aktivite ve sağlıklı bir vücut ağırlığının korunması yer alıyor. İşlenmiş gıdalardan kaçınmak, bol miktarda meyve, sebze, tam tahıl ve yağsız proteinler tüketmek önemli. Ayrıca haftada en az 150 dakika orta şiddette fiziksel aktivite yapılmalı, sigara kullanımı ve alkol tüketiminden uzak durulmalı"" bilgisini verdi. İleri yaştakiler, ailede diyabet öyküsü bulunanlar, obezite ve düşük fiziksel aktiviteye sahip kişiler, hamile kadınlar, bazı kronik hastalığı bulunanlar ve belirli ilaçları kullananların diyabet açısından riskli grupta yer aldığını belirten Koca, şunları kaydetti: ""Bu gruplardaki bireylerin, düzenli sağlık kontrolü yaptırma, ideal vücut ağırlığını koruma, sağlıklı beslenme ve düzenli egzersiz gibi önlemlere özellikle uyması gerekir. Bugün, Dünya Diyabet Günü. Diyabet hastaları ve risk grubunda olanlar, buradaki bilgileri, hekimlerinin gerekli gördüğü tedaviyi ve yaptığı uyarıları her gün aklında tutmalı."""
202,Efe'ye 13 yaşında diyabet tanısı konuldu,"14 Kasım, Dünya Diyabet Günü... Önceden sadece tip 1 diyabet görülen çocuklarda, son yıllarda yetişkinlerdeki tip 2 diyabet de giderek yaygınlaşıyor.Türkiye'de diyabetle mücadele eden çocuk sayısı 20 binin üzerinde. 13 yaşındaki Kuzey Efe Şenol da onlardan biri.",Sağlık,https://www.trthaber.com/haber/saglik/efeye-13-yasinda-diyabet-tanisi-konuldu-812787.html,"Türkiye’de 20 bin çocuk tip 1 diyabetle mücadele ediyor. 13 yaşındaki Efe Kuzey Şenol'a da tanı bundan 6 ay önce konuldu.. Efe Kuzey Şenol, hastalık süreci ile ilgili, ""çok kilo verdim, çok acıkıyordum bir de çok tuvaletim geliyordu” dedi. Şenol'un babası, bu hastalığın ailede kimsede olmadığını söyleyerek sözlerini şöyle sürdürdü: ""Şekerinin aşırı yüksek olduğunu öğrendik. Komalık hale geldiğini öğrendik. Ve direkt yatışımız oldu. Doktorlar hastaneye yatış verdiler. Ailede, annemle, babamda hiç kimsede yok. Sadece iki bu arada Efe Kuzey ikizdir, ikiz kardeşi de var. Onda da yok. Sadece Efe'de çıktı.” Tip 1 diyabette günlük takip önemli Tip 1 diyabet, iyi yönetilmezse kalp ve böbrek gibi hayati organları etkiliyor..
Bu yüzden günlük takip büyük önem taşıyor. Dr. Sibel Ergin Şahin, günde altı yedi kere kan şekeri baktıklarını ifade ederek ""İnsüline uyguluyoruz günde üç dört kere . Hani bu sıkıntılar çok oluyor. Uyum sorunları olabiliyor, tedaviyle alakalı, beslenme sorunları oluyor"" diye konuştu. Çocuklarda genellikle tip 1 diyabet görülürken, son 10-15 yıldır erişkinlerde ortaya çıkan tip 2 diyabette de artış olduğu belirtiliyor. Bunun en önemli nedeni de hareketsizlik ve sağlıksız beslenme. Tip 2 diyabet her 100 çocuktan 16’sını etkiliyor Çocukların hareketsiz kalması obeziteyi tetikliyor Bir vatandaş da kızının çok yemek yediğini ve obeziteye yaklaştığını söyledi.  Çocukların hareketsiz kalması obeziteyi ve dolayısıyla insülin direncini tetikliyor...
Diyabetten korunmak için spor yapmaları ve dengeli beslenmeleri öneriliyor. Dr. Şahin ""Bazen çok sağlıklı besleniyor çocuğumuz. Ancak bunlar da işte yaşına uygun beslenmiyor, fazla yiyor. Özellikle altı yaşından sonra kilo almaya başlamış çocuklarda ileride tip iki diyabet olabilme olasılığı ya da obezite görülme riskinin fazla olduğu tespit edilmiş"" dedi. Diyabet sensörü Hastaların hayatını kolaylaştıran diyabet sensörü, kandaki glikoz seviyesini her 5 dakikada bir uyumlu akıllı cihazlara göndererek şekerin takibini sağlıyor. Glikoz seyrini gece ve gündüz 24 saat görmeyi sağlayan diyabet sensörüyle aileler çocuklarının kan şekerlerini uzaktan izleyebilirken çocuklar da parmaktan iğneyle yapılan ölçüm acısından kurtuluyor.
 "
203,"Çocukların kullandığı ""diyabet sensörü""yle şeker 24 saat takip altında","Her yıl yüzlerce çocuğa tip 1 diyabet tanısının konduğu Türkiye'de hastaların hayatını kolaylaştıran diyabet sensörü, kandaki glikoz seviyesini her 5 dakikada bir uyumlu akıllı cihazlara göndererek şekerin takibini sağlıyor.",Sağlık,https://www.trthaber.com/haber/saglik/cocuklarin-kullandigi-diyabet-sensoruyle-seker-24-saat-takip-altinda-812628.html,"Glikoz seyrini gece ve gündüz 24 saat görmeyi sağlayan diyabet sensörüyle aileler çocuklarının kan şekerlerini uzaktan izleyebilirken çocuklar da parmaktan iğneyle yapılan ölçüm acısından kurtuluyor. Türkiye'deki 30 bin tip 1 diyabetli çocuktan bir olan 12 yaşındaki ortaokul öğrencisi Hanzade Fırat'a, 10 ay önce hastalığa yakalandı. Dünya Diyabet Günü'nde hastalıkla mücadelesini anlatan Fırat, teşhis konmadan önce çok hızlı kilo verdiğini ve kendisini yorgun hissettiğini anlattı. ""Dengeli beslenme nedeniyle şimdi kendimi daha iyi hissediyorum"" Fırat, ""Geçtiğimiz ocak ayında tanıyı aldığımda şeker hastalığının ne olduğunu bilmiyordum. Annemler bana açıkladı. Teşhisin hemen ardından 3 gün yoğun bakımda kaldım. Benim için zor bir süreçti"" dedi. Sonrasında yeme ve içmesine özel önem verdiğini aktaran Fırat, ""Eskisine göre dengeli beslenmeye başladım. Belki de hastalığın benim için iyi yanı bu oldu. Bu dengeli beslenme nedeniyle şimdi kendimi daha iyi hissediyorum"" diye konuştu. ""Artık iğne yapmaya alıştım, kendi başıma halledebiliyorum"" Fırat, hastalığının en zor yanının gün içinde yapmak zorunda kaldığı iğneler olduğunun altını çizerek, sözlerini şöyle sürdürdü: ""İğne yaparken zaman zaman canım çok yanıyor. Gün içinde şekerim yüksek olursa çok iğne yapıyorum, bazen normal seyrediyor, hiç yapmıyorum. Artık iğne yapmaya alıştım, kendi başıma halledebiliyorum. Bazen çok iğne yapmaktan bıkabiliyorum, o zaman ailem yardım ediyor. Bu hastalıkla mücadelede çok stresli olmamak gerekiyor. Stres kontrolünü başardığımı düşünüyorum."" Sensörlerin diyabetli çocukların hayatında taşıdığı öneme değinen Fırat, ""Koluma taktığım sensör sayesinde günde birçok kez parmağımı delmek zorunda kalmıyorum. Bu da canımın yanmasını önlüyor. Değerlerimi, sensör sayesinde telefonumdaki uygulamada görebiliyorum. Şekerim yüksek ve düşük olduğunda bildirim geliyor. Aynı zamanda bu bildirim aileme de gidiyor. Şekerim çok düştüğünde fark etmiyorum bile sensör sayesinde bildirim geldiğinde hemen bir meyve suyu içiyorum ve normale dönüyorum"" ifadelerine yer verdi. Hanzade Fırat'ın annesi Berna Fırat, kızının tip 1 diyabet olduğunu öğrendikten sonra hastanede zor bir süreç geçirdiklerini belirterek, şunları kaydetti: ""Diyabetin ne olduğunu biliyoruz fakat tip 1 diyabeti bilmiyorduk. İlk başta hastalığı, şekeri kısarak, yiyecek içeceklerine dikkat ederek çözebiliriz diye düşündük. Çok da mücadele etmemiz gereken bir rahatsızlık olduğu asla aklımıza gelmedi. İlk tanı aldığımızda kızım, yoğun bakıma alınınca çok tedirgin olduk. İşte orada şekerin çok yükselebileceği ve çok düşebileceği bize anlatıldı."" ""Kızım okuldayken bu bildirimi aldığımızda hemen kedisine ulaşıyoruz"" Hastalığı problem etmeden hayatlarını sürdürdüklerini, kızının yiyeceklerine dikkat ettiklerini ve spora yönlendirdiklerini belirten Fırat, ""Glisemik endeksi düşük yiyeceklerle besleniyor. Hastalıkla mücadelede öğün saatleri ve stres yönetimi çok önemli. Bunları bir düzene koyunca problem olmuyor. Ancak hayatın akışı içinde her zaman stresten uzak kalmak mümkün değil. Stresli günlerde kızımın şekeri tavan yapıyor"" diye konuştu. Fırat, kızına takılan sensörle cep telefonu üzerinden şeker değerlerini takip edebildiklerini aktararak, sözlerini şöyle tamamladı: ""Kızım okuldayken bu bildirimi aldığımızda hemen kedisine ulaşıyoruz, bu durum sınıftaki konsantrasyonunu bozsa bile. Özellikle belirtmek isterim ki her çocuğun bizim kullandığımız bu sensöre kavuşması gerekiyor. Sensörlerin de SGK tarafından karşılanmasının çok önemli olduğunu düşünüyorum. Sensörler, yurt dışından getirtiliyor ve maliyetleri çok yüksek. Bu da dar gelirli aileleri maddi açıdan zorluyor. Çocuğunun her gün kedisine iğne yaptığını görmesi, arkadaşları istediği her şeyi yerken onun kontrollü olması bir anne olarak beni üzüyor. Buna rağmen tüm annelere hiç bir zaman pes etmemelerini ve enerjilerini yüksek tutmalarını tavsiye ediyorum."" ""Diyabetli çocukların hayatını kolaylaştıran sensör bir lüks değil"" Pediatrik Endokrinoloji ve Diyabet Uzmanı Prof. Dr. Şükrü Hatun ise çocuklarda görülen diyabetin yüzde 98'inden fazlasını tip 1 diyabet olduğunu belirterek, şöyle devam etti: ""Tip 2 diyabetten farklı bir hastalık, seyrek görülüyor, ani başlangıçlı. Doğuştan değil, genlerin sınırlı bir etkisi var. Neden olduğunu kesin bilmiyoruz. İnsülin tedavisi sayesinde, tip 1 diyabetli çocukların normal çocuklar gibi hayatını sürdürmesini sağlıyoruz. Ülkemizde yaklaşık 30 bin tip 1 diyabetli çocuk var. Her yıl bin 500 çocuğun yeni tanı aldığını görüyoruz. Dünyada ise 1 milyon tip 1 diyabetli çocuk var. Bu hastalık çok sık görülmediği için toplum hastalık konusunda çok bilinçli değil. Bu nedenle her '14 Kasım Dünya Diyabet Günü'nde bu diyabet çeşidini tanıtmaya çalışıyoruz. İlk başta çocukları zorlayabilir ama gereken önlemler alındığında bütün tip 1 diyabetli çocuklarda yaşamını normal bir şekilde sürdürebilir. O yüzden üzüntüyü geride bırakıp, diyabetle arkadaş olmayı öneriyoruz. Bunu bir felaket olarak algılamamak lazım."" Prof. Dr. Hatun, diyabetli çocukların hayatını kolaylaştıran sensörlerin bir lüks olmadığının altını çizerek, sensörlerin diyabetli çocukların tedavisini ve hayatını değiştiren en önemli ilerleme olduğunu söyledi. Hatun, sensörlerin diyabetli çocuklar ve ailelerinin hastalığa bağlı stres ve korkusunu azalttığını aktardı."
204,Her yıl 2 bin çocuğa diyabet tanısı konuyor,"Yenimahalle Eğitim ve Araştırma Hastanesi Çocuk Sağlığı ve Hastalıkları Uzmanı Büşra Süzen Celbek, ""Her yıl 2 bin çocuk diyabet tanısı almakta. Son verilere göre de ülkemizde 20 bin kadar çocuk diyabet tanısı ile takip edilmekte. Özellikle tip 2 diyabetin obezitenin artması ile görülme sıklığında artış görebiliyoruz"" dedi.",Sağlık,https://www.trthaber.com/haber/saglik/her-yil-2-bin-cocuga-diyabet-tanisi-konuyor-812620.html,"Dr. Büşra Süzen Celbek, '14 Kasım Diyabet Günü'nde çocuklarda diyabet rahatsızlığına dikkat çekti. Dr. Celbek, diyabetin kan şekerinin dengesinin bozulması olduğunu, çocukluk çağı diyabetinin özellikle 'tip 1' ve 'tip 2' olarak adlandırıldığını belirtti. Celbek, ""Vücudumuzdaki tüm organlar, enerji sağlayabilmesi için karaciğerdeki glikoz depolarını ve aldığımız besinleri kullanırlar. Bu hormonlardan özellikle pankreastan salgılanan insülin ve glukagon hormonu bizim kan şekerini düzenleyici hormonlarımızdır. Enerjiyi sağlarken vücutta şeker dengesinin bozulması ile diyabet ortaya çıkar. Özellikle insülin hormonunun pankreasta salgılanmasının kısmi eksikliği, bozukluğu ya da yokluğu diyabet tanısını ortaya çıkarır"" dedi.   '20 bin çocuk diyabet tanısı ile takip ediliyor'  Dr. Celbek, Sağlık Bakanlığı verilerine göre; her yıl 2 bin çocuğun diyabet tanısı aldığını söyleyerek şu ifadeleri kullandı: ""Son verilere göre de ülkemizde 20 bin kadar çocuk diyabet tanısı ile takip edilmekte. Tabiiki bu oran seneler geçtikçe artıyor. Özellikle 'tip 2' diyabetin obezitenin artması ile görülme sıklığında artış görebiliyoruz. Özellikle tip 1 diyabet, insülin hormonunun salgılanma bozukluğu ve daha çok yokluğu ile ortaya çıkar ve bunun en sık sebebi de otoimmünitedir. Otoimmünite, vücudun kendi düzenine savaş açması demektir. Pankreasta da bu savaş insülin hormonları salgılar, reseptörlere karşı olur. Bu geliştiği zaman glikoz, hücre içine giremez ve kan şekeri yüksekliği tablosu ile diyabet ortaya çıkar. Otoimmünitenin engellenmesi mümkün değil. Onun için diğer otoimmünite hastalıklar da bunu tetikler ve ailelerin buna yapabilecekleri bir şey yoktur. Onun için insülin kullanmak zorunludur. İnsülin hayati önem taşır. Eğitim ve bilinçli yaklaşım otoimmünden kaynaklı tip 1 diyabette bizim için çok kıymetli."" 'Tip 2 diyabet önlenebilir bir rahatsızlıktır' Dr. Celbek, çocukluk çağında meydana gelen obezite, bununla birlikte beslenme bozukluğu, hareketsiz yaşam ve teknolojinin gelişmesi ile ortaya çıkan sağlıksız yaşamın tip 2 riskini arttırdığını kaydetti. Diyabetin belirtilerinin çabuk susama, ağız kuruluğu, gece idrara kalkma ve kilo kaybı olduğunu ifade eden Dr. Celbek, ""Çünkü enerjiyi salgılamak için insülin hormonu dengesizliğine bağlı glikozu bulamayan hücreler, protein ve yağ dokusundan yıkıma başlarlar. Kabızlık da diyabet sebeplerindendir. Önlemler, tip 1 diyabet için söyleyemeyeceğim; ama tip 2 için obezite, sağlıksız beslenme ve hareketsiz yaşamı düzeltmek tanıyı geciktirebilir. Komplikasyonlar önlenebilir. Onun için diyabet, ölümcül seyreden hastalık değildir. Dikkat edildiği zaman, önlem alınıp düzenli beslenildiğinde, yaşam konforunu düzelttiğinizde, normal bir çocuktan farksız. Tip 2 diyabet önlenebilir ya da geciktirilebilir bir rahatsızlıktır. Obezitenin önlenmesi ile diyabet kısmen geciktirilebilir. O yüzden obezite ve sağlıklı yaşama çok dikkat etmeliyiz"" dedi.  "
205,Literatüre geçebilecek ameliyatla ölümden kurtarıldı,"Bingöl'de geçirdiği kalp krizi nedeniyle kalp duvarı yırtılması sonucu ölümle burun buruna gelen 65 yaşındaki hasta, Erzurum'da doktorların literatüre geçebilecek tedavi yöntemiyle yaşama döndürüldü.",Sağlık,https://www.trthaber.com/haber/saglik/literature-gecebilecek-ameliyatla-olumden-kurtarildi-812322.html,"Bingöl'de yaşayan, KOAH hastası da olan 4 çocuk babası 65 yaşındaki Selim Tokay'a, 15 gün önce göğüs ağrısı ve solunum şikayetiyle gittiği Bingöl Devlet Hastanesinde, kalp krizi teşhisi konularak müdahale edildi. Geçirdiği kriz nedeniyle kalp duvarında yırtık tespit eden ve ambulansla acil açık kalp ameliyatı için Erzurum Atatürk Üniversitesi Araştırma Hastanesi kalp damar cerrahi kliniğine sevk edilen Tokay, kalpteki yırtığın büyüklüğünden dolayı açık ameliyatın çok riskli olması nedeniyle Tıp Fakültesi Kardiyoloji Ana Bilim Dalından Doç. Dr. Gökhan Ceyhun'a yönlendirildi. Ceyhun da hastanın böbrek, karaciğer ve akciğer değerlerinde bozulmalar meydana geldiğini, yapılacak müdahalenin çok riskli olduğunu, müdahale edilmediğinde ise bu durumun birkaç gün içerisinde ölümle sonuçlanabileceği bilgisini hasta ve yakınlarıyla paylaştı. Hasta ve yakınlarının riskleri kabul etmesi üzerine Ceyhun ve ekibince operasyona alınan Tokay, doktorların risk alarak doğuştan kalbi delik hastalara uygulanan kapatma yöntemine benzer teknik ile kalp yırtığı bölgesine müdahalesiyle hayata tutundu. Doktorlar başarıyla uyguladıkları bu yöntemin literatüre geçmesi için girişimlerde bulundu. Avrupa ve Amerika'daki vakalar incelenerek hastaya müdahale edildi Doç. Dr. Ceyhun, kalp krizi geçiren hastanın kalp damarlarına Bingöl'de başarılı şekilde müdahale edildiğini ancak kalp krizine bağlı kalp duvarında yırtık meydana geldiğini söyledi. Hastaya literatürdeki kısıtlı vaka serilerinin verdiği bilgi eşliğinde anjiyografi olarak girişim planladıklarını aktaran Ceyhun, ""Kalp duvarındaki yırtık ölümcül bir durum, müdahale edilmediği takdirde 1 ay içinde ölüm oranı yüzde 90'lara ulaşıyor. Literatürü araştırdığımızda, benzer Avrupa'da 25, Amerika'da 30 yapılmış vakayı inceleyip bu vakaların nasıl yapıldığını değerlendirerek hastamıza müdahale ettik. Yaklaşık 3 saatlik operasyonda doğuştan kalp deliği hastalarına uygulanan kapatma aparatını, hasta özelinde modifiye ederek uyguladık ve kalp yırtığı başarılı şekilde kapatıldı"" dedi. Ceyhun, operasyondan yaklaşık 14 gün sonra laboratuvar parametreleri ve klinik tablosu tamamen normale dönen Tokay'ı taburcu etmenin mutluluğunu yaşadıklarını belirtti. ""Bu vakayı uluslararası literatürde yayınlayacağız"" Uyguladıkları bu yöntemin tıp dünyasına adeta ışık tutacağını dile getiren Ceyhun, ""Bu vakayı uluslararası literatürde yayınlayacağız. Bizim vakamıza benzer tüm dünyada kısıtlı vaka serileri var, bunların yüzde 50'den daha azı başarılı sonuçlanmış. Bizim vakamız çok şükür başarılı sonuçlandı"" diye konuştu. Ceyhun, kalp yırtıklarında kullanılmak için üretilen tıbbi teknolojik cihaz henüz bulunmadığını ifade ederek, operasyonda kalbin içerisine yerleştirilen geçici kalp pili ve yemek borusuna yerleştirilen ultrason eşliğindeki görüntülerle yırtık bölgeye müdahale ettiklerini anlattı. Bu vakalarla sık karşılaşılmadığına dikkati çeken Ceyhun, şunları kaydetti: ""Bu tarz hastalar genelde kaderine terk ediliyor ve çoğu vefat ediyor ama biz bu tekniği başarılı şekilde uygulayıp hastamızın sağlığına vesile olduk. Bundan sonra böyle vakalar ile karşılaşıldığında literatürde bizim de payımız olacak. Yapılan önceki vakalara baktığımızda Türkiye'de karşımıza çıkan literatür verisi yok ve denenen hastaların çoğu vefatla sonuçlanmış. Avrupa'da 25 vakadan 16'sı, ABD'de ise 30 vakadan yüzde 30'u vefat etmiş. Bizim vakamız yırtığın anatomik yeri dikkate alındığında ülkemizde bildiğimiz kadarıyla başarılı şekilde kapatılan ilk vakalardan."" Hasta Selim Tokay da Doç. Dr. Ceyhun'a teşekkür ederek, ""Çok mutluyum, Gökhan hocamdan Allah razı olsun, Allah'a binlerce şükürler olsun hayata bir daha döndük"" dedi."
206,"Deprem bölgesinde Köy Sağlık Taramaları'nda 2,7 milyon muayene yapıldı",6 Şubat'ta meydana gelen Kahramanmaraş merkezli depremler sonrasında sürdürülen Köy Sağlık Taramaları kapsamında eylül ayı itibarıyla muayene sayısı 2 milyon 741 bin 618'e ulaştı.,Sağlık,https://www.trthaber.com/haber/saglik/deprem-bolgesinde-koy-saglik-taramalarinda-27-milyon-muayene-yapildi-812086.html,"Depremin ardından harekete geçen Bakanlık, Ulusal Medikal Kurtarma Ekibi (UMKE) ve ambulans birimleri, çadırlarda acil müdahale üniteleri ve gezici sağlık hizmeti veren birimleriyle depremzedelere sağlık hizmeti sundu. İlk günden itibaren depremden etkilenen illerde bin 810 ambulans, 245 UMKE aracı, 16 hava ambulansıyla hizmet verilirken, 15 bin 883 UMKE ve acil sağlık personeli görev yaptı. Deprem sonrası, bölgeye yurt genelinden sevk edilen UMKE ve 112 acil sağlık personeli ekipleri, yıkılan binalardaki arama kurtarma çalışmaları, acil müdahale ünitelerinin kurulumu ve işletilmesi ile saha taramalarında görev aldı. Bölgeden toplam 51 bin 665 hasta ve yaralı sevki gerçekleştirildi. Hava yoluyla 2 bin 580, kara yoluyla 48 bin 758 ve deniz yoluyla 327 depremzedenin nakli yapıldı. Deprem bölgesindeki sağlık tesislerinde 113 bin 759 personel çalışırken, Türkiye'nin dört bir yanından 15 bin 883 UMKE ve acil sağlık hizmetleri personeli, 21 bin 204 hekim, 62 bin 590 sağlık personeli, 38 bin 513 destek personeli olmak üzere toplam 138 bin 190 personel deprem bölgesinde görevlendirildi. 2 milyon 309 bin 971 bebek ve çocuğun sağlık izlemi gerçekleştirildi Deprem bölgesindeki illerde birinci basamak muayene sayısı 18 milyonu aştı. Bölgede Köy Sağlık Taramaları kapsamında eylül itibarıyla 2 milyon 741 bin 618 muayene yapıldı. Deprem bölgesindeki bebek ve çocukların sağlık izlemleri yapılırken bu kapsamda, 6 Şubat-27 Ekim 2023 arasında 170 bin 480 dünyaya yeni gelen bebeğin sağlık izlemi gerçekleştirildi. Bunun dışında 168 bin 830 bebek ve çocuğa, omurilikte motor nöronu olarak bilinen sinir hücrelerini etkileyerek kasların giderek zayıflamasına neden olan kalıtsal hastalık Spinal Müsküler Atrofi (SMA) taraması yapıldı ve 2 milyon 309 bin 971 bebek ve çocuğun sağlık izlemleri tamamlandı. Deprem sonrası acil müdahalenin ardından salgın önleme kapsamında depremden etkilenen illerde aşılama çalışmaları başlatıldı. Tetanosu önlemek için enkaz altından çıkarılan yaralılara zorunlu olarak ve enkaz arama çalışmalarında görev alan tüm personele önlem amacıyla tetanos aşısı yapıldı. Kızamık, kızamıkçık veya kabakulak (KKK), kuduz, hepatit-B aşılarının yanı sıra Genişletilmiş Bağışıklama Programı kapsamında bebek ve çocukluk çağı aşıları uygulandı. Deprem bölgesinde 211 bin 374 numune bakiye klor ölçümü yapıldı Çevre sağlığı ekiplerince de içme suyu kontrolü ve güvenliği için şebeke sistemlerinin kullanılabilirliğinin tespiti amacıyla yoğun çalışma yürütüldü. Günlük klor ölçümü ve numune alımı gerçekleştirildi. Bu kapsamda, 211 bin 374 numune bakiye klor ölçümü yapıldı, 186 bin 281 bakiye klor ölçümü yeterli, 25 bin 93 bakiye klor ölçümü ise yetersiz olarak tespit edildi. Ekiplerce, şebeke sistemlerinin kontrolü, şebeke olan yerlerde klor ölçümü ve numune alımı, şebeke olmayan yerlerde tankerlerin klonlanması, çadır kentler ziyaretleriyle su ve hijyen konusundaki eksikliklerin saptanması ve müdahale çalışmaları da yapıldı."
207,"""Aile Diş Hekimliği"" uygulaması 20 ilde yaygınlaştırılacak","Diş çürüğü ve risk faktörlerini dikkate alarak önlenmesini ve kontrolünü hedefleyen ""Aile Diş Hekimliği"" uygulaması, 2024 yılında 20 ilde yaygınlaştırılacak.",Sağlık,https://www.trthaber.com/haber/saglik/aile-dis-hekimligi-uygulamasi-20-ilde-yayginlastirilacak-811894.html,"Sağlık Bakanlığınca, ağız ve diş sağlığı konusunda toplumun bilinçlendirilmesiyle bireylerin çok küçük yaşlardan itibaren ağız ve diş bakımını alışkanlık haline getirmesini sağlamak ve sağlıklı bir toplum oluşturabilmek için önemli adımlar atıldı. Bu kapsamda, sağlık problemi ortaya çıkmadan diş çürüğü ve risk faktörlerini dikkate alarak önlenmesini ve kontrolünü hedefleyen ""Aile Diş Hekimliği"" uygulaması, 2022'de yılında hayata geçirildi. 42 Aile Diş Hekimliği biriminde yaklaşık 10 bin çocuğa ulaşıldı Eskişehir, Karabük ve Kırşehir'de pilot olarak başlayan uygulamayla, 42 Aile Diş Hekimliği biriminde yaklaşık 10 bin çocuğa ulaşıldı. Çocukların ağız ve diş sağlığı durumlarının kayıt altına alındığı, gerekli değerlendirmeler yapılarak koruyucu tedavilerin uygulandığı, düzenli takip ve kontrolünün sağlandığı bir sistem olan Aile Diş Hekimliği uygulaması, 2024 yılında 20 ilde yaygınlaştırılacak. Uygulamanın, 2028 yılının sonuna kadar tüm nüfusu kapsayacak şekilde kademeli olarak 81 ilde hayata geçirilmesi hedefleniyor. ""Çocukların düzenli diş kontrollerinin yapılması mümkün hale getirildi"" Yeni modelle birlikte devam eden tedavi edici ağız ve diş sağlığı hizmetlerinin yanı sıra özellikle çocuklar için önem taşıyan ""koruyucu ağız ve diş sağlığı"" çalışmaları mevcut sisteme entegre edildi. Bu kapsamda, hizmetlere erişimin kolaylaştırılması ve 0-12 yaş aralığındaki çocukların düzenli diş kontrollerinin yapılması mümkün hale getirildi. Uygulama kapsamında, çocukların muayeneleri yapılarak çürük risk durumları belirlendi ve uygun koruyucu tedaviler uygulandı. Uygulamalarla ilgili bilgilendirilen ailelerin, ağız ve diş sağlığı farkındalık eğitimlerine katılımları sağlandı. Muayenesi tamamlanan çocuklar düzenli aralıklarla kontrol edildi. ""Randevular, MHRS üzerinden alınabilecek"" Aile Diş Hekimliği uygulaması, gerek tedavi kapsamı, sevk zincirinin sağlanmış olması ve kurumlar arası koordinasyonu, gerekse bilgi sistemleri altyapısı ve kontrol mekanizmaları ile dünyadaki benzer uygulamalara örnek teşkil ediyor. Uygulamanın, Türkiye genelinde yaygınlaştırılması için altyapı çalışmalarının tamamlanması sonrasında randevular, Merkezi Hekim Randevu Sistemi (MHRS) üzerinden alınabilecek. Aileler, 0-12 yaş arası çocukların tüm ağız ve diş sağlığı tarama sonuçları ve takip randevularını, e-Nabız üzerinden görüntüleyebilecek."
208,"Türkiye ""canlı vericili"" organ naklinde dünya lideri",Türkiye son üç yıldır canlı vericiden yapılan böbrek ve karaciğer nakillerinde dünya birincisi.,Sağlık,https://www.trthaber.com/haber/saglik/turkiye-canli-vericili-organ-naklinde-dunya-lideri-811882.html,"Organ Nakli Koordinatörleri Derneği Başkanı Nilgün Bilal, canlı vericili nakillerde Türkiye'nin dünya rekoru kırdığını belirterek bunun altyapı, büyük bir tecrübe ve yetenekli ekiplerin başarısı olduğunu bildirdi. Aynı zamanda Akdeniz Üniversitesi Organ Nakli Koordinatörü olan Bilal, merkezlerinin her çeşit organ ve doku naklinin yapıldığı Türkiye'deki tek, dünyada da sayılı merkezlerden olduğunu söyledi. Salgın ve depremlerin organ bağışlarının düşmesine neden olduğunu dile getiren Bilal şunları kaydetti: ""Pandemi, deprem oldu ama bizim organ nakli bekleyen hastalarımız azalmadılar sayıları arttı. Bu süreçte bağışlanan organ sayıları azaldı. Her yıl dünya istatistikleri açıklanır. Canlı vericili nakillerde dünya rekorunu kırıyoruz. Üç yıldır dünyada canlı vericiden yapılan böbrek ve karaciğer nakillerinde dünya birincisiyiz. Bu çok büyük bir tecrübe, altyapı ve yetenekli ekiplerin başarısı. Tüm ülkenin başarısı. Tıbbi olarak bunu başarabiliyoruz. Bunca hastanın ameliyatını yapıyoruz hem sağlıklı bireyin böbreğini ya da karaciğerinin parçasını alıp hem hastayı sağlığına kavuşturuyoruz. Bu bizim temenni ettiğimiz bir durum değil, ne olursa olsun sağlıklı bireyi ameliyat masasına yatırmak istemiyoruz. Onun için farkındalık yaratarak, kadavradan bağışların artmasını istiyoruz."" Bir bebeğin annesinin ameliyat masasına yatıp bebeğine böbreğini vermesi yerine beyin ölümü gerçekleşen kişinin organlarını nakletmek istediklerini belirten Bilal, toplumda organ bağışı farkındalığına ihtiyaç olduğunu vurguladı. Bilal, organ bağışının hiçbir zaman unutulmaması gerektiğini, beyin ölümü tanısı konulan insanların gerçek ölüm olduğunu hatırlattı. Böbrek ve karaciğer hastalarına kısmen yakınlarından nakil yapabildiklerine değinen Bilal, ""Akciğer, yüz, kol, uterus (rahim), kalp bekleyen binlerce insan var. Bu nakilleri yapabilmemiz için beyin ölümü gerçekleşmiş bedenlerin bağışına ihtiyacımız var."" dedi. ""Organ bağışı yapmak en büyük iyiliktir"" Türkiye'de 150'nin üzerinde organ nakli merkezi olduğuna dikkati çeken Bilal, ""Organ nakli merkezlerinde bine yakın yetişmiş doktor, cerrah, nörolog bu işi yapacak organ nakli koordinatörleri her şey var. Bir organ, ülkenin herhangi bir köşesinde bağışlandığında o organın en uygun hastaya en hızlı şekilde ulaşmasını sağlayacak Sağlık Bakanlığına bağlı dünyanın en güçlü ulusal koordinasyon sistemlerinden birine sahibiz."" diye konuştu. Dernek olarak ""İzin Ver Yaşasın"" isimli toplumsal iyilik hareketini başlattıklarını anlatan Bilal, organ bağışının dinen, vicdanen ve insani anlamda yapılabilecek en büyük iyilik olduğunu dile getirdi. Bir gün organ bağışçısı değil, organ alıcısı konumunda olunabileceğini işaret eden Bilal, ""Hep birlikte 'İzin Ver Yaşasın' diyelim. Organ bağışı vasiyetinde bulunalım ki vefat eden insanlarımız dünyadan göçerken başka insanlara hayat verebilsin."" ifadesini kullandı."
209,'Kalp Kardeşler'nden organ bağışı çağrısı: Toprak olan organ kimseye yaramıyor,"Akdeniz Üniversitesi Hastanesi'nde çeşitli yıllarda kalp nakli olan ve bir araya gelerek ""Kalp Kardeşleri"" adını verdikleri grubu kuran hastalar, nakillerini gerçekleştiren Prof. Dr. Ömer Bayezid ile buluşarak organ bağışı çağrısında bulundu.",Sağlık,https://www.trthaber.com/haber/saglik/kalp-kardeslernden-organ-bagisi-cagrisi-toprak-olan-organ-kimseye-yaramiyor-811769.html,"Türkiye'de Sağlık Bakanlığı verilerine göre 1442 hasta hayata tutunmak için kalp nakli bekliyor. COVID-19 salgının başladığı 2019 yılında Türkiye'de 84 kalp nakli yapılırken bu yıl ise organ bağışındaki düşüş nedeniyle sadece 34 nakil gerçekleştirildi. Organ bağışındaki bu düşüş üzerine Akdeniz Üniversitesi Hastanesinde çeşitli yıllarda kalp nakli olduktan sonra memleketlerine dönen nakil olmuş hastalar da harekete geçti ve ""Kalp Kardeşleri"" adını verdikleri bir grup kurarak organ bağışı çağrısında bulunmaya başladı. Antalya'ya gelen grup üyeleri, nakillerini gerçekleştiren Akdeniz Üniversitesi Hastanesi Kalp Damar Cerrahisi Bölümü'nden Prof. Dr. Ömer Bayezid ile buluştu. Kalp Kardeşleri, hastanedeki organ bağışı yapan hastaların isimlerinin yazılı olduğu ""Can Ağacı"" anıtı önünde organ bağışının önemine dikkati çekti. 25 yıldır nakledilen kalp ile yaşıyor Grup üyelerinden Hamide Akman, annelik sevinci yaşadığı gün kalp yetmezliği çektiğini öğrendiğini söyledi. Çevresindekilerin ""Senden önce kalp nakli olmadı. Ölüme gidiyorsun"" sözlerine aldırmadan, ""Ben yaşamayı seçiyorum. Nakil olacağım"" diyerek Akdeniz Üniversitesinde gerçekleştirilen ilk kalp nakli ameliyatının kahramanı olduğunu ifade eden Akman, nakilden sonra adeta ikinci hayatına başladığını anlattı. Nakilden sonra çalıştığını ve emekli olduğunu aktaran Akman, ""Kalp yetmezliğini öğrendiğimde kızım dünyaya gelmişti. Kızımı okuttum, üniversiteyi bitirdi ve evlendi. Şimdi 3 yaşında torunum var. Bağış olmasaydı kızımın büyüdüğünü ve torunumu göremeyecektim. Herkesi organ bağışına davet ediyorum. Organlarımız toprak oluncaya kadar hayat olsun, çocuklara anne baba olsun, anne babalara ise evlat olsun"" dedi. Akdeniz Üniversitesindeki nakil olan her hastayı ziyaret ettiğini anlatan Akman, ""Nakilden sonra onlara moral veriyorum. Beni görünce hayata daha da umutla bakıyorlar. Organ bekleyen hastalarla da buluşuyorum. Çevremde gördüğüm herkese organ bağışının önemini anlatıyorum"" diye konuştu. İki defa kalp nakli oldu Bursa'da yaşayan 49 yaşındaki ev hanımı Ayla Kıray da doğumun ardından kalp yetmezliği çekmeye başladığını dile getirdi. İlk naklini 2008'de olduğunu ifade eden Kıray, ""5 yıl sonra yeniden kalp yetmezliği çekmeye başladım. Yine nasip oldu 2013'te ikinci defa kalp nakli oldum. 10 yıldır da sağlıklı bir şekilde yaşıyorum"" ifadelerini kullandı. Nakil bekleyen hastalarla sürekli görüşerek onları motive etmeye çalıştığını vurgulayan Kıray, şöyle devam etti: ""Toprak olan organ hiç kimsenin işine yaramıyor. Bağışlanan her organ benim gibi birçok kişi için yeni bir hayat anlamı taşıyor. Evlatlar annesiz, babasız kalmıyor. Biz kalp nakli olan kişiler olarak bir aile olduk. Kalp kardeşiyiz. Aynı kaderi yaşayan insanlar olarak sürekli etkinlikler yapıp organ bağışı çağrısında bulunuyoruz. Bir kişiye bile faydamız olur diye organ bağışına dikkati çekmeye çalışıyoruz. "" ""Kahvaltıya gel' diye çağrılıp nakil oldum"" Konya'da yaşayan 4 çocuk babası Mehmet Ali Aytekin ise 2007'de kalp yetmezliği yaşadığını, 2 kere bypass ameliyatı olduktan sonra yaşaması için kalp nakli olması gerektiğini belirtti. Akdeniz Üniversitesi Hastanesinde 24 ay yatarak tedavi gördüğünü anlatan Aytekin, ""Hastanede bağışlanacak bir kalp bekledim. 14 tane kalp bağışlandı ancak hiçbirisi bana uyumlu olmadı. En son hastaneden taburcu olunca doktorlar beni arayıp 'Kahvaltıya gel' dediler. Hastaneye kahvaltıya gittim ancak kalp nakli oldum. Hayatımın en güzel kahvaltı daveti oldu. 13 yıl oldu kalp nakli olalı ve çok sağlıklıyım. Organ bağışı bir hayattır. Biz yaşadığımız için organ bağışının önemini çok iyi biliyoruz. Eşim ve çocuklarım organlarını bağışladı"" dedi. 5,5 yıl kalp nakli olmayı bekledi Burdur'da yaşayan 33 yaşındaki 2 çocuk annesi Ganimet Akhan, yaşama tutunmak için 5,5 yıl kalp nakli beklediğini belirtti. Nakilden önce konuşmakta bile güçlük çekmeye başladığını söyleyen Akhan, ""Çocuklarım yeni doğmuştu. Organlarını bağışlayan aileye teşekkür ediyorum. Çocuklarımı annesiz bırakmadılar. Normal bir insan gibi hayatımı sağlıklı bir şekilde sürdürüyorum. Nakil olduktan sonra kalp kardeşlerimizle, toplantılara, derneklere gidip organ bağışı için çalışmalarda bulunuyoruz."" ifadelerini kullandı. ""Sağlıklı bir hayat sürdüklerini göstermeleri çok önemli"" Prof. Dr. Ömer Bayezid, kalp nakli için kadavra gerektiğine, özellikle COVID-19 salgını sonrasında bağışların çok azaldığına dikkati çekti. Türkiye'de yapılan kalp nakillerinin büyük oranda düştüğünü belirten Bayezid, ""Organ bağışının artması için özellikle kalp nakli olan hastaların sağlıklı bir hayat sürdüklerini göstermeleri çok önemli. Bu anlamda kalp nakillilerin buluşup topluma mesajlar vermesi çok güzel. İnşallah bağış sayısı eskiye döner ve nakiller artar"" değerlendirmesinde bulundu."
210,"FDA, Chikungunya virüsünün neden olduğu ateşli bir hastalığa karşı ilk aşıyı onayladı","ABD Gıda ve İlaç Dairesi (FDA), dün sivrisinek kaynaklı Chikungunya virüsünün neden olduğu akut ateşli bir hastalığa karşı ilk aşıyı onayladığını duyurdu.",Sağlık,https://www.trthaber.com/haber/saglik/fda-chikungunya-virusunun-neden-oldugu-atesli-bir-hastaliga-karsi-ilk-asiyi-onayladi-811633.html,"Sivrisineklerden insanlara bulaşan Chikungunya virüsü, hastalarda eklem iltihapları, yüksek ateşe ve şiddetli ağrılara neden olmaktadır. FDA dün yaptığı açıklamada “Bugün ABD Gıda ve İlaç İdaresi ilk chikungunya aşısı olan Ixchiq'i onayladı. Ixchiq, chikungunya virüsüne maruz kalma riski yüksek olan 18 yaş ve üzeri kişiler için onaylanmıştır” ifadelerini kullandı. Son 15 yılda 5 milyon vaka Chikungunya virüsüne bağlı son 15 yılda en az 5 milyon vaka bildirildiğini belirten FDA, “Ixchiq'in güvenliği Kuzey Amerika'da yürütülen, 18 yaş ve üzeri yaklaşık 3 bin 500 katılımcının bir doz aşı aldığı iki klinik çalışmada değerlendirildi” dedi. Aedes aegypti ve Aedes albopictus cinsi sivrisineklerden insanlara bulaşan virüsün, anneden bebeğe doğum anında veya emzirme sırasında nadiren geçtiği ve insandan insana doğrudan bulaştığına dair bir kanıt olmadığı bilinmektedir. Kelime anlamı yerel Tanzanya dilinde ‘iki büklüm yapan’ demek olan Chikungunya virüsü kaynaklı hastalık, eklem iltihapları ve şiddetli ağrılara bağlı hastanın hareketlerinde ve duruşunda kısıtlanma gelişmesi sebebiyle bu ismi almıştır."
211,"Sağlıkta şiddete karşı mobil ""erken uyarı sistemi"" geliyor","Sağlık çalışanları, Sağlık Bakanlığı tarafından oluşturulan yeni nerken uyarı sistemiyle, düşük şiddet riskinde ""gri"", yüksek şiddet riskinde ise ""beyaz"" koda basarak özel güvenlik ve hastane yönetimini durumdan haberdar edecek.",Sağlık,https://www.trthaber.com/haber/saglik/saglikta-siddete-karsi-mobil-erken-uyari-sistemi-geliyor-811623.html,"Sağlıkta ""İkinci Beyaz Reform"" dönemini başlatan ve bu kapsamda sağlıkta şiddetin önüne geçilmesine yönelik yeni uygulamaları devreye almaya hazırlanan Bakanlık, Sağlıkta Şiddeti Önleme Eylem Planı'nı hayata geçirecek. Toplam 5 bölüm, 17 strateji, 45 eylem ve 143 faaliyetin yer aldığı yeni eylem planıyla şiddetin nedenlerinin en aza indirilmesi, olası şiddet vakalarının önüne geçilmesi, sağlıkta güven ve saygı kavramlarını ön plana çıkararak sağlıkta şiddetle mücadele edilmesi amaçlanıyor. Ana başlıkları belli olan, detayları ise gelecek günlerde kamuoyuyla paylaşılacak eylem planında sağlıkta şiddete karşı hukuki takip sistemine ilişkin stratejiler, gerekli hukuki düzenlemelerin uygulanmasının sağlanması, şiddet sonrası hukuki yardım sürecinin etkinliğinin artırılması ve beyaz kod sisteminin daha etkin hale getirilmesiyle ilgili önlemler yer alacak. Sağlık kuruluşlarındaki kamera sistemlerinin ve güvenlik hizmetlerinin etkinliğinin artırılmasına dönük stratejiler de eylem planının önemli başlıkları arasında bulunacak. Sağlıkta saygı konusunda toplumsal farkındalık oluşturulacak Ayrıca plan kapsamında sağlık hizmetlerinde fiziksel unsurların, hizmet sunumunun, tesislerdeki yazılım sistemlerinin iyileştirilmesi, başvuru kanallarının eşgüdümlü çalışması, sağlık insan gücünün etkili ve verimli kullanılmasını sağlama ve sağlık çalışanlarının kurumsal aidiyet bilincini artırmaya dönük çalışmalar yapılacak. Eylem planının bir diğer önemli ayağını, sağlıkta saygı konusunda toplumsal farkındalık oluşturmak, sağlık hizmetlerinin etkinliğini artırmaya yönelik farkındalık çalışmaları yürütmek, hasta ve hasta yakınları ile sağlık çalışanlarının iletişimini güçlendirmek, sağlık çalışanları ve yöneticileri arasındaki iletişimi güçlendirmek yönünde atılacak yeni adımlar oluşturacak. Kolluk kuvveti ve özel güvenlik görevlendirmesinde yeni kıstaslar Bakanlık, eylem planı çerçevesinde İçişleri Bakanlığıyla da ortak çalışmalar yürütecek. Bu kapsamda, kamu sağlık tesislerine; kapalı alan büyüklüğü, personel sayısı, yatak kapasitesi, coğrafi konumu, daha önce bu tesiste yaşanan şiddet vakaları gibi kategoriler göz önüne alınarak belirlenen standartlar çerçevesinde, yeterli sayıda kolluk kuvveti ve özel güvenlik personeli görevlendirilecek. Özel güvenlik personeline, sağlık tesislerinde görevlendirilen kolluk kuvvetlerine, sağlık çalışanları ve vatandaşlara yönelik eğitim programları hayata geçirilecek. Acil Çağrı Mobil Uygulaması devreye giriyor Bakanlık, eylem planı kapsamında, hastanelerde devreye alınacak Gri Kod Acil Çağrı Mobil Uygulaması'nı da pilot olarak bazı sağlık kuruluşlarında bu hafta itibarıyla başlattı. Beyaz Kod öncesi devreye girecek Gri Kod erken uyarı sistemi için geliştirilen, sağlık çalışanlarının kullanımına sunulacak yeni mobil uygulamanın nasıl işleyeceğine ilişkin detaylar da belli oldu. Mobil uygulamayı kullanan sağlık çalışanları, olası şiddet tehdidi durumunda uygulamadaki ""Gri Kod"" butonuna basarak özel güvenlik görevlileri ve hastane idaresini durumdan haberdar edebilecek. Bu yolla olaya etkin ve hızlı müdahaleyle şiddet gerçekleşmeden müdahale edilmesi sağlanacak. Şiddet riskinin daha büyük olduğu durumlarda ise mobil uygulamadaki ""Beyaz Kod"" butonuna basılabilecek. Bu butona basıldığında kolluk kuvvetleri şiddet olayına anında müdahale edecek. Daha önce ""Gri-Beyaz Kod"" alan kişileri sistem tanıyacak Ayrıca daha önce gri kod veya beyaz kod alarak şiddet eyleminde bulunmuş kişiler herhangi bir sağlık kuruluşuna tekrar başvurduklarında sistem tarafından tanınabilecek ve gerekli tedbirler alınacak. Gri Kod Acil Çağrı Mobil Uygulaması, pilot uygulamanın ardından tüm sağlık kuruluşlarında yaygınlaştırılacak."
212,Omurga kırıklarına çimentolu tedavi,"İnsan vücudunu ayakta tutan omurgada meydana gelen kırıklar hayli önem taşıyor. Omurga kırıkları, kırığın yerine ve seviyesine göre çeşitli yöntemlerle tedavi ediliyor. Açık ameliyata göre daha kolay bir seçenek olan ""çimentolama"" yöntemi de bunlardan biri.",Sağlık,https://www.trthaber.com/haber/saglik/omurga-kiriklarina-cimentolu-tedavi-811299.html,"Trafik kazası, yüksekten düşme ya da kemik erimesi… Omurgada pek çok sebeple kırıklar meydana gelebiliyor. İnsan vücudunu ayakta tutan omurgada meydana gelen her kırık büyük önem taşıyor. Çünkü zamanında ve uygun bir biçimde tedavi edilemeyen kırıklar kalıcı hasarlara neden oluyor. Omurgada meydana gelen kırıkları iyileştirmek için günümüzde pek çok yöntem bulunuyor. Hastanın yaşına, kırığın biçimine ve yerine göre tedavi süreci şekilleniyor. Kimi kırıklar korse yardımıyla zaman içerisinde kendiliğinden iyileşirken kiminde ise operasyon kaçınılmaz oluyor. Son yıllarda uzun ve zorlu bir iyileşme sürecine sebep olan açık cerrahi yerine ""çimentolama"" yöntemi tercih ediliyor. Bu yöntem hastalara pek çok avantaj sağlıyor. Omurga kırıklarının tedavisinde uygulanan çimentolama yöntemiyle ilgili merak edilenleri Marmara Üniversitesi Pendik Eğitim ve Araştırma Hastanesi Beyin ve Sinir Cerrahisi Hastalıkları Kliniği Öğretim Üyesi Doç. Dr. Yahya Güvenç’le konuştuk. Tedavi yöntemi kırığın seviyesiyle belirleniyor Omurga kırıklarına çimentolama olarak bilinen yöntem birden fazla şekilde yapılıyor. Her ne kadar halk arasında ""çimentolama yöntemi"" olarak bilinse de tıbbi literatürde vertebroplasti ve kifoplasti yöntemleri olarak adlandırılıyor. Omurga kırıklarına çimentolama yöntemi özellikle son yıllarda yaygınlaştı. Dr. Güvenç, bunun nedenini şöyle açıklıyor: “Son yıllarda açık cerrahilerin yerini minimal invaziv cerrahi denilen daha küçük kesilerle ameliyat yapma yöntemleri almaya başladı. Teknoloji ilerledikçe kapalı yöntemler daha çok kullanılmaya başlandı.” Omurga kırıklarının pek çok çeşidi bulunuyor. Tedavi yöntemi de kırığın yerine, verdiği zarara ve derecesine göre değişiyor. Doç. Dr. Güvenç, kırık çeşitlerine göre izledikleri yolu şöyle anlatıyor:     Çimentolama yöntemi nasıl uygulanıyor? Peki omurga kırıklarına çimentolama yöntemi nasıl uygulanıyor? “Bu işlem hastaya sadece lokal anestezi verilerek yapılıyor” diyen Doç. Dr. Güvenç detaylarını şöyle anlatıyor: “Yaklaşık 1 santimlik kesiden iğneyle girerek kırık omurgaya doğru ulaşıyoruz. Floroskopi denilen bir cihazla o esnada omurganın röntgenini çekiyoruz. İğnenin girdiği yerden incecik bir tüp geçiriyoruz. Sonra o tüple omuriliğe hiç hasar vermeden kırık omurganın içerisine giriyoruz. Kifoplasti kataterinin balonunu, kırık omurganın içerisine geçiriyoruz ve bir sıvı vererek kırık omurganın içerisinde şişiriyoruz. Böylece kırılan omurgaya tekrar yükseklik kazandırıyoruz. Balon şiştikten sonra oradan çıkartıyoruz. Daha sonra buraya yine aynı tüpün içerisinden halk arasında ‘kemik çimento’ denilen sement maddesini dolduruyoruz. Yaklaşık 5 ila 7 dakika arasında sement donuyor ve sağlam bir kemik kıvamında güç veriyor. İstediğimiz hacimde dolduktan sonra tüpü oradan çıkartıyoruz. Tekrar görüntülüyoruz.” Ağrıları bloke ediyor Yöntem sayesinde vücudun ayakta kalmasını sağlayan omurgadaki çökme durduruluyor. Ancak yöntemin tek işlevi bu değil. Diğer işlevini de Doç. Dr. Güvenç’ten öğreniyoruz: “Bu sement maddesi sertleşirken çevreye belli bir derecede ısı yayıyor. Kırılan kemiğin içerisinde ağrıyı hissettiren mikro sinir uçları var. Bu mikro sinir uçları ağrıyı hissettiren uçlar. Bunlar kemik içerisindeki hissiyatı sağlayan, ağrı duyusunu sağlayan sinir uçları. Kemik kırılınca bu sinir uçları da serbest olarak ortada kalıyor ve sürekli ağrıya neden oluyor. Sement sıvıdan daha sert hale dönüşürken orada bir blok haline gelerek ağrının hissedilmesi engelleniyor.” İşlem sonrası hasta taburcu ediliyor Omurga kırığının tedavisinde kullanılan malzeme kimyasal bir madde olmasına rağmen biyolojik olarak insan vücuduyla uyumlu. Nitekim Doç. Dr. Güvenç, bu maddenin bir benzerinin uzun yılladır diş dolgusu için de kullanıldığını ifade ediyor. Omurga kırığına çimentolama yönteminin sunduğu en önemli avantaj şüphesiz iyileşme süreci. İşlem yaklaşık 15 ila 30 dakika sürüyor. Omurgaya cilt üzerinden girilen noktaya tek bir dikiş atılıyor. Hasta uzun süre yatmıyor. Aynı gün ayağa kaldırılarak birkaç saat içinde evine gönderiliyor. İleri yaştakilere avantaj sağlıyor Bu yöntem çocuk hastalar hariç her yaş grubunda rahatlıkla uygulanabiliyor. Ancak özellikle ileri yaştaki hastalarda açık cerrahi yerine bu yöntemin tercih edilmesi gerektiğinin altını çizen Doç. Dr. Güvenç, sebebini şöyle açıklıyor: “80 yaş üzerinde çok hastamız var. Bu hastaların açık ameliyat olması durumunda bazı komplikasyonların görülme ihtimali yükseliyor. Hasta bu işleme uygunsa açık cerrahinin risklerinden kaçınarak daha kolay ayağa kalkıyor. Orta yaş grubunda ise bu işlemin yapıldığı hastalar yaklaşık 2-3 hafta içerisinde hemen işine dönüyor. Açık cerrahide ise bu yaklaşık 4 ila 8 haftayı buluyor.”"
213,Sakarya Eğitim ve Araştırma Hastanesi Böbrek Nakil Merkezi'nde 4 yılda 180 hastaya nakil yapıldı,"Sakarya Eğitim ve Araştırma Hastanesi Böbrek Nakil Merkezi, kurulduğu 2019 yılından bu yana organ nakli bekleyen hastalara umut oluyor. Organ bağışıyla hayat tutunan hastalar naklin önemine vurgu yapıyor.",Sağlık,https://www.trthaber.com/haber/saglik/sakarya-egitim-ve-arastirma-hastanesi-bobrek-nakil-merkezinde-4-yilda-180-hastaya-nakil-yapildi-810965.html,"Böbrek hastalarına hizmet vermek amacıyla 4 yıl önce açılan merkezde, aradan geçen zamanda 180 hasta böbrek nakliyle hayata tutundu. Sakarya Eğitim ve Araştırma Hastanesi Böbrek Nakil Merkezi Başkanı Doç. Dr. Necattin Fırat, merkezdeki nakillerin çoğunun canlıdan gerçekleştirildiğini, şimdiye kadar sadece 13 kadavra nakli yapıldığını söyledi. Kadavradan nakil için bekleyen 400 hastanın bulunduğunu aktaran Fırat, ""Böbrek için canlıdan nakil imkanı var. Fakat bazı nakiller için canlıdan nakil imkanı yok. Kalp nakli için maalesef canlıdan nakil imkanı yok"" dedi. Organ nakli için ""duyarlılık"" çağrısı Fırat, 3-9 Kasım Organ Bağış Haftası dolayısıyla toplumsal farkındalık oluşturmak istediklerini belirterek, hastaların nakil olup sağlığına kavuşması için organ nakli çağrısında bulundu. Bu yıl 3 kadavradan nakli yapıldığını, bu hastaların çoğunun nakil bekleme listesindeyken diyalize mahkum kaldığını anlatan Fırat, ""Bu süre zarfında maalesef hastalarımızı kaybediyoruz. Bu nedenle Organ Bağış Haftası'nın önemini vurgulamak istiyoruz. Vatandaşlarımızı bu konuda duyarlı olmaya davet ediyoruz."" diye konuştu. ""Kadavradan organ bağışı çok düşük seviyelerde"" Sakarya Üniversitesi Tıp Fakültesi Genel Cerrahi Ana Bilim Dalı Başkanı Prof. Dr. Fatih Altıntoprak, organ bağışının, bazı hastalıkların tek tedavi yöntemi olduğunu kaydetti. Özellikle böbrek yetmezliği olan kişilerde dünyada kabul edilen tek tedavi yönteminin organ bağışı olduğunu vurgulayan Altıntoprak, şöyle devam etti: ""Bu konuda halkımızın bilinçlendirilmesi gerekiyor. Özellikle kadavradan organ bağışı ülkemizde maalesef çok düşük seviyelerde. Hastanemizde bir yılda 23 kişiye beyin ölümü tanısı konuldu fakat bunlardan sadece 2'si organ bağışında bulundu. Hastanemizde gerçekleştirdiğimiz böbrek nakillerinin büyük bir kısmı canlı vericiden yapılan bağışlar. Aslında kadavradan olan bağışların çok daha yüksek olmasını isteriz ama yaklaşık yüzde 7 oranında kadavradan böbrek nakli yapabildik. Bu oranın çok daha yüksek olması gerekiyor. Organlarımızı bağışlamaktan çekinmeyelim."" ""Hasta olduktan sonra organ bağışının önemini daha iyi anladım"" Diyalize bağlı 16 yıl yaşadıktan sonra 2 yıl önce böbrek nakli olan 45 yaşındaki Resul Eryılmaz, nakil olmadan önce büyük zorluklar yaşadığını dile getirdi. Nakille sağlığına kavuştuğunu belirten Eryılmaz, ""Organ bağışına destek verenler sağ olsun. Tek böbrek bir vücuda yeterli kalıyor. Bol su içtiğiniz sürece, kendinize dikkat ettiğiniz sürece inşallah hayat daha da güzel oluyor"" dedi. Eryılmaz, hasta olduktan sonra organ bağışının önemini daha iyi anladığını ifade ederek, ""Nakil olmadan önceki halimle şimdiki halimi karşılaştırdığım zaman arada çok fark var. Sağlıklı bir birey kadar olmasa da ona yakın bir seviyede sağlıklı oluyorsunuz. Her şeyiniz normale dönmeye başlıyor. Hayat her anlamda daha güzel oluyor. Organ nakline çok önem verilmeli"" diye konuştu. Organ bağışının yaygınlaşmasının önemine işaret eden Eryılmaz, insanların organlarıyla başkalarına hayat verebileceğini anlattı. ""Cana can katmak yapılabilecek en güzel şey"" Böbrek rahatsızlığıyla 23 yıl mücadele eden ve 2 yıl önce nakil olan 45 yaşındaki Muhammet Sefa Rumeli, hastalığının son 4 yılını günde 8 saat diyaliz makinesine bağlı geçirdiğini kaydetti. Kendisi ve ailesinin zorlu bir süreç geçirdiğini, 2021'de kadavradan uygun organ bulunarak naklinin gerçekleştirildiği için mutlu olduğunu dile getiren Rumeli, ""O günden bu yana diyalize girmiyorum. Çok daha güzel, çok daha sağlıklı, çok daha konforlu bir hayatım var. Bu doğal olarak hem iş hayatımı hem de özel hayatımı olumlu yönde etkiledi. Organ bağışı konusunda çok duyarlı olunmasını istiyorum. Bir cana can katmak belki de yapılabilecek en güzel şey. Hayatınızın son noktasını en güzel şekilde koymak istiyorsanız, organlarınızı bağışlayın"" ifadelerini kullandı. 29 yaşındaki Şükran Ocak ise 6 yıl diyaliz tedavisi gördüğünü belirterek, ""Organını verene teşekkür ediyorum. Allah ondan razı olsun. Bağış yapıp hayat kurtarsınlar"" dedi."
214,Aromalı sigaralar kanser tanısını geciktirebiliyor,"Light, mentollü, meyve aromalı gibi çeşitli isim ve içerikteki sigaraların, akciğerin daha derinlerinde görülen kanser alt tiplerini artırdığı, bunun tanıyı geciktirebildiği, cerrahi müdahale şansını ve akıllı ilaç tedavilerinin etkinliklerini azalttığı belirtildi.",Sağlık,https://www.trthaber.com/haber/saglik/aromali-sigaralar-kanser-tanisini-geciktirebiliyor-810959.html,"Ankara Bilkent Şehir Hastanesi Koordinatör Başhekim Yardımcısı ve Medikal Onkoloji Uzmanı Doç. Dr. Burak Civelek, yaptığı açıklamada, dünyada ve Türkiye'de ölüm nedenleri arasında, kalp ve damar hastalıklarından sonra kanserlerin ikinci sırada bulunduğunu söyledi. Kanser sıklığının cinsiyete göre farklılık gösterdiğini, erkeklerde en sık prostat, kadınlarda ise meme kanseriyle karşılaşıldığını belirten Civelek, ""Kansere bağlı ölüm sebepleri incelendiğinde, akciğer kanseri her iki cinste de en sık ölüm sebebidir"" dedi. Özellikle akciğer kanserinde evrenin önem taşıdığına işaret eden Civelek, evre 1 ile evre 2'nin birbirinden farklı hastalıklar olduğunu, tedavi protokolünün değişiklik gösterdiğini anlattı. Medikal Onkoloji Uzmanı Civelek, akciğer kanserine neden olan faktörlerde tütün kullanımının ilk sırada yer aldığını belirtti. Giderek artan tütün kullanımının, akciğer kanseri sıklığını artırdığını söyleyen Civelek, ""1920'lerde akciğer kanserinde kadınlarda vaka bildirimi nadir görülürken, kadınların iş ve sosyal yaşamda daha fazla bulunmasına paralel sigara kullanımı ve dumana maruziyetin artmasıyla sıklığını da yükseltti"" diye konuştu. Tütün ürününün değişiklik göstermesinin, kanser gelişimindeki etkiyi azaltmadığını vurgulayan Civelek, şunları kaydetti: ""Light sigara, mentollü, meyve aromalı gibi sigaralar çıktı. Kanser sıklığı azaldı mı, hayır. Bunlar çıkınca akciğer kanserinin tipi değişti. Akciğerin daha derinlerinde görülen, bezlerde gelişen kanser alt tipleri arttı. Çünkü, akciğer kanserinin birbirinden farklı yaklaşık 15 alt tipi var. Bunlardan en çok görülenler, küçük hücreli, skuamöz hücreli, adenokanser ve büyük hücreli tiplerdir. Küçük hücreli kanser tipi, bütün akciğer kanserlerinin yüzde 20'sinden sorumlu olup, tütün kullanımı ile en yakın ilişkili olanıdır. Özellikle light sigara gibi tütün ürünlerinin şekli değiştikçe akciğer kanserinin görülme sıklığı azalmadı, sadece ve sadece skuamöz hücreli alt tipten adenokanser tipe doğru sıklık değişti, akciğerin daha derinlerinde görülen, bezlerde gelişen kanser alt tipleri arttı. Daha derinde gelişen kanserler, bulguları daha geç verdiğinden daha geç tespit ediliyor. Bu nedenle hastaların ameliyat şansı daha az oluyor. Bunların yanı sıra kullandığımız ilaçlar da değişiyor. Yoğun sigara içen kişilerde akıllı ilaç tedavilerinin etkinlikleri daha az oluyor."" ""Elektronik sigaranın etkileri uzun dönemde görülecek"" Bir kişinin, sigara dumanını içine çektiğinde yaklaşık 400 farklı kimyasalı akciğerlerine doldurduğunu belirten Civelek, elektronik sigaranın etkilerine ilişkin de uzun dönemde sonuçların görüleceğini vurguladı. Civelek, tütün kullanımıyla mücadele sayesinde dünyada akciğer kanseri sıklığının bir miktar azalmaya başladığını, Türkiye'de de ""Dumansız Hava Sahası"" kapsamında sigara yasaklarının genişletilmesiyle hastalık sıklığının azalmasında önemli bir ivme kazanılabileceğini aktardı. Doç. Dr. Burak Civelek, pasif içiciliğin de büyük risk taşıdığını, özellikle akciğer kanseri türlerinden küçük hücreli tipinde sigara maruziyetinin etkisinin yüzde 99,9 olduğunu vurguladı. Ailesinde akciğer kanseri öyküsü bulunan kişilerin çok daha dikkatli olması gerektiğine dikkati çeken Civelek, ""Aile öyküsü olan kişi sigara kullanırsa akciğer kanserine yakalanma riskini artırır. Bu nedenle, aile öyküsü olanların kesinlikle tütün ürünleri kullanmaması, kullanıyorsa hemen bırakması önemli."" uyarısında bulundu. ""Moralimi yüksek tutarak güç kazandım"" Uzun yıllar sigara kullanan ve dayısını akciğer kanserinden kaybeden 54 yaşındaki Ayten Saylam, kendisine de 9 ay önce akciğer kanseri tanısı konulduğunu söyledi. Saylam, tanı konulduğunda çok üzüldüğünü dile getirerek, ""Hiç moralimi bozmadım, moralimi yüksek tutarak güç kazandım. Şimdi ben de başarmak üzereyim inşallah"" dedi. Geçmeyen öksürük, sırt ve göğüs ağrısı şikayetlerine bağlı hastaneye başvurduğunu aktaran Saylam, ""Ben 20 sene sigara kullandım, günde bir paket içiyordum. Eşim de içiyordu. Tanı konduğu gün sigarayı bıraktım. Herkese sigara içmemelerini tavsiye ediyorum. Sigara insanı hayattan koparabiliyor, ne olur kimse sigara kullanmasın"" tavsiyesinde bulundu. Saylam'ın sağlık durumuna ilişkin bilgi veren Doç. Dr. Burak Civelek, yapılan inceleme sonrası hastanın ameliyata uygun olmadığının belirlendiğini ve kemoterapi verildiğini söyledi. Civelek, şunları kaydetti: ""Kemoterapiden ciddi bir yanıt alındı ve hastalık kontrol altına alındı. Tedaviye ilişkin yan etkiler de çok az seviyede. Şu anda kemoterapiyi bir süre daha uzatma kararı verildi. Mücadelesi hepimize örnek. Kanserle savaşmak, bir satranç oyunu gibidir, hamleleri doğru zamanda yapıldığında başarı şansı yükseliyor, hastamız da bu hamleleri, bizim direktiflerimize göre yapmaya çalışıyor. Zorlu mücadelesinde büyük bir yol katetti."""
215,MS hastalarına ağrı kesici giysi,"Hacettepe Üniversitesi Fizik Tedavi ve Rehabilitasyon Fakültesinde klinik çalışmaları yürütülen ""biyonik giysi"", özellikle multipl skleroz (MS) hastalarının yaşadığı ağrı ve kasılmaların azaltılmasında umut vadeden sonuçlar alınmasını sağladı.",Sağlık,https://www.trthaber.com/haber/saglik/ms-hastalarina-agri-kesici-giysi-810955.html,"Nörolojik hastaların tedavisi ve teknolojik rehabilitasyon alanında çalışmalar yürüten, HÜ Fizik Tedavi ve Rehabilitasyon Fakültesi Dekan Yardımcısı ve Öğretim Üyesi Prof. Dr. Muhammed Kılınç, giyilebilir teknolojilerin özellikle son 10 yıldır araştırmacıların ilgi odağı haline geldiğine dikkati çekti. Kılınç, ""Hem araştırmacılar hem de sağlık politika belirleyicilerinin öngördüğü şu; gelecek 10 yıl içerisinde giydiğimiz kıyafetler mutlaka bize sağlık verisi verecek. Kimisi solunum kontrolümüzle ilgili bilgi verirken, kimisi ateşimizi ölçecek kimisi de tedavi edecek. Bu anlamda dünyada yoğun bir yarış var, kıyafetlerle ilgili teknolojik çalışmalar devam ediyor."" dedi. Giyilebilir teknolojinin, fizik tedavi özelindeki çalışmalarının ise kronik sağlık problemlerine yol açan nörolojik hastalıklara yoğunlaştığını anlatan Kılınç, hastaların yaşam kalitesini artıracak cihazların tedavide büyük önem taşıdığını vurguladı. Elektrik akımlarıyla hastadaki kasılmaların azaltılması amaçlanıyor Prof. Dr. Kılınç, bu kapsamda ""biyonik giysi"" veya ""teknolojik giysi"" olarak da adlandırılan, yeni bir giyilebilir teknoloji ürününe yönelik klinik çalışmalar yürüttüklerini belirterek, şu bilgileri paylaştı: ""Şu an 'mollii suit' isimli, giyilebilir teknoloji ürünü bir cihazın klinik çalışmalarını fakültemizde sürdürüyoruz. Eşofman altı ve üstü gibi düşünebileceğiniz normal bir kıyafet bu, içerisinde elektrotlar var. Hastalarımızın klinik değerlendirmelerini cihaza giriyoruz, sonrasında ise cihaz kendi kendine hangi kaslara ne kadar akım vermesi gerektiğini tespit edip, uyguluyor. Bu esnada hasta sadece yatar pozisyonda dinleniyor. Burada amaç cihazın gönderdiği elektrik akımlarıyla hastadaki kasılmaların azaltılmasını sağlamak."" ""Hastalarımız ağrı ve kasılmalarının azaldığını bildirdi"" MS hastalarının kasılmalar sebebiyle yürüme, kollarını kullanma zorluğu yaşadığına işaret eden Kılınç, kasılmaların azaltılabilmesinin bu açıdan önemli olduğunu vurguladı. Prof. Dr. Kılınç, ""Klinik çalışmasını sürdürdüğümüz teknolojik giysi kasılmaları önlemeye yönelik geliştirilen bir ürün. Çalışmada yaklaşık 50 MS hastasını tedaviye almayı planlıyoruz, şu ana kadar da 8 hastamızın tedavisini bitirdik, devam eden hastalarımız da var. Tedavisi tamamlanan hastalarımız olumlu geri dönüşlerde bulundular. Günlük yaşamda daha rahat ettiklerini, ağrı ve kasılmalarının azaldığını, özellikle geceleri daha rahat uyuyabildiklerini ifade ettiler."" diye konuştu.    Klinik çalışmada hastaların biyonik giysiyi haftada 3 gün, birer saat giydiğini aktaran Kılınç, ""Bu teknolojiyle ilgili klinik çalışma ülkemizin yanı sıra dünyanın farklı yerlerinde, farklı nörolojik hastalıklar üzerinde de devam ediyor. Bizim çalışmamız yaklaşık 8 ay sürecek, ardından verileri toplayıp çalışmanın sonuçlarını bilimsel dergilerde yayınlayacağız."" ifadelerini kullandı. ""MS nedeniyle yatalak kaldığım dönemler oldu"" Biyonik giysiyi kullanan 32 yaşındaki İsmail Kaya, MS teşhisinin 2008'de konulduğunu bildirdi. Hastalığının ilk olarak ""düşük ayak"" problemiyle kendini gösterdiğini anlatan Kaya, sözlerini şöyle sürdürdü: ""Hastalığım biraz agresif ilerliyordu. MS nedeniyle yatalak kaldığım, akülü sandalye kullandığım dönemler de oldu. Burada hocalarımızın uyguladığı tedavilerle her kötüleştiğimde tekrar ayaklanabildim. Bu teknolojik giysiyi ise yaklaşık 8 hafta kullandım. Kullandığım süreçte daha rahat yürüyebildiğimi, kasılmalarımın rahatladığını fark ettim."""
216,Yüz felci geçiren çocuk akupunktur ile sağlığına kavuştu,"Samsun'da yüz felci geçiren 10 yaşındaki kız çocuğu, akupunktur tedavisiyle sağlığına kavuştu.",Sağlık,https://www.trthaber.com/haber/saglik/yuz-felci-geciren-cocuk-akupunktur-ile-sagligina-kavustu-810631.html,"Yüz felci şikayetiyle Samsun Eğitim ve Araştırma Hastanesi Çocuk Nöroloji Bölümüne gelen yabancı uyruklu 10 yaşındaki Haldiye Elomer, ilaç ve fizik tedaviden oluşan standart tedavi gördü. Hastalığın tekrar nüksetmesi ve fizik tedaviye de cevap vermemesi üzerine Elomer'e Çocuk Nöroloji Bölümü Uzmanı Dr. Ünal Akçay, Samsun Eğitim ve Araştırma Hastanesi bünyesinde hizmet veren Geleneksel ve Tamamlayıcı Tıp Uygulama Merkezi'nde (GETAT) akupunktur tedavisinin yararlı olabileceğini söyledi. Akupunktur tedavisine başlayan Elomer, 8. seansın sonunda sağlığına kavuştu. Anestezi ve reanimasyon uzmanı akupunkturist Dr. Ayşegül Elbir Şahin, hastanın 1,5 ay önce ilk atağını geçirdiğini, ikinci atak sonrasında medikal tedaviye yanıt vermediğini söyledi. Tedaviye yanıt vermeyen hastanın doktor tavsiyesi ile akupunktura yönlendirildiğini belirten Şahin, şunları kaydetti: ""Hastaya akupunktur tedavisinin nasıl bir tedavi olduğunu anlattık ve aile onayını aldıktan sonra tedaviye başladık. İlk seanstan sonra tedaviye yanıt vermeye başladı. İlk geldiği günden itibaren her seansta fotoğraflarını çektik, gelişmeyi kendisine göstermek ve kendimiz de izlemek açısından. Yüzde 100 olmasa da yüzde 100'e yakın bir cevap aldık.""    Yüz felcine çocuklarda nadir rastlanıyor Akupunktur tedavisinin yüz tedavilerinde oldukça etkili olduğunu bildiren Şahin, şöyle devam etti: ""Hasta özellikle ilk 6 aylık dönemde bize başvurursa cevap çok daha güzel oluyor. Yüz felcinde, üzerinden 5-10 yıl geçmesine rağmen akupunktur tedavisiyle cevap aldığımız hastalarımız oluyor. Bu hastamız da ilk 6 ay içinde bize başvurduğu için güzel cevap verdi tedavimize. Yüz felci çocuklarda pek sık görülmeyen bir hastalık. İlk başvurduğu doktorun yönlendirebilmesi için akupunkturla ilgili bilgi sahibi olması gerekiyor. Yüz felcinde 10 seanslık tedavi planlıyoruz. Eğer hasta güzel cevap verir, istediğimiz seviyeye gelirse tedaviyi bitiriyoruz. Bu hastamız da güzel cevap verdi, ek tedaviye ihtiyacı olmayacak ancak bu hastamız özelinde, 'Melkersson-Rosenthal Sendromu' tekrarlayabilen bir hastalık. Tekrar yüz felci geliştirme ihtimali her zaman var. Tekrarlama durumu olursa yine öncelikle medikal tedaviler başlanır. İhtiyaç olursa bu tedaviden fayda gördüğünü biliyor artık hastamız. Bize başvurursa, tedavi olmak isterse, biz yine kendisini kabul ederiz.""    Akupunkturun yan etkisi bulunmuyor Akupunkturun normal medikal tedavilerle birlikte yapılabilen bir tedavi olduğunu, herhangi bir yan etkisi bulunmadığını vurgulayan Şahin, ""Vücuda herhangi bir şey vermiyoruz, o yüzden fizik tedavi olsun, medikal tedaviler olsun, bunlarla birlikte ya da tek başına kullanılabilir. Yan etkisi olmadığı için de hastalar rahatlıkla bize başvurabilir."" diye konuştu. Çocuk Nöroloji Bölümü Uzm. Dr. Ünal Akçay ise hastanın üçüncü seansta çok ciddi ilerleme katettiğini aktaran Akçay, şunları kaydetti: ""Hastanın dört ya da beşinci evrede yüz felci varken, şu anda evre birin altında. Hem konuşmasında hem yüz ifadesinde her türlü mimiklerini çok rahat alabiliyoruz. Hastayı akupunktura gönderirken bu tedavide başarılı olacağımızı düşünüyordum. Ayşegül hanım da çok iyi bir iş çıkardı. Artık biz de hastalarımızı yönlendirmeye başlayacağız. Pediatrik hastalarda çok fazla kullanımı yoktu. Hastamızın iyi sonuç almasıyla hastanemiz bu tarz tedavileri çok rahat şekilde yapabilecek kurum haline geldi."" Akupunktur tedavisiyle sağlığına kavuşan Elomer de ilk seanslarda iğneleri hissetmediğini, iyileştikçe hissetmeye başladığını dile getirerek, iyileştiği için çok mutlu olduğunu ifade etti."
217,Bakan Koca'dan organ nakli çağrısı,"Bakan Koca, Türkiye'de yılda ortalama 2 bin kişinin beyin ölümü gerçekleşerek vefat ettiğini belirterek ""Tedavisi için organ naklinden başka şansı olmayanlar ise her an ölümün eşiğinde. Aile olarak vereceğiniz kararla beyin ölümü gerçekleşen yakınınızın organlarını bağışlarsanız onun bir hayat kaynağı olmasını sağlarsınız"" dedi.",Sağlık,https://www.trthaber.com/haber/saglik/bakan-kocadan-organ-nakli-cagrisi-810598.html,"Sağlık Bakanı Fahrettin Koca, 3-9 Kasım Organ Bağışı Haftası dolayısıyla sosyal medya hesabından yaptığı paylaşımda şunları kaydetti: ""Ülkemizde, yılda ortalama 2 bin kişi beyin ölümü gerçekleşerek vefat ediyor. Tedavisi için organ naklinden başka şansı olmayanlar ise her an ölümün eşiğinde. Aile olarak vereceğiniz kararla beyin ölümü gerçekleşen yakınınızın organlarını bağışlarsanız onun bir hayat kaynağı olmasını sağlarsınız. Artık hayatta değilken bile bir, belki birden çok insanı ölümden kurtarabilirsiniz. Bunun da tek yolu organ bağışçısı olmaktır. Bu kararı verin."" Koca, organ bağışı konusunda ayrıntılı bilgiye, Bakanlığın ""http://saglik.gov.tr"" adresinden ulaşılabileceğini bildirdi."
218,Lösemi ile mücadelede kök hücre yöntemi,Özellikle çocuklarda sıkça görülen bir kanser türü olan löseminin tedavi yollarından biri de kök hücre nakli. Bağışçıya herhangi bir zararı olmayan bu işlemle pek çok çocuk sağlığına kavuşuyor. Bunun için kök hücre bağışı yapmak büyük önem taşıyor.,Sağlık,https://www.trthaber.com/haber/saglik/losemi-ile-mucadelede-kok-hucre-yontemi-810549.html,"Çocukluk çağında görülen kanserlerin neredeyse üçte birini lösemi oluşturuyor. Halk arasında ""kan kanseri"" olarak bilinen lösemi, en sık 1-5 yaşları arasında görülüyor. Löseminin pek çok belirtisi bulunuyor. Bunların başında halsizlik, yorgunluk, solukluk, çabuk yorulma, çarpıntı, inatçı ateş, iştahsızlık, kilo kaybı, sık tekrarlayan enfeksiyonlar, lenf düğümlerinde şişlikler, ciltte beklenmeyen morarmalar, kemik ve eklemlerde ağrı, şişlik ve hareket kısıtlılığı geliyor. Bu belirtileri fark eden ailelerin çocuklarını vakit geçirmeden bir hekime götürmeleri gerekiyor. Lösemi günümüzde erken teşhis edildiği taktirde tedavide başarı oranı yüksek bir hastalık. Tedavi sürecinde hastanın durumuna göre kemoterapi ve kemik iliği nakli olmak üzere iki yol izleniyor. Lösemi tedavisinde etkili bir yöntem olan kemik iliği (kök hücre) nakliyle ilgili merak edilenleri Sağlık Bilimleri Üniversitesi Bakırköy Dr. Sadi Konuk Eğitim ve Araştırma Hastanesi Hematoloji Bölümü Öğretim Üyesi Dr. Emine Gültürk’le konuştuk.   Kemik iliği yerine kök hücre nakli tercih ediliyor Kemik iliği nakli yerine artık basit bir işlem olan kök hücre nakli tercih ediliyor. Dr. Gültürk, bu yöntemin kemik iliği naklinden farkını şöyle açıklıyor: “Kemik iliğinden herhangi bir ameliyat ya da işlem olmadan sadece bir iğne yaparak büyüme faktörü dediğimiz yöntemle kök hücrelerin periferik kana dökülmesini sağlıyoruz. Ardından kandan kök hücreleri topluyoruz. Yani artık kemik iliği değil, hastanın kök hücreleri toplanarak bu bağış işlemi yapılıyor.” Kök hücre yöntemiyle tedavide ilk önce hastanın kardeşi, akrabaları gibi uyum sağlanabilecek yakınlarıyla işe başlanıyor. Eğer beklenen uyum bulunmazsa devreye bağış yoluyla verilen kök hücreler giriyor. Başta lösemi olmak üzere pek çok hastalığın tedavisinde kullanılan bu yöntem sayesinde gerek çocuk gerekse yetişkin pek çok hasta sağlığına kavuşuyor. Onun için kök hücre bağışı yapmak büyük önem taşıyor.   Kök hücre bağışında hangi şartlar aranıyor? Peki kimler kök hücre bağışı yapabiliyor? Öncelikle kök hücre bağışı yapmak için 18-50 yaş aralığında olmak gerekiyor. Bağışçının Hepatit B, Hepatit C ve Sifiliz hastalığı geçirmemiş olması şart. Kronik hastalığının bulunmamasının yanı sıra kanser ya da HIV (AIDS) tanısı olmaması aranan diğer koşullar. Kök hücre bağışının çok basit bir işlem olduğunun altını çizen Dr. Gültürk, “Kızılay'ın belli merkezleri var. O merkezlere gidip üç tüp kan vererek bağışta bulunuluyor. Ardından bağışçının herhangi bir hastalığı olup olmadığı araştırılıyor. Kan grubuna ve doku uyumuna göre eşleştirilme yapılıyor” diyor.   Kök hücre naklinin bağışçıya zararı yok Bağış yapılan kök hücrenin hastayla eşleşmesi durumunda ise nakil süreci başlatılıyor. Bu konuda en fazla akla gelen sorulardan biri nakil süreci ya da sonrasında bağışçının yaşayabileceği sağlık sorunları. Bu işlemin bağışçıya hiçbir zararı olmadığının altını çizen Dr. Gültürk, sözlerini şöyle sürdürüyor: “Yıllardır yapılan bir tedavi yöntemi bu. Bağışçının sadece periferik kök hücre toplama yöntemi sırasında yapılan iğnelerden dolayı 2-3 gün kadar kemik ağrısı olabiliyor. Bunun nedeni de verdiğimiz büyüme faktörlerinin kemik iliğini aktifleştirmesi. Kemik ağrılarını da ağrı kesiciler vererek azaltıyoruz. Kısacası, işlemin donöre hiçbir zararı yok.” Kök hücre nakli işlemi öncesinde ve sonrasında bağışçının hastaneye yatması gerekmediği gibi anesteziye de gerek duyulmuyor. Kemik iliği yöntemi ise anestezi eşliğinde gerçekleştiriliyor. Yine merak edilen bir başka detay da bağışlanan kök hücrelerin kendini yenileyip yenilemediği... Dr. Gültürk konuya ilişkin olarak, “Kök hücre kısa bir zaman içinde hızlıca kendini yeniliyor. Bir ay içerisinde tamamen eski haline dönüyor” diyor. TÜRKÖK'ün büyük başarısı Türkiye’de kök hücre bağışı denilince akla gelen ilk adres, kısa adı ""TÜRKÖK"" olan Türkiye Kök Hücre Merkezi. TÜRKÖK, 2015’ten bu yana kemik iliği nakli bekleyen hastalar ile bağışçıları buluşturuyor. Bugüne kadar yaklaşık 1 milyon kişi TÜRKÖK Projesi sayesinde kök hücre bağışçısı oldu."
219,Organ bağışındaki artışla daha fazla hasta sağlığına kavuştu,Türkiye'de 2002'den bugüne toplam 74 bin 704 organ nakli gerçekleştirildi. Organ bağışı konusunda toplumsal farkındalığın her geçen gün artmasıyla daha fazla hasta tedavi şansı buldu.,Sağlık,https://www.trthaber.com/haber/saglik/organ-bagisindaki-artisla-daha-fazla-hasta-sagligina-kavustu-810524.html,"Sağlık Bakanlığı, Türkiye'de 2002'den bugüne toplam 74 bin 704 organ nakli gerçekleştirildiğini, nakil sayıları ve organ bağışı konusunda artan toplumsal bilincin umut vaat edici olduğunu bildirdi. Bakanlıktan 3-9 Kasım Organ Bağışı Haftası dolayısıyla yapılan yazılı açıklamada, organ bağışı konusunda toplumsal farkındalığın her geçen gün arttığı ve böylece daha fazla hastanın tedavi şansı bulduğu vurgulandı. Türkiye'de organ ve kornea nakli sayılarındaki artışın umut verici bir tablo çizdiği aktarılan açıklamada, şu bilgiler paylaşıldı: ""2002'den Kasım 2023'e kadar Türkiye'de gerçekleştirilen toplam organ nakli sayısı 74 bin 704 oldu. Bu nakillerin 52 bin 258'ini böbrek, 20 bin 671'ini karaciğer, 1210'unu kalp, 320'sini akciğer, 198'ini pankreas ve 47'sini ince bağırsak nakilleri oluşturdu. 2010'dan Kasım 2023'e kadar kornea nakilleri ise 37 bin 666 vakaya ulaştı. Bu sayılar, organ nakli bekleyen binlerce hastaya yeni bir hayat şansı sunulduğunu gösteriyor."" Açıklamada, 18 yaşını doldurmuş ve akli dengesi yerinde her bireyin organ bağışında bulunabileceğine işaret edilerek, canlı vericilerin karaciğer ve böbrek bağışı yapabildiği, bağışçıların resmi veya yazılı vasiyetname düzenleyerek ya da yetkilendirilmiş birimlerden organ bağış kartı alarak bağışta bulunabileceği anımsatıldı. Türkiye Organ ve Doku Bağış Bilgi Sistemi (TODBS) üzerinden kayıt altına alınan bağışların e-Devlet entegrasyonuyla kolaylıkla görüntülenebildiği de belirtilen açıklamada, ""Ayrıca, hayattayken organ bağışında bulunmamış kişilerin vefatı halinde, ailelerinin rızası ile organları alınabiliyor. Organ nakli, birçok hastalık için son çare olarak görülüyor. Diyanet İşleri Başkanlığının 1980 tarihli açıklamasında organ naklinin caiz olduğu belirtiliyor."" ifadesi kullanıldı. 24 binden fazla hasta böbrek nakli bekliyor Türkiye'de ilk böbrek naklinin 1968'de, ilk kalp naklinin 1969'da ve ilk başarılı canlı vericili böbrek naklinin 1975'te yapıldığı, Organ Nakli Kanunu'nun 1979'da yürürlüğe girmesiyle bu alandaki çalışmaların daha da hız kazandığı anımsatılan açıklamada, şunlar kaydedildi: ""Kasım 2023 itibarıyla, böbrek nakli bekleyen hasta sayısı 24 bin 449, karaciğer nakli bekleyen hasta sayısı 2 bin 600, kalp nakli bekleyen hasta sayısı 1422, akciğer nakli bekleyen hasta sayısı 204, pankreas nakli bekleyen hasta sayısı 277 ve kornea nakli bekleyen hasta sayısı 4 bin 119'dur. Organ bağışı ve nakil sayıları her geçen yıl artış gösterirken, beyin ölümü gerçekleşen hastaların ailelerinin onay oranlarında da yükseliş dikkat çekiyor. Organ bağışının önemi ve nakil sayılarındaki artış, Türkiye'nin sağlık alanındaki gelişmelerini ve toplumsal bilincin yükselişini gösteriyor."" Organ bağışının hayat kurtardığı ifade edilen açıklamada Sağlık Bakanlığının herkesi bu konuda duyarlı olmaya çağırdığı belirtildi."
220,81 yaşında omuz protezi ameliyatıyla sağlığına kavuştu,"Bingöl Devlet Hastanesinde sağ omuzunda kireçlenme olan 81 yaşındaki hasta, omuz protezi ameliyatı ile sağlığına kavuştu.",Sağlık,https://www.trthaber.com/haber/saglik/81-yasinda-omuz-protezi-ameliyatiyla-sagligina-kavustu-810384.html,"Bingöl Devlet Hastanesinden yapılan açıklamaya göre, rahatsızlığı nedeniyle hastaneye başvuran Kumriye Tekingündüz'ün yapılan tetkiklerde sağ omuzunda kireçlenme tespit edildi. Hastaya ortopedi ve travmatoloji uzmanı Op. Dr. Kadir İsmail Dere ve ekibi tarafından omuz protezi ameliyatı yapıldı. Başhekim Uzman Dr. Samet Tatlı, Tekingündüz'ü hastane odasında ziyaret ederek, geçmiş olsun dileklerini iletti. Açıklamada görüşlerine yer verilen Op. Dr. Dere, protez ameliyatlarının sıklıkla diz ve kalça eklemindeki kireçlenmeye bağlı gerçekleştirildiğini ancak bu eklemler dışında daha az da olsa diğer eklemlerde de protez ameliyatı yapılabildiğini kaydetti. Hastaya omuz ekleminin kaslarında onarılamayacak düzeyde yırtık olması nedeniyle ameliyat önerdiklerini ifade eden Dere, ameliyatın başarılı bir şekilde gerçekleştirildiğini belirtti. Dere, ""Ekip olarak önceliğimiz hastanemizde yapılabilecek ameliyatları yaparak, hastalarımızın çevre illere sevkini azaltmaktır. Nitekim daha önce çok nadir yapılan birçok ortopedi ve travmatoloji ameliyatlarını şu an hastanemizde gerçekleştirmekteyiz."" ifadelerini kullandı. Başhekim Uzman Dr. Tatlı da hastanelerinde bu tür operasyonların artarak yapıldığını belirtti. Tatlı, şunları kaydetti: ""Göreve başladığımız günden bu yana hastalara ihtiyaç duydukları hizmetleri sunarak çevre illere sevkleri azaltmak için çaba gösterioruz. Bu kapsamda poliklinik sayılarımız, uzman sayılarımız artarken özellikli ameliyatlar için de her türlü imkanı sağlamaya özen gösteriyoruz. Her geçen gün gelişen bir hastane olmayı amaçlıyoruz. Bu tür ameliyatların artarak devam edeceğini umuyor bir kez daha doktorumuza ve ekibine teşekkür ediyorum. Hastamıza da acil şifalar diliyorum."""
221,Bursa Şehir Hastanesi'ne 'Dijital Hastane' ünvanı,"Bursa Şehir Hastanesi, ABD merkezli Sağlık Bilgi ve Yönetim Sistemleri Topluluğu (HIMSS) tarafından yapılan değerlendirme sonucunda aldığı HIMSS seviye 6 belgesiyle ""Dijital Hastane"" ünvanı elde etti.",Sağlık,https://www.trthaber.com/haber/saglik/bursa-sehir-hastanesine-dijital-hastane-unvani-810305.html,"İl Sağlık Müdürlüğünden yapılan açıklamaya göre, sağlık hizmetlerinin kalite, güvenlik ve maliyet etkinliğini iyileştirme yönünde dünya çapında seviyelendirme kuruluşu olan ABD merkezli HIMSS tarafından yapılan değerlendirmede Bursa Şehir Hastanesi, HIMSS seviye 6 belgesini almaya hak kazanan ilk şehir hastanesi oldu. Açıklamada görüşlerine yer verilen Bursa Şehir Hastanesi Başhekimi Doç. Dr. Dursun Topal, özellikle tıbbi cihazların entegrasyonunun yapılmasıyla beraber bilgiye hızlı ulaşma ve bilgi güvenliğini sağlama noktasında önemli adımlar attıklarını belirtti.    Entegrasyon ile sağlık kayıtlarının daha güvenilir şekilde depolandığını aktaran Topal, ""Bu da performans izlememize ve bu konudaki değerlendirmemizi daha rahat yapmamıza neden oluyor. Ayrıca tıbbi ve idari hataları en aza indirmemize sebep oluyor. Sağlıkta nicelik ve nitelik olarak daha iyi bir noktaya ulaşmamızı sağlıyor."" ifadesini kullandı.    Dünyada ciddi bir iletişim ağına sahip HIMSS'in, Bursa Şehir Hastanesini yerinde değerlendirdiğini anlatan Topal, şunları kaydetti: ""HIMSS dünyada bilgi teknolojisi ve sağlık yönetim sistemlerinin en iyi şekilde kullanımını hedefliyor. Bu bağlamda kalite, güvenlik ve maliyet etkinliğini iyileştirme yönünde seviyelendirme yapıyor. Yeni kriterlere göre HIMSS seviye 6 belgesini almaya hak kazanan ilk şehir hastanesi olduk. Bu anlamda gururluyuz. Bu süreçte desteğini esirgemeyen tüm arkadaşlarıma teşekkür ediyorum."""
222,Kanser hastaları ve durumu acil olan Gazzelilerin Türkiye'ye transferi planlanıyor,"Sağlık Bakanı Fahrettin Koca, Kanser hastaları ve durumu acil olan Gazzelilerin Türkiye'ye transferinin planlandığını açıkladı.",Sağlık,https://www.trthaber.com/haber/saglik/kanser-hastalari-ve-durumu-acil-olan-gazzelilerin-turkiyeye-transferi-planlaniyor-810082.html,"Sağlık Bakanı Fahrettin Koca, dün gece Mısırlı mevkidaşı Khaled Abdel Ghaffar ile görüştüğünü ve İsrail'in saldırıları nedeniyle Gazze'de yaşanan sağlık krizine ilişkin görüşme gerçekleştirdiklerini duyurdu. Bakan Koca, sosyal medya hesabından yaptığı açıklamada şu ifadelere yer verdi: ""Görüşmemizde, birçok önemli hususta mutabık kaldık. Faaliyetlerine son vermek zorunda kalan Gazze’deki Türkiye-Filistin Dostluk Hastanesinde tedavi görmekte olan kanser hastaları başta olmak üzere daha önce tarafımıza bildirilen ve acil tedaviye ihtiyacı olan 1000’e yakın hasta ve yaralının, Refah sınır kapısı üzerinden Mısır’a getirilmesi için çalışmalarımız sürüyor. Ardından, kanser hastaları ve durumu acil olanların ambulans uçaklar ve gemi hastanesi ile ülkemize transfer edilmesi planlanmakta. Sn. Bakanla mutabık olduğumuz bu hayati gelişme için gerekli çalışmaların planlaması ve yürütülmesi için karar birliğine varıldı."" Türk gemilerine Mısır limanlarına giriş izni Bakan Koca, Gazzeli yaralıların tedavisinde kullanılmak üzere Türkiye’nin Mısır’a göndermek istediği sahra hastaneleri ile ambulansların sevkiyatı için her an harekete geçecek şekilde bekletilmekte olan 2 Türk gemisine Mısır limanlarına giriş izni verildiği bilgisini de paylaştı. Fahrettin Koca açıklamasında şunları da aktardı: ""Sayın Bakan ile Gazzeli kardeşlerimizin tedavileri amacıyla oluşturmuş olduğumuz bu yakın ve insani değeri unutulmayacak iş birliğinin Mısır ile ülkemiz arasındaki sağlık alanında var olan işbirliğine de ivme kazandıracağına olan inancımızı artırmıştır. Gazze’deki hastalara ve yaralılara şifa olabilmekse insanlık adına büyük bir bahtiyarlıktır.""   Dün gece Mısır Sağlık Bakanı ile görüştüm. Önemli gelişmeler var.

Mısır Sağlık Bakanı Değerli Dostum Khaled Abdel Ghaffar ile Gazze’deki insanlık dışı İsrail saldırıları sebebiyle sağlık hizmetlerine ulaşması mümkün olmayan kardeşlerimizin yaralarını birlikte sarmaya yönelik bir…"
223,Türkiye'de 1400 hasta kalp nakli bekliyor: Onlardan biri de Ilgın...,"3-9 Kasım Organ Bağışı Haftası. Türkiye’de yaklaşık 23 bin kişi organ nakli ile hayata tutunmayı bekliyor. Kalp nakli bekleyen 1400 kişiden biri de Ilgın Uludağ. Okulunu bitiremeyen, çalışamayan Uludağ, kalp bağışı için çağrıda bulunuyor.",Sağlık,https://www.trthaber.com/haber/saglik/turkiyede-1400-hasta-kalp-nakli-bekliyor-onlardan-biri-de-ilgin-809601.html,"Türkiye’de 1400 kişi büyük bir umutla kalp nakli bekliyor. Onlardan biri de 31 yaşındaki Ilgın Uludağ... Ilgın, 2 yıldır kalp yetmezliğiyle mücadele ediyor. Üniversiteyi bırakmak zorunda kalan genç adam çalışamıyor. Uludağ'ın tek isteği kalp bağışıyla yeniden hayata tutunmak. ""Hayatımı çok kısıtlıyor yani. Bir sürü şeyi çok kısıtlıyor ve beni yoruyor, çok yoruyor. Komplikasyon çıkıyor. Hastaneye gitmek zorunda kalıyorsun. Apar topar. Sürekli geri kalıyorsunuz derslerden de. Bir süre sonra bu da beni yordu ve bırakmak zorunda kaldım sizin alacağınız en ufacık karar bizim hayatımızı çok olumlu yönde bizi etkileyebilir ve bizi tekrar hayata ç umutla geri bağlayabilir diye düşünüyorum"" 2023 yılında 36 kalp nakli yapıldı Pandemi öncesinde kalp nakilleri yılda 86’ya kadar yükselmişti. Salgın döneminde durma noktasına geldi. Koşuyolu yüksek ihtisas eğitim ve araştırma hastanesinde kalp nakli bekleyenlerin sayısı ise 220. 2023 yılında ise 36 kalp nakli gerçekleştirildi. Bu sayının 100’ün üzerinde olması gerekiyor. Koşuyolu Eğitim ve Araştırma Hastanesi Kalp Damar Cerrahisi Uzmanı Sabit Sarıkaya, Sarıkaya ""Karaciğer nakilleri kalp nakillerinin sayısının 4 bin 300 civarında olduğu izlenmekte. Bunlardan içerisinde de kalp nakli sadece 26. Kalp nakli yapabilmemiz için ya da organ nakli yapabilmemiz için bizim organ bağışına ihtiyaç var"" ifadelerini kullandı. ""Organ bağışı sadakadır, dinen bir engel yoktur"" Türkiye’de yaklaşık 23 bin kişi organ nakline ihtiyaç duyuyor. Her bağış, hayat kurtarıyor. Bu konuda ilahiyatçılar da çağrı yapıyor organ bağışında dini bir sakınca olmadığı vurgulanıyor. Din İşleri Yüksek Kurulu Uzmanı Halil Kılıç da organ bağışının dinen bir engeli olmadığını belirterek, ""Bir organ bağışıyla pek çok insanın sıkıntısı giderilebilir. Bu da belki de ahirette bizim sıkıntılarımızın gitmesine vesile olacaktır. Organ bağışı sadakadır. Candan cana güzel bir sadakadır. Dinen organ nakli önünde bir engel yoktur. Organ nakli caizdir"" diye konuştu. Kamera: Ahmet Uğur"
224,10 soruda organ nakli ve bağışıyla ilgili merak edilenler,Türkiye'de yaklaşık 27 bin organ nakli bekleyen hasta bulunuyor. Hayata tutunmak için ikinci bir şans bekleyen hastaların tek umudu organ bağışı… Peki organ bağışı nasıl yapılıyor? Hangi organlar bağışlanabiliyor? Detaylar haberimizde…,Sağlık,https://www.trthaber.com/haber/saglik/10-soruda-organ-nakli-ve-bagisiyla-ilgili-merak-edilenler-809530.html,"Organ nakli bekleyen hastalar, her yeni güne aynı cümleyi duymak için uyanıyor: “Size uygun organ bulundu.” Türkiye’de organ nakli bekleyen 27 bine yakın hasta bulunuyor. Çeşitli sebeplerle beyin ölümü gerçekleşen kişilerin organları ve dokuları, başkalarına hayat veriyor. Türkiye’de bu yıl (31 Ekim’e kadar) 4 bin 337 hastaya organ nakli yapıldı. Bunların 2 bin 850’si canlı vericilerden de gerçekleştirilen böbrek nakliydi. İkinci sırada ise 2 bin 538 ile kornea nakli yer aldı. Yıl boyunca 1442 karaciğer nakli yapıldı. Yapılan diğer nakiller ise şöyle sıralanıyor: 33 kalp nakli, 11 akciğer nakli ve 1 ince bağırsak nakli. İnsan hayatı için bu denli önem taşıyan organ naklinin daha fazla yapılması için kuşkusuz bağışların artması gerekiyor. Peki organ bağışı yapmak isteyenler nasıl bir yol izlemeli? Nakle nasıl karar veriliyor? İşte organ bağışı ve nakliyle ilgili merak edilenler... 1.Organ ve doku bağışı yapmak için nereye başvurmak gerekiyor? Başta devlet hastaneleri olmak üzere üniversite hastanelerine, özel hastanelere, organ nakli merkezlerine, il sağlık müdürlüklerine, toplum sağlığı merkezlerine ve aile sağlığı merkezlerine başvurarak organ bağışı yapılabiliyor. 2.Kimler organ bağışı yapabiliyor? 18 yaşını aşmış, akli dengesi yerinde herkes organ bağışında bulunabiliyor.   3.Organ bağışı nasıl yapılıyor? Bağış yapmak isteyenlerin bir form doldurması yeterli oluyor. Ardından formda yer alan bilgiler, Sağlık Bakanlığı'nın Organ ve Doku Bağışı Bilgi Sistemi’ne giriliyor. Bu bilgiler, bakanlık yetkilileri dışında kimse tarafından görülemiyor. Organ bağışı yapanlara, bağışçı olduğuna dair bir de kart veriliyor. 4.Organ bağışı kartı olan birinin organları doğrudan alınabiliyor mu? Beyin ölümü gerçekleşen kişinin üstünden organ bağışçısı kartı çıksa bile, organları hemen alınmıyor. Çünkü organ bağışı için aynı zamanda ailenin yazılı onayı şart. Dolayısıyla organ bağışını önceden yapmak, bir anlamda hayatını kaybeden kişinin vasiyeti anlamına geliyor. 5.Hangi organların nakilleri yapılıyor? Böbrek, pankreas, karaciğer, akciğer, kalp ve ince bağırsak nakli yapılabilir. 6.Hangi dokuların nakli yapılabiliyor? Kornea, kemik iliği, tendon, kalp, deri, kemik, yüz-saçlı deri ve ekstremitelerin nakli yapılabilir.   7.Organ bağışında bulunan herkesin organları nakledilebiliyor mu? Kişi organlarını bağışlamış olsa bile her ölüm sonrası organ alımı mümkün değil. Sadece yoğun bakım ünitesinde solunum cihazına bağlı, beyin ölümü gerçekleşen kişilerin organları nakledilebilir. 8.Organ bağışının dini yönden sakıncası var mı? Diyanet İşleri Başkanlığı Din İşleri Yüksek Kurulu organ naklinde dinen bir sakınca olmadığını açıklayarak, hayat kurtarmanın önemine dikkat çekiyor. 9.Organ nakli nasıl yapılıyor? Organ nakli canlıdan ve kadavradan olmak üzere iki şekilde yapılıyor. Canlıdan sadece böbrek ve karaciğer nakilleri yapılıyor. Diğer organ ve dokular ise -böbrek ve karaciğer de dahil olmak üzere- kadavradan yapılıyor. 10. Bağışlanan organlar kimlere nakledilebiliyor? Beyin ölümü gerçekleşen bir hastanın organlarının kimlere nakledileceğine Ulusal Organ ve Doku Nakli Koordinasyon Merkezi karar veriyor. Hastalar, bu merkezin veri tabanına kayıtlı bulunuyor. Hastalarda kan ve doku uyumunun yanı sıra tıbbi aciliyet durumu da göz önüne alınarak nakil gerçekleştiriliyor."
225,2023 yılında kadavradan organ nakli oranı yüzde 16'ya düştü,"Organ Nakli Koordinatörleri Derneği Başkanı Nilgün Bilal, Türkiye'de beyin ölümü gerçekleşen kişilerin yüzde 16'sının organlarının bağışlandığını, COVID-19 öncesinde bu oranın yüzde 27'lere kadar çıktığını söyledi.",Sağlık,https://www.trthaber.com/haber/saglik/2023-yilinda-kadavradan-organ-nakli-orani-yuzde-16ya-dustu-809373.html,"Aynı zamanda Akdeniz Üniversitesi Organ Nakli Koordinatörü olan Bilal, Türkiye'de ilk başarılı organ naklinin 3 Kasım'a 1975'te yapılmasının ardından 3-9 Kasım'ın bağışa dikkati çekmek amacıyla Organ Bağışı Haftası olarak anıldığını belirtti. Türkiye'nin canlıdan canlıya nakillerde dünyanın en önemli ülkelerinden olduğuna işaret eden Bilal, ancak aynı durumun kadavradan organ nakli için söylenemeyeceğini ifade etti. ""Organ bağışı beklerken hayatını kaybeden hastalarımız oluyor"" Türkiye'deki sağlık sisteminin, organ nakli altyapısının, her türlü naklin en başarılı şekilde yapılmasını sağladığını dile getiren Bilal, ""Türkiye'de böbrek, karaciğer, kalp, akciğer farklı organ nakilleri başarıyla yapılıyor ve son derece yüz güldürücü sonuçlar alınıyor. Ancak canlı vericili nakiller tek başına bütün organ nakli bekleyenlerin ihtiyacını karşılayamıyor. Her hastanın kendisine organ verecek bir yakını olamayabiliyor. Maalesef organ bağışı beklerken hayatını kaybeden hastalarımız oluyor."" dedi. ""Kadavradan nakillere ihtiyacımız var"" Sağlık Bakanlığının çok güçlü bir ulusal organ doku paylaşım ve dağıtım sisteminin bulunduğunu anlatan Bilal, şöyle konuştu: ""Bu sistem, Türkiye'nin herhangi bir yerinde bağışlanan organın en uygun hastaya en hızlı şekilde ulaşmasını sağlıyor. Tüm organ nakli koordinatörlükleri bu sistem çatısı altında çalışıyor. Bağışlanan organ için en uygun hastayı bulmamız ve başarılı nakli yapmamız son derece kolay. Tek eksiğimiz kamuoyunun organ bağışı konusunda yeterli desteği sağlamaması. Kadavradan nakillere ihtiyacımız var. 2023 yılında beyin ölümü gerçekleşen hastaların yüzde 16'sının organları bağışlandı. COVID-19 öncesinde bu oran yüzde 27'lere kadar çıkmıştı. Rakamsal olarak yüzde 9 gibi bir fark görünüyor ama bu yüzlerce hastanın sağlığına kavuşamaması anlamına geliyor."" ""İnsanlar 'umut kesilmez' düşüncesiyle bazen organlarını bağışlamıyor"" Nilgün Bilal, topluma beyin ölümünü daha iyi anlatmaları gerektiğini dile getirerek, şu bilgileri verdi: ""Beyin ölümü gerçekleştikten sonra organların o kişi için hiçbir faydası olmuyor. Ama o organlar hastalar için yeni bir yaşam anlamı taşıyor. Beyin ölümü tanısı konusunda toplumda endişeler var. Beyin ölümü tanısı konulan kişiler tıbben ölüdür. Yaşamla bağları kalmamıştır. Beyin fonksiyonları geri dönüşümsüz olarak kaybedilmiştir. O nedenle şüphe götürmez bir tanıdır. İnsanlar 'umut kesilmez' düşüncesiyle bazen organlarını bağışlamıyor. Ayrıca hasta yakınları sosyal baskıdan çekindikleri için de bağışlamayabiliyorlar. Dini nedenleri öne sürenler var ama bu konuda Diyanet İşleri Başkanlığının organ bağışlamaya teşvik edici açıklamaları var."" Bilal, Organ Nakli Haftası dolayısıyla bağışa duyarlılığın artmasını umduklarını, çok sayıda hastanın yaşama tutunması için organ nakli olması gerektiğini sözlerine ekledi."
226,"Etlik Şehir Hastanesi ""Anne Dostu Hastane"" ünvanı kazandı","Ankara Etlik Şehir Hastanesi, Sağlık Bakanlığınca yapılan değerlendirmede gereken standartları sağlayarak, ""Anne Dostu Hastane"" ünvanını almaya hak kazandı.",Sağlık,https://www.trthaber.com/haber/saglik/etlik-sehir-hastanesi-anne-dostu-hastane-unvani-kazandi-809341.html,"Sağlık Bakanlığı'nın 31 Ekim-1 Kasım arasında gerçekleştirdiği ""Anne Dostu Hastane Değerlendirmesi Programı"" kapsamında Etlik Şehir Hastanesi'ne de ""Anne Dostu Hastane"" ünvanı verildi. Bu kapsamda hastanede düzenlenen programa, Etlik Şehir Hastanesi Koordinatör Başhekim Yardımcısı Doç. Dr. Afşin Emre Kayıpmaz, Kadın Hastalıkları ve Doğum Hastanesi Başhekimi Doç. Dr. Çağanay Soysal ile Bakanlık Kamu Hastaneleri Genel Müdürlüğünden yetkililer ve hastane çalışanları katıldı. Başhekim Soysal, programda yaptığı konuşmada, ""Anne Dostu Hastane"" uygulamasının temel amacının anne sağlığı hizmetlerinin kalitesini arttırmak olduğuna dikkati çekti. Soysal, anne ve bebek sağlığı için en iyi hizmeti sunmayı hedeflediklerinin altını çizdi. Koordinatör Başhekim Yardımcısı Kayıpmaz ise Ankara Etlik Şehir Hastanesinin ""Anne Dostu Hastane"" ünvanıyla daha da güçlendiğini dile getirdi."
227,Kök hücre nakli umut oldu: Kendi kök hücresiyle hastalığını yendi,"Lenfoma kanseri ile mücadele eden 40 yaşındaki Erdem Sarıtarla, şifayı kendi kök hücresinde buldu. İstanbul'da tedavi gören yüzde 60 zihinsel engelli Sarıtarla, otolog kök hücre tedavisi ile hastalığını yenmeyi başardı.",Sağlık,https://www.trthaber.com/haber/saglik/kok-hucre-nakli-umut-oldu-kendi-kok-hucresiyle-hastaligini-yendi-809248.html,"Kök hücre nakli bağışı, dünya genelinde özellikle kanser hastaları için hayati önem taşıyor. Ülkemizde kök hücre bağışı Kızılay ve Türkkök öncülüğünde gerçekleştirilirken başarılı nakil oranı günden güne artıyor. Kimi hasta aile bireylerinden, kimi çevresinden, kimi ise hiç tanımadığı bir insan aracılığıyla yeniden hayata tutunuyor. Yüzde 60 zihinsel engeli bulunan Erdem Sarıtarla ise kendi hastalığına kendi kök hücresi ile derman oldu.    Hastalığını iki kere yendi 40 yaşındaki Erdem Sarıtarla’ya 2018 yılında lenfoma teşhisi konuldu. İstanbul Haseki Eğitim ve Araştırma Hastanesi’nde başarılı bir tedavinin ardından sağlığına kavuşan Sarıtarla’nın hastalığı babasını kaybetmesinin ardından nüksetti. Annesi Münevver Yanık ile bu kez Başakşehir Çam ve Sakura Hastanesi’ne başvuran Erdem Sarıtarla’ya kendi kök hücresi şifa oldu. Prof. Dr. Şeniz Öngöre ve Doç. Dr. Mesut Ayer kendisine otolog kök hücre nakli denilen tedaviyi uyguladı ve Sarıtarla bugün yeniden sağlığına kavuştu.    Önce kemoterapi sonra kök hücre nakli Öncelikle kurtarma tedavisi ile işe başladıklarını söyleyen Doç. Dr. Mesut Ayer, çeşitli tetkiklerden sonra otolog kök hücre tedavisinin uygun olacağını kararlaştırdıklarını söyledi. Ayer, toplanan kök hücrelerin ardından kemoterapi tedavisine başladıklarını belirtip sonraki süreci şöyle anlattı:  “Bu kemoterapi hastalığı remisyona sokuyor. Bunun ardından topladığımız kendi kök hücresini geri veriyoruz ki hasarlanmış kemik iliği tekrar yeşerip çalışmasına devam etsin. Bu arada da hastalık tedavi olmuş oluyor.”    Burada bir aile olduk Annesi Münevver Yanık, Erdem’in kendisi için çok önemli olduğunu söylüyor. “Erdem benim için bazen 4 bazen 40 yaşında. Birbirimize destek oluyoruz. Birbirimiz için yaşıyoruz” diyor.    Hem doktorlara hem de hastane personeline minnettar. Tedavi sürecinde her biri ile aile gibi yakın olduklarını anlatıyor: “Temizlik, hijyen… Her şey çok güzeldi. Anlatamam. Ana yemekleri, ara öğünleri hep düzenli geldi. Doktorlarımız, hemşirelerimiz devamlı ilgilendiler. Biz burada bir ay boyunca bir aile olduk.” Her hastanın Erdem kadar şanslı olmadığı söyleyen anne Münevver Yanık, kök hücre bağışı bekleyen binlerce hasta için herkesi Kızılay kan verme noktalarına davet etti."
228,Bakan Koca: Uyuz hastalığıyla ilgili bir salgın söz konusu değil,"Sağlık Bakanı Fahrettin Koca, uyuz hastalığıyla ilgili bir salgının söz konusu olmadığını söyledi.",Sağlık,https://www.trthaber.com/haber/saglik/bakan-koca-uyuz-hastaligiyla-ilgili-bir-salgin-soz-konusu-degil-808852.html,"Sağlık Bakanı Fahrettin Koca, dün gerçekleştirilen Kabine Toplantısı'nın ardından gazetecilerin sorularını yanıtladı. Uyuz hastalığının görülme oranına ilişkin değerlendirme yapan Koca, ""Salgın söz konusu değil, endişeye sebep olacak bir artış yok"" dedi. Türkiye genelinde uyuz vakalarında prevalansın geçen yıla göre yüzde 7 oranında arttığı aktaran Koca, deprem bölgesinde bu artışın yaklaşık yüzde 13 olduğunu söyledi. Koca, ""Deprem bölgesi için beklenenin altında. Son yıllarda özellikle Karadeniz ve Doğu Akdeniz bölgelerinde artışın biraz daha fazla olduğunu söyleyebiliriz."" iye konuştu."
229,Vakaları inceleyerek kanser türlerinin haritasını çıkardılar,"Van Yüzüncü Yıl Üniversitesi (Van YYÜ) Dursun Odabaş Tıp Merkezi Genel Cerrahi Anabilim Dalı Öğretim Üyesi Doç. Dr. Sebahattin Çelik ve Muradiye Meslek Yüksekokulu Bilgisayar Teknolojileri Bölümü Doktor Öğretim Üyesi Serpil Sevimli Deniz, Van'da 2 bin 308 vakayı inceleyerek kanser türlerinin haritasını çıkardı.",Sağlık,https://www.trthaber.com/haber/saglik/vakalari-inceleyerek-kanser-turlerinin-haritasini-cikardilar-808867.html,"Doç. Dr. Sebahattin Çelik ve Dr. Serpil Sevimli Deniz, Van'da sık görülen kanser türlerinin, ilçelere, yaşa ve cinsiyete göre dağıtımının belirlenmesi ve bu bilgilerin haritalandırılmasına yönelik çalışma başlattı. Bu kapsamda, Van Eğitim ve Araştırma Hastanesine 2013-2018 yılları arasında müracaat eden ve kanser teşhisi konulan hastalarla ilgili verilerden faydalanan Çelik ve Deniz, elde edilen verilerle kentin kanser haritasını oluşturdu. Çalışmayla ilgili bilgi veren Doç. Dr. Çelik, hayata geçirdikleri projeyle dinamik bir dijital kanser haritası çıkarmayı hedeflediklerini söyledi. Van'daki kanser dağılımını yıllara göre incelediklerini anlatan Çelik, ""Van Eğitim ve Araştırma Hastanesindeki 5 yıllık veri setinden faydalandık. Haritanın şöyle bir faydası olacak. İlçelere göre kanserlerin dağılımını öğreneceğiz. Hangi tür kanserin görüldüğünü, sıklığını, cinsiyete ve yaşa göre dağılımını ortaya koyacağız. Bu veriler kullanılarak politikaların geliştirilmesine katkı sunulacağını düşünüyoruz. Veriler geldikçe kanser haritası güncellenecek. Mesela, Saray ilçesinde 2020'de hangi kanser ne kadar sıklıkta görülüyordu? 2023'teki sayıda bir değişiklik oldu mu? Bu bilgiyi hem vatandaşlar hem de yöneticiler görebilecek. Böylelikle güncel, sağlıklı ve güvenilir veriler ulaşılır hale gelecek. Kanser haritasının dijital formunu henüz yapmadık. Bunun ilgili çalışma yürütüyoruz."" dedi. ""Deri kanseri azımsanmayacak derecede fazla"" Çalışmalarda önemli bulgulara da ulaştıklarının altını çizen Çelik, ""Van'da özellikle mide ve yemek borusu kanseri sık görülüyor. 5 yıllık çalışmamızla 2 bin 308 veriyi incelediğimizde deri kanserinin de fazla olduğunu gözlemledik. Önceden bunu bilmiyorduk. Deri kanseri azımsanmayacak derecede fazla. Tedbir alındığında önlenecek bir kanser türü. Sağlıkta bu tür yeni bilgilerin ortaya çıkmasının önleyici hekimliğe de katkı sunacağını düşünüyoruz. Çalışmamıza destek veren Van Eğitim ve Araştırma Hastanesinde görevli Semi Kazut'a teşekkür ederim."" diye konuştu. Bilimsel çalışmanın ""Sosyal, Beşeri ve İdari Bilimler Alanında Gelişmeler"" adlı kitabın 8. bölümünde yayınlandığını belirten Çelik, şu bilgileri verdi: ""Çalışmamızda 5 yıllık bir veri analizi yapıldı. Vakaların tamamı kanser hastası. İlçelere göre dağılımını yaptık. Diyelim ki kanser hastası A kişisi bize başvurdu. Doğum yerine, yaşına, cinsiyetine bakarak haritalandıracağız. Çalışmamızda 2 bin 308 kanser hastasının hangi ilçede olduğunu ortaya koyduk, çocuk ve yetişkin yaş gruplarında hangi kanserlerin sık görüldüğünü inceledik. Harita, internet adresi üzerinden yayınlanacak Valiliğimizin ya da İl Sağlık Müdürlüğümüzün internet adresi üzerinden paylaşılması daha uygun olur. Henüz çalışma aşamasındayız. Bu konuda yetkililere çağrıda bulunmak istiyorum. İlimizde dijital bir kanser haritasının olması faydalı olacaktır. Kamu kurumlarımızın ve yöneticilerimizin çalışmaya destek olmalarını bekliyoruz."""
