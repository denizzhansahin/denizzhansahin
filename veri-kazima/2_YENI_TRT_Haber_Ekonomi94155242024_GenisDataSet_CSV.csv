,Baslik,Ozet,Kategori,Link,Icerik
0,"Bakan Yumaklı: 45 projeye 210,6 milyon lira hibe sağlanacak","IPARD II kapsamında hayvancılık ve gıda işleme sektörlerine yönelik, değerlendirme süreci tamamlanan 45 projeye 210,6 milyon lira hibe sağlanacak.",Ekonomi,https://www.trthaber.com/haber/ekonomi/bakan-yumakli-45-projeye-2106-milyon-lira-hibe-saglanacak-848374.html,"Tarım ve Orman Bakanı İbrahim Yumaklı, sosyal medya hesabından yaptığı paylaşımda, üretimi ve üreticileri desteklemeyi sürdürdüklerini aktardı. Bakan Yumaklı açıklamasında şu ifadeleri kullandı: ""IPARD II kapsamında hayvancılık ve gıda işleme sektörlerine yönelik, değerlendirme süreci tamamlanan projelere 210,6 milyon lira hibe desteği sağlanacak. Böylelikle IPARD II programı 13. başvuru çağrısı kapsamında desteklenen proje sayısı 379'a, hibe tutarı ise 1,2 milyar liraya ulaşmış oldu."" Bakan Yumaklı, söz konusu projelerin yatırım süreci tamamlandığında, yaklaşık 380,7 milyon lira tutarında yatırımın ülke ekonomisine kazandırılmış olacağını ifade etti."
1,Emeklilerin bayram ikramiyeleri ödenmeye başladı,"Emeklilerin 3 bin liraya çıkartılan bayram ikramiyesi bugün ödenmeye başladı. Ödemeler 5 Nisan'a kadar yapılacak. Yaklaşık 16 milyon emeklinin ikramiyeleri, aylıklarını aldıkları hesaplara yatırılacak.",Ekonomi,https://www.trthaber.com/haber/ekonomi/emeklilerin-bayram-ikramiyeleri-odenmeye-basladi-848317.html,"Emeklilerin bayram ikramiyesi ödemeleri bugün başladı. Yapılan yüzde 50 artış ile birlikte emeklilere 3 bin lira bayram ikramiyesi ödenecek. Böylece yaklaşık 16 milyon emekli zamlı ikramiyelerini alacak. Bayram ikramiyeleri ödeme tarihleri Ödemeler maaş alma takvimine göre belirlendi. Sosyal Güvenlik Uzmanı İsa Karakaş, ""Maaşını ayın 17’si ve 18’inde alan SSK'lılar 2 Nisan'da, maaşını 19, 20, 21, 22'sinde alanlar ise 3 Nisan'da, maaşlarını 23, 24, 25 ve 26 Nisan’da alan SSK'lılar 4 Nisan günü itibarıyla ikramiyelerini alacaklar"" dedi. Bağ-Kur kapsamında aylık alanların tümüne ikramiye ödemeleri 5 Nisan'da yapılacak. Emekli Sandığı kapsamında ayın 1'i ve 2'sinde aylık alanların hesabına bayram ikramiyeleri 2 Nisan'da yatacak. Ayın 3, 4 ve 5'inde aylık alanların ikramiyeleri 3 ve 5 Nisan'da hesaplarda olacak Bu yıl 260 milyar lira ödeme yapılması bekleniyor Sosyal Güvenlik Uzmanı İsa Karakaş, ""2023 Kurban Bayramı'nda 14 milyon 611 bin emekli toplamda 26 milyar 158 milyona yakın ikramiye aldı. Bu sene EYT'lilerin de emekli olmasıyla birlikte sayısı 16 milyonu geçen emeklileri göz önünde bulundurduğumuz zaman ve yine ikramiye de yüzde 50 oranında arttığı zaman bu rakamın çok çok üzerinde bir ödeme olacağını şimdiden söyleyebiliriz"" dedi. Şimdiye kadar emeklilere 165 milyar lira bayram ikramiyesi ödemesi yapıldı. Bu yılki ödemelerle birlikte bu tutarın yaklaşık 260 milyar liraya çıkması bekleniyor."
2,Küresel piyasalar karışık seyrediyor,"Küresel piyasalar, ABD Merkez Bankası'nın gelecek dönem atacağı adımlara ilişkin belirsizliğin artmasıyla karışık bir seyir izliyor.",Ekonomi,https://www.trthaber.com/haber/ekonomi/kuresel-piyasalar-karisik-seyrediyor-848316.html,"Dünya genelinde önemli merkez bankaları yavaş yavaş faiz indirimlerine hazırlanırken, Fed'in faiz indirimlerine diğer ülkelerden sonraya kalabileceği ihtimalinin artması varlık fiyatlarını etkilemeye devam ediyor.  Dün ABD'de açıklanan verilere göre, imalat sanayide 16 aylık daralmanın ardından ilk kez genişleme kaydedilirken, Tedarik Yönetim Enstitüsünün (ISM) imalat sanayi Satınalma Yöneticileri Endeksi (PMI), martta 50,3 değeriyle piyasa beklentilerinin üzerinde gerçekleşti. Söz konusu veriyle birlikte dolar endeksi 14 Kasım 2023'ten bu yana ilk kez 105 seviyesinin üzerinde kapanış gerçekleştirirken, tahvil piyasalarında da satış baskısının arttığı görüldü. ABD'nin 10 yıllık tahvil faizi dün yaklaşık 11 baz puanlık artışla günü yüzde 4,32'den tamamlarken, şu sıralarda yüzde 4,31'de bulunuyor. Analistler, söz konusu gelişmelerin görece riskli varlıklara olan risk iştahını törpülediğini kaydederek, Fed Başkanı Jerome Powell'ın yarın yapacağı açıklamalardaki tonun piyasaların yönü üzerinde etkili olabileceğini ifade etti. Para piyasalarındaki fiyatlamalar açıklanan makroekonomik verilerle dalgalanmaya devam ederken, Fed'in ilk faiz indirimine haziranda gitme ihtimali yüzde 58'e geriledi. Yükseliş eğilimini üst üste altıncı işlem gününe taşıyan altının ons fiyatı, bugün önceki kapanışının yüzde 0,2 üzerinde 2 bin 257 dolardan alıcı buluyor. Altının ons fiyatı, dün 2 bin 266 dolara çıkarak tüm zamanların en yüksek seviyesini test etmişti. Artan jeopolitik riskler ve Meksika'dan gelen arz daralmasıyla petrol fiyatlarındaki yükseliş de devam ederken, Brent petrolün varil fiyatı yükseliş eğilimini üst üste 4. işlem gününe taşıyarak, yüzde 0,1 artışla 87,6 dolardan işlem görüyor. Diğer taraftan, eski ABD Başkanı Donald Trump'ın geçen hafta Nasdaq borsasında işlem görmeye başlayan sosyal medya şirketi, geçen yıl 58 milyon dolar zarar ettiğini bildirdi. Trump Media & Technology Group'un hisseleri dün yüzde 21'den fazla değer kaybetti. New York Borsası Dün New York borsasında Nasdaq endeksi yüzde 0,11 değer kazanırken, S&P 500 endeksi yüzde 0,20 ve Dow Jones endeksi de yüzde 0,60 azalış kaydetti. ABD'de endeks vadeli kontratlar, yeni güne de karışık bir seyirle başladı. Avrupa borsaları, Paskalya tatilinin ardından bugün işleme açılması beklenirken, gözler bölge genelinde açıklanacak imalat sanayi PMI verilerine çevrildi. Bugün Almanya'da öncü Tüketici Fİyat Endeksi (TÜFE) verilerinin de yatırımcıların odağına yerleştiğini belirten analistler, ülkede enflasyonun martta aylık yüzde 0,5 ve yıllık yüzde 2,2 olmasının beklendiğini bildirdi. Avrupa'da endeks vadeli kontratlar, yeni güne karışık bir seyirle başladı. Asya Asya pay piyasalarında ise Çin hariç pozitif bir seyir öne çıkarken, Japonya Maliye Bakanı Shunichi Suzuki, Japonya Merkez Bankasının (BoJ), genişleyici para politikasına ""muhtemelen"" devam edeceğini dile getirdi. Suzuki BoJ'un kurdaki aşırı oynaklığa karşı harekete geçmeye hazır olduğunu da belirtti. Artan uzun vadeli faiz oranlarının borç finansman maliyetini artırabileceği ifade eden Suzuki bunun, ""Japonya'nın mali durumu üzerinde baskı oluşturabileceği riskine karşı dikkatli olunmalı."" dedi. Öte yandan, Çinli akıllı telefon üreticisi Xiaomi'nin hisse fiyatı, şirketin geçtiğimiz hafta ilk elektrikli otomobili SU7'yi piyasaya sürmesinin ardından ilk işlem gününde yüzde 16'nın üzerinde değer kazandı. Kapanışa yakın Japonya'da Nikkei 225 endeksi yüzde 0,1, Güney Kore'de Kospi endeksi yüzde 0,1 ve Hong Kong'da Hang Seng endeksi yüzde 2,3 değer kazanırken, Çin'de Şanghay bileşik endeksi yüzde 0,3 geriledi. Yurt içi piyasalar Yurt içinde dün dalgalı bir seyir izleyen Borsa İstanbul'da BIST 100 endeksi, günü yüzde 0,17 değer kazancıyla 9.157,54 puandan tamamladı. Dolar/TL, dün satıcılı bir seyir izleyerek günü önceki kapanışının yüzde 0,4 altında 32,2565'ten tamamlamasının ardından bugün bankalararası piyasanın açılışında 32,2640 seviyesinden işlem görüyor. Analistler, bugün yurt içinde veri gündeminin sakin olduğunu yurt dışında ise Avrupa genelinde imalat sanayi PMI, Almanya'da öncü enflasyonun yanı sıra ABD'de JOLTS açık iş sayısı, fabrika siparişleri ve dayanıklı mal siparişleri verilerinin takip edileceğini belirterek, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 puanın destek konumunda olduğunu kaydetti."
3,Ticaret Bakanlığı ekipleri bayram hazırlıklarını tamamladı,"Ticaret Bakanlığı, Ramazan Bayramı alışverişi nedeni ile karşılaşılabilecek olumsuzluklara karşı önlem aldı.",Ekonomi,https://www.trthaber.com/haber/ekonomi/ticaret-bakanligi-ekipleri-bayram-hazirliklarini-tamamladi-848310.html,"Ticaret Bakanlığı, vatandaşların mağdur olmaması ve hak ve menfaatlerinin korunması amacıyla ramazan ayı boyunca sürdürülen yoğun denetim faaliyetlerini ramazan ayının son günlerinde ve Ramazan Bayramı süresince artırarak etkin bir şekilde sürdüreceği vurgulandı. Bakanlıktan yapılan yazılı açıklamada şu ifadeler kullanıldı: ""Özellikle alışveriş merkezleri, gıda ve bayramlık ürün satan perakende işletmeler ve tüm marketler yakın takibimiz altında olmaya devam edecektir. Bu çerçevede, vatandaşlarımıza şahit oldukları fahiş fiyat artışlarını Bakanlığımızın çağrı merkezine ve Bakanlığımızın web sayfasına bildirebileceklerini bir kez daha belirtmek isteriz. Diğer yandan da işletmelerimizin, mevzuatımıza uyum sağlama ve vatandaşlarımızı mağdur etmeme noktasında gerekli hassasiyeti göstermeleri gerektiğini, aksi halde, vatandaşlarımızı mağdur eden her türlü girişime karşı, bundan önce olduğu gibi bundan sonra da, Bakanlığımızca gerekli yaptırımların uygulanacağını ifade etmek isteriz. """
4,Borsa günü yükselişle tamamladı,"Borsa İstanbul'da BIST 100 endeksi, günü yüzde 0,17 değer kazanarak 9.157,54 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-848239.html,"BIST 100 endeksi, önceki kapanışa göre 15,14 puan artarken, toplam işlem hacmi 107,7 milyar lira oldu. Bankacılık endeksi yüzde 2,08, holding endeksi yüzde 1,41 değer kazandı. Sektör endeksleri arasında en çok kazandıran yüzde 2,36 ile spor, en çok kaybettiren yüzde 5,39 ile madencilik oldu. Öte yandan dolar/TL bugün yüzde 1,9 azalışla 31,7540'a gerileyerek 21 Mart'tan bu yana en düşük seviyeyi gördü. Küresel piyasalarda tatil havası devam ederken, bu hafta gözler, başta ABD'de açıklanacak istihdam raporu olmak üzere yoğun veri gündemine çevrildi. Analistler, yarın yurt içinde veri gündeminin sakin olacağını, yurt dışında ise ABD'de fabrika siparişleri, dayanıklı mal siparişleri, JOLTS açık iş sayısı, Almanya'da ve Avro Bölgesinde imalat sanayi Satınalma Yöneticileri Endeksi (PMI), Almanya'da enflasyonun öne çıkacağını söyledi. Teknik açıdan endeks kontratında 9.200 seviyesinin direnç olarak öne çıktığını ifade eden analistler, 8.900 ve 8.750 puanın destek konumunda olduğunu kaydetti."
5,Bakan Bolat: Sürdürülebilir büyüme için durmaksızın çalışmaya devam edeceğiz,"Ticaret Bakanı Ömer Bolat, seçimlerin ardından yatırım, üretim, istihdam ve ihracat odaklı sürdürülebilir büyüme için durmaksızın çalışmaya devam edeceklerini söyledi.",Ekonomi,https://www.trthaber.com/haber/ekonomi/bakan-bolat-surdurulebilir-buyume-icin-durmaksizin-calismaya-devam-edecegiz-848230.html,"Ticaret Bakanı Bolat, sosyal medya hesabından yaptığı paylaşımda, 31 Mart Mahalli İdareler Genel Seçimleri'ne ilişkin değerlendirmede bulundu. Seçim sonuçlarının ülkeye, millete ve kazanan adaylara hayırlı olmasını temenni eden Bolat, seçimlerin sağduyulu ve sakin bir ortamda yapılmış olmasının, halkın demokratik olgunluğunu gösterdiğini belirtti. ""Birlikte çalışacağız"" Bolat, seçimlerin ardından atılacak adımlara işaret ederek, şunları kaydetti: ""Seçimi geride bırakmış olarak, önümüzdeki dönemde halkımızın refahını arttırmak ve ülkemiz ekonomisini daha fazla güçlendirmek hedeflerimiz doğrultusunda, yatırım, üretim, istihdam ve ihracat odaklı sürdürülebilir büyüme için durmaksızın çalışmaya devam edeceğiz. Ülkemizin gelişmesi ve 'Türkiye Yüzyılı' hedefi yolunda, ekonomi ve iş dünyasının tüm aktörleriyle ve halkımızla birlikte çalışacağız."""
6,Sanayide yenilenebilir enerji projelerine destek,"Dünya Bankası, Türkiye'nin yenilenebilir enerji kapasitesinin artırılmasına yönelik 2 milyar dolarlık girişimi onayladı.",Ekonomi,https://www.trthaber.com/haber/ekonomi/sanayide-yenilenebilir-enerji-projelerine-destek-848221.html,"Kurumdan yapılan açıklamaya göre, Dünya Bankası İcra Direktörleri Kurulu, Avrupa ve Orta Asya bölgesindeki yükselen ve gelişmekte olan ekonomilerde yenilenebilir enerjinin yaygınlaştırılması yoluyla enerji güvenliğini artırmaya yönelik 2 milyar dolarlık öncü niteliğinde girişime onay verdi. Bu kapsamda 10 yıllık Avrupa ve Orta Asya Yenilenebilir Enerji Ölçeklendirme (ECARES) programı ile ilk aşamada 15 gigavat yenilenebilir enerji kapasitesinin eklenmesi ve 240 milyon metrik ton karbon emisyonunun azaltılması hedefleniyor. Programın, kaldıraç etkisiyle 6 milyar dolarlık özel sermaye finansmanını harekete geçirmesi bekleniyor. Dünya Bankası, Türkiye'nin 2035'e kadar güneş ve rüzgar enerjisi kapasitesini artırma hedefini destekleyici olarak, Türkiye Dağıtık Enerji İçin Piyasa Dönüşümünün Hızlandırılması Projesi'ne yönelik 657 milyon dolarlık finansman olanağı sağlayacak. Açıklamada görüşlerine yer verilen Dünya Bankasının Avrupa ve Orta Asya Bölgesinden sorumlu Başkan Yardımcısı Antonella Bassani, ""Avrupa ve Orta Asya ülkelerinin, bölgedeki enerji güvenliğine katkıda bulunacak yenilenebilir enerji kapasitelerini artırmalarını desteklemek için yeni bir yaklaşıma ihtiyaç duyulmaktadır. Dünya Bankası olarak, ülkelerin yenilenebilir enerjinin yaygınlaştırılması amacıyla özel sermayeyi çekmek için gerekli kolaylaştırıcı çerçeveyi ve başlangıç yatırımlarını geliştirmelerine yardımcı olmaya kararlıyız."" ifadelerini kullandı. Dünya Bankası Türkiye Ülke Direktörü Humberto Lopez de ""Türkiye son zamanlarda enerji dönüşümü ile ilgili olarak gelişmekte olan piyasa ekonomileri arasında görülen en iddialı programlardan birine imza attı. Dünya Bankası, 2035 yılına kadar yenilenebilir enerjiyi iki katına çıkarma yönündeki bu kararlılığı olumlu karşılamakta ve enerji güvenliğini sağlama, tüketiciler için enerji maliyetlerini düşürme ve iklim değişikliğiyle mücadele çabalarında ülkeye eşlik etmekten mutluluk duymaktadır."" değerlendirmesinde bulundu. Türkiye Dağıtık Enerji için Piyasa Dönüşümünün Hızlandırılması Projesi, yenilenebilir enerjiyi artırmak amacıyla son kullanıcılar için güneş enerjisi piyasasının genişletilmesi üzerinde odaklanacak ve dağıtık bataryalı elektrik depolama pilot uygulamasını destekleyecek."
7,Emeklilerin bayram ikramiye ödemeleri yarın başlıyor,"Emeklilerin 3 bin liraya çıkartılan bayram ikramiyesinin ödemeleri yarın başlıyor. Ödemeler 5 Nisan'a kadar yapılacak. Yaklaşık 16 milyon emeklinin ikramiyeleri, aylıklarını aldıkları hesaplara yatırılacak.",Ekonomi,https://www.trthaber.com/haber/ekonomi/emeklilerin-bayram-ikramiye-odemeleri-yarin-basliyor-848214.html,"Emeklilerin bayram ikramiyesi ödemeleri yarın başlıyor. Yapılan yüzde 50 artış ile birlikte emeklilere 3 bin lira bayram ikramiyesi ödenecek. Böylece yaklaşık 16 milyon emekli zamlı ikramiyelerini alacak. Bayram ikramiyeleri ödeme tarihleri Ödemeler maaş alma takvimine göre belirlendi. Sosyal Güvenlik Uzmanı İsa Karakaş, ""Maaşını ayın 17’si ve 18’inde alan SSK'lılar 2 Nisan'da, maaşını 19, 20, 21, 22'sinde alanlar ise 3 Nisan'da, maaşlarını 23, 24, 25 ve 26 Nisan’da alan SSK'lılar 4 Nisan günü itibarıyla ikramiyelerini alacaklar"" dedi. Bağ-Kur kapsamında aylık alanların tümüne ikramiye ödemeleri 5 Nisan'da yapılacak. Emekli Sandığı kapsamında ayın 1'i ve 2'sinde aylık alanların hesabına bayram ikramiyeleri 2 Nisan'da yatacak. Ayın 3, 4 ve 5'inde aylık alanların ikramiyeleri 3 ve 5 Nisan'da hesaplarda olacak Bu yıl 260 milyar lira ödeme yapılması bekleniyor Sosyal Güvenlik Uzmanı İsa Karakaş, ""2023 Kurban Bayramı'nda 14 milyon 611 bin emekli toplamda 26 milyar 158 milyona yakın ikramiye aldı. Bu sene EYT'lilerin de emekli olmasıyla birlikte sayısı 16 milyonu geçen emeklileri göz önünde bulundurduğumuz zaman ve yine ikramiye de  yüzde 50 oranında arttığı zaman bu rakamın çok çok üzerinde bir ödeme olacağını şimdiden söyleyebiliriz"" dedi. Şimdiye kadar emeklilere 165 milyar lira bayram ikramiyesi ödemesi yapıldı. Bu yılki ödemelerle birlikte bu tutarın yaklaşık 260 milyar liraya çıkması bekleniyor."
8,Cumhurbaşkanı Yardımcısı Yılmaz: Kalıcı refah artışı sağlayacağız,"Cumhurbaşkanı Yardımcısı Cevdet Yılmaz, ""Bu yılın ikinci yarısından itibaren enflasyonla mücadelemizin sonuçlarını belirgin bir şekilde görmeye başlayacağız. Böylece, yapılan ücret artışlarının zamanla erimesini önleyecek, kalıcı refah artışı sağlayacağız"" dedi.",Ekonomi,https://www.trthaber.com/haber/ekonomi/cumhurbaskani-yardimcisi-yilmaz-kalici-refah-artisi-saglayacagiz-848195.html,"Cumhurbaşkanı Yardımcısı Cevdet Yılmaz, yerel seçimlerin ardından ekonomiye ilişkin yazılı açıklama yaptı. ""Yatırım ve üretim ile bünyemizi güçlendiriyoruz"" Türkiye, Mahalli İdareler Seçimlerini demokrasisine yaraşır bir biçimde gerçekleştirmiştir. Vatandaşımızın iradesi ile oluşan sonuçların ülkemize, milletimize ve şehirlerimize hayırlı olmasını diliyorum. Demokrasi ve kalkınmada daha yüksek hedeflere ulaşma yolunda, hayati derecede öneme sahip dört yılı aşan seçimsiz bir döneme girmiş bulunuyoruz. Pandemi sonrası dünyadaki ekonomik daralmaya, bölgemizdeki savaşlara, tarihimizin en büyük afetinin getirdiği ilave yüklere rağmen, ülkemiz güçlü yapısını korumaktadır. Bu dönemde, depremin yaralarını saracak ve şehirlerimizi geleceğe çok daha dirençli bir şekilde hazırlayacağız. Ekonomide büyümeyi, istihdamı ve ihracatımızı artırıyor, cari açığımızı düşürüyoruz. Yatırım ve üretim ile bünyemizi güçlendiriyoruz. ""Enflasyonla mücadele temel önceliğimiz"" Gerek ekonomik gerek sosyal bakımdan enflasyonla mücadele temel önceliğimizdir. Geçen sene ilan ettiğimiz programımızı kararlı bir şekilde uygulayarak bunu başaracağız. Bu yılın ikinci yarısından itibaren enflasyonla mücadelemizin sonuçlarını belirgin bir şekilde görmeye başlayacağız. Böylece, yapılan ücret artışlarının zamanla erimesini önleyecek, kalıcı refah artışı sağlayacağız. Ekonomide yapısal reformlar yaparken, kamu yönetiminin verimliliğini geliştirmeye, demokratik standartlarımızı yükseltmeye, daha etkin işleyen bir adalet sistemi tesis etmeye odaklanacağız. Amacımız demokratik istikrar içinde büyümek ve büyümenin nimetlerini tüm kesimlere adaletli bir şekilde yansıtmaktır. "
9,BIST 100 endeksi dünya endekslerini geride bıraktı,"Borsa İstanbul'da BIST 100 endeksi, mart ayını yüzde 0,56 azalışla 9.142,40 puandan tamamlamasına karşın yılın ilk çeyreğinde yüzde 22,39 değer kazanarak küresel pay piyasalarını geride bıraktı.",Ekonomi,https://www.trthaber.com/haber/ekonomi/bist-100-endeksi-dunya-endekslerini-geride-birakti-848167.html,"Yılın birinci çeyreğinde, dünya genelinde önemli merkez bankalarının ne zaman faiz indirimlerine başlayacağına yönelik belirsizliğin hakim olmasına rağmen söz konusu bankaların yılın geri kalanında politika faizlerini düşürmeye başlayacaklarına ilişkin beklentilerin yoğunlaşmasıyla dünya endekslerinde zirveler yenilendi. Küresel pay piyasalarında, özellikle yarı iletken çip ve yapay zeka alanında faaliyet gösteren teknoloji şirketlerinin beklentileri aşan 4. çeyrek finansal sonuçlarının ardından risk iştahı artarken, ABD Merkez Bankası (Fed) Başkanı Jerome Powell'ın ilk çeyrekte güvercin tonlu sözle yönlendirmelerde bulunması da söz konusu seyri destekleyen etkenlerden biri oldu. BIST 100 endeksi, dalgalı mart performansına karşın ilk çeyrekte hala dünya endekslerinin önünde Yılın ilk çeyreğinde teknoloji şirketleri öncülüğünde New York Borsası'nda başlayan ralli Avrupa ve Japonya pay piyasalarına taşınırken, endekslerin tarihi yüksek seviyeleri de yenilendi. Yılbaşından bu yana ABD'de New York Borsası'nda Nasdaq endeksi yüzde 9,11, S&P 500 endeksi yüzde 10,16 ve Dow Jones yüzde 5,62 değer kazanırken, Avrupa tarafında Almanya'da DAX 40 endeksi yüzde 10,39, Fransa'da CAC 40 endeksi yüzde 8,78, İtalya'da MIB 30 endeksi yüzde 14,49 ve İngiltere'de FTSE 100 endeksi yüzde 2,84 artış kaydetti. Bu dönemde, Asya'da tarafında da Japonya'da Nikkei 225 endeksi yüzde 20,63, Hindistan'da Sensex endeksi yüzde 1,95, Çin'de Şanghay bileşik endeksi yüzde 2,23 ve Güney Kore'de Kospi endeksi yüzde 3,44 artarken, Hong Kong'da Hang Seng endeksi ise yüzde 2,97 değer kaybetti. Aynı dönemde, BIST 100 endeksi yüzde 22,39 yükselerek önemli dünya endekslerini geride bırakırken, dolar bazlı yüzde 11,39 artış kaydetti. Yıl başından bu yana tüm sektör endeksleri yükselirken, en çok kazandıran yüzde 67,54 ile bilişim oldu. Ana endekslere bakıldığında ise yüzde 45,31 artışla teknoloji endeksi dikkati çekti. Bu süreçte, BIST 100 endeksine dahil hisselerden 89'u yükselirken, 11'i değer kaybetti. En çok işlem gören hisse senetleri Türk Hava Yolları, Ereğli Demir Çelik, Tüpraş, Türkiye İş Bankası (C) ile Yapı ve Kredi Bankası oldu. Yılın ilk çeyreğinde en fazla yükseliş kaydeden hisseler arasında yüzde 89,34'le Mia Teknoloji, yüzde 80,47'yle Vestel ve yüzde 71,78 ile Bera Holding ilk üç sırada yer aldı. Qua Granite yüzde 29,62, Hektaş yüzde 16,17 ve Kayseri Şeker Fabrikası yüzde 11,83 gerileyerek yatırımcısını üzen hisseler oldu. Martta bankacılık endeksi yüzde 9,21 artış kaydetti Yurt içinde, yerel seçimlerin yaklaşmasıyla martta artan belirsizliğin risk iştahını törpülediği ve küresel pay piyasalarından negatif ayrıştığı görüldü, bankacılık endeksi yüzde 9,21 değer kazandı. BIST 100 endeksi söz konusu dönemde dalgalı bir seyir izleyerek yüzde 0,56 azalışla ayı 9.142,40 puandan tamamladı. Endeks, aynı dönemde dolar bazlı incelendiğinde yüzde 4,08 değer kaybederek 282,34 puan oldu. Bu dönemde, küresel pay piyasaları arasında Avrupa borsalarının performansı dikkati çekerken, İtalya'da MIB 30 endeksi yüzde 6,67 artışla birinci sırada yer aldı. Bölgede onu yüzde 4,61 ile Almanya'da DAX 40 endeksi, yüzde 4,23 ile İngiltere'de FTSE 100 endeksi ve Fransa'da CAC 40 endeksi yüzde 3,51 değer kazancıyla takip etti. ABD tarafında da New York Borsası'nda Nasdaq endeksi yüzde 1,79, S&P 500 endeksi yüzde 3,10 ve Dow Jones endeksi yüzde 2,08 artış kaydederken, Asya'da Güney Kore'de Kospi endeksi yüzde 3,95, Japonya'da Nikkei 225 endeksi yüzde 3,07, Çin'de Şanghay bileşik endeksi yüzde 0,86, Hindistan'da Sensex endeksi yüzde 1,59 ve Hong Kong'da Hang Seng endeksi yüzde 0,18 yükseldi. Borsa İstanbul'da yılın üçüncü ayında, bankacılık, yüzde 9,21 artışla en fazla kazandıran sektör olurken, holding endeksi yüzde 0,19 yükseliş kaydetti. Sektör endeksleri arasında en çok kaybettiren ise yüzde 18,22 ile spor oldu. Martta, BIST 100 endeksine dahil hisselerden 35'i yükselirken, 65'i değer kaybetti. Bu dönemde en çok işlem gören hisse senetleri Türk Hava Yolları, Ereğli Demir Çelik, Yapı ve Kredi Bankası, Tüpraş ile Türkiye İş Bankası (C) oldu. Aynı dönemde, en fazla yükseliş kaydeden hisseler arasında Akbank yüzde 20,65, Konya Çimento yüzde 19,91 ve Doğuş Otomotiv yüzde 19,89 değer kazanarak yatırımcısının yüzünü güldürdü. En fazla gerileyen hisseler arasında ise Kocaer Çelik yüzde 24,71, Astor Enerji yüzde 20,83 ve Kaleseramik yüzde 18,19 ile yer aldı. Türkiye'nin 5 yıllık CDS'i, mart ayını 300 baz puanın hemen üzerinde tamamladı Türkiye'nin 5 yıllık kredi risk priminin (CDS) martta dalgalı bir seyir izlediği görülürken, aylık kapanışını önceki ayın hemen üzerinde 310 baz puandan gerçekleştirdi. Öte yandan, Merkezi Kayıt Kuruluşu (MKK) tarafından risk iştahını ölçmek için oluşturulan Risk Eğilim Endeksi (REKS) verilerine göre, 29 Mart itibarıyla yabancı yatırımcıların risk iştahı 63,5 ve yerli yatırımcıların risk iştahı 61,9 seviyesinde bulunurken, tüm yatırımcıların risk iştahı 55,4 oldu. REKS'in 50 seviyesinin üzerinde olması risk iştahının fazla olduğuna işaret ediyor, bu seviyenin altı risk iştahının düşük seyrettiği şeklinde yorumlanıyor."
10,Kurumlar vergisi beyan dönemi başladı,"Gelir İdaresi Başkanlığı (GİB), kurumlar vergisi mükelleflerinin 2023 hesap dönemine ilişkin beyanname verme döneminin başladığını açıkladı.",Ekonomi,https://www.trthaber.com/haber/ekonomi/kurumlar-vergisi-beyan-donemi-basladi-848146.html,"Başkanlığın internet sitesinde yer alan duyuruya göre, mükellefler, 2023 hesap dönemine ilişkin kurumlar vergisi beyannamelerini, 30 Nisan'a kadar Dijital Vergi Dairesi https://dijital.gib.gov.tr/portal/login üzerinden elektronik ortamda verebilecek. Tahakkuk eden kurumlar vergisi ödemeleri de söz konusu dönemde Dijital Vergi Dairesi'nden veya GİB Mobil uygulaması üzerinden anlaşmalı banka/kredi kartları aracılığıyla yapılabilecek. Mükellefler, ayrıca ödemelerini anlaşmalı bankaların şubelerinden, alternatif ödeme kanallarından (internet, telefon ve mobil bankacılık) ve PTT iş yerlerinden gerçekleştirebilecek."
11,Bakan Şimşek: OVP'yi kararlılıkla uygulamaya devam edeceğiz,"Hazine ve Maliye Bakanı Mehmet Şimşek, ""Orta Vadeli Programımızı güçlendirerek kararlılıkla uygulamaya devam edeceğiz. Enflasyonu tek haneye düşürmek için sıkı para, seçici kredi, gelir politikası ve kamuda tasarrufu ön planda tutacağız"" dedi.",Ekonomi,https://www.trthaber.com/haber/ekonomi/bakan-simsek-ovpyi-kararlilikla-uygulamaya-devam-edecegiz-848138.html,"Hazine ve Maliye Bakanı Mehmet Şimşek, X hesabından 31 Mart Mahalli İdareler Genel Seçimleri sonuçlarına ilişkin şunları kaydetti; Mahalli seçim sonuçları milletimiz ve ülkemiz için hayırlı olsun. Eylül 2023’te açıkladığımız Orta Vadeli Programımızı (OVP) güçlendirerek kararlılıkla uygulamaya devam edeceğiz. Ana hedefimiz olan enflasyonu kalıcı olarak tek haneye düşürmek için sıkı para, seçici kredi ve gelirler politikasına ilaveten kamuda harcama kontrolü yaparak tasarrufu ön planda tutacağız. OVP’de açıklanan takvime uygun olarak hayata geçireceğimiz yapısal reformlar ile ekonomide dönüşümü gerçekleştirerek verimlilik ve rekabet gücü artışı sağlayacağız. Böylece sürdürülebilir büyüme amacımıza ulaşarak sağlayacağımız kalıcı refah artışı toplumun tüm kesimlerince paylaşılacaktır. Başarıya giden yol azim, kararlılık ve sabır ister. Azimliyiz, kararlıyız, başaracağız. "
12,Emtia piyasasında yükseliş eğilimi,"Emtia piyasasında, önemli merkez bankalarının bu yıl faiz indirimlerine başlamasının talebi artıracağına yönelik beklentilerle yükseliş eğilimi görüldü.",Ekonomi,https://www.trthaber.com/haber/ekonomi/emtia-piyasasinda-yukselis-egilimi-848133.html,"Önemli merkez bankalarının ""şahin"" politikalarına son vereceğine yönelik tahminlerin güç kazanması geçen hafta emtia piyasasına olumlu yansıdı. Jeopolitik riskler, arz endişeleri ve Çin ekonomisindeki sıkıntılara karşın ileriki aylarda ülkede talebin artacağına yönelik beklentiler de emtia piyasasını olumlu etkileyen unsurlar arasında yer aldı. Altının ons fiyatı zirve tazeledi Geçen hafta değerli metallerde kayda değer yükselişler görüldü. Ons bazında altın yüzde 3,1, gümüş yüzde 1,1, paladyum yüzde 3, platin yüzde 1,5 değer kazandı. Altının onsu, 2 bin 233 dolarla zirve tazeledi. Devam eden jeopolitik riskler, altın fiyatlarının da artmasına neden oldu. Altın fiyatları ayrıca Çinli hane halkının artan fiziki talebiyle de desteklendi. Diğer taraftan ABD'de Conference Board Tüketici Güven Endeksi'nin martta aylık 0,1 puan azalışla 104,7'ye düşmesi de altının ons fiyatının artmasına neden olan başka bir faktör olarak öne çıktı. Baz metallere bakıldığında, tezgah üstü piyasada fiyatlar libre bazında bakırda yüzde 0,3, alüminyumda yüzde 1,1, kurşunda yüzde 1,4 artarken, çinkoda yüzde 1,8, nikelde yüzde 2,8 azalış kaydetti. Küresel çapta madenlerin üretimlerinde kesintiye gitmesi bakırda arz endişelerine yol açıyor ve fiyatların artmasına neden oluyor. Çin'in Yunnan eyaletindeki kurak hava da alüminyum üreticilerini etkileyerek üretim seviyelerini düşürmeye zorluyor. Analistler, iki ay boyunca bölgede yağışların düşük kalmasının beklendiğini belirterek, bu durumun alüminyum izabe tesisleri için planlanan üretimin yeniden başlatılmasının hızını etkileyebileceğini ifade etti. Enerji grubunda da geçen hafta yükselişler görüldü. Haftayı, Brent petrolün varil fiyatı yüzde 2, New York Ticaret Borsası'nda işlem gören doğal gazın İngiliz Termal Birimi (MMBtu) cinsinden fiyatı da yüzde 6,3 artışla tamamladı. Jeopolitik risklerin yanı sıra OPEC+'nın üretim kesintilerine devam edebileceğine yönelik beklentiler petrol fiyatlarını yukarı yönlü desteklemeyi sürdürüyor. İran destekli Husilerin İsrail'in Gazze'deki saldırılarına tepki gerekçesiyle Kızıldeniz'de ticari gemilere düzenlediği saldırıların tedarik kesintilerine sebep olacağı endişeleri sıcaklığını koruyor. Doğal gaz stoklarındaki düşüş de fiyatları yukarı yönlü etkiledi. Hindistan'da şeker üretimin azalacağı endişeleri ve üretim açığı beklentileri, şeker fiyatlarında yükselişe neden oldu Geçen hafta Chicago Ticaret Borsası'nda kile başına fiyatlar buğdayda yüzde 1,2, mısırda yüzde 0,6 artarken, pirinçte yüzde 5,7 azaldı. Soya fasulyesi fiyatlarında ise yatay bir seyir görüldü. Intercontinental Exchange'te libre bazında fiyatlar, pamukta yüzde 0,8 azalırken, şeker yüzde 3, kahve yüzde 2 arttı. 10 bin 80 dolarla zirve tazeleyen kakaonun ton fiyatı ise geçen hafta yüzde 2,3 artış kaydetti. ABD'de buğday stoklarının düşeceğine yönelik beklentiler, fiyatların yükselmesine neden oldu. Hindistan'da şeker üretimin azalacağı endişeleri ve üretim açığı beklentileri de şeker fiyatlarında yükselişe neden oldu. Vietnam'da kahve ihracatının yıllık bazda düşüş göstereceğine yönelik endişelerle kahve fiyatları yükseldi. Fildişi Sahili ve Gana'daki büyük kakao fabrikalarının tohum maliyetlerini karşılayamadıkları için üretimi kısma veya durdurma kararı alması nedeniyle kakao fiyatları rekor kırmayı sürdürdü. En önemli kakao üreticisi ülke olan Fildişi Sahili'nde hasadın önemli ölçüde azalması bekleniyor. Ülke, dünya kakao arzının yaklaşık yüzde 45'ini sağlıyor. Nijerya gibi diğer kakao üreticisi ülkelerde de verim beklentilerin oldukça gerisinde. Kakao çekirdeklerinin gelişimini etkileyen sıcaklık ve kuraklık nedeniyle nisanda başlayacak ara hasadın da geçen yıla göre düşük seviyede olacağı tahmin ediliyor."
13,Elektrik santrallerine kapasite mekanizması desteği,"Türkiye Elektrik İletim, 36 elektrik üretim santraline şubat ayı için 279 milyon 36 bin 192 lira kapasite ödemesi yapacak.",Ekonomi,https://www.trthaber.com/haber/ekonomi/elektrik-santrallerine-kapasite-mekanizmasi-destegi-848113.html,"Kapasite mekanizmasından yararlanan üretim tesislerine yapılacak ödemelere ilişkin liste, Türkiye Elektrik İletim AŞ'nin (TEİAŞ) internet sitesinde yayımlandı. Buna göre, söz konusu mekanizma kapsamında yer alan 43 santralden 36'sına şubat ayı için toplam 279 milyon 36 bin 192 lira ödenecek. En yüksek ödeme, 69 milyon 348 bin 697 lirayla yerli kömür tesisi Hidro-gen Enerji İthalat İhracat Dağıtım ve Ticaret AŞ'ye yapılacak. Bu şirketi, 20 milyon 518 bin 371 lirayla Aksa Göynük Enerji Üretim Anonim Şirketi izleyecek10. Kapasite mekanizması kapsamında TEİAŞ tarafından elektrikte sürdürülebilirlik ve arz güvenliğini sağlamak amacıyla santrallere kapasite ödemesi yapılıyor."
14,Borsa haftaya yükselişle başladı,"Borsa İstanbul'da BIST 100 endeksi, Mahalli İdareler Genel Seçimlerinin ardından haftaya yüzde 1,01 yükselişle 9.234,48 puandan başladı.",Ekonomi,https://www.trthaber.com/haber/ekonomi/borsa-haftaya-yukselisle-basladi-848107.html,"Açılışta BIST 100 endeksi, önceki kapanışa göre 92,08 puan ve yüzde 1,01 değer kazanarak 9.234,48 puana çıktı. Bankacılık endeksi yüzde 1,72 ve holding endeksi yüzde 2,04 artış kaydetti. Sektör endeksleri arasında en fazla kazandıran yüzde 3,62 ile menkul kıymet yatırım ortaklığı olurken, en çok kaybettiren ise yüzde 0,91 ile madencilik oldu. Cuma günü, alıcılı bir seyir izleyen Borsa İstanbul'da BIST 100 endeksi, günü yüzde 0,69 değer kazancıyla 9.142,60 puandan tamamladı. Küresel piyasalarda tatil havası devam ederken, bu hafta gözler, başta ABD'de açıklanacak istihdam raporu olmak üzere yoğun veri gündemine çevrildi. Analistler, teknik açıdan endeks kontratında 9.300 ve 9.400 puanın direnç konumunda olduğunu belirterek, 9.200 ve 9.100'ün destek seviyesi olarak öne çıktığını kaydetti."
15,Küresel piyasalar yeni haftada veri gündemine odaklandı,"Küresel piyasalarda tatil havası devam ederken, bu hafta gözler, başta ABD'de açıklanacak istihdam raporu olmak üzere yoğun veri gündemine çevrildi.",Ekonomi,https://www.trthaber.com/haber/ekonomi/kuresel-piyasalar-yeni-haftada-veri-gundemine-odaklandi-848102.html,"Dünya genelinde enflasyon endişeleri devam etse de önemli merkez bankalarının faiz indirimlerine yakın zamanda başlayacağına ilişkin beklentiler güçlü kalmayı sürdürüyor. Para piyasalarındaki fiyatlamalarda ABD Merkez bankası (Fed), Avrupa Merkez Bankası (ECB) ve İngiltere Merkez Bankası'nın (BoE) haziranda faiz indirimlerine başlayacağı öngörülürken, bu hafta açıklanacak istihdam raporundaki verilerin piyasalardaki beklentiler üzerinde etkili olması bekleniyor. Geçen hafta cuma günü açıklamalarda bulunan Fed Başkanı Jerome Powell, son enflasyon verilerinin ""görmek istedikleri doğrultuda"" olduğunu ifade etti. Analistler, bu hafta açıklanacak istihdam raporundaki verilerden alınacak sinyallerin iş gücü piyasasına ilişkin önemli ipuçları verebileceğini belirterek, bu durumun piyasalarda oynaklığı artırmasının olası olduğunu söyledi. Emtia fiyatları yeni haftaya hareketli başlarken, altının ons fiyatı önceki kapanışının yüzde 1,2 üzerinde 2.260 dolardan, Brent petrolün varil fiyatı 0,4 artışla 87,1 dolardan ve bakırın libresi yüzde 1 yükselişle 4,03 dolardan satılıyor. Perşembe günü New York borsasında Nasdaq endeksi yüzde 0,12 gerilerken, S&P 500 endeksi yüzde 0,11 ve Dow Jones endeksi de yüzde 0,12 artış kaydetti. Avrupa Avrupa borsalarında ise tatil dolayısıyla bugün de işlem gerçekleşmeyecek. Asya Asya'da Hong Kong tatil dolayısıyla kapalı bulunurken, Çin'de imalat sanayi Satınalma Yöneticileri Endeksi (PMI) verisinin 51'e çıkarak yükselmeye devam etmesi risk algısının yatışmasına yardımcı oldu. Japonya ise haftaya kar satışlarıyla başlarken, kapanışa yakın Japonya'da Nikkei 225 endeksi yüzde 1,4 geriledi. Güney Kore'de Kospi endeksi yüzde 0,1 ve Çin'de Şanghay bileşik endeksi yüzde 0,9 değer kazandı. Yurt içi piyasalar Yurt içinde cuma günü alıcılı bir seyir izleyen Borsa İstanbul'da BIST 100 endeksi, günü yüzde 0,69 değer kazancıyla 9.142,40 puandan tamamladı. Dolar/TL, cuma gününü önceki kapanışının yüzde 0,1 üzerinde 32,8814'ten tamamlamasının ardından bugün bankalararası piyasanın açılışında 32,4250 seviyesinden işlem görüyor. Analistler, bugün yurt içinde ve ABD'de imalat sanayi PMI verilerinin takip edileceğini belirterek, teknik açıdan BIST 100 endeksinde 9.200 ve 9.300 seviyelerinin direnç, 9.000 ve 8.900 puanın ise destek konumunda olduğunu kaydetti."
16,Ulaştırma ve Altyapı Bakanlığı 69 işçi alacak,"Ulaştırma ve Altyapı Bakanlığı, taşra teşkilatında istihdam edilmek üzere 69 sürekli işçi alımı yapacak.",Ekonomi,https://www.trthaber.com/haber/ekonomi/ulastirma-ve-altyapi-bakanligi-69-isci-alacak-848099.html,"Bakanlığın konuya ilişkin ilanı Resmi Gazete'de yayımlandı. Buna göre, Bakanlığın taşra teşkilatında görevlendirilmek üzere 2 tarama uzmanı (kaptan), 2 tarama uzman yardımcısı, 7 sınırlı kaptan, 43 usta gemici, 2 gemi elektrikçisi, 10 yağcı ve 3 gemi aşçısı olmak üzere 69 işçi alınacak. Adayların başvuracağı unvan için gerekli belge ve hizmet şartını taşıması gerekecek. Başvurular, 5 Nisan'a kadar Türkiye İş Kurumunun internet sitesi üzerinden alınacak. Başvuruların ardından İŞKUR tarafından Bakanlığa gönderilecek listede yer alan adaylardan gerekli evraklar talep edilecek. Evrak incelemesi sonucunda şartları sağlayan adaylar arasından noter kura çekilişiyle açık iş sayısının dört katı kadar asıl ve yedek aday belirlenecek. Sözlü ve/veya uygulamalı sınava katılacak adaylara ait noter kura çekilişi 6 Mayıs'ta Bakanlığın merkez kampüsünde gerçekleştirilecek. Konuya ilişkin tüm duyurular Bakanlığın internet sitesinden (www.uab.gov.tr/duyurular) yayımlanacak."
17,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, haftaya yüzde 0,4 artışla 10.149,00 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-848097.html,"Nisan vadeli endeks kontratı, açılış seansında önceki normal seans kapanışın yüzde 0,4 üzerinde 10.149,00 seviyesinden işlem gördü. Cuma günü dalgalı bir seyir izleyen endeks kontratı, normal seansı önceki kapanışının yüzde 0,1 üzerinde 10.110,25 puandan tamamladı. Endeks kontratı, akşam seansında 10.115,00 puan oldu. Küresel piyasalarda tatil havası devam ederken, bu hafta gözler, başta ABD'de açıklanacak istihdam raporu olmak üzere yoğun veri gündemine çevrildi. Analistler, teknik açıdan endeks kontratında 10.200 ve 10.300 puanın direnç konumunda olduğunu belirterek, 10.100 ve 10.000'in destek seviyesi olarak öne çıktığını kaydetti."
18,Mart enflasyonu çarşamba günü açıklanacak,Bu yılın mart ayına ilişkin enflasyon rakamları 3 Nisan Çarşamba günü açıklanacak.,Ekonomi,https://www.trthaber.com/haber/ekonomi/mart-enflasyonu-carsamba-gunu-aciklanacak-848070.html,"Türkiye İstatistik Kurumu tarafından 3 Nisan Çarşamba günü, yılın üçüncü enflasyon verilerini oluşturacak olan mart ayı enflasyon rakamları açıklanacak. Tüketici Fiyat Endeksi, ocakta yüzde 6,70, şubat ayında yüzde 4,53 artış göstermişti. Ekonomistlerin mart ayı enflasyon beklentilerinin ortalamasına göre, bir önceki ay yüzde 67,07 olan yıllık enflasyonun yüzde 69,32'ye çıkacağı öngörülüyor. Öte yandan, ekonomistlerin 2024 sonu enflasyon beklentisi de martta 45,58 oldu."
19,"Ham çelik üretimi şubatta 3,1 milyon tona yükseldi","Türkiye'nin ham çelik üretimi, şubatta geçen yılın aynı ayına göre yüzde 46,6 artışla 3,1 milyon tona yükseldi.",Ekonomi,https://www.trthaber.com/haber/ekonomi/ham-celik-uretimi-subatta-31-milyon-tona-yukseldi-847867.html,"Türkiye Çelik Üreticileri Derneğinin (TÇÜD) açıkladığı şubat ayına ilişkin üretim, tüketim ve dış ticaret verilerine göre, söz konusu ayda Türkiye'nin ham çelik üretimi, geçen yılın aynı ayına göre yüzde 46,6 artarak 3,1 milyon ton oldu. Ham çelik üretimi, yılın ilk 2 ayında da yüzde 34,5 yükselişle 6,3 milyon ton seviyesinde gerçekleşti. Nihai mamul çelik tüketimi şubatta yıllık bazda yüzde 11,8 yükselişle 2,9 milyon tona, ocak-şubat döneminde ise yüzde 15,7 artışla 6,4 milyon tona çıktı. Çelik ürünleri ihracatı yükseldi Şubatta çelik ürünleri ihracatı, miktar bakımından yıllık bazda yüzde 74,6 artışla 1,2 milyon ton, değer bakımından da yüzde 47,2 yükselişle 849,9 milyon dolar olarak kayıtlara geçti. Ocak-şubat döneminde, geçen yılın aynı dönemine kıyasla ihracat, miktar bazında yüzde 48,6 artışla 2,1 milyon ton, değer bazında yüzde 28,3 yükselerek 1,5 milyar dolar oldu. İthalat geriledi Şubat ayında çelik ürünleri ithalatı 2023'ün aynı ayına göre miktar bazında yüzde 9,1 azalışla 1,1 milyon ton, değer bazında yüzde 13,4 gerilemeyle 905,7 milyon dolar olarak hesaplandı. Yılın ilk 2 ayında ithalat, geçen yılın aynı dönemine göre miktar yönünden yüzde 1,5 artışla 2,5 milyon tona çıktı, değer yönünden ise yüzde 7,3 azalışla 2 milyar dolar seviyesine indi. Üründe geçen yılın ocak-şubat döneminde yüzde 55,1 olan ihracatın ithalatı karşılama oranı, bu yılın aynı döneminde yüzde 76,3 seviyesine yükseldi. ""Tedbirler Türkiye'de de uygulansın"" Açıklamada görüşlerine yer verilen TÇÜD Genel Sekreteri Veysel Yayan, Türk çelik sektörünün 2023'ün son çeyreğinde yüzde 16,5 büyüdüğünü, bunun 2024 yılında pozitif sürecin devam edeceği beklentisine yol açtığını ifade etti. Artışın sürdürülebilmesi ve sektörün belirlediği hedeflere ulaşabilmesi için ABD ve AB'nin yanı sıra birçok ülkenin çelik sektörlerini korumak amacıyla aldığı etkili tedbirlerin Türkiye'de de uygulanması gerektiğini belirten Yayan, şunları kaydetti: ""En büyük tedarikçi konumuna yükselen, devlet destekli ve dampingli fiyatlarıyla Türkiye'ye yönelik ihracatını katlayarak artıran Çin başta olmak üzere Uzak Doğu ülkelerinden yapılan ithalatın kontrol altına alınmasına ve Türk sanayisinin ithal girdilere dayalı üretim yapısından uzaklaşıp, yurt içi katma değeri artırarak istihdam ve ekonomik büyümeye katkı sağlayan bir yapıya dönüşmesini teminen gerekli tedbirlerin alınmasına ihtiyaç duyulmaktadır."""
20,"Bakan Uraloğlu: Mobil abone sayısı 92,2 milyona ulaştı","Ulaştırma ve Altyapı Bakanı Abdulkadir Uraloğlu, Mobil abone sayısı 92,2 milyona, mobil abone yaygınlığı da yaklaşık yüzde 108'lere çıktı."" dedi.",Ekonomi,https://www.trthaber.com/haber/ekonomi/bakan-uraloglu-mobil-abone-sayisi-922-milyona-ulasti-847859.html,"Ulaştırma ve Altyapı Bakanı Abdulkadir Uraloğlu, yaptığı yazılı açıklamada, Bilgi Teknolojileri ve İletişim Kurumu (BTK) tarafından hazırlanan ""Türkiye Elektronik Haberleşme Sektörü 3 Aylık Pazar Verileri Raporu""na ilişkin değerlendirmede bulundu. Geçen yılın dördüncü çeyreğinde BTK tarafından yetkilendirilen 466 şirket, 848 yetki belgesi ve toplam 8 yetkilendirilmiş elektronik sertifika hizmet sağlayıcısı bulunduğunu belirten Uraloğlu, ""Söz konusu elektronik sertifika hizmet sağlayıcıları 2023 sonu itibarıyla 7,3 milyon elektronik imza ve 964 bin mobil imza olmak üzere toplam 8,3 milyon elektronik sertifika oluşturdu. Türkiye'nin haberleşme altyapısı taleplere hızlı bir şekilde uyum gösterdi. Tüm işletmecilerin yatırımları ise yaklaşık yüzde 68,6 artarak 52,4 milyar liraya ulaştı. Mobil abone sayısı 92,2 milyona, mobil abone yaygınlığı da yaklaşık yüzde 108'lere çıktı."" bilgisini verdi. Uraloğlu, mobil abonesi olan 84,9 milyon vatandaşın, 2016'da hizmete başlayan 4,5G aboneliğine geçtiğine işaret ederek, 4,5G hizmetinin, toplam abonelerin yüzde 92'sini oluşturduğunu belirtti. Makinelerarası İletişim abone sayısının ise 9,3 milyona ulaşarak yıllık bazda yüzde 15,4 büyüdüğünü bildiren Uraloğlu, ""2023 sonu itibarıyla taşınan toplam mobil numara sayısı 177,3 milyonu geçerken 2023'te taşınan mobil numara sayısı 10,2 milyona ulaştı. Sabit hatlarda numara taşınabilirliği uygulamasının başladığı 10 Eylül 2009'dan 31 Aralık 2023'e kadar toplam 2 milyon 609 bin 377 numara taşındı."" ifadesini kullandı. Fiber altyapı uzunluğu 562 bin kilometre Bakanlık olarak internet altyapısında gerçekleştirilen çalışmaların ve yatırımların meyvesini almaya başladıklarını belirten Uraoğlu, genişbant internet abone sayısının 93,3 milyona çıktığını bildirdi. Uraloğlu, 2023'te yıllık bazda yaklaşık yüzde 8,6 artışla 562 bin kilometre fiber altyapıya ulaşıldığına dikkati çekerek şunları ifade etti: ""Fiber internet abone sayısı da yüzde 20'lik artışla 6,8 milyona ulaştı. Şimdi vatandaşlarımızla daha büyük hayaller kurmamız ve bunları gerçeğe dönüştürmek için çalışmamız gereken bir dönemdeyiz. Fiber uzunluğumuzu bu yılın sonuna kadar 600 bin kilometreye, 4 yıl içinde ise 850 bin kilometreye taşımayı planlıyoruz. Fiber altyapı, internete hızlı erişim sağlamasının yanında vatandaşların internet kullanımı da artırdı. 2022 son çeyreğinde sabit genişbant abonelerinin ortalama aylık veri kullanımı 243 gigabayttı. 2023'ün son çeyreğinde ise bu rakam 260,3 gigabayta yükseldi. 4,5G altyapısı kullanan mobil abonelerin 2022'nin dördüncü çeyreğinde 14,8 gigabayt olan veri kullanımı ise 17,2 gigabayta ulaştı."" ""Mobil şebekelerde aylık kullanım süresi 477 dakikaya çıktı"" Elektronik haberleşme sektörü operatör gelirlerine ilişkin olarak da bilgi veren Uraloğlu, şunları kaydetti: ""Geçen yılın son çeyreğinde elektronik haberleşme sektörü operatör gelirleri 70,1 milyar liraya ulaştı. Toplam gelir 2023'te bir önceki yıla göre yüzde 72,3'lük rekor artışla 224 milyar lirayı aştı. Türk Telekom ve mobil operatörler özelinde gelirlerin yüzde 80'e yakın arttığını görüyoruz. Yatırımları incelendiğinde, Türk Telekom ve mobil operatörler özelinde önceki yıla göre sektörde yapılan yatırım tutarı yaklaşık yüzde 85 artarak 41,2 milyar liraya ulaşmış. Haberleşme sektöründe yaptığınız yatırım her zaman misliyle sizlere döner."" Uraloğlu, yatırım yaparak büyümek ve altyapısını geliştirmek için çalışan diğer operatörlerin de net satış gelirlerinin 2023'te yüzde 53 artarak 53,6 milyar liraya çıktığına dikkati çekti. Diğer operatörlerin altyapı için yaptığı yatırım tutarının 11,2 milyar lirayı bulduğunu vurgulayan Uraloğlu, ""Tüm işletmecilerin yatırımları bir önceki yıla göre yaklaşık yüzde 68,6 artarak 52,4 milyar lira oldu. Yılın son çeyreği itibariyle mobil şebekelerde aylık ortalama kullanım süresi 477 dakikaya, sabit şebekelerde ise 100 dakikaya çıktı. Mobil ve sabit şebekelerdeki ses trafiğine bakıldığında, yaklaşık 4,6 milyar dakikası sabit şebekelerden kaynaklanan toplam 321,4 milyar dakikalık trafiğin yüzde 98,6'sı mobil şebekelerde başlatıldı."" ifadesini kullandı."
21,Sıfır Atık ile 498 milyon ağaç kesilmekten kurtarıldı,"Dünya çapında destekçisi olan Sıfır Atık'ın, milyonlarca gönüllüsüyle döngüsel ekonomiye her yıl daha fazla katkı sağlamaya ve büyümeye devam ediyor. Bu kapsamda, şu ana kadar 498 milyon ağaç kesilmekten kurtarıldı, 819 milyon metreküp su, 127 milyon varil de petrol tasarrufu sağlandı.",Ekonomi,https://www.trthaber.com/haber/ekonomi/sifir-atik-ile-498-milyon-agac-kesilmekten-kurtarildi-847854.html,"Çevre, Şehircilik ve İklim Değişikliği Bakanı Mehmet  Özhaseki, 30 Mart Uluslararası Sıfır Atık Günü dolayısıyla sosyal medya hesabından yaptığı açıklamada, daha yaşanabilir bir dünya hedefiyle, Cumhurbaşkanı Recep Tayyip Erdoğan'ın eşi Emine Erdoğan'ın himayesinde dünya markası haline gelen ve küresel ölçekte en büyük çevre hareketine dönüşen Sıfır Atık ile çocuklara daha temiz ve sağlıklı bir dünya bırakacaklarını belirtti. ""Birey değil, birlik olma bilinciyle, dünya çapında destekçisi olan Sıfır Atık, milyonlarca gönüllüsüyle döngüsel ekonomiye her yıl daha fazla katkı sağlamaya ve büyümeye devam ediyor."" ifadesini kullanan Özhaseki, her gün daha da genişleyen Sıfır Atık ailesiyle atıkları dönüştürmeyi sürdüreceklerini, atıkların çöp değil, kazanım olacağını vurguladı. Özhaseki, paylaşımında ""Sıfır Atık ile Yaşanabilir Bir Dünya"" isimli bugüne kadar yapılan çalışmaların anlatıldığı infografiğe de yer verdi. 21 milyon kişiye eğitim verildi Bu kapsamda, şu ana kadar 185 bin binada Sıfır Atık Yönetim Sistemi'ne geçildi, 21 milyon kişiye eğitim verildi. 498 milyon ağaç kesilmekten kurtarıldı, 819 milyon metreküp su tasarrufu, 127 milyon varil petrol tasarrufu sağlandı. 5,9 milyon ton sera gazı salınımı önlenirken enerjide 2,6 milyar kilovatsaat, depolama alanından ise 104 milyon metreküp tasarruf edildi. ""Atıklardan 185 milyar lira gelir sağlandı 59,9 milyon ton geri kazanılabilir atık ekonomiye kazandırılırken, geri dönüşümle atıklardan 185 milyar lira gelir sağlandı. 2017'de yüzde 13 olan geri kazanım oranı 2023'te yüzde 34,92'ye çıkarıldı. Bu oranın 2035'te yüzde 60'a yükselmesi hedefleniyor."
22,"Brent petrolün fiyatı ilk çeyrekte yüzde 12,91 arttı","Brent petrolün varil fiyatı, Orta Doğu'da yaşanan karışıklıklar ve Rusya-Ukrayna Savaşı sebebiyle artan arz endişeleriyle yılın ilk çeyreğinde yüzde 12,91 artış kaydetti.",Ekonomi,https://www.trthaber.com/haber/ekonomi/brent-petrolun-fiyati-ilk-ceyrekte-yuzde-1291-artti-847842.html,"Yılın başında 76,86 dolar olan Brent petrolün varil fiyatı, ocakta yüzde 4,6 artarak 80,42 dolara, şubatta yüzde 1,65 artışla 81,75 dolara çıktı. Fiyatlar, mart ayında Kasım 2023'ten beri en yüksek seviye olan 87,1 doları test etti ve ayın tamamında yüzde 6,16 artışla 86,79 dolara yükseldi. Böylece Brent petrolün varili, yılın ilk 3 ayında yüzde 12,91 değer kazanmış oldu. Batı Teksas türü ham petrolün varil fiyatı da ilk çeyrekte yüzde 15,87 artış gösterdi. Rusya'nın rafine petrol ürünü ihraç etme kapasitesi azalabilir ABD merkezli enerji enformasyon şirketi Energy Intelligence Group'un Petrol Piyasaları Ekonomisti Julien Mathonniere, yaptığı değerlendirmede, Ukrayna'ya ait insansız hava araçlarının Rusya'daki petrol rafinerilerini vurmasının ardından bazı rafinerilerin üretimi kısmen durdurmak zorunda kaldığını, bu sebeple ülkenin rafine petrol ürünü ihraç etme kapasitesinin azalabileceğini söyledi. Julien Mathonniere, Rus ham petrol ve rafine ürünlerinin hala küresel arzın yaklaşık yüzde 8'ini oluşturduğunu, bu ihtimalin gerçekleşmesi halinde küresel rafine petrol ürünü pazarındaki sıkışıklığın artarak jet ve dizel yakıt fiyatlarını yukarı yönlü baskılayabileceğini ifade etti. Rusya'daki petrol rafinerilerinin tekrar tam kapasiteyle çalışmaya başlayana kadar daha az petrol işleyeceğine işaret eden Mathonniere, bu sebeple ülkenin elinde piyasaya sürülmeyi bekleyen daha fazla ham petrol olacağını dile getirdi. Mathonniere, Rusya'nın daha fazla ham petrol ihracına karar vermesi halinde OPEC+ grubuna taahhüt ettiği üretim ve ihracat kotalarını ihlal etmiş olacağını belirterek, ""Olası bir itaatsizlik, OPEC+ grubunun bu yıl daha fazla tedarik sağlamasının önüne geçeceğinden Suudi Arabistan'ı huzursuz edecektir."" değerlendirmesinde bulundu. Avrupa'nın yaptırımlar sebebiyle Rus dizel yakıtlarını doğrudan almak yerine çeşitli ülkeler aracılığıyla ithal ettiğini söyleyen Mathonniere, şöyle devam etti: ""Petrol fiyatlarında yılın ilk çeyreğinde gözlemlenen fiyat artışı, ham petrol piyasasından ziyade işlenmiş petrol ürünlerine yönelik arz endişelerinden kaynaklanıyor. Rusya ile Ukrayna arasındaki gerginliğin, ithal edilen dizel yakıtların kapasitesini azaltacağından duyulan endişe neticesinde petrol fiyatları yukarı yönlü hareketini sürdürüyor."" ""Kalıcı bir ham petrol veya petrol ürünü kesintisi OPEC grubu için bir nimet olacaktır"" Mathonniere, nisanda petrol fiyatlarındaki yükselişin azalacağını belirterek, ""Hali hazırda Brent fiyatları, insansız hava araçlarının Rus petrol rafinerilerinde gerçekleştirdiği saldırılara rağmen varil başına 85 doların üzerinde kalmak için mücadele ediyor. Piyasaya daha fazla ham petrol girdiği takdirde petrol fiyatları varil başına 80 dolara geri dönecektir."" dedi. Petrol ürün stokları şubatta aylık bazda yaklaşık 50 milyon varil azalırken OPEC'in isteği doğrultusunda kesintiye giderek küresel ham petrol stoklarını nispeten sıkı tutmayı başardığını vurgulayan Mathonniere, şunları kaydetti: ""OPEC+ grubunun stratejisi, jeopolitik gerginliklerin de etkisiyle meydana gelen petrol stoklarındaki azalmayla kısmen meyvesini verdi. Kalıcı bir ham petrol veya petrol ürünü kesintisi OPEC grubu için bir nimet olacaktır. Çünkü bu durum, grubun ürün kesintilerini bırakıp piyasaya yeniden petrol sağlamasını kolaylaştıracaktır. Bu noktada tek sorun, Kızıldeniz'den kaçınan ticaret gemileri olacaktır."" Öte yandan, ABD'li yatırım bankası J.P. Morgan'ın analistleri, Rusya'nın ikinci çeyrekte petrol üretimini günde 471 bin varil daha azaltma kararı almasının ardından Brent petrol fiyatlarının bu yıl 100 doları test edebileceğini öngörüyor. "
23,"Rekabet Kurulu'ndan ABC Deterjan'a 4,6 milyon lira ceza","Rekabet Kurulu, ABC Deterjan Sanayi ve Ticaret A.Ş'ye uzlaşma sonucu 4 milyon 635 bin 94 lira idari para cezası verilmesini kararlaştırdı.",Ekonomi,https://www.trthaber.com/haber/ekonomi/rekabet-kurulundan-abc-deterjana-46-milyon-lira-ceza-847840.html,"Rekabet Kurumunun internet sitesinde yer alan duyuruya göre, ABC Deterjan'ın alıcılarının yeniden satış fiyatını belirlemek suretiyle Rekabetin Korunması Hakkında Kanunu ihlal edip etmediğinin tespiti amacıyla yürütülen soruşturma tamamlandı. Tarafça sunulan uzlaşma metninin, Kurul tarafından kabul edilmesiyle soruşturmanın sonlandırılmasına karar verildi. Bu kapsamda ABC Deterjan Sanayi ve Ticaret AŞ, alıcılarının yeniden satış fiyatını belirlediğini ve bu suretle Rekabetin Korunması Hakkında Kanunu ihlal ettiğini kabul etti. Soruşturmanın uzlaşma usulü ile sonlandırılması sebebiyle cezada yüzde 25 indirim uygulanarak ABC Deterjan'a 4 milyon 635 bin 94 lira idari para cezası verildi."
24,Küresel piyasalar ABD verilerine odaklandı,"Küresel piyasalarda karışık bir seyir izlenirken, gözler gelecek hafta ABD'de açıklanacak istihdam verilere çevrildi.",Ekonomi,https://www.trthaber.com/haber/ekonomi/kuresel-piyasalar-abd-verilerine-odaklandi-847841.html,"Dünya genelinde enflasyonla mücadele kapsamında önemli merkez bankalarının attığı ""şahin"" politika adımlarının sonuna gelindiğine kesin gözüyle bakılırken, faiz indirimlerine ne zaman başlanacağına yönelik belirsizlik devam ediyor. Bu durum da küresel piyasalardaki risk iştahını törpülüyor. Fed'in bu yıl başlaması beklenen faiz indirimlerinin zamanı ve hızına ilişkin belirsizliklerle birlikte Fed yetkililerinin sözle yönlendirmelerindeki temkinli ton, pay piyasalarında satış baskısının güç kazanmasına yardımcı oldu. Analistler, ABD'de ekonomik aktivitenin güçlü kalmaya devam etmesinin Fed'in politika alanını kısıtladığını, bunun Fed yetkililerinin sözle yönlendirmelerine de yansıdığını ifade etti. Atlanta Fed Başkanı Raphael Bostic, bu yıl sadece bir faiz indirimi beklediğini belirterek, hala Kovid-19 salgını ekonomisinde olunduğunu, ekonomi ve enflasyonun kademeli yavaşlamasını beklediğini bildirdi. Chicago Fed Başkanı Austan Goolsbee de bu yıl 3 faiz indiriminin düşüncesine uygun olduğunu ifade etti. Hikayenin temelden değişmiş gibi görünmediğini belirten Goolsbee, ancak enflasyon konusunda kaydedilen ilerlemenin, düşüşte olduğunun görülmesi gerektiğini dile getirdi. Fed Yönetim Kurulu Üyesi Lisa Cook, Fed'in ekonominin bazı kesimlerinde enflasyonun yavaşlaması için daha fazla zaman tanımak amacıyla faiz oranlarını düşürürken temkinli bir yaklaşım sergilemesi gerektiğini ifade etti. Fed Yönetim Kurulu Üyesi Christopher Waller, faiz oranlarını düşürmek için aceleye gerek olmadığını ve faiz indiriminden önce ""en az birkaç ay daha iyi enflasyon verileri"" görmek istediğini söyledi. Fed yetkililerinin temkinli sözle yönlendirmelerinin ardından para piyasalarında, Bankanın ilk faiz indirimine haziranda gitme ihtimali yüzde 75 seviyelerinden yüzde 64'e geriledi. Bu gelişmelerle ABD'nin 10 yıllık tahvil faizi, haftayı bir önceki haftanın hemen üstünde yüzde 4,2050'den tamamladı. Jeopolitik risklerin yanı sıra OPEC+ grubunun üretim kesintilerine devam edebileceğine yönelik beklentilerin petrol fiyatlarını yukarı yönlü desteklemeyi sürdürmesiyle Brent petrolün varil fiyatı yüzde 2,1 artışla 86,8 dolara yükseldi. Altının ons fiyatı da yüzde 3,1 artışla 2 bin 233 dolara çıkarak haftayı rekorla tamamladı. Cuma günü Paskalya tatili dolayısıyla ABD, Avrupa ve Hong Kong'da piyasalar işleme kapalıydı. New York borsasında karışık seyir izlendi New York borsasında, açıklanan makroekonomik veriler sonrasında Fed'in faiz indirimi zamanlamasına ilişkin belirsizliklerin sürmesiyle karışık bir seyir izlendi. ABD ekonomisi, 2023'ün 4. çeyreğinde yüzde 3,4 ile beklentilerin üzerinde büyüme kaydetti. Bu dönemde büyüme verisinde yukarı yönlü revizyona gidilirken, piyasa beklentisi ekonominin son çeyrekte yüzde 3,2 büyüyeceği yönündeydi. Öte yandan, Michigan Üniversitesince ölçülen tüketici güven endeksi de martta yukarı yönlü revize edilerek 79,4 oldu. ABD'de ilk kez işsizlik maaşı başvurusunda bulunanların sayısı, geçen hafta 210 bine gerileyerek beklentilerin altında gerçekleşti. Ülkede yeni konut satışları, şubatta aylık bazda yüzde 0,3 azalışla 662 bine gerileyerek piyasa beklentilerinin altında gerçekleşti. ABD'de geçen ay satışa çıkan yeni konutların medyan satış fiyatı yıllık bazda yaklaşık yüzde 7,6 düşüşle 400 bin 500 dolara inerek 2,5 yılın en düşük seviyesini kaydetti. Ülkede dayanıklı mal siparişleri, şubatta aylık bazda yüzde 1,4 ile piyasa beklentilerinin üzerinde artış gösterdi. Conference Board (CB) Tüketici Güven Endeksi ise martta aylık 0,1 puan azalışla 104,7'ye indi. ABD'de kişisel tüketim harcamaları, şubatta yüzde 0,8 ile beklentilerin üzerinde artış kaydetti. Fed'in enflasyon göstergesi olarak dikkate aldığı gıda ve enerji kalemlerinin hesaplama dışı tutulduğu çekirdek kişisel tüketim harcamaları fiyat endeksi de aynı dönemde beklentilere paralel olarak aylık bazda yüzde 0,3 ve yıllık bazda yüzde 2,8 arttı. Diğer yandan, uluslararası kredi derecelendirme kuruluşu S&P Global, ABD ekonomisine ilişkin raporunda, iş gücü piyasasının sağlam kalması nedeniyle ABD'de ekonomik büyümenin 2024'te yüzde 2,5 olmasının beklendiğini bildirdi. Fed, geçen yıla ilişkin yıllık denetlenmiş bilançosunu yayınladı. Buna göre Banka, 114,3 milyar dolarla bu zamana kadarki en büyük faaliyet zararını kaydetti. Mevduat kurumlarının rezerv bakiyelerine yönelik faiz gideri geçen yıl 176,8 milyar dolara çıkarken, repo operasyonlarına ilişkin faiz gideri 104,3 milyar dolar oldu. Ayrıca, uluslararası kredi derecelendirme kuruluşu Standard&Poor's, ABD'nin uzun vadeli kredi notunu ""AA+"" ve kısa vadeli kredi notunu ""A-1+"" olarak teyit ederken, kredi notu görünümünü ""durağan"" olarak korudu. Söz konusu gelişmelerle New York borsasında Nasdaq endeksi yüzde 0,30 değer kaybederken, Dow Jones endeksi yüzde 0,84, S&P 500 endeksi yüzde 0,33 değer kazandı. Ayrıca, yılın ilk çeyreğini tamamlayan ABD pay piyasalarında, S&P 500 endeksi ilk 3 ayda yüzde 10,2 artışla 2019'dan bu yana en iyi ilk çeyrek kazancını kaydetti. Söz konusu dönemde Dow Jones endeksi yüzde 5,6 artışla 2021'den bu yana en güçlü ilk çeyrek performansını elde ederken, Nasdaq endeksi de yüzde 9,1 arttı. Gelecek hafta pazartesi günü imalat sanayi Satınalma Yöneticileri Endeksi (PMI), ISM imalat sanayi PMI, inşaat harcamaları, salı fabrika siparişleri, dayanıklı mal siparişleri, çarşamba ADP istihdam raporu, hizmet sektörü PMI, ISM hizmet sektörü PMI, perşembe dış ticaret dengesi, haftalık işsizlik başvuruları, cuma günü ise tarım dışı istihdam ve işsizlik verileri takip edilecek. Avrupa borsalarında pozitif seyretti Avrupa borsalarında pozitif bir seyir izlenirken, bölgedeki merkez bankası yetkililerinin sözle yönlendirmeleri ve makroekonomik veri gündemi yatırımcıların odağında olmayı sürdürdü. Avrupa Merkez Bankası (ECB) Baş Ekonomisti Philip Lane, ECB Yönetim Konseyi'nin olası faiz indirimine ilişkin genişleyen bir uzlaşması olduğunu, ücret artışlarının yavaşladığına ilişkin güveninin arttığını ifade etti. ECB İcra Kurulu Üyesi Piero Cipollone, faiz oranlarını düşürmek için çok uzun süre beklemenin zaten zayıf olan ekonomik büyüme bağlamında risk oluşturabileceğini dile getirdi. ECB Yönetim Konseyi Üyesi Francois Villeroy de Galhau, ECB'nin muhtemelen bu baharda ""ölçülü"" faiz indirimine başlayacağını ve bunun Fed'in zaman diliminden bağımsız olarak gerçekleşeceğini söyledi. Francois Villeroy de Galhau, söz konusu indirimin nisan ya da haziranda gerçekleşmesinin ""varoluşsal bir önem"" taşımadığını belirtti. Analistler, ECB ve İngiltere Merkez Bankasının (BoE) faiz indirimlerine ne zaman başlayacaklarının belirsiz olduğunu ancak para piyasalarındaki fiyatlamalarda iki bankanın da haziran toplantısında ilk faiz indirimine gitme ihtimalinin öne çıktığını bildirdi. Öte yandan, Avrupa Birliği (AB), Apple, Alphabet ve Meta'nın Dijital Piyasalar Yasası kapsamındaki kurallara uyup uymadıklarını belirlemek üzere soruşturma başlattığını açıkladı. Bu gelişmelerle, geçen hafta Almanya'da DAX endeksi yüzde 1,57, İtalya'da MIB 30 endeksi yüzde 1,13, Fransa'da CAC 40 endeksi yüzde 0,66, İngiltere'de FTSE 100 endeksi yüzde 0,27 değer kazandı. Bu yılın ilk çeyrek performanslarına bakıldığında, Almanya'da DAX 40 endeksinin yüzde 10,4 artış gösterdiği dikkati çekti. Fransa'da CAC 40 endeksi yüzde 8,8 değer kazandı. İngiltere'de FTSE 100 endeksi de ilk çeyreği yüzde 2,8 yükselişle tamamladı. Gelecek hafta salı günü Avro Bölgesi'nde ve Almanya'da imalat sanayi PMI, Almanya'da enflasyon, çarşamba Avro Bölgesi'nde enflasyon ve işsizlik, perşembe Avro Bölgesi'nde ve Almanya'da hizmet sektörü PMI, Avro Bölgesinde Üretici Fiyat Endeksi, cuma günü Avro Bölgesi'nde perakende satış verileri açıklanacak. Asya piyasaları satış ağırlıklı seyretti Asya piyasalarında ise bu hafta satış ağırlıklı bir seyir izlendi. Küresel pay piyasalarında düşen risk iştahı Asya pay piyasalarında da etkili oldu. Japonya Merkez Bankası (BoJ) Yönetim Kurulu üyesi Naoki Tamura'nın bir süre daha destekleyici finansal koşulların sürdürüleceğini ve politika değişikliklerinde ""yavaş ve istikrarlı"" ilerleneceğini söylemesinin ardından dolar/yen paritesi 151,97 ile yaklaşık son 34 yılın en yüksek seviyesine çıktı. Söz konusu gelişmelerin ardından BoJ Başkanı Kazuo Ueda'nın, ""Gelecekteki para politikası kararları, ekonomiye ve o anki fiyat gelişmelerine bağlı olacak."" demesi ve Japonya Maliye Bakanı Shunichi Suzuki'nin ""Piyasa hareketlerini dikkate alarak kur istikrarı için elimizden gelen önlemleri alacağız."" açıklamasını yapmasıyla dolar/yen paritesi sınırlı da olsa gerileyerek 151,3 seviyesine indi. BoJ'un son toplantı tutanaklarında da yetkililerin gelecekteki faiz artışlarında temkinli davranmayı düşündükleri görüldü. Japonya meclisi, 2024 mali yılı için 112,5 trilyon yenlik (744 milyar dolar) bütçeyi yasalaştırırken Maliye Bakanı Shunichi Suzuki, bütçenin ""ertelenemeyecek acil zorlukların üstesinden gelmeyi"" hedeflediğini bildirdi. Öte yandan, Japonya'da Tokyo Tüketici Fiyat Endeksi (TÜFE), yıllık bazda yüzde 2,6 ve çekirdek TÜFE yüzde 2,4 artış kaydetti. Ülkede öncü verilere göre, sanayi üretimi şubatta aylık yüzde 0,1 azalışla beklentilerin altında kalırken işsizlik oranı yüzde 2,6'ya çıktı. Çin'de açıklanan veriler ise ülkede ocak ve şubatta toplam sanayi karının yıllık bazda yüzde 10,2 arttığını gösterdi, endüstriyel karlar ise 2023'te yüzde 2,3 geriledi. Ayrıca, Çin, ABD'nin 2022'de çıkardığı Enflasyonu Düşürme Yasası'nda yer alan iklim değişikliğiyle mücadele için yerli elektrikli araç üreticilerine yönelik sübvansiyonların rekabet kurallarına aykırı olduğu gerekçesiyle Dünya Ticaret Örgütüne başvuruda bulundu. Çin Dışişleri Bakanlığından yapılan açıklamaya göre, Çin Devlet Başkanı Şi Cinping, hafta başında gerçekleştirilen Çin Kalkınma Forumu için başkent Pekin'de bulunan ABD iş, strateji ve akademi çevrelerinin temsilcilerinden oluşan heyetle bir araya geldi. Şi'nin, ABD ve Çin'in, birbirinin kalkınma hakkına saygı göstererek, iki ülkenin ve dünyanın faydasına olacak bir işbirliği için birlikte çalışması gerektiği mesajını verdiğini bildirildi. Söz konusu gelişmelerle haftalık bazda Çin'de Şanghay bileşik endeksi yüzde 0,23, Güney Kore'de Kospi endeksi yüzde 0,05, Japonya'da Nikkei 225 endeksi yüzde 1,27 gerilerken, Hong Kong'da Hang Seng endeksi yüzde 0,25 yükseldi. Gelecek hafta Çin'de imalat sanayi PMI, çarşamba günü hizmet sektörü PMI takip edilecek. Yurt içinde gözler, enflasyona çevrildi Yurt içinde ise Borsa İstanbul'da BIST 100 endeksi haftayı yüzde 0,34 artışla 9.142,40 puandan kapattı. Dolar/TL, haftayı bir önceki kapanışın yüzde 1,13 üstünde 32,1814'ten tamamladı. S&P Global, gelişmekte olan ülkeler için 2024 yılı toplam büyüme tahminini yüzde 4,1'den yüzde 4,2'ye, Türkiye için de yüzde 2,4'ten yüzde 3'e yükseltti. Gelecek hafta pazartesi günü imalat sanayi PMI, çarşamba enflasyon, perşembe reel efektif döviz kuru, cuma günü hazine nakit dengesi verileri takip edilecek. Analistler, teknik açıdan BIST 100 endeksinde 9.200 ve 9.350 seviyelerinin direnç, 9.000 ve 8.900 puanın ise destek konumunda olduğunu kaydetti."
25,Mart enflasyonu çarşamba günü açıklanacak,Bu yılın mart ayına ilişkin enflasyon rakamları 3 Nisan Çarşamba günü açıklanacak.,Ekonomi,https://www.trthaber.com/haber/ekonomi/mart-enflasyonu-carsamba-gunu-aciklanacak-847833.html,"Türkiye İstatistik Kurumu tarafından 3 Nisan Çarşamba günü, yılın üçüncü enflasyon verilerini oluşturacak olan mart ayı enflasyon rakamları açıklanacak. Tüketici Fiyat Endeksi, ocakta yüzde 6,70, şubat ayında yüzde 4,53 artış göstermişti. Şubat ayında enflasyon yıllık bazda yüzde 67,07 olarak gerçekleşti."
26,"Çiftçilere 142,6 milyon liralık destekleme ödemesi yapıldı","Tarım ve Orman Bakanlığı, 142 milyon 582 bin lira destekleme ödemesinin bugün çiftçilerin hesaplarına aktarıldığını açıkladı.",Ekonomi,https://www.trthaber.com/haber/ekonomi/ciftcilere-1426-milyon-liralik-destekleme-odemesi-yapildi-847780.html,"Bakanlığın sosyal medya hesabından, çiftçilere yapılan destek ödemelerine ilişkin bilgi verildi. Destek ödemesinin hayırlı ve bereketli olması dilenen açıklamada, ""Toplam 142 milyon 582 bin lira destekleme ödemesini çiftçilerimizin hesaplarına aktardık."" ifadesi kullanıldı. Paylaşımda yer alan bilgilere göre, hayvan hastalıkları tazminat desteği 90 milyon 346 bin lira, tarımsal yayım ve danışmanlık desteği 52 milyon 128 bin lira ve damızlık ana arı desteği 108 bin lira oldu."
27,Borsa günü yükselişle tamamladı,"Borsa İstanbul'da BIST 100 endeksi, günü yüzde 0,69 değer kazanarak 9.142,40 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-847761.html,"BIST 100 endeksi, önceki kapanışa göre 62,43 puan artarken, toplam işlem hacmi 93,8 milyar lira oldu. Bankacılık endeksi yüzde 0,38, holding endeksi yüzde 0,16 değer kaybetti. Sektör endeksleri arasında en çok kazandıran yüzde 4,47 ile bilişim, en çok kaybettiren yüzde 1,23 ile menkul kıymet yatırım ortaklığı oldu. Bugün açıklanan verilere göre, ABD'de kişisel tüketim harcamaları şubatta yüzde 0,8 ile beklentilerin üzerinde artış kaydetti. ABD Merkez Bankasının (Fed) enflasyon göstergesi olarak dikkate aldığı gıda ve enerji kalemlerinin hesaplama dışı tutulduğu çekirdek kişisel tüketim harcamaları fiyat endeksi de aynı dönemde beklentilere paralel olarak aylık bazda yüzde 0,3 ve yıllık bazda yüzde 2,8 arttı. Analistler, açıklanan veriler sonrasında Fed'in faiz indirimine ne zaman başlayacağına ilişkin belirsizliklerin devam ettiğini belirterek, bugün Paskalya tatili dolayısıyla ABD, Avrupa ve Hong Kong'da piyasaların işleme kapalı olduğunu bildirdi. Haftaya yurt içinde imalat sanayi Satınalma Yöneticileri Endeksi (PMI), enflasyon, hazine nakit dengesi, yurt dışında ise ABD'de istihdam raporu, fabrika siparişleri, Avro Bölgesinde enflasyon, perakende satışlar, dünya genelinde açıklanacak imalat sanayi PMI başta olmak üzere yoğun veri gündeminin takip edileceğini dile getiren analistler, teknik açıdan BIST 100 endeksinde 9.200 ve 9.350 seviyelerinin direnç, 9.000 ve 8.900 puanın ise destek konumunda olduğunu kaydetti."
28,Xiaomi elektrikli araç piyasasına girdi,"Çinli akıllı telefon ve elektronik cihaz üreticisi Xiaomi, yeni geliştirdiği elektrikli araç modeliyle otomobil piyasasına giriş yaptı.",Ekonomi,https://www.trthaber.com/haber/ekonomi/xiaomi-elektrikli-arac-piyasasina-girdi-847759.html,"Çinli akıllı telefon ve elektronik cihaz üreticisi Xiaomi, ""SU7"" adını verdiği elektrikli spor otomobil modelini dün Pekin'de düzenlenen etkinlikte tanıttı. Xiaomi'nin kurucusu ve Üst Yöneticisi (CEO) Ley Cün'ün sunumunu yaptığı etkinlikte, piyasaya sürüldüğünün duyurulmasının ardından bu otomobilden yarım saat içinde 50 bin adet satıldı. Ley, yeni modelin Tesla Model 3 ile eş değer, 700 kilometre batarya menziline sahip olduğunu ve teknik özelliklerinin yüzde 90'ının Tesla'nın söz konusu modelinden daha iyi olduğunu ileri sürdü. Aracın başlangıç fiyatı yaklaşık 29 bin 900 dolar İçerdiği özelliklere göre 3 versiyon olarak piyasaya sürülen aracın başlangıç fiyatı, 215 bin 900 yuan (yaklaşık 29 bin 900 dolar) olarak belirlendi. SU7'nin fiyatının Tesla Model 3'ten 30 bin yuan düşük olması dikkati çekerken sektör analistleri, Çin'de satışların azalmasıyla fiyat rekabetinin kızıştığı elektrikli otomobil piyasasında avantajlı bir konum elde etmeyi hedeflediği değerlendirmesinde bulundu. Azalan satışlar ve fiyat rekabeti Çin'de elektrikli araç üretimi ve satışları son yıllarda büyük artış gösterirken ülke geçen yıl Japonya'yı geride bırakarak dünyanın en büyük otomobil ihracatçısı konumuna gelmişti. Devlet destekleri ve vergi muafiyetleri ile teşvik edilen elektrikli otomobil satışları, Çin ekonomisinin Kovid-19 sonrası dönemde toparlanmada yaşadığı sıkıntılar nedeniyle ivmesini yitiriyor. Çin Binek Otomobil Birliği (CPCA) verilerine göre, ""Yeni Enerji Aracı (NEV)"" olarak adlandırdığı, şarj edilebilen, pilli, hibrit ve yakıt hücreli elektrikli araçlarının satışı 2023'te yıllık yüzde 36 artışla 7,7 milyona yükselmişti. Satışların 2024'te yüzde 22 artışla 11 milyona çıkacağı öngörülüyor. Elektrikli otomobil üreticileri daralan pastadaki paylarını korumak için fiyat indirimlerine başvuruyor."
29,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 0,12 değer kazanarak 9.091,13 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-847682.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 11,16 puan artışla 9.091,13 puana yükseldi. Toplam işlem hacmi 43,4 milyar lira oldu. Bankacılık endeksi yüzde 0,46 değer kazanırken, holding endeksi yüzde 0,37 değer kaybetti. Sektör endeksleri arasında tek kazandıran yüzde 3,39 ile bilişim, en çok gerileyen ise yüzde 0,78 ile kimya petrol plastik oldu. Analistler, küresel pay piyasalarının yılın ilk çeyreğini pozitif seyirle tamamladığını belirterek, bugün ABD Merkez Bankası (Fed) Başkanı Jerome Powell'ın açıklamaları ve bankanın enflasyon göstergesi olarak dikkate aldığı kişisel tüketim harcamaları verilerinin yatırımcıların odağına yerleştiğini söyledi. Dün ABD'de beklentilerin üzerinde gelen büyüme verileri sonrası Fed'in faiz indirimine ne zaman başlayacağına ilişkin belirsizliklerin devam ettiğini kaydeden analistler, bugün Paskalya tatili dolayısıyla ABD, Avrupa ve Hong Kong'da piyasaların işleme kapalı olduğunu bildirdi. Analistler, teknik açıdan BIST 100 endeksinde 9.200 ve 9.350 seviyelerinin direnç, 9.000 ve 8.900 puanın ise destek konumunda olduğunu kaydetti."
30,LPG ithalatı ocakta yıllık bazda azaldı,"Türkiye'nin LPG ithalatı, ocakta geçen senenin aynı ayına göre yüzde 18,47 azalarak 274 bin 474 ton oldu.",Ekonomi,https://www.trthaber.com/haber/ekonomi/lpg-ithalati-ocakta-yillik-bazda-azaldi-847673.html,"Enerji Piyasası Düzenleme Kurumunun Ocak 2024'e ilişkin ""Sıvılaştırılmış Petrol Gazları (LPG) Piyasası Sektör Raporu""na göre, rafinerici ve dağıtıcı lisansı sahiplerince Cezayir, ABD, Nijerya, Rusya, Kazakistan ve Yunanistan'dan LPG ithalatı yapıldı. LPG ithalatı, ocakta geçen senenin aynı ayına göre yüzde 18,47 azalarak 274 bin 474 ton olarak gerçekleşti. Bu dönemde, rafinerici ve dağıtıcı lisansı sahiplerince yapılan LPG ihracatı ise yüzde 3,90 azalarak 43 bin 852 ton oldu. İhracat, Yunanistan, Bulgaristan, Tunus, Romanya, KKTC, Birleşik Arap Emirlikleri, Ukrayna, Almanya, Lübnan, Avusturya, İsviçre ve Türkiye serbest bölgeleri olmak üzere 12 ülke ve bölgeye yapıldı. LPG üretimi ise aynı dönemde yüzde 26,16 artarak 73 bin 575 ton olarak gerçekleşti. Dağıtıcı lisansı sahiplerince ocakta geçen senenin aynı ayına göre yapılan toplam LPG satışı, yaklaşık 322 bin 159 ton olarak hesaplandı. Söz konusu ayda, satışlarda yüzde 81,83 pazar payıyla oto gaz birinci sırada yer aldı. Bunu, yüzde 14,5 ile tüplü LPG ve yüzde 3,7 ile dökme LPG satışları izledi."
31,Evlilik kredisine Kahramanmaraş'ta 1981 çift başvurdu,Gençlere evlilik desteği kapsamında sunulan 150 bin liralık faizsiz kredi için depremin merkez üssü Kahramanmaraş'ta 42 günde 1981 çift başvuru yaptı.,Ekonomi,https://www.trthaber.com/haber/ekonomi/evlilik-kredisine-kahramanmarasta-1981-cift-basvurdu-847670.html,"""Evlenecek Gençlerin Desteklenmesi Projesi"" kapsamında Aile ve Sosyal Hizmetler Bakanlığı tarafından ekonomik, psikolojik ve sosyal destekler sunularak evliliklerin daha sağlam bir temele oturmasına yardımcı olunması amaçlanıyor. Proje kapsamında, aile kurma yolunda ilk adımı atacak olan gençlerden başvurusu onaylananlara 48 ay vadeli, 2 yıl geri ödemesiz, 150 bin lira tutarında faizsiz kredi desteği sunulmasının yanı sıra evlilik öncesi ve sonrası eğitim ve danışmanlık hizmetleri de sağlanacak. Aile ve Sosyal Hizmetler İl Müdürü Müslüm Ferdi Bozkurt, pilot bölge olarak 6 Şubat depremlerinden etkilenen illerden başlayan uygulamaya, afetin merkez üssü Kahramanmaraş'ta ilginin yoğun olduğunu söyledi. Fondan yararlanmak isteyenlerin başvuru tarihi itibarıyla resmi nikah gününe en az 2 ay, en fazla 6 ay kalmış olması gerektiğine işaret eden Bozkurt, başvuruların özenle değerlendirildiğini belirtti. Fonun şartlarını hatırlatan Bozkurt, ""Fondan faydalanmak isteyen gençlerimizin başvuru tarihi itibarıyla 18-29 yaş arasında yani 30 yaşından gün almamış olması gerekiyor. Yine gelirleri için çiftlerin gelirleri toplamı 2 brüt asgari ücreti aşmaması gerekiyor."" dedi. Nikah sonrası danışmanlık hizmeti Bozkurt, eğitim programı kapsamında çiftlerin evlilik hayatlarını takip edeceklerini dile getirerek, şöyle konuştu: ""Nikah sonrasında ise çiftlerimizin tercihlerine göre 4 defa eğitim veya danışmanlık hizmetlerimizden yararlanabilecekler. Gençlerimiz aldıkları bu krediyi 2 yıl ödemesiz olarak kullanacaklar. Bu krediyi 48 ay vadeli ve aylık 3 bin 125 lira olarak toplamda 6 yılda ödemiş olacaklar. Özellikle belirtmek isterim ki, Kahramanmaraş'ta bu krediden yararlanmak isteyen gençlerimiz oldukça fazla, bu kadar kısa sürede 1981 başvuru yapılması da bunun bir göstergesi."" Başvuruları 15 Şubat'ta başlayan destekten yararlanmak isteyen çiftlerin detaylı bilgi için Aile ve Sosyal Hizmetler İl Müdürlüğünü ziyaret edebileceklerini dile getiren Bozkurt, şunları kaydetti: ""Başvurularda herhangi bir sorun yaşayan veya bilgi almak isteyen vatandaşlarımız 160 danışma hattını arayabilirler. Aile ve Sosyal Hizmetler İl Müdürlüğümüze gelebilirler. Konu ile ilgilenen birimimiz başvuru gününden itibaren çiftlerimizin sorularını yanıtlarken, başvuru aşamasında yaşanan sorunlara da çözüm üretiyorlar. Evlilik yoluna adım atmış genç çiftlerimiz bu fırsattan yararlanmaları için başvurularını e-Devlet üzerinden yapabilecekler."""
32,Bakan Şimşek: Orta-uzun vadeli dış borç çevirme oranı reel sektörde yüzde 113’e ulaştı,"Hazine ve Maliye Bakanı Mehmet Şimşek, ""Uygulamaya koyduğumuz program sayesinde Türkiye’nin dış finansmana erişimi güçlü seyrine devam ediyor. Haziran-Ocak döneminde orta-uzun vadeli dış borç çevirme oranı bankalarda yüzde 140’a, reel sektörde yüzde 113’e ulaştı"" ifadelerine yer verdi.",Ekonomi,https://www.trthaber.com/haber/ekonomi/bakan-simsek-orta-uzun-vadeli-dis-borc-cevirme-orani-reel-sektorde-yuzde-113e-ulasti-847659.html,"Bakan Mehmet Şimşek, sosyal medya hesabından açıklama yaptı.  Paylaşımda şu ifadeler kullanıldı: ""Uygulamaya koyduğumuz program sayesinde Türkiye’nin dış finansmana erişimi güçlü seyrine devam ediyor. Haziran-Ocak döneminde orta-uzun vadeli dış borç çevirme oranı bankalarda yüzde 140’a, reel sektörde yüzde 113’e ulaştı. Son olarak Dünya Bankası’ndan enerji arz güvenliğinin güçlendirilmesi ve yeşil dönüşümün desteklenmesi için 1,5 milyar dolar kaynak sağladık."""
33,Doğal gazda nisan tarifesinde değişikliğe gidilmedi,"Boru Hatları ile Petrol Taşıma AŞ (BOTAŞ), nisan itibarıyla mesken ve sanayi abonelerinin kullandığı gazın ve elektrik üretim amaçlı gazın satış tarifesinde değişiklik yapılmadığını duyurdu.",Ekonomi,https://www.trthaber.com/haber/ekonomi/dogal-gazda-nisan-tarifesinde-degisiklige-gidilmedi-847641.html,"BOTAŞ'ın internet sitesinde yayımlanan tarife tablosuna göre, doğal gazda nisanda geçerli olacak mesken ve sanayi abonelerinin tarifesi ile elektrik üretim amaçlı tarife sabit kaldı. Buna göre, BOTAŞ'ın konut tüketicileri için dağıtım şirketlerine nisanda uygulayacağı satış fiyatı 1000 metreküp doğal gaz için 4 bin 80 lira olarak açıklandı. Sanayi abonelerinin tarifesi, kademe 1 için 1000 metreküp doğal gazda 8 bin 549 lira, kademe 2 için ise 11 bin 374 lira olarak belirlendi. Elektrik üretim amaçlı tarifede ise 1000 metreküp doğal gazın fiyatı 12 bin lira olarak duyuruldu. Doğal gazda fiyat tarifeleri aylık hesaplanıyor. Kurumun internet sitesinde yer alan duyuruda, ""Household Energy Price Index (HEPI) fiyatları esas alındığında konutlarda, Ukrayna'dan sonra Avrupa ülkeleri arasında en düşük doğal gaz fiyatı ülkemizde uygulanmaktadır."" ifadesi kullanıldı."
34,Enerji ithalatı faturası şubatta azaldı,"Türkiye'nin enerji ithalatı için ödediği tutar, şubatta geçen yılın aynı ayına göre yüzde 14,6 azalarak 5 milyar 755 milyon 938 bin dolar oldu.",Ekonomi,https://www.trthaber.com/haber/ekonomi/enerji-ithalati-faturasi-subatta-azaldi-847639.html,"Türkiye İstatistik Kurumu ile Ticaret Bakanlığınca oluşturulan geçici dış ticaret istatistiklerine göre, şubat ayında Türkiye'nin toplam ithalatı, geçen yılın aynı ayına kıyasla yüzde 9,2 azalarak 27 milyar 852 milyon 814 bin dolar oldu. Bu tutarın 5 milyar 755 milyon 938 bin dolarlık kısmını, enerji ithalatı olarak özetlenen ""mineral yakıtlar, mineral yağlar ve bunların damıtılmasından elde edilen ürünler, bitümenli maddeler, mineral mumlar"" oluşturdu. Şubat 2023'te bu rakam 6 milyar 742 milyon 803 bin dolar olarak kayıtlara geçmişti. Böylece enerji ithalatı tutarı yıllık bazda yüzde 14,6 azaldı. Bu dönemde ham petrol ithalatı ise yüzde 12,2 artarak 2 milyon 263 bin 951 tona çıktı."
35,Bakan Şimşek: Dış kaynak akışı bu yıl da tüm hızıyla sürdü,"Hazine ve Maliye Bakanı Mehmet Şimşek, ""Türkiye'nin ekonomi yol haritasına duyulan güven, dış kaynak akışının bu yıl da tüm hızıyla sürmesini sağladı"" dedi.",Ekonomi,https://www.trthaber.com/haber/ekonomi/bakan-simsek-dis-kaynak-akisi-bu-yil-da-tum-hiziyla-surdu-847633.html,"Hazine ve Maliye Bakanı Şimşek, Türkiye'nin dış kaynak akışına ilişkin değerlendirmede bulundu. Dış finansman kuruluşlarından, ülkedeki kurumlara proje finansmanı kapsamında kaynak sağlamaya devam ettiklerini vurgulayan Şimşek, son olarak Avrupa İmar ve Kalkınma Bankasının (EBRD) deprem bölgesi için açıkladığı 1,5 milyar avroluk finansman paketi kapsamında 500 milyon avroluk desteğe yönelik mutabakat zaptının imzalandığını anımsattı. EBRD'nin ardından Dünya Bankasından da 3 proje için destek sağlandığı bilgisini veren Şimşek, ""Türkiye'nin ekonomi yol haritasına duyulan güven, dış kaynak akışının bu yıl da tüm hızıyla sürmesini sağladı. Dünya Bankası ile yürüttüğümüz verimli işbirliği kapsamında 3 ayrı proje finansmanı için 1,5 milyar dolar temin ettik. Söz konusu kaynak, Türkiye'nin enerji arz güvenliğinin sağlanması ve işletmelerin yeşil dönüşüm sürecinin desteklenmesi amaçları için kullanılacak."" diye konuştu. ""İcra Direktörleri Kurulu onayladı"" Şimşek, finansmanı Dünya Bankasından sağlanacak yaklaşık 1,5 milyar dolar tutarındaki 3 projenin Bankanın İcra Direktörleri Kurulu tarafından onaylandığına dikkati çekerek söz konusu projelere ilişkin bilgi verdi. Bu kapsamda ilk olarak Türkiye Kalkınma ve Yatırım Bankası AŞ (TKYB) ve Türkiye Sınai Kalkınma Bankası AŞ (TSKB) tarafından yürütülecek ""Türkiye Dağıtık Enerji İçin Piyasa Geçişinin Hızlandırılması Projesi"" kapsamında TKYB ve TSKB'ye yaklaşık 697 milyon dolar kaynak sağlanacağını belirten Şimşek, ""Projeyle şirketlerin güneş panelleri ve batarya yoluyla elektrik depolama sistemlerine yönelik yatırımları desteklenecek. Böylece oluşturulacak ekonomik büyüklüğün 1 milyar doları geçmesi bekleniyor."" ifadesini kullandı. Şimşek, böylece yenilenebilir enerji yatırımlarının teşvik edilerek Türkiye'nin enerji arz güvenliğinin destekleneceğine dikkati çekerek, ""İkinci olarak, Sanayi ve Teknoloji Bakanlığı tarafından kalkınma ajansları aracılığıyla yürütülecek 'Türkiye Sosyal Kapsayıcı Yeşil Geçiş Projesi' için yaklaşık 400 milyon dolar tutarında kredi sağlanacak. Projeyle yeşil geçişten olumsuz etkilenmesi beklenen sektörlerin desteklenmesi hedefleniyor."" dedi. ""Yeşil dönüşüm için Dünya Bankası ile güçlü işbirliği sürecek"" Bakan Şimşek, son olarak TKYB tarafından yürütülecek ""Türkiye Endüstriyel Emisyon Azaltım Projesi"" için TKYB'ye 200 milyon avro ve 200 milyon dolar olmak üzere yaklaşık 416,7 milyon dolar tutarında kredi sağlanacağını bildirdi. Şimşek, şunları kaydetti: ""Projeyle KOBİ'lere uygun koşullu finansman sağlanarak daha yeşil üretim sistemlerine geçişleri desteklenecek. Ülkemizin 2053 net sıfır emisyon ve yeşil kalkınma hedefleri doğrultusunda gerekli enerji dönüşümünün gerçekleştirilmesi, yenilenebilir enerji kaynaklarının kullanımının artırılması ve kapsayıcı yeşil dönüşümün sağlanması için Dünya Bankası ile güçlü işbirliğimizi kararlılıkla sürdürüyoruz. Cari dengeyi gözetirken kaynaklarımızı daha üretken ve verimli alanlara yönlendirmeye devam edeceğiz."" Öte yandan, Şimşek, geçen yıl uluslararası kuruluşlar, hükümet kuruluşları, ihracat kredi kuruluşları ve ticari kreditörlerden Türkiye'deki çeşitli sektörlere sağlanan dış kaynak tutarının 8,8 milyar dolara ulaştığını belirterek, ""Sağlanan bu kaynaklar, hem Türkiye'ye hem de şeffaflık, tutarlılık, hesap verebilirlik ve öngörülebilirlik ilkelerini esas alan programımıza duyulan güvenin bir göstergesidir."" değerlendirmesinde bulundu."
36,Küresel piyasalar Fed'e odaklandı,"Küresel piyasalarda, bugün ABD Merkez Bankası Başkanı Jerome Powell'ın açıklamaları ve Banka'nın enflasyon göstergesi olarak dikkate aldığı kişisel tüketim harcamaları verileri yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-fede-odaklandi-847631.html,"Dün ABD'de beklentilerin üzerinde gelen büyüme verileri sonrası pay piyasalarına yatay bir seyir hakim olurken, bugün Paskalya tatili dolayısıyla ABD, Avrupa ve Hong Kong'da piyasalar işleme kapalı olacak. ABD ekonomisi, dünkü verilere göre, 2023'ün 4. çeyreğinde yüzde 3,4 ile beklentilerin üzerinde büyüme kaydetti. Bu dönemde büyüme verisinde yukarı yönlü revizyona gidilirken, piyasa beklentisi ekonominin son çeyrekte yüzde 3,2 büyüyeceği yönündeydi. Analistler, Fed'in faiz indirimine ne zaman başlayacağına ilişkin belirsizliklerin devam ettiğini belirterek, bugün Fed Başkanı Powell'ın sözle yönlendirmelerinin yanı sıra kişisel tüketim harcamaları verilerinden Banka'nın gelecek dönemde atacağı adımlara dair ipuçlarının aranacağını ifade etti. Öte yandan, dün açıklanan verilere göre, Michigan Üniversitesi'nce ölçülen tüketici güven endeksi de martta yukarı yönlü revize edilerek 79,4 oldu. ABD'de ilk kez işsizlik maaşı başvurusunda bulunanların sayısı ise geçen hafta 210 bine gerileyerek beklentilerin altında gerçekleşti. Söz konusu gelişmelerin ardından para piyasalarındaki fiyatlamalarda Fed'in ilk faiz indirimine haziranda gitme ihtimali yüzde 64 oldu. ABD'nin 10 yıllık tahvil faizi, dün dar bir bantta hareket ederek yüzde 4,2050'ye çıkarken, altının ons fiyatı yüzde 1,7 artışla 2 bin 233 dolardan günü tamamladı ve tüm zamanların en yüksek günlük kapanışını gerçekleştirdi. Böylece altının ons fiyatı, bu yılın ilk çeyreğinde yüzde 8,2 artış kaydetmiş oldu. Dolar endeksi de dün yükseliş eğilimini üst üste 4. işlem gününe taşıyarak yüzde 0,1 artışla günü 104,6 seviyesinden tamamladı. Jeopolitik gerilimlerin yanı sıra arz ve talep dengesine ilişkin belirsizliklerin de öne çıktığı yılın birinci çeyreğinde Brent petrolün varil fiyatı yüzde 12,9 değer kazandı. Ayrıca, dün yılın ilk çeyreğini tamamlayan ABD pay piyasalarında, S&P 500 endeksi ilk 3 ayda yüzde 10,2 artışla 2019'dan bu yana en iyi ilk çeyrek kazancını kaydetti. Söz konusu dönemde Dow Jones endeksi yüzde 5,6 artışla 2021'den bu yana en güçlü ilk çeyrek performansını elde ederken, Nasdaq endeksi de yüzde 9,1 arttı. Dün New York borsasında Nasdaq endeksi yüzde 0,12 gerilerken, S&P 500 endeksi yüzde 0,11 ve Dow Jones endeksi de yüzde 0,12 artış kaydetti. Avrupa Avrupa borsalarına dün yatay seyir hakim olurken, bugün bölge genelinde tatil dolayısıyla pay piyasalarında işlem gerçekleşmeyecek. Avrupa Merkez Bankası (ECB) Yönetim Konseyi Üyesi Francois Villeroy de Galhau, ECB'nin muhtemelen bu baharda ""ölçülü"" faiz indirimine başlayacağını ve bunun Fed'in zaman diliminden bağımsız olarak gerçekleşeceğini söyledi. Villeroy, söz konusu indirimin nisan ya da haziranda gerçekleşmesinin ""varoluşsal bir önem"" taşımadığını kaydetti. Dün İngiltere'de FTSE 100 endeksi yüzde 0,26, İtalya'da MIB 30 endeksi yüzde 0,03, Almanya'da DAX 40 endeksi yüzde 0,08 ve Fransa'da CAC 40 endeksi ise yüzde 0,01 arttı. Bu yılın ilk çeyrek performanslarına bakıldığında, Almanya'da DAX 40 endeksinin yüzde 10,4 artış göstermesi dikkati çekerken, Fransa'da CAC 40 endeksi yüzde 8,8 değer kazandı. İngiltere'de FTSE 100 endeksi de ilk çeyreği yüzde 2,8 yükselişle tamamladı. Asya Asya pay piyasalarına pozitif bir seyir hakim olurken, Hong Kong'da bugün tatil dolayısıyla işlem gerçekleşmedi. Bugün Japonya meclisi, 2024 mali yılı için 112,5 trilyon yenlik (744 milyar dolar) bütçeyi yasalaştırırken, Maliye Bakanı Suzuki Şuniçi, açıklamasında, bütçenin ""ertelenemeyecek acil zorlukların üstesinden gelmeyi"" hedeflediğini bildirdi. Öte yandan, Japonya'da bugün açıklanan verilere göre, Tokyo Tüketici Fiyat Endeksi (TÜFE), yıllık bazda yüzde 2,6 ve çekirdek TÜFE yüzde 2,4 artış kaydetti. Ülkede öncü verilere göre, sanayi üretimi şubatta aylık yüzde 0,1 azalışla beklentilerin altında kalırken, işsizlik oranı yüzde 2,6'ya çıktı. Kapanışa yakın Japonya'da Nikkei 225 endeksi yüzde 0,4, Güney Kore'de Kospi endeksi yüzde 0,1 ve Çin'de Şanghay bileşik endeksi yüzde 0,6 değer kazandı. Yurt içi piyasalar Yurt içinde dün alıcılı bir seyir izleyen Borsa İstanbul'da BIST 100 endeksi, günü yüzde 3,10 değer kazancıyla 9.079,97 puandan tamamladı. Dolar/TL, dün alıcılı bir seyir izleyerek günü önceki kapanışının yüzde 0,2 üzerinde 32,3366'dan tamamlamasının ardından bugün bankalararası piyasanın açılışında 32,3700 seviyesinden işlem görüyor. Analistler, bugün yurt içinde dış ticaret istatistikleri, yurt dışında ise ABD'de kişisel tüketim harcamaları fiyat endeksi verilerinin yanı sıra Fed Başkanı Powell'ın açıklamalarının takip edileceğini belirterek, teknik açıdan BIST 100 endeksinde 9.200 ve 9.300 seviyelerinin direnç, 9.000 ve 8.900 puanın ise destek konumunda olduğunu kaydetti."
37,Hizmet Üretici Fiyat Endeksi arttı,"Hizmet Üretici Fiyat Endeksi (H-ÜFE), şubatta aylık bazda yüzde 2,94, yıllık bazda yüzde 83,02 artış gösterdi.",Ekonomi,https://www.trthaber.com/haber/ekonomi/hizmet-uretici-fiyat-endeksi-artti-847628.html,"Türkiye İstatistik Kurumu (TÜİK), şubat ayına ilişkin H-ÜFE sonuçlarını açıkladı. Buna göre, H-ÜFE şubatta bir önceki aya göre yüzde 2,94 artış, bir önceki yılın Aralık ayına göre yüzde 18,64 artış, bir önceki yılın aynı ayına göre yüzde 83,02 artış ve on iki aylık ortalamalara göre yüzde 77,02 artış gösterdi. Bir önceki yılın aynı ayına göre, ulaştırma ve depolama hizmetlerinde yüzde 76,49 artış, konaklama ve yiyecek hizmetlerinde yüzde 90,16 artış, bilgi ve iletişim hizmetlerinde yüzde 87,64 artış, gayrimenkul hizmetlerinde yüzde 76,70 artış, mesleki, bilimsel ve teknik hizmetlerde yüzde 87,23 artış, idari ve destek hizmetlerde yüzde 94,52 artış gerçekleşti. Bir önceki aya göre, ulaştırma ve depolama hizmetlerinde yüzde 1,77 artış, konaklama ve yiyecek hizmetlerinde yüzde 4,63 artış, bilgi ve iletişim hizmetlerinde yüzde 6,88 artış, gayrimenkul hizmetlerinde yüzde 0,88 artış, mesleki, bilimsel ve teknik hizmetlerde yüzde 2,01 artış, idari ve destek hizmetlerde yüzde 3,69 artış gerçekleşti."
38,"Türkiye'nin ihracatı arttı, ithalatı azaldı","Türkiye'nin ihracatı şubatta geçen yılın aynı ayına göre yüzde 13,6 yükselerek 21 milyar 82 milyon dolara çıkarken, ithalatı yüzde 9,2 azalışla 27 milyar 853 milyon dolar oldu.",Ekonomi,https://www.trthaber.com/haber/ekonomi/turkiyenin-ihracati-artti-ithalati-azaldi-847624.html,"Türkiye İstatistik Kurumu ve Ticaret Bakanlığı işbirliğiyle oluşturulan şubat ayına ilişkin geçici dış ticaret verileri açıklandı. Buna göre, ihracat şubatta, bir önceki yılın aynı ayına göre yüzde 13,6 artarak 21 milyar 82 milyon dolar, ithalat yüzde 9,2 azalarak 27 milyar 853 milyon dolar olarak gerçekleşti. Genel ticaret sistemine göre ihracat Ocak-Şubat döneminde bir önceki yılın aynı dönemine göre yüzde 8,5 artarak 41 milyar 78 milyon dolar, ithalat yüzde 16,0 azalarak 54 milyar 33 milyon dolar olarak gerçekleşti. Enerji ürünleri ve altın hariç ihracat yüzde 12,3, ithalat yüzde 5,2 arttı Enerji ürünleri ve parasal olmayan altın hariç ihracat, 2024 Şubat ayında yüzde 12,3 artarak 17 milyar 438 milyon dolardan, 19 milyar 589 milyon dolara yükseldi. Şubat ayında enerji ürünleri ve parasal olmayan altın hariç ithalat yüzde 5,2 artarak 19 milyar 958 milyon dolardan, 20 milyar 989 milyon dolara yükseldi. Enerji ürünleri ve parasal olmayan altın hariç dış ticaret açığı Şubat ayında 1 milyar 400 milyon dolar olarak gerçekleşti. Dış ticaret hacmi yüzde 8,5 artarak 40 milyar 578 milyon dolar olarak gerçekleşti. Söz konusu ayda enerji ve altın hariç ihracatın ithalatı karşılama oranı yüzde 93,3 oldu. Dış ticaret açığı Şubat ayında yüzde 44,2 azaldı Şubat ayında dış ticaret açığı bir önceki yılın aynı ayına göre yüzde 44,2 azalarak 12 milyar 130 milyon dolardan, 6 milyar 771 milyon dolara geriledi. İhracatın ithalatı karşılama oranı 2023 Şubat ayında yüzde 60,5 iken, 2024 Şubat ayında yüzde 75,7'ye yükseldi. Ocak-Şubat döneminde dış ticaret açığı yüzde 51,0 azalarak 26 milyar 419 milyon dolardan, 12 milyar 955 milyon dolara geriledi. İhracatın ithalatı karşılama oranı 2023 Ocak-Şubat döneminde yüzde 58,9 iken, 2024 yılının aynı döneminde yüzde 76,0'a yükseldi."
39,EPDK deprem bölgesinde avans ödemelerini erteledi,"Enerji Piyasası Düzenleme Kurumu, deprem bölgesindeki şirketlerin avans ödemelerine erteleme ve bu süre boyunca piyasa işletmecisi ve katılımcısına temerrüt faizi uygulamama kararını uzattı.",Ekonomi,https://www.trthaber.com/haber/ekonomi/epdk-deprem-bolgesinde-avans-odemelerini-erteledi-847620.html,"Enerji Piyasası Düzenleme Kurumu (EPDK), 6 Şubat tarihli Kahramanmaraş merkezli depremlerin etkilerinin devam etmesi nedeniyle, olağanüstü hal kararı alınan veya afet bölgesi ilan edilen şehirlerde faaliyet gösteren dağıtım lisansı sahibi tüzel kişiler, görevli tedarik şirketleri, Organize Sanayi Bölgelerinin (OSB) doğrudan veya dolaylı olarak ortağı olduğu tedarik şirketlerinin avans ödemelerine ilişkin erteleme ve bu süre boyunca piyasa işletmecisi ve katılımcısına temerrüt faizi uygulamama kararını uzattı. EPDK'nin konuya ilişkin kurul kararı, Resmi Gazete'de yayımlandı. Buna göre, 30 Eylül'e kadar, olağanüstü hal kararı alınan veya afet bölgesi ilan edilen şehirlerde faaliyet gösteren dağıtım lisansı sahibi tüzel kişiler, görevli tedarik şirketleri, OSB'lerin doğrudan veya dolaylı olarak ortağı olduğu tedarik şirketleri için Elektrik Piyasası Dengeleme ve Uzlaştırma Yönetmeliğinin 132/Ç maddesinin birinci fıkrasında belirtilen avans ödeme bildirimlerinde yer alan bedellerin, ilgili fatura dönemine ilişkin fatura son ödeme tarihine kadar ertelenmesine, avans ödemelerinin ertelendiği süre boyunca piyasa işletmecisi veya piyasa katılımcısına temerrüt faizi uygulanmamasına karar verildi. Söz konusu karar, 1 Nisan'da yürürlüğe girecek."
40,Borsa güne yükselişle başladı,"Borsa İstanbul'da BIST 100 endeksi, güne yüzde 0,50 yükselişle 9.125,29 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-847615.html,"Açılışta BIST 100 endeksi, önceki kapanışa göre 45,32 puan ve yüzde 0,50 değer kazanarak 9.125,29 puana çıktı. Bankacılık endeksi yüzde 0,03 ve holding endeksi yüzde 0,49 artış kaydetti. Sektör endeksleri arasında en fazla kazandıran yüzde 2,30 ile bilişim olurken, en çok kaybettiren ise yüzde 0,19 ile iletişim oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 3,10 değer kazancıyla 9.079,97 puandan tamamladı. Analistler, küresel pay piyasalarının yılın ilk çeyreğini pozitif seyirle tamamladığını belirterek, bugün ABD Merkez Bankası (Fed) Başkanı Jerome Powell'ın açıklamaları ve Banka'nın enflasyon göstergesi olarak dikkate aldığı kişisel tüketim harcamaları verilerinin yatırımcıların odağına yerleştiğini söyledi. Dün ABD'de beklentilerin üzerinde gelen büyüme verileri sonrası Fed'in faiz indirimine ne zaman başlayacağına ilişkin belirsizliklerin devam ettiğini kaydeden analistler, bugün Paskalya tatili dolayısıyla ABD, Avrupa ve Hong Kong'da piyasaların işleme kapalı olacağını bildirdi. Analistler, bugün yurt içinde dış ticaret istatistikleri, yurt dışında ise ABD'de kişisel tüketim harcamaları fiyat endeksi verilerinin yanı sıra Fed Başkanı Powell'ın açıklamalarının takip edileceğini belirterek, teknik açıdan BIST 100 endeksinde 9.200 ve 9.350 seviyelerinin direnç, 9.000 ve 8.900 puanın ise destek konumunda olduğunu kaydetti."
41,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, güne yüzde 0,1 artışla 10.114,75 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-847605.html,"Nisan vadeli endeks kontratı, açılış seansında önceki normal seans kapanışın yüzde 0,1 üzerinde 10.114,75 seviyesinden işlem gördü. Dün, alıcılı bir seyir izleyen endeks kontratı, normal seansı önceki kapanışının yüzde 2,9 üzerinde 10.103,75 puandan tamamladı. Endeks kontratı, akşam seansında da yükseliş eğilimini sürdürerek 10.116,50 puana çıktı. Analistler, küresel pay piyasalarının yılın ilk çeyreğini pozitif seyirle tamamladığını belirterek, bugün ABD Merkez Bankası (Fed) Başkanı Jerome Powell'ın açıklamaları ve Banka'nın enflasyon göstergesi olarak dikkate aldığı kişisel tüketim harcamaları verilerinin yatırımcıların odağına yerleştiğini söyledi. Dün ABD'de beklentilerin üzerinde gelen büyüme verileri sonrası Fed'in faiz indirimine ne zaman başlayacağına ilişkin belirsizliklerin devam ettiğini kaydeden analistler, bugün Paskalya tatili dolayısıyla ABD, Avrupa ve Hong Kong'da piyasaların işleme kapalı olacağını bildirdi. Analistler, bugün yurt içinde dış ticaret istatistikleri, yurt dışında ise ABD'de kişisel tüketim harcamaları fiyat endeksi verilerinin yanı sıra Fed Başkanı Powell'ın açıklamalarının takip edileceğini belirterek, teknik açıdan endeks kontratında 10.200 ve 10.300 puanın direnç, 10.000 ve 9.900 seviyelerinin destek konumunda olduğunu kaydetti."
42,SPK'den 2 gerçek ve 2 tüzel kişiye idari para cezası,"Sermaye Piyasası Kurulu (SPK), 2 gerçek ve 2 tüzel kişiye toplam 5 milyon 468 bin 630 lira idari para cezası uygulanmasına karar verdi.",Ekonomi,https://www.trthaber.com/haber/ekonomi/spkden-2-gercek-ve-2-tuzel-kisiye-idari-para-cezasi-847585.html,"SPK haftalık bültenine göre, kurul Mega Polietilen Köpük Sanayi ve Ticaret'in 25 milyon lira tutarındaki bedelli sermaye artırımı başvurusunu onayladı. Ahlatcı Girişim Sermayesi Yatırım Ortaklığı AŞ unvanlı ve Pasifik Girişim Sermayesi Yatırım Ortaklığı AŞ unvanlı girişim sermayesi yatırım ortaklıklarının kuruluşuna izin verilmesi talebinin olumlu karşılanmasına karar veren SPK, Kuveyt Türk Portföy Yönetimi AŞ’nin Kuveyt Türk Portföy Yönetimi AŞ Fon Sepeti Şemsiye Fonu’nun kuruluşuna izin verilmesi talebini de onayladı. SPK, Argeus Gayrimenkul Portföy Yönetimi AŞ’nin faaliyet izni ile portföy yöneticiliği yetki belgesi verilmesi talebinin de olumlu karşılanmasını kararlaştırdı. Bankpozitif Kredi ve Kalkınma Bankası AŞ’nin mevcut faaliyet izinlerine ek olarak, emir iletimine aracılık, işlem aracılığı, portföy aracılığı, bireysel portföy yöneticiliği, yatırım danışmanlığı ve aracılık yüklenimi suretiyle halka arza aracılık faaliyetlerinde bulunmasına izin verilmesi talebini onaylayan Kurul, Fonventure Kitle Fonlama Platformu AŞ unvanlı kitle fonlama platformunun kuruluşuna da izin verdi. SPK ayrıca IHY Bağımsız Denetim ve Yeminli Mali Müşavirlik AŞ’nin Sermaye Piyasasında Bağımsız Denetimle Yetkili Kuruluşlar Listesi’nden kendi talebi üzerine çıkarılması kararı aldı. İdari para cezaları Türker Proje Gayrı̇menkul ve Yatırım Gelı̇ştı̇rme AŞ pay piyasasında 27 Temmuz 2022-5 Ağustos 2022 döneminde gerçekleştirilen işlemler ile ilgili olarak yapılan inceleme sonucunda 2 gerçek kişiye toplam 2 milyon 109 bin 65 lira idari para cezası uygulanmasına karar veren Kurul, İnfo Yatırım Menkul Değerlere 3 milyon 150 bin 216 lira, Metrik Gayrimenkul Değerleme Danışmanlık'a 209 bin 349 lira idari para cezası uygulanmasını hükmetti. SPK, böylece 2 gerçek ve 2 tüzel kişiye toplam 5 milyon 468 bin 630 lira idari para cezası uygulanmasına karar verdi. 15 gerçek kişi, 8 internet içerik sağlayıcısı ve adına kayıtlı telefon hattını kullandıran kişi hakkında suç duyurusu yapılmasını kararlaştıran Kurul, Türkiye’de yerleşik kişilere yönelik olarak internet aracılığıyla yurt dışında kaldıraçlı işlem yaptırıldığı belirlenen 25 internet sitesine erişimin engellenmesi için gerekli hukuki işlemlerin yapılmasına hükmetti. SPK ayrıca, sermaye piyasası kurum, kuruluş ve ortaklıklarının, başvurularını daha hızlı ve etkili bir şekilde e-Başvuru Sistemi ile yapabilmelerine olanak sağladı. Bu doğrultuda, 15 Nisan 2024 tarihinden başlamak üzere Merkezi Sicil Kayıt Sistemi (MERSİS) kapsamındaki ihraççılar, kurum, kuruluşlar tarafından Kurula yapılacak ve Ortaklıklar Finansmanı Dairesi görev alanına giren başvuruların, e-Başvuru Sistemi üzerinden elektronik ortamda yapılması esas olacak. Bununla birlikte, yangın, doğal afetler, harp hali, terör olayları, faaliyetlerin sürdürülebilmesini önemli ölçüde etkileyebilecek diğer gelişmeler, genel ağ bağlantısında meydana gelen önlenemeyen teknik aksaklıklar, bildirim yapacak tarafların bilgi işlem sistemlerinin kendilerine isnat edilemeyen nedenlerle işlevsiz kalması ve bu gibi zorunlu hallerde başvurular, ıslak imza ile fiziki olarak da yapılabilecek."
43,Bakan Ersoy: Turizmi 12 aya yaymak için çeşitlilik yapıyoruz,"Bakan Ersoy, başarılı olmak için çok çalıştıklarını, hiçbir sorunu halının altına süpürmediklerini belirterek, ""Kalıcı çözümler geliştiriyoruz. Turizmi 12 aya yaymak için kültür, tarih, sağlık, doğa, inanç, gastronomi, spor gibi alanlarla turizmi çeşitlendiriyoruz"" dedi.",Ekonomi,https://www.trthaber.com/haber/ekonomi/bakan-ersoy-turizmi-12-aya-yaymak-icin-cesitlilik-yapiyoruz-847557.html,"Kültür ve Turizm Bakanı Mehmet Nuri Ersoy, Antalya'nın Konyaaltı ilçesindeki bir otelde Doğu ve Güneydoğu Dernekleri üyeleri ve iş insanlarıyla iftar programında bir araya geldi. Bakan Ersoy, burada yaptığı konuşmada, son zamanlarda herkesi derinden yaralayan çok acı olaylara şahit olduklarını, bu vesileyle kısa bir süre içinde kutlanacak Ramazan Bayramı'nın tüm insanlık için barışa, huzura ve esenliğe vesile olmasını temenni etti. Bir süredir Antalya'da bazı ziyaretler gerçekleştirip esnafla, iş insanlarıyla, sivil toplum örgütleriyle ve turizm sektörü temsilcileriyle bir araya gelerek değerlendirmelerde bulunduklarını anlatan Ersoy, ""Bu kapsamda ilçelerimizi ziyaret ederek hem ilçelerimizde yapılan çalışmaları inceleme fırsatı elde ettik hem de şehrimizdeki eksiklikleri yerinde tespit etme imkanına sahip olduk. Vatandaşlarımızı dinledik, çiftçilerimizle dertleştik, basınımızla buluştuk, esnafın taleplerini not ettik. Kısacası güzel şehrimiz Antalya'nın tüm noktalarına nüfuz ederek adeta şehrimizin röntgenini çekmiş durumdayız."" diye konuştu. Ersoy, dernek başkanları ve iş insanlarının bugüne kadar hiçbir zaman samimiyetini esirgemediğini, her zaman yanında olduklarını vurgulayarak, Antalya'nın dünya turizm başkentleriyle rekabetinde öne geçmesi adına yapılan çalışmalara güç verildiğini ifade etti. Küresel düzeyde yaşanan bazı olumsuzluklar nedeniyle turizm sektörünün çok büyük sorunlar yaşadığını dile getiren Ersoy, şunları kaydetti: ""Herkesin kara kara düşündüğü bir ortamda hayata geçirdiğimiz doğru politikalar ve geliştirdiğimiz stratejiler neticesinde hem şehrimiz hem de ülkemiz adına büyük bir başarı elde ettik. Antalya'da transfer yolcular dahil 16 milyonu aşkın ziyaretçiyle rekor kırarak tüm zamanların en yüksek ziyaretçi sayısına ulaştık. İnşallah bu yıl daha da yüksek rakamlara ulaşacağız. Bu başarıların elde edilmesi, milyonlarca insanın seyahatlerinde rotayı Antalya'ya çevirmesi, Danimarka'da insanların Antalya'daki kültürel mirası araştırması sadece tesadüfle açıklanabilir mi? Elbette hayır. Emin olun başarılı olmak için çok çalışıyoruz. Hiçbir sorunu halının altına süpürmüyor, kalıcı çözümler geliştiriyoruz. Turizmi 12 aya yaymak için kültür, tarih, sağlık, doğa, inanç, gastronomi, spor gibi alanlarla turizmi çeşitlendiriyoruz. Bugün dünyanın dört bir yanında, 200'den fazla ülkede Antalya'nın, Kemer'in tanıtımını gerçekleştiriyoruz."" ""Altyapı sorunlarını çözüme kavuşturuyoruz"" Ersoy, dünyada en çok izlenen televizyon kanallarında Antalya'nın reklamını yaptıklarını, Çin'de, Japonya'da, Amerika'da, Almanya'da, Rusya'da, Manavgat'ı, Kemer'i, Side'yi tanıttıklarını söyledi. İnsanlık tarihinin en önemli kültürel mirasına sahip olan bölgede bu mirası gün yüzüne çıkartıp, her yıl milyonlarca insanın kenti, ilçeleri ziyaret etmesi için tarihin en yoğun arkeoloji çalışmalarını gerçekleştirdiklerini vurgulayan Ersoy, şöyle devam etti: ""Yeni kütüphaneleri, müzeleri, sanat merkezlerini, restorasyonları, galerileri, festivalleri Antalya'mıza kazandırıyoruz. En çok izlenen uluslararası filmlerin Antalya'da çekilmesini sağlıyoruz. İlçelerimize yapmış olduğum ziyaretlerin bazılarında, gördüğüm ve duyduklarımın ardından yaşadığım şaşkınlığı sizinle paylaşmak istiyorum. Biz dünyanın bir ucunda Avustralya'da gözbebeğimiz Antalya'nın tanıtımını yapıyor, bölgeye turist çekip, turizm gelirimizi artırmanın çabası içine girmişken şehrimizdeki bazı yerel yöneticilerimizin temel görevlerini dahi yerine getirme konusunda çok da başarılı olduklarını söyleyemiyoruz. Biliyorsunuz yeri geldiğinde bu güzel şehir ve bu şehrin insanları kaybetmesin diye yerel yönetimlerin sorumluluğundaki birçok soruna el atıyoruz. Altyapı sorunlarını çözüme kavuşturuyoruz. Kültür ve Turizm Bakanlığı olarak arıtma tesisleri inşa ediyoruz. Antalya'nın kanalizasyonuna, içme suyuna, yağmur suyuna el atıyoruz."" ""Belediyecilik laf üretmek değil, iş üretmek ister"" Diğer bakanlıklarla görüşerek şehrin ihtiyaçlarının karşılanması adına ellerinden gelen gayreti ortaya koyduklarını bildiren Ersoy, ""Biz Antalya'nın turizmde dünyanın süper ligine yükselmesi ve oradaki yerini kalıcı hale getirmek için gece gündüz demeden çalışırken, yerel yönetimlerimizin de başarılı çalışmalar ortaya koymasını beklemek sanırım tüm Antalyalıların en doğal hakkıdır. Sadece kısır siyasi tartışmalar oluşturup, bu tartışmalardan medet umarak başarılı olmak mümkün değildir. Belediyecilik aynı zamanda bilgi, çalışma, proje ister. Belediyecilik laf üretmek değil, iş üretmek ister. İyi bir belediye başkanı kendini değil kentini düşünen kişidir."" diye konuştu. Bakan Ersoy, 16 milyonun üzerinde turistin geldiği Antalya'da temel altyapı problemlerini çözme konusunda dahi yeterli olunamadığını dile getirerek, sözlerini şöyle sürdürdü: ""Tüm desteğimize rağmen sosyal ve kültürel yatırımlar konusunda, şehrin hak ettiği projeler hayata geçirilmedi. Maalesef Antalya bunu hak etmiyor. Biz Antalya'nın dünyanın en önemli turizm merkezleriyle rekabet edip bir adım öne geçmesi için çalışırken, maalesef bazı yerel yöneticilerimiz bu iddianın çok uzağında kaldılar. Eğer biz Antalya'nın küresel bir vizyonla hareket edip, rakiplerinden ayrışmasını istiyorsak yerelde de böyle iddialı bir bakış açısı geliştirmek zorundayız. Bunun için biz Antalya'nın hizmet alanında kaybedecek tek bir saniyesi dahi olmadığını söylüyoruz. Bizim şehir için çalışan, dinamik kadrolara ihtiyacımız var. Antalya'nın bugün burada olduğu gibi birbirine karşı samimi olan, birbirine gönlünü açan, dürüst, çalışkan ve üreten kadrolara ihtiyacı var."" Ersoy, Antalya'da yaşayan, kent için üreten, kalbi şehir için atan, vatandaşlara yönelik ayrımcılık yapmayan, hiç kimseyi ötekileştirmeyen, herkesin inancına, kültürüne, geleneğine saygı duyan, herkese eşit davranan, adil yerel yöneticilere ihtiyaç olduğunu vurguladı. Cumhur İttifakı'nın Konyaaltı Belediye Başkan Adayı Durali Kolpak da seçimlerin önemine işaret ederek, destek istedi."
44,Kira gelir beyannameleri için başvuru süreleri uzatıldı,"2023 yılı kira gelir beyannamesi için sona yaklaşıldı. 1 Nisan'da sona ermesi beklenen başvurular 5 Nisan Cuma gününe kadar uzatıldı. Mükellefler, kira gelir beyannamelerini Gelir İdaresi Başkanlığı, Dijital Vergi Dairesi ve e-Devlet üzerinden de işlem yaparak verebiliyor.",Ekonomi,https://www.trthaber.com/haber/ekonomi/kira-gelir-beyannameleri-icin-basvuru-sureleri-uzatildi-847555.html,"Gayrimenkul sahiplerini ilgilendiren beyan dönemi 5 Nisan cuma akşamı sona eriyor. Beyan zorunluluğu, geçen yıl konut ve iş yerinden kira geliri elde edenler için geçerli. Elektronik ortamda beyanname verme imkanı Mükellefler beyannameleri, Gelir İdaresi Başkanlığı, Dijital Vergi Dairesi ve e-Devlet üzerinden doldurabiliyor. Ayrıca ikametgahın bulunduğu bölgedeki vergi dairesinde de bu işlemler yapılabiliyor. Beyanda bulunmak isteyen mükellefler vergi dairelerine gitmenin yanı sıra online olarak da işlemlerini gerçekleştirebiliyor. İlk olarak Gelir İdaresi Başkanlığı'nın sitesi üzerinden hazır beyan sistemine giriş yapılıyor. Mükellefler sisteme, gib.gov.tr üzerinden 7 gün 24 saat ulaşabiliyor. Kullanıcı T.C kimlik numarası ve e-Devlet şifresini girerek hızlı ve kolay bir şekilde beyan işlemini tamamlayabiliyor. Yıllık gelir vergisi beyannameleri üzerinden tahakkuk eden gelir vergisinin, iki eşit taksitte ödenmesi imkanı da bulunuyor. Tahakkuk eden gelir vergisi, Dijital Vergi Dairesi veya mobil uygulamadan, anlaşmalı bankaların banka kartı/kredi kartıyla, banka hesabından havale yoluyla, yabancı ülkede faaliyet gösteren bankalara ait kartlar ile vergi tahsiline yetkili bankalar, vergi dairesi vezneleri ve PTT şubeleri aracılığıyla ödenebilecek. Beyannameden muaf olan mükellefler Kira geliri yıllık 21 bin liranın altında kalanlarla birlikte, beyandan muaf olacak mükellefler de var. Yeminli Mali Müşavir Abdullah Tolu, konuyla ilgili şunları söyledi: ""Konut kira gelirleri için 21 bin liralık istisnanın altında kalanlar gelir vergisi beyannamesi vermeyecekler. Depremzedelere ikamet etmeleri için evlerini bedelsiz olarak veren ev sahipleri, depremzedelere verdikleri evler için 2023 yılıyla sınırlı olmak üzere kira geliri beyan etmeyecekler."" Beyanname vermeyenlere ciddi yaptırımlar uygulanıyor Kira gelir beyannamesini vermeyenlere ise ciddi yaptırımlar uygulandığını belirten Tolu şu bilgileri paylaştı: ""Gelir İdaresi Başkanlığı'nın kayıtlarına göre 2 milyon 230 bin kişinin kira gelirleri nedeniyle gelir vergisi beyannamesi vermesi bekleniyor. Eğer yıllık gelir vergisi beyannamesi vermemişseniz veya vermiş olmakla birlikte eksik tahakkuk ettirmişseniz ziyaa uğratılan gelir vergisinin bir katı kadar vergi ziyaı cezası kesiliyor. Ayrıca hiç beyanname vermeyenlere de özel usulsüzlük cezası kesiliyor."" Haber: Seher Kurt
 "
45,FTX'in eski CEO'su Bankman-Fried'e 25 yıl hapis cezası,Kripto para borsası FTX'in kurucusu ve eski Üst Yöneticisi (CEO) Sam Bankman-Fried'ın dolandırıcılık ve kara para aklama iddiasıyla yargılandığı ceza davasında 25 yıl hapisle cezalandırılmasına karar verildi.,Ekonomi,https://www.trthaber.com/haber/ekonomi/ftxin-eski-ceosu-bankman-friede-25-yil-hapis-cezasi-847546.html,"FTX müşterilerinin 8 milyar dolardan fazla parasının kaybolduğu, Bankman-Fried'ın da bunu örtbas ederek FTX yatırımcılarını dolandırdığı iddiasıyla açılan davanın ceza duruşması görüldü. Savcılar, Bankman-Fried'ın 40 ila 50 yıl arasında hapis cezasına çarptırılmasını isterken, savunma avukatları da ""ilk kez şiddet içermeyen bir suç işlenmesi"" ve ""FTX müşterilerine paralarının geri ödeneceği"" argümanlarıyla 5 ila 6,5 yıl arasında hapis cezası talep etti. Yargıç Lewis Kaplan, Bankman-Fried'ın 25 yıl hapisle cezalandırılmasına hükmetti. Bankman-Fried'ın cezasına itiraz etmeyi planladığı belirtildi. FTX, Kasım 2022'de iflas etmişti Kripto para borsası FTX, Kasım 2022'de iflas etmiş, şirketin CEO'su Sam Bankman-Fried'ın da istifa ettiği açıklanmıştı. Bankman-Fried, aralık ayında ABD'nin suç duyurusunun ardından Bahamalar'da gözaltına alınmıştı. ABD'ye 21 Aralık 2022'de teslim edilen Bankman-Fried'ın duruşmaya kadar 250 milyon dolar kefaletle serbest bırakılması kararlaştırılmıştı. Kendisine yöneltilen ""dolandırıcılık"" suçlamalarını reddeden Bankman-Fried, hatalar yaptığını ancak hiçbir zaman fon çalmayı amaçlamadığını öne sürmüştü. Bankman-Fried'ın kefaleti, ağustos ayında tanıkları etkilemeye çalıştığı gerekçesiyle iptal edilmiş, eski CEO Brooklyn'deki bir cezaevine gönderilmişti. Eski CEO'nun aleyhindeki ceza davalarından ilki kapsamında 3 Ekim'de jüri seçimine başlanmıştı. Davada ifadelerini veren FTX'e bağlı Alameda Research şirketinin eski Üst Yöneticisi Caroline Ellison, FTX'in eski yöneticilerinden Nishad Singh ve kripto borsasının kurucu ortağı Gary Wang, dolandırıcılık suçlamalarını kabul etmişti. Savcılarla işbirliğine giden söz konusu tanıklar, ""müşteri fonlarının kötüye kullanılması"" kapsamındaki kararları veren kişi olarak Bankman-Fried'ı işaret etmişti. Savunma yapan avukatlar, suçunu ve savcılarla işbirliği yapmayı kabul eden Bankman-Fried'ın üç eski çalışma arkadaşının, hafif cezalar alma umuduyla ifadelerini Bankman-Fried'ı suçlayacak şekilde uyarladıklarını söylemişti. Jüri, Bankman-Fried'ı suçlu bulmuştu Bankman-Fried da mahkemedeki ifadesinde, iyi niyetle hareket ettiğini savunmuş, yaptıklarının FTX'in avukatlar tarafından hazırlanan politikalarına uygun olduğuna inandığını belirtmişti. FTX'in önemli kararlarına avukatların dahil olduğunu anlatan Bankman-Fried, kredilerin de avukatlar tarafından yapılandırıldığını kaydetmişti. Bankman-Fried'ın avukatları da ""kötü risk yönetiminin"" suç olmadığını ifade etmişti. Savcılar ise kapanış konuşmalarında, jüriden MIT mezunu ve milyarlarca dolarlık iki şirket kurmuş Bankman-Fried'ın ""aslında hiçbir şeyden haberi olmadığına"" inanmamalarını istemişti. Jüri, 2 Kasım'da dört saati aşkın müzakerenin ardından elektronik dolandırıcılık, menkul kıymet dolandırıcılığı ve kara para aklama da dahil 7 suçtan eski CEO'yu ""suçlu"" bulmuştu. New York Güney Bölge Savcısı Damian Williams, Bankman-Fried'ın, ""Amerikan tarihinin en büyük mali dolandırıcılıklarından birini gerçekleştirdiğini"" belirtmişti. Bankman-Fried, federal ceza kuralları uyarınca 110 yıla kadar hapis cezasıyla karşı karşıya kalmıştı."
46,THY'nin Libya uçuşları yeniden başladı,"Türk Hava Yolları (THY), yeniden Libya'nın başkenti Trablus'a uçmaya başladı.",Ekonomi,https://www.trthaber.com/haber/ekonomi/thynin-libya-ucuslari-yeniden-basladi-847544.html,"THY Basın Müşavirliğinden yapılan açıklamaya göre, Mitiga Uluslararası Havalimanı'na ilk uçuş bugün THY Genel Müdürü Bilal Ekşi ve yetkililerin katılımıyla gerçekleştirildi. Törende konuşan Bilal Ekşi, uçuşlara yeniden başladıkları için mutlu olduklarını dile getirdi. Ekşi, ""Türk Hava Yolları olarak, kıtaları birbirine bağlamanın heyecanını bu kez Libya'nın başkenti Trablus'ta hissediyoruz. Tarihi bağlarımız bulunan Libya'ya tekrar sefer başlatmış olmanın mutluluğunu yaşıyoruz. Gelişen pazar ve artan talepler ile birçok kıtayı olduğu gibi Afrika’yı da kültürlerle buluşturmaya devam edeceğiz. Gelişen ve değişen endüstriyel yatırımlar ile orta ve uzun vadede Afrika kıtasında turizmin ve ticaretin öneminin artacağına inanıyoruz."" diye konuştu. Hat açılışına özel fiyat Türk Hava Yolları misafirleri, 23 Mart-15 Mayıs 2024 tarih aralığında satın alacakları biletlerle 28 Mart-31 Mayıs 2024 tarihleri arasında İstanbul'dan Trablus'a 379, Trablus'tan İstanbul'a ise 299 dolardan başlayan fiyatlarla seyahat edebilecek. Bayrak taşıyıcı şirket, Boeing B737-78D tipi uçaklarla gerçekleştireceği Trablus seferlerini salı, perşembe ve pazar olmak üzere haftada 3 gün icra edecek."
47,Bakan Bayraktar: Nisan ayında elektrik ve doğal gaz fiyatları değişmeyecek,"Enerji ve Tabii Kaynaklar Bakanı Alparslan Bayraktar, Sakarya gaz sahasının daha kuzeybatısında bir sahada yeni bir kuyu kazıldığını belirterek ""Nisan ayında elektrik ve doğal gaz fiyatlarında herhangi bir değişiklik olmayacak"" dedi.",Ekonomi,https://www.trthaber.com/haber/ekonomi/bakan-bayraktar-nisan-ayinda-elektrik-ve-dogal-gaz-fiyatlari-degismeyecek-847542.html,"Uşak programı kapsamında Vali Turan Ergün'ü makamında ziyaret eden Enerji ve Tabii Kaynaklar Bakanı Alparslan Bayraktar, İsmet Paşa Caddesi'nde esnafla bir araya geldi, Uşak Belediye Başkanı ve AK Parti adayı Mehmet Çakın'a ziyarette bulundu, ilçe belediye başkanlarıyla buluştu. Uşak Ticaret ve Sanayi Odası'nda düzenlenen Sektör Temsilcileri ile İstişare Toplantısı'na katılan Bayraktar, burada yaptığı konuşmada, Türkiye'nin önemli altın madeni yatırımlarından birinin kentte yer aldığını söyledi. Türkiye'nin enerjide dışa bağımlılığını azaltmak adına 22 yıldır çalışmalarını sürdürdüklerini kaydeden Bayraktar, son 22 yılda hidrolik kaynakların yanına 12 bin megavatın üzerinde rüzgar, 10 bin megavatın üzerinde güneş enerjisi kattıklarını, gelecek 12 yılda her yıl mutlaka 5 bin megavat güneş ve rüzgar enerjisi yatırımı yapılması gerektiğini belirtti. ""60 milyonluk nüfusun kullanabileceği doğal gazı kendimiz üreteceğiz"" Yenilenebilir enerji ve maden yatırımlarında izin süreçlerini sadeleştirme ve hızlandırma için kanuni düzenleme hazırlığı yaptıklarını ifade eden Bayraktar, Türkiye'nin doğal gaz ve petrol arama programı hakkında bilgi verdi. Türkiye'nin 2016'dan bu yana dünyanın en gelişmiş sismik ve derin deniz sondaj gemilerinin bulunduğu filosu ve kendi mühendisleriyle mavi vatanda doğal gaz aradığını hatırlatan Bayraktar, ""2020 yılında Cumhuriyet tarihinin en büyük keşfini çok şükür yaptık. Sakarya gaz sahasında bugün 3,7 milyon metreküp günlük gaz üretiyoruz ama daha yolun başındayız. İnşallah oradaki gaz üretimimizi günlük 40 milyon metreküpe çıkaracağız. Bu sayede bugün 1,4 milyon haneye yeten oradaki doğal gaz üretimimiz 15 milyon haneye kadar çıkacak yani nerdeyse 60 milyonluk nüfusun kullanabileceği doğal gazı kendimiz üreteceğiz"" diye konuştu. Yeni doğal gaz rezervi umudu Bayraktar, yeni doğal gaz kaynaklarını arama çalışması kapsamında Sakarya gaz sahası yakınlarında yeni bir kuyu açıldığını bildirerek şöyle devam etti: ""Dün akşam itibarıyla 'Göktepe 1' adını verdiğimiz yeni bir kuyu kazmaya başlıyoruz. Ramazan ve Uşak'ın bereketiyle, bu kuyumuzdan önümüzdeki birkaç hafta içerisinde yeni bir keşif ve ilave bir rezerv buluruz inşallah. Bütün çalışmamız, gayretimiz bu yönde olacak. Göktepe 1 kuyumuz da bu anlamda hayırlı olsun. Bu bir keşif kuyusudur, arama kuyusudur. Şu anda Sakarya gaz sahasının daha kuzeybatısında bir sahada bu arama faaliyetimize başladık. Çok yeni başladık."" Gabar'da günlük 37 bin varil petrol üretildiğini, sene sonunda 100 bin varilin hedeflendiğini dile getiren Bayraktar, Akkuyu'daki nükleer santralin yapımının hızla devam ettiğini, bu yatırımların Türkiye ekonomisine güç katacağını, cari açığı bir sorun olmaktan çıkaracağını kaydetti. ""Nisanda elektrik ve doğal gaz fiyatları değişmeyecek"" Bakan Bayraktar, nisan ayında elektrik ve doğal gaz fiyatlarında herhangi bir değişiklik olmayacağının da altını çizdi. Bakan Bayraktar, Uşak'ın Sivaslı ve Karahallı ilçelerine 2024 yılı içerisinde doğal gaz getirileceğini de sözlerine ekledi. Toplantıda konuşan Uşak Belediye Başkanı Mehmet Çakın da yeni dönemde hayata geçirmeyi öngördükleri projeleri hakkında bilgi verdi. Toplantıya Vali Turan Ergün, AK Parti Uşak milletvekilleri İsmail Güneş ve Fahrettin Tuğrul, Uşak Ticaret ve Sanayi Odası Başkanı Selim Kandemir ve AK Parti Uşak İl Başkanı Himmet Yaşar da katıldı. Bakan Bayraktar, programın ardından Uşak Belediyesi öncülüğünde hayırseverler tarafından yapımı tamamlanan Uşşak Aşevi'ndeki iftar programına katıldı."
48,Bakan Işıkhan: Artan refahtan emeklimize daha fazla pay vermeye devam edeceğiz,"Bakan Işıkhan, ""Emekli maaşlarının zammı memur emeklilerimizde toplu sözleşmeye göre, SSK ve Bağkur için de enflasyona göre şekilleniyor. İmkanlar doğrultusunda çoğu zaman bu tutarların çok daha üzerinde emeklilerimiz için adımlar attık. Ekonomimizi güçlü bir şekilde yükselttikçe artan refahtan emeklimize daha fazla pay vermeye devam edeceğiz"" dedi",Ekonomi,https://www.trthaber.com/haber/ekonomi/bakan-isikhan-artan-refahtan-emeklimize-daha-fazla-pay-vermeye-devam-edecegiz-847541.html,"Çalışma ve Sosyal Güvenlik Bakanı Vedat Işıkhan, Çorum Ticaret ve Sanayi Odası Meclis Toplantı Salonu'nda kentteki iş insanlarıyla bir araya geldi. Burada konuşan Işıkhan, 2023'te işsizlik oranının 1 puan azalarak yüzde 9,4'e gerilediğini, bu verinin, salgın, bölgelerdeki savaş ve deprem felaketine rağmen doğru yolda olduklarını gösterdiğini söyledi. Cumhurbaşkanı Recep Tayyip Erdoğan'ın, emeklilere yönelik başlattıkları promosyon ödemesi uygulamasını kamu bankalarında 2 katına çıkararak, 8 ile 12 bin lira arasında olacağını duyurduğunu hatırlatan Işıkhan, ""Bunun dışında ölüm aylığı hak sahiplerine de 5 bin lira promosyon duyurusunu yapmıştık. Bu hafta pazartesi gününden itibaren de promosyonlar için başvurular alınmıştı. Bugün itibariyle kamu bankalarımız emeklilerimize promosyon ödemelerini yapmaya başladılar. Tüm emeklilerimize hayırlı uğurlu olsun."" diye konuştu. Diğer bankalarla da protokol imzalama sürecini tamamladıklarını dile getiren Işıkhan, ""Özel bankalar da, kamu bankaları tutarları asgari olmak üzere promosyon miktarlarını güncelleyecekler. Biz, sağlam politikalarla emeklilerimize mümkün olan en iyi hizmeti vermeye gayret ediyoruz"" ifadelerini kullandı. Emeklilerin refahını artıracak yeni uygulamaları hayata geçirmeye devam edeceklerine dikkati çeken Işıkhan, şunları söyledi: ""Sayın Cumhurbaşkanımız bugün ifade etti, 'Temmuz ayında emekli aylıklarını tekrar masaya yatıracağız' dedi. Biliyorsunuz emekli maaşlarının zammı memur emeklilerimizde toplu sözleşmeye göre, SSK ve Bağkur için de enflasyona göre şekilleniyor. Biz, ihtiyaçlar ve imkanlar doğrultusunda çoğu zaman bu tutarların çok daha üzerinde emeklilerimiz için adımlar attık. Denge ve disiplin içinde ekonomimizi güçlü bir şekilde yükselttikçe artan refahtan emeklimize daha fazla pay vermeye devam edeceğiz. Ayrıca, daha önce de söylediğimiz gibi, 3600 ek gösterge düzenlemesinin bütün memurları kapsayacak şekilde genişletilmesi yönünde düzenlemeyi hayata geçireceğiz. Yine esnaflarımızın emeklilik için gerekli sigorta prim gün sayısındaki adaletsizliği gidereceğiz."" Hiçbir zaman tutamayacakları sözler vermediklerini vurgulayan Işıkhan, şunları kaydetti: ""Bu, başkalarının milleti kandırma taktiği, bizim değil. Biz ne dediysek bugüne kadar yaptık, bundan sonra da adım adım yapmaya devam edeceğiz. Son 5 yılda yaşadığımız bunca afete ve felakete rağmen, vatandaşlarımızı asla mağdur etmeden hizmetlerimize kesintisiz devam edebiliyoruz. Artık bu güçte bir devletiz. Dolayısıyla, Cumhurbaşkanımız Sayın Recep Tayyip Erdoğan'ın işaret ettiği, Cumhur İttifakı olarak hedefimiz olan Türkiye Yüzyılı vizyonunu inşallah sizlerin desteğiyle başaracağız. Bu yüzyılı, emeğin, üretimin, çalışmanın yüzyılı yapacağız. Işıkhan, Çorum Belediye Başkanı ve Cumhur İttifakı'nın Çorum Belediye Başkan adayı Halil İbrahim Aşgın için yerel seçimlerde destek istedi."
49,Borsa günü yükselişle tamamladı,"Borsa İstanbul'da BIST 100 endeksi, günü yüzde 3,10 değer kazanarak 9.079,97 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-847538.html,"BIST 100 endeksi, önceki kapanışa göre 273,25 puan artarken, toplam işlem hacmi 97,2 milyar lira oldu. Bankacılık endeksi yüzde 4,25, holding endeksi yüzde 3,45 değer kazandı. Sektör endeksleri arasında en çok kazandıran yüzde 4,83 ile ulaştırma, en çok kaybettiren yüzde 1,49 ile bilişim oldu. Öte yandan bugün açıklanan verilere göre, ABD ekonomisi 2023'ün dördüncü çeyreğinde yüzde 3,4 ile beklentilerin üzerinde büyüme kaydetti. Bu dönemde büyüme verisinde yukarı yönlü revizyona gidilirken, piyasa beklentisi ekonominin son çeyrekte yüzde 3,2 büyüyeceği yönündeydi. Analistler, küresel pay piyasalarında, ABD Merkez Bankasının (Fed) faiz indirimine ne zaman başlayacağına ilişkin belirsizliklerin devam ettiğini belirtti. Yarın yurt içinde dış ticaret dengesi, yurt dışında ise ABD Merkez Bankası (Fed) Başkanı Jerome Powell'ın açıklamaları ABD'de kişisel gelir ve harcamalar, toptan stoklar, Japonya'da sanayi üretimi, perakende satışlar, işsizlik oranının takip edileceğini dile getiren analistler, teknik açıdan BIST 100 endeksinde 9.100 puanın direnç, 8.800 ve 8.700 seviyelerinin destek konumunda olduğunu kaydetti."
50,Emekli promosyonu protokol ile yükseldi,Sosyal Güvenlik Kurumu (SGK) aralarında özel bankaların da olduğu 19 bankayla yeni protokol imzaladı. Buna göre emeklilere ödenecek promosyonlar yaklaşık iki katına çıkarılarak 8-12 bin lira arasında değişecek.,Ekonomi,https://www.trthaber.com/haber/ekonomi/emekli-promosyonu-protokol-ile-yukseldi-847536.html,"Sosyal Güvenlik Kurumu (SGK) emeklilere yapılacak promosyon ödemeleriyle ilgili yeni bir gelişmeyi duyurdu. Emekli aylığı alan vatandaşlara yönelik promosyon ödemelerinin yaklaşık iki katına çıkarılarak 8 bin 12 bin lira arasında belirlendiği hatırlatıldı. Ölüm aylığı alan hak sahiplerine de 5 bin lira promosyon ödeneceği bilgisi paylaşıldı. Bankalar tarafından promosyon ödenebilmesi için emeklilerin ve hak sahiplerinin bankalara başvuru yapmaları gerekiyor. SGK, belirlenren tutarların asgari seviyede olduğunu ve bankaların kendi uygulamaları doğrultusunda promosyon miktarlarının artırılabileceğini altını çizdi. Protokol imzalanan bankalar şunlar: ""Akbank T.A.Ş, Albaraka Türk Katılım Bankası A.Ş, Denizbank A.Ş, Fibabanka A.Ş, ING Bank A.Ş, Kuveyt Türk Katılım Bankası A.Ş, Odea Bank A.Ş, QNB Finansbank A.Ş, Şekerbank T.A.Ş, T.C. Ziraat Bankası A.Ş, Turkish Bank A.Ş, Türk Ekonomi Bankası A.Ş, Türkiye Finans Katılım Bankası A.Ş, Türkiye Garanti Bankası A.Ş, Türkiye Halk Bankası A.Ş, Türkiye İş Bankası A.Ş, Türkiye Vakıflar Bankası T.A.O, Yapı ve Kredi Bankası A.Ş. ve Ziraat Katılım Bankası A.Ş.""   Başvuru nasıl yapılacak? Promosyonlar için başvuru, bankalardan ya da e-Devlet üzerinden yapılabiliyor. Bankalar emekliye promosyon için 3 yıl taahhüt istiyor. Daha avantajlı bir teklif olması durumunda banka değişikliği yapmak mümkün. Birden fazla emekli maaşı alanlar ayrı ayrı promosyon başvurusu yapabilecek."
51,ABD'nin 2023'ün dördüncü çeyreğindeki büyüme oranı belli oldu,"ABD ekonomisi, 2023'ün dördüncü çeyreğinde yüzde 3,4 ile beklentilerin üzerinde büyüme kaydetti.",Ekonomi,https://www.trthaber.com/haber/ekonomi/abdnin-2023un-dorduncu-ceyregindeki-buyume-orani-belli-oldu-847532.html,"ABD Ticaret Bakanlığı, Ekim-Aralık 2023 dönemine ilişkin Gayrisafi Yurt İçi Hasıla (GSYH) nihai verilerini açıkladı. Buna göre, ABD'de GSYH geçen yılın son çeyreğinde yıllıklandırılmış olarak yüzde 3,4 arttı. Söz konusu dönemde GSYH verisinde yukarı yönlü revizyona gidilirken, piyasa beklentisi ekonominin son çeyrekte yüzde 3,2 büyüyeceği yönündeydi. Ülkenin GSYH verisine ilişkin ocak ayında yayınlanan öncü verilerde ekonominin geçen yılın dördüncü çeyreğinde yüzde 3,3, şubat ayında yayınlanan ikinci tahminde ise yüzde 3,2 büyüdüğü kaydedilmişti. ABD ekonomisi, geçen yılın ilk çeyreğinde yüzde 2,2, ikinci çeyreğinde yüzde 2,1 ve üçüncü çeyreğinde yüzde 4,9 büyümüştü. Ülke ekonomisi, 2023 genelinde ise yüzde 2,5 büyüdü. ABD ekonomisi, 2022'de yüzde 1,9 büyüme kaydetmişti. ABD ekonomisinin geçen yıl dördüncü çeyrek büyümesinde, temel olarak tüketici harcamaları, eyalet ve yerel hükümet harcamaları, ihracat, konut dışı sabit yatırım, federal hükümet harcamaları ve konut sabit yatırımlarındaki artışlar etkili oldu. Aynı dönemde özel envanter yatırımları azalırken, ithalat arttı. Geçen yılın dördüncü çeyreğine ilişkin GSYH'deki revizyonda ise öncelikli olarak tüketici harcamaları ve konut dışı sabit yatırımlardaki yukarı yönlü revizyonlarla özel envanter yatırımındaki aşağı yönlü revizyonların kısmen dengelenmesi belirleyici oldu. Aynı dönemde kişisel tüketim harcamaları fiyat endeksindeki artış yüzde 1,8 olarak korundu. Gıda ve enerji harcamaları hesaplama dışı tutulduğunda çekirdek kişisel tüketim harcamaları fiyat endeksi ise bu dönemde yüzde 2,1'den yüzde 2'ye revize edildi."
52,"Merkez Bankası rezervleri 123,8 milyar dolar oldu","Türkiye Cumhuriyet Merkez Bankasının (TCMB) toplam rezervleri, 22 Mart haftasında bir önceki haftaya göre 4 milyar 53 milyon dolar azalışla 123 milyar 844 milyon dolara geriledi.",Ekonomi,https://www.trthaber.com/haber/ekonomi/merkez-bankasi-rezervleri-1238-milyar-dolar-oldu-847508.html,"TCMB'nin haftalık para ve banka istatistikleri açıklandı. Buna göre, 22 Mart itibarıyla Merkez Bankası brüt döviz rezervleri 4 milyar 210 milyon dolar azalışla 70 milyar 681 milyon dolara düştü. Brüt döviz rezervleri, 15 Mart'ta 74 milyar 891 milyon dolar seviyesinde bulunuyordu. Bu dönemde altın rezervleri 157 milyon dolar artışla 53 milyar 6 milyon dolardan 53 milyar 163 milyon dolara yükseldi. Merkez Bankasının toplam rezervleri, 22 Mart haftasında bir önceki haftaya kıyasla 4 milyar 53 milyon dolar düşüşle 127 milyar 897 milyon dolardan 123 milyar 844 milyon dolara geriledi."
53,"Ticaret Bakanlığı ""Jasmine"" bebekle ilgili toplatma verdi","Piyasaya sürdüğü ""Jasmine"" isimli oyuncak bebeğin, Ticaret Bakanlığınca güvensiz tespit edilmesi üzerine gazetelere bedeli karşılığında iade ilanı veren firma, oyuncaklarının mevzuatta belirtilen temel gerekleri sağlamadığını duyurdu.",Ekonomi,https://www.trthaber.com/haber/ekonomi/ticaret-bakanligi-jasmine-bebekle-ilgili-toplatma-verdi-847452.html,"""Jasmine"" bebek ilanı, bugünkü gazetelerde, ""Kamuoyuna duyurulur"" başlığıyla yer aldı. Çocuklar için üretilen ve e-ticaret siteleri ile oyuncak dükkanlarında satışı yapılan Jasmine bebeğin oyuncak cip içindeki görselinin kullanıldığı ilanda, Ticaret Bakanlığı Tüketicinin Korunması ve Piyasa Gözetimi Genel Müdürlüğü tarafından denetim yapıldığı belirtildi. Denetimde, Galtoys marka, Jasmine Glt-E101-A model ürünün, Oyuncak Güvenliği Yönetmeliği ile Kimyasalların Kaydı, Değerlendirilmesi, İzni ve Kısıtlaması Hakkında Yönetmelik kapsamında test ve muayenesi yapıldığı, fitalatla (plastikleştirici) ilgili mevzuatta belirtilen temel gerekleri sağlamadığının tespit edildiği açıklandı. Firma adı ve iletişim bilgilerinin de verildiği ilanda, şu ifadeler yer aldı: ""Ticaret Bakanlığı tarafından güvensiz olduğu tespit edilen bu ürünlerin piyasaya arzı yasaklanmış olup piyasada bulunan ürünlerin toplatılıp bertarafına karar verilmiştir. Ürünü satın almış olan müşterilerimizin bu ürünlerin kullanımına son vermesi ve iletişim bilgileri vasıtasıyla firmamızla irtibata geçerek bedeli karşılığında iade etmelerini, kamuoyuna saygıyla duyuruyoruz."""
54,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 1,97 değer kazanarak 8.980,33 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-847449.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 173,61 puan artışla 8.980,33 puana yükseldi. Toplam işlem hacmi 43,7 milyar lira oldu. Bankacılık endeksi yüzde 2,54, holding endeksi yüzde 1,87 değer kazandı. Sektör endeksleri arasında en çok kazandıran yüzde 2,81 ile ulaştırma, en çok gerileyen ise yüzde 1,15 ile orman kağıt basım oldu. Analistler, küresel pay piyasalarında, ABD Merkez Bankasının (Fed) faiz indirimine ne zaman başlayacağına ilişkin belirsizliklerin devam etmesine karşın pozitif bir seyir izlendiğini belirterek, bugün ABD'de büyüme verileri başta olmak üzere yoğun veri gündeminin yatırımcıların odağına yerleştiğini söyledi. Öğleden sonra yurt içinde Türkiye Cumhuriyet Merkez Bankası (TCMB) Para Politikası Kurulu (PPK) Toplantı Özeti, yurt dışında ise ABD'de büyümenin yanı sıra yoğun veri gündeminin takip edileceğini dile getiren analistler, teknik açıdan BIST 100 endeksinde 8.900 ve 9.000 puanın direnç, 8.800 ve 8.700 seviyelerinin destek konumunda olduğunu kaydetti."
55,"Çay üreticilerine 363,6 milyon lira destek ödemesi bugün yapılacak","Tarım ve Orman Bakanı İbrahim Yumaklı, 363 milyon 608 bin lira tutarında çay destekleme ödemesini üreticilerin hesaplarına bugün aktaracaklarını duyurdu.",Ekonomi,https://www.trthaber.com/haber/ekonomi/cay-ureticilerine-3636-milyon-lira-destek-odemesi-bugun-yapilacak-847447.html,"Tarım ve Orman Bakanı Yumaklı, sosyal medya hesabından yaptığı açıklamada, çay üreticilerine yönelik destekleme ödemelerine ilişkin bilgi verdi. Bakan Yumaklı, ""ÇAYKUR aracılığıyla 363 milyon 608 bin lira ödemeyi çay üreticilerimizin hesaplarına bugün aktarıyoruz. Hayırlı ve bereketli olsun."" ifadesini kullandı.   ÇAYKUR aracılığıyla, 363 milyon 608 bin TL ödemeyi çay üreticilerimizin hesaplarına bugün aktarıyoruz.

Hayırlı ve bereketli olsun.???? @TurkiyeninCayi pic.twitter.com/m9eRzAk1le"
56,"Elektrik üretimi ocakta yüzde 8,8 arttı","Türkiye'nin lisanslı elektrik üretimi ocakta geçen senenin aynı ayına göre yüzde 8,8 artarak 28 milyon 549 bin 38 megavatsaat oldu. Üretiminde en büyük pay, yüzde 29,2 ile hidroelektrik santrallerinin oldu",Ekonomi,https://www.trthaber.com/haber/ekonomi/elektrik-uretimi-ocakta-yuzde-88-artti-847433.html,"Enerji Piyasası Düzenleme Kurumunun ocak ayına ilişkin ""Elektrik Piyasası Sektör Raporu""na göre, lisanslı elektrik üretiminin yüzde 29,2'si hidroelektrik, yüzde 21,8'i ithal kömür, 14'ü rüzgar, yüzde 13,2'si doğal gaz ve yüzde 12,3'ü linyit santrallerinden sağlandı. Bu kaynakları sırasıyla jeotermal, biyokütle, taş kömürü, güneş, asfaltit ve fuel-oil izledi. Türkiye'nin lisanslı elektrik üretimi ocakta geçen yılın aynı ayına göre yüzde 8,8 artışla 28 milyon 549 bin 38 megavatsaat oldu. Faturalanan elektrik tüketim miktarı ise aynı dönemde yüzde 7 artarak 22 milyon 755 bin 71 megavatsaat olarak gerçekleşti. Tüketimin yüzde 40,8'i sanayi, yüzde 29,1'i mesken, yüzde 26,3'ü kamu ve özel hizmetler sektörü ile diğer aboneler tarafından yapıldı. Aydınlatmanın payı yüzde 2,5, tarımsal faaliyetlerin payı ise yüzde 1,3 olarak kayıtlara geçti. Tüketici sayısı ve kurulu güç arttı Elektrikte tüketici sayısı, ocakta geçen senenin aynı ayına göre yüzde 2,14 artarak 49 milyon 740 bin 80'e ulaştı. Bu dönemde, mesken tüketicilerinin sayısında yüzde 14,4, kamu ve özel hizmetler sektörü ile diğer tüketicilerin sayısında yüzde 9,3, sanayi tüketicilerinin sayısında yüzde 4 ve aydınlatma tüketicilerinin sayısında yüzde 1,6 artış görüldü. Tarımsal faaliyet tüketicilerinin sayısında yüzde 43,7 düşüş yaşandı. Türkiye'nin lisanslı elektrik kurulu gücü ise bu dönemde yüzde 1,25 artarak 96 bin 405 megavat oldu. Kurulu gücün yüzde 26,2'sini doğal gaz, yüzde 24,5'ini barajlı hidroelektrik, yüzde 12,2'sini rüzgar enerjisi, yüzde 10,8'ini ithal kömür ve yüzde 10,6'sını linyit santralleri, kalan bölümünü ise diğer enerji kaynaklarından elektrik üreten tesisler oluşturdu."
57,"Sosyal korumaya 2022'de yaklaşık 1,3 trilyon lira harcandı","Türkiye'de sosyal koruma harcamaları 2022'de bir önceki yıla göre yüzde 60,2 artışla 1 trilyon 291 milyar 77 milyon liraya ulaştı. En fazla yardım ise 567 milyar 450 milyon lira ile emeklilere ve yaşlılara yapıldı.",Ekonomi,https://www.trthaber.com/haber/ekonomi/sosyal-korumaya-2022de-yaklasik-13-trilyon-lira-harcandi-847428.html,"Türkiye İstatistik Kurumu (TÜİK), ""Sosyal Koruma İstatistikleri, 2000-2022"" verilerini yayımladı. Buna göre, sosyal koruma harcaması 2022'de bir önceki yıla kıyasla yüzde 60,2 artış göstererek, 1 trilyon 291 milyar 77 milyon lira oldu. Bu harcamanın 1 trilyon 267 milyar 924 milyon liraya karşılık gelen yüzde 98,2'sini sosyal koruma yardımları oluşturdu. Sosyal koruma yardımları içinde en büyük harcamayı 567 milyar 450 milyon lirayla emekli ve yaşlılara yönelik olanlar oluşturdu. Bunu 396 milyar 993 milyon lirayla hastalık/sağlık bakımı harcamaları takip etti. Sosyal koruma harcamalarının gayrisafi yurt içi hasıla (GSYH) içindeki payı 2022'de yüzde 8,6 oldu. Sosyal koruma yardımlarının GSYH içindeki payı ise yüzde 8,4 olarak gerçekleşti. Risk/ihtiyaç grupları bazında bakıldığında, emekli/yaşlılara yapılan harcamaların yüzde 3,8 ile en büyük paya sahip olduğu görüldü. Bunu yüzde 2,6 ile hastalık/sağlık bakımı ve yüzde 1 ile dul/yetim harcamaları izledi. Şartlı yardımların yarıya yakınını aile ve çocuk yardımı oluşturdu Sosyal koruma yardımlarının yüzde 13'ü şartlı olarak verildi. Şartlı yardımlar içinde en büyük payı yüzde 47,5 ile aile/çocuk yardımları oluşturdu. Bunu yüzde 20,4 ile engelli/malul yardımları ve yüzde 13,9 ile hastalık/sağlık bakımı yardımları takip etti. Yardımların yüzde 62,4'ü nakdi olarak yapıldı. Nakdi yardımlarda en büyük payı yüzde 71,2 ile emekli/yaşlılara yapılan yardımlar aldı. Bunu yüzde 18,6 ile dul/yetim yardımları ve yüzde 4,5 ile aile/çocuk yardımları izledi. Sosyal koruma gelirlerinin yüzde 41,4'ünü devlet katkıları, yüzde 28,4'ünü işveren sosyal katkıları ve yüzde 23,1'ini koruma kapsamındaki bireylerce yapılan sosyal katkılar oluşturdu. Revizyon ve metodoloji değişikliğine gidildi Öte yandan TÜİK, sosyal koruma harcamalarına ilişkin verilerde revizyona ve metodoloji değişikliğine gitti. Mevcut veri kaynaklarında yapılan revizyonlar, ayrıntılı idari kayıt verilerinin elde edilmesi, ek veri kaynaklarına erişilebilmesi ve metodolojik iyileştirmeler kapsamında gerçekleştirilen revizyonla 2000-2022 dönemine ilişkin sonuçlar derlendi. Çalışma kapsamında Sosyal Koruma Harcamaları Belediye Araştırması'nın 2010 yılı sonuçlarından tahmin edilerek hesaplanan belediye harcamaları düzenlemesi, Sosyal Koruma Harcamaları Vakıf ile Sosyal Koruma Harcamaları Dernek araştırmalarının 2010 yılı sonuçları dikkate alındı. Ayrıca, Eurostat tarafından önerilen metodolojik düzenleme ile sosyal koruma harcaması yapan kurum ve kuruşların idari harcamalar verisinde yaptıkları güncellemeler ışığında son istatistikler oluşturuldu."
58,"Geçen yıl en çok ""eczacılık ürünleri"" için patent başvurusu yapıldı","Türk Patent ve Marka Kurumu'na geçen yıl yapılan 19 bin 833 patent ve faydalı model başvurusunda ilk sırayı ""eczacılık ürünleri"" aldı.",Ekonomi,https://www.trthaber.com/haber/ekonomi/gecen-yil-en-cok-eczacilik-urunleri-icin-patent-basvurusu-yapildi-847426.html,"TÜRKPATENT verilerine göre, kuruma geçen yıl 19 bin 833 patent ve faydalı model başvurusu yapıldı. Bunların 16 bin 433'ünü patent, 3 bin 400'ünü ise faydalı model başvuruları oluşturdu. Paten başvurularının 8 bin 663'ü yerli ve 7 bin 770'i yabancı gerçek ve tüzel kişilerce gerçekleştirildi. Söz konusu dönemde kuruma yapılan patent ve faydalı model başvurularının sektörlere göre dağılımında ilk sırayı 1657 ile ""eczacılık ürünlerinin, tıbbi kimyasalların ve botanik ürünlerinin imalatı"" alanı aldı. Diğer öne çıkan alanlar ise 1184 başvuruyla ""başka yerde sınıflandırılmamış ev aletleri imalatı"", 1035 başvuruyla ""diğer özel amaçlı makinelerin imalatı"", 1019 başvuruyla ""tıbbi ve cerrahi teçhizat ile ortopedik araçların imalatı"" ve 934 başvuruyla ""büro makineleri ve bilgisayar imalatı"" oldu. Yerli marka başvuruları dikkati çekti Kurum, marka tescili işlemleriyle de marka koruma sisteminin geliştirilmesi, bu alanda ulusal ve uluslararası gelişmelerin takip edilmesi ve kamuoyunda marka bilincinin artırılması yönünde çalışmalar gerçekleştiriyor. Bu kapsamda 2023'te TÜRKPATENT'e 168 bin 850'si yerli, 14 bin 299'u yabancı olmak üzere 183 bin 149 marka başvurusunda bulunulurken, yerli marka başvuru oranı yüzde 92,1 olarak kayıtlara geçti. Kuruma 52 bin 352'si yerli, 918'i yabancı ve 4 bin 806'sı uluslararası başvuru olmak üzere 58 bin 76 tasarım başvurusu yapıldı. Yerli tasarım başvurusu oranı yüzde 90,1 oldu. Tescil sayıları Kurum, yapılan patent, faydalı model, tasarım ve marka başvurularının tescil işlemlerini de tamamladı. Buna göre, Kurum, geçen yıl 123 bin 660'ı yerli olmak üzere 135 bin 802 markayı tescil etti. Kurum tarafından bu dönemde 2 bin 536'sı yerli olmak üzere 9 bin 934 patent, 1627'si yerli olmak üzere 1655 faydalı model, 54 bin 418'i yerli olmak üzere 59 bin 627 tasarım tescillendi."
59,Türkiye buğday unu ihracatında 10 yıldır zirveyi bırakmıyor,"Dünya Bankası'nın son verilerine göre Türkiye, buğday unu ihracatında 2022 yılı itibarıyla 10 yıldır zirvede yer alıyor.",Ekonomi,https://www.trthaber.com/haber/ekonomi/turkiye-bugday-unu-ihracatinda-10-yildir-zirveyi-birakmiyor-847423.html,"Dünya buğday üretimi 2020/21 sezonunda yüzde 1,4 artışla 773 milyon ton olarak hesaplanırken, bu artış büyük oranda Rusya, Kazakistan, Avustralya ve Kanada'daki üretim yükselişlerinden kaynaklandı. Buna karşılık, Avrupa Birliği (AB), Birleşik Krallık ve Arjantin'in üretimleri düştü. Bir sonraki sezon buğday üretimi; Çin, AB, Avusturalya, Hindistan ve Ukrayna'daki üretim artışına bağlı olarak 781 milyon tona çıktı. Türkiye, dünyada buğday üretiminde kendi tüketimini karşılayabilen ülkeler arasında bulunuyor. Ülkede geçen yıl buğday üretimi 22 milyon ton olurken, Türkiye bu dönemde yaklaşık 3,7 milyon ton un ihracatı yaparak, dünyada ilk sırada yer aldı. Öte yandan Türkiye, Dünya Bankasının son verilerine göre, buğday unu ihracatında da 2013-2022 döneminde aralıksız ilk sırada bulundu. İhracat, 2022'de, 3,1 milyon ton olarak kayıtlara geçti Türkiye, 2013 yılında 2,1 milyon ton buğday unu ihracatı gerçekleştirirken, bu alandaki dış satım 2016 yılına kadar sürekli olarak artarak 3,5 milyon ton düzeyine ulaştı. 2017-2021 döneminde ihracatta düşüş görülmesine karşın bu durum Türkiye'nin küresel ihracattaki lider konumunu etkilemedi. İhracat, 2022'de, 3,1 milyon ton olarak kayıtlara geçti. Böylece Türkiye, 2013-2022 döneminde, buğday unu ihracatında, aralıksız zirvede yer alma başarısını gösterdi. İhracat, söz konusu dönemde yüzde 43,8 arttı. Kazakistan, Almanya, Özbekistan, Arjantin ve Hindistan ihracatta öne çıkan diğer ülkeler oldu."
60,Ekonomik güven endeksi martta yüzde 1 artışla 100 oldu,"Ekonomik güven endeksi, martta aylık bazda yüzde 1 artarak 100 değerini aldı. Endeks, Haziran 2023'te 101,3 değerini almıştı.",Ekonomi,https://www.trthaber.com/haber/ekonomi/ekonomik-guven-endeksi-martta-yuzde-1-artisla-100-oldu-847409.html,"Türkiye İstatistik Kurumu, mart ayına ilişkin ekonomik güven endeksi verilerini açıkladı. Buna göre, şubatta 99 olan endeks martta yüzde 1 artışla 100 oldu. Aynı dönemde tüketici güven endeksi yüzde 0,02 artarak 79,4'e, reel kesim (imalat sanayi) güven endeksi yüzde 1,5 yükselerek 103,5'e, hizmet sektörü güven endeksi yüzde 1,5 artarak 120,4'e ulaştı. Perakende ticaret sektörü güven endeksi yüzde 1 azalarak 113,3'e, inşaat sektörü güven endeksi yüzde 3,6 gerileyerek 88,6'ya düştü. Ekonomik güven endeksi, Haziran 2023'ten sonra yeniden 100 seviyesini gördü. Endeks, Haziran 2023'te 101,3 değerini almıştı. Ekonomik güven endeksinin 100'den büyük olması genel ekonomik duruma ilişkin iyimserliği gösteriyor. 2023-2024 döneminde aylara göre ekonomik güven endeksi verileri şöyle:"
61,Güneş enerjisi kurulu gücü 12 bin megavatı aştı,Türkiye'de güneş enerjisi kurulu gücü ilk kez 12 bin megavatı aştı ve 12 bin 425 megavata ulaştı.,Ekonomi,https://www.trthaber.com/haber/ekonomi/gunes-enerjisi-kurulu-gucu-12-bin-megavati-asti-847390.html,"Enerji ve Tabii Kaynaklar Bakanlığı'ndan yapılan açıklamaya göre, elektrik üretiminde yenilenebilir enerjinin payı yılın ilk 2 ayında yüzde 51'in üzerine çıktı. Söz konusu oran, ocakta yüzde 51,63, şubatta yüzde 51,03 olarak kayıtlara geçti. Yenilenebilir enerji, enerjide dışa bağımlılığın azaltılmasına ve iklim değişikliği hedeflerine ulaşılmasına katkı sağlıyor. Bu nedenle güneş ve rüzgar enerjisinin önemi giderek artıyor. Türkiye'nin şubat sonu itibarıyla elektrik kurulu gücünün yüzde 56,21'ini yenilenebilir enerji kaynakları oluşturdu. 2023 sonunda 11 bin 316 megavat olan güneş enerjisi kurulu gücü ise şubat sonunda ilk kez 12 bin megavat bandını aşarak 12 bin 425 megavata yükseldi. Bakanlık verilerine göre, güneş enerjisi kurulu gücünde geçen yıl toplam 2 bin megavat, bu yılın ilk 2 ayında ise 1109 megavat artış oldu. Böylece, 2023'te elde edilen artışın yarısından fazlasına bu senenin ilk 2 ayında ulaşılmış oldu. ""Hedefimiz, yenilenebilir enerjide 2035'e kadar 5 bin megavatlık kurulu güç artışı"" Açıklamada değerlendirmelerine yer verilen Enerji ve Tabii Kaynaklar Bakanı Alparslan Bayraktar, ocak ve şubatta toplam elektrik üretiminin yüzde 51'inden fazlasının yenilenebilir enerjiden sağlandığını, bu orana yıllık bazda da ulaşmayı hedeflediklerini belirtti. Bakan Bayraktar, ""Bu kapsamda 2035 hedefimiz, yenilenebilir enerjinin üretim içindeki payını yüzde 55'e yükseltmek. Şu aşamadaki mevcut tablo, 2035 hedefimize emin adımlarla ilerlediğimizi gösteriyor. Hedefimiz, yenilenebilir enerjide 2035'e kadar her yıl 3 bin 500 megavatı güneş, 1500 megavatı rüzgar olmak üzere 5 bin megavatlık kurulu güç artışı. 2024 dahil önümüzdeki 12 yıl boyunca da toplamda 60 bin megavat yeni kurulu güce ulaşmak istiyoruz."" ifadesini kullandı."
62,BIST 100 güne yükselişle başladı,"Borsa İstanbul'da BIST 100 endeksi, güne yüzde 0,65 yükselişle 8.863,66 puandan başladı.",Ekonomi,https://www.trthaber.com/haber/ekonomi/bist-100-gune-yukselisle-basladi-847382.html,"Açılışta BIST 100 endeksi, önceki kapanışa göre 56,94 puan ve yüzde 0,65 değer kazanarak 8.863,66 puana çıktı. Bankacılık endeksi yüzde 0,59 ve holding endeksi yüzde 0,18 artış kaydetti. Sektör endeksleri arasında en fazla kazandıran yüzde 1,88 ile kimya petrol plastik olurken, en çok kaybettiren ise yüzde 1,82 ile spor oldu. Dün, dalgalı bir seyir izleyen Borsa İstanbul'da BIST 100 endeksi, günü yüzde 0,01 değer kaybıyla 8.806,72 puandan tamamladı. Analistler, küresel pay piyasalarında, ABD Merkez Bankasının (Fed) faiz indirimine ne zaman başlayacağına ilişkin belirsizliklerin devam etmesine karşın pozitif bir seyir izlendiğini belirterek, bugün ABD'de büyüme verileri başta olmak üzere yoğun veri gündeminin yatırımcıların odağına yerleştiğini söyledi. Bugün yurt içinde ekonomik güven endeksi ve Türkiye Cumhuriyet Merkez Bankası (TCMB) Para Politikası Kurulu (PPK) Toplantı Özeti, yurt dışında ise İngiltere ve ABD'de büyüme verileri başta olmak üzere yoğun veri gündeminin takip edileceğini ifade ederek, teknik açıdan BIST 100 endeksinde 8.900 ve 9.000 puanın direnç, 8.800 ve 8.700 seviyelerinin destek konumunda olduğunu kaydetti."
63,Küresel piyasalar pozitif seyrediyor,"Küresel piyasalarda, ABD Merkez Bankasının (Fed) faiz indirimine ne zaman başlayacağına ilişkin belirsizliklerin devam etmesine karşın pozitif bir seyir izlenirken, bugün ABD'de büyüme verileri başta olmak üzere yoğun veri gündemi yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-pozitif-seyrediyor-847366.html,"Dünya genelinde önemli merkez bankalarının, faiz indirim zamanlamasına ilişkin belirsizlik sürerken, ABD'de de bugün açıklanacak Gayri Safi Yurt içi Hasıla (GSYH) verilerinin yanı sıra yarın da Fed Başkanı Powell'ın açıklamaları ve bankanın enflasyon göstergesi olarak dikkate aldığı kişisel tüketim harcamalarından alınacak sinyallerin piyasaların yönü üzerinde etkili olması bekleniyor. Analistler, ABD'deki büyüme verilerinin piyasalarda oynaklığı artabileceğini ifade ederek, ülkede GSYH'nin 4'üncü çeyrekte yüzde 3,2 artmasının öngörüldüğünü bildirdi. Analistler, ABD'de ekonomik aktivitenin güçlü kalmaya devam etmesinin Fed'in politika alanını kısıtladığını aktararak, bunun Fed yetkililerinin sözle yönlendirmelerine de yansıdığını ifade etti. Dün piyasalar kapandıktan sonra açıklamalarda bulunan Fed Yönetim Kurulu Üyesi Christopher Waller, faiz oranlarını düşürmek için aceleye gerek olmadığını ve faiz indiriminden önce ""en az birkaç ay daha iyi enflasyon verileri"" görmek istediğini söyledi. Waller'ın bu açıklamalarının ardından para piyasalarındaki fiyatlamalarda Fed'in ilk faiz indirimine haziranda gitme ihtimali yüzde 64'e geriledi. Ayrıca, dün uluslararası kredi derecelendirme kuruluşu Standard & Poor's (S&P), ABD'nin uzun vadeli kredi notunu ""AA+"" ve kısa vadeli kredi notunu ""A-1+"" olarak teyit ederken, kredi notu görünümünü ""durağan"" olarak korudu. Söz konusu gelişmelerin ardından ABD'nin 10 yıllık tahvil faizi 2 baz puanlık artışla günü yüzde 4,21'den tamamlarken, altının ons fiyatı yükseliş eğiliminin üst üste 4'üncü işlem gününde 2 bin 195 dolardan alıcı buluyor. Dün yüzde 0,1 yükselişle günü 104,4 seviyesinden tamamlayan dolar endeksi, şu sıralarda önceki kapanışının yüzde 0,1 altında 104,3'te bulunuyor. Ukrayna'nın Rusya'nın petrol sahalarını hedef alması petrolde arz endişelerini beslemeye devam ederken, Brent petrolün varil fiyatı dün yüzde 0,5 artışla günü 85,6 dolardan tamamladı. Yeni günde Brent petrolün varil fiyatı önceki kapanışının hemen altında seyrediyor. Öte yandan, E-ticaret devi Amazon da yapay zeka şirketi Anthropic'e 2,75 milyar dolar daha yatırım yaparak şirketteki toplam yatırımını 4 milyar dolara çıkardı. Yoğun makroekonomik veri takvimi ve Fed yetkililerinin sözle yönlendirmelerinin bugün de yatırımcıların odağında kalmaya devam ettiğini belirten analistler, yarın dünya genelinde başta ABD olmak üzere bir çok ülkede tatil nedeniyle piyasaların işleme kapalı olacağını anımsattı. Dün, New York borsasında, Nasdaq endeksi yüzde 0,51, S&P 500 endeksi yüzde 0,86 ve Dow Jones endeksi de yüzde 1,22 artış kaydetti. ABD'de endeks vadeli kontratlar, yeni güne de pozitif bir seyirle başladı. Avrupa  Avrupa borsalarında da dün pozitif seyir hakim olurken, bugün gözler İngiltere'de büyüme verilerine çevrildi. İsviçre Merkez Bankası'nın geçen hafta faiz indirimine gitmesinin ardından bölge genelinde güvercin sözle yönlendirmelerin güç kazanması dikkati çekerken, dün Avrupa Merkez Bankası (ECB) İcra Kurulu üyesi Piero Cipollone, faiz oranlarını düşürmek için çok uzun süre beklemenin, zaten zayıf olan ekonomik büyüme bağlamında risk oluşturabileceğini dile getirdi. Cipollone'un açıklamalarının ardından para piyasalarındaki fiyatlamalarda ECB'nin haziranda faiz indirimine gitme ihtimali yüzde 85'e çıkarken, İngiltere Merkez Bankasının (BoE) ülkede açıklanacak büyüme verileri öncesinde aynı dönemde faiz indirimine başlama ihtimali de yüzde 76 ile fiyatlanıyor. Dün, İngiltere'de FTSE 100 endeksi yüzde 0,01, İtalya'da MIB 30 endeksi yüzde 0,21, Almanya'da DAX 40 endeksi yüzde 0,50 ve Fransa'da CAC 40 endeksi ise yüzde 0,25 artış kaydetti. Avrupa'da endeks vadeli kontratlar, yeni güne de pozitif bir seyirle başladı. Asya Asya pay piyasalarında ise karışık bir seyir öne çıkarken, Japonya Merkez Bankasının (BoJ) son toplantı tutanaklarında, yetkililerin gelecekteki faiz artışlarında temkinli davranmayı düşündükleri görüldü. Söz konusu gelişmenin ardından Japonya pay piyasalarında satış baskısı artarken, dolar/yen paritesi ise yatay seyretti. Japonya Maliye Bakanı Shunichi Suzuki dün ""Piyasa hareketlerini dikkate alarak, kur istikrarı için elimizden gelen önlemleri alacağız."" demişti. Öte yandan, dün Çin Dışişleri Bakanlığından yapılan açıklamaya göre Çin Devlet Başkanı Şi Cinping, hafta başında gerçekleştirilen Çin Kalkınma Forumu için başkent Pekin'de bulunan ABD iş, strateji ve akademi çevrelerinin temsilcilerinden oluşan heyetle bir araya geldi. Şi'nin, ABD ve Çin'in, birbirinin kalkınma hakkına saygı göstererek, iki ülkenin ve dünyanın faydasına olacak bir işbirliği için birlikte çalışması gerektiği mesajını verdiğini bildirildi. Kapanışa yakın Japonya'da Nikkei 225 endeksi yüzde 1,3, ve Güney Kore'de Kospi endeksi yüzde 0,3 gerilerken, Çin'de Şanghay bileşik endeksi yüzde 1,1 ve Hong Kong'da Hang Seng endeksi yüzde 1,9 değer kazandı. Yurt içinde dün dalgalı bir seyir izleyen Borsa İstanbul'da BIST 100 endeksi, günü yüzde 0,01 değer kaybıyla 8.806,72 puandan tamamladı. Dolar/TL, dün alıcılı bir seyir izleyerek günü önceki kapanışının yüzde 0,3 üzerinde 32,2729'dan tamamlamasının ardından bugün bankalararası piyasanın açılışında 32,3110 seviyesinden işlem görüyor. Analistler, bugün yurt içinde ekonomik güven endeksi ve Türkiye Cumhuriyet Merkez Bankası (TCMB) Para Politikası Kurulu (PPK) Toplantı Özeti, yurt dışında ise İngiltere ve ABD'de büyüme verileri başta olmak üzere yoğun veri gündeminin takip edileceğini belirterek, teknik açıdan BIST 100 endeksinde 8.800 ve 8.700 seviyelerinin destek, 8.900 ve 9.000 puanın ise direnç konumunda olduğunu kaydetti. Piyasalarda bugün takip edilecek veriler şöyle: 10.00 Türkiye, mart ayı ekonomik güven endeksi 10.00 Türkiye, 2022 yılı işgücü maliyeti istatistikleri 10.00 İngiltere, 2023 yılı 4. çeyrek GSYH 10.00 İngiltere, 2023 yılı 4. çeyrek ödemeler dengesi 10.00 Almanya, şubat ayı perakende satışlar 11.55 Almanya, mart ayı işsizlik oranı 14.00 Türkiye, TCMB'nin PPK özeti 15.30 ABD, haftalık işsizlik maaşı başvuruları 15.30 ABD, 2023 yılı 4. çeyrek GSYH 17.00 ABD, mart ayı Michigan Üniversitesi tüketici güven endeksi"
64,Emeklilerin promosyon ödemeleri başladı,Emeklilerin banka promosyon tutarlarında artışa gidildi. Kamu bankaları 8 bin ile 12 bin lira arasında değişen tutarlarda promosyon ödeyecek. Başvurular bankalardan ya da e-devlet üzerinden yapılabiliyor. Promosyon ödemeleri bugün başladı.,Ekonomi,https://www.trthaber.com/haber/ekonomi/emeklilerin-promosyon-odemeleri-basladi-847358.html,"Kamu bankalarının emekliler için promosyon tutarı netleşti. Başvurular devam ediyor... İşlemleri tamamlanan emeklilere ödemeler bugün yapılmaya başlanacak. Başvuru nasıl yapılacak? Promosyonlar için başvuru, bankalardan ya da e-devlet üzerinden yapılabiliyor. Bankalar emekliye promosyon için 3 yıl taahhüt istiyor. Daha avantajlı bir teklif olması durumunda banka değişikliği yapmak mümkün. Birden fazla emekli maaşı alanlar ayrı ayrı promosyon başvurusu yapabilecek. ""Banka değişikliği yapılabiliyor"" Sosyal Güvenlik Başuzmanı İsa Karakaş merak edilenleri yanıtladı: ""Hali hazırda promosyon alanlar da daha yüksek promosyon olması halinde önceki bankadan aldıkları promosyonu başka bankaya taşıyabilirler. Başka bankaya taşıma açısından herhangi bir cezai sorumluluk yoktur. Sadece almış oldukları promosyonun kullanılan döneme ait olan kısmı mahsup edildikten sonra kullanmadıkları kısmı bankaya iade etmeleri yeterlidir."" Karakaş, ""Emekli maaşları dosya bazında alınmaktadır örneğin eşten dolayı dul maaşı alanlar dul maaşından dolayı bir promosyon alabilirler. Kendileri de emekliyse kendi hesaplarından da ayrıca promosyon almaları mümkündür"" dedi.
  16 milyon kişi kapsamda Dul yetim aylığı alan hak sahiplerine de en az 5 bin lira promosyon ödemesi yapılacak. Banka promosyon düzenlemesinde yaklaşık 16 milyon kişi kapsamda bulunuyor. "
65,Bakan Bolat: Kamu kurumları İsrail firmaları ile ticaret yapmıyor,"Bakan Bolat, 7 Ekim'den bu yana İsrail ile karşılıklı ticaretin yüzde 33 azaldığını belirterek, ""Hükümet olarak kamu kurumları, devlet şirketleri asla İsrail firmaları ile ticaret yapmıyor"" açıklamasını yaptı.",Ekonomi,https://www.trthaber.com/haber/ekonomi/bakan-bolat-kamu-kurumlari-israil-firmalari-ile-ticaret-yapmiyor-847332.html,"Ticaret Bakanı Ömer Bolat, TV24'te gündeme ilişkin sorularını yanıtladı. İsrail ile silah ticareti yapıldığına yönelik iddialar hakkında konuşan Bolat, Türkiye'nin her zaman Filistin davasının yanında yer aldığını söyledi. Bolat, İsrail'in Gazze'ye saldırısı başladığından bu yana, her platformda Cumhurbaşkanı Recep Tayyip Erdoğan'ın ve Dışişleri Bakanı Hakan Fidan'ın gereken çıkışları ve aksiyonları gösterdiğini, göstermeye de devam ettiğini dile getirdi. ""İsrail ile ticaret suçlamaları gerçeği yansıtmıyor"" Türkiye'nin ve hükümetin, sürekli olarak İsrail ile ticaret yapma suçlamaları ile sıkıştırılmak istenmesinin, bazı marjinal siyasi unsurların ve terör örgütlerinin sahte hesaplarıyla yapılan itibarsızlaştırma çalışmaları olduğunu vurgulayan Bolat, İsrail istihbaratının da bazı dezenformasyon bilgileri sızdırarak, bunu yaptırmaya çalıştığını anlattı. Bu tür durumlarla karşılaştıklarını ancak ortaya atılan iddiaların gerçeği yansıtmadığını ifade eden Bolat, bunların iç siyasette seçim öncesinde Cumhur İttifakı'nın oylarını düşürmek amacıyla yapıldığının altını çizdi. Bolat, GTİP (Gümrük Tarife İstatistik Pozisyonu) fasıllarına değinerek, ""Bunlardan biri 36. fasıl, patlayıcı maddeler ve devamı, diğeri de silah ve mühimmat başlığı. Bu TÜİK (Türkiye İstatistik Kurumu) verisinde ana başlık olarak görülünce, çok az miktarda yapılmış ama gümrük beyannamesine baktığınızda birisi jel yakıtı ve çakmak gazı, diğeri de avcılık ve sporculuk için yivli bir av tüfeği parçası ile balıkçılıkta kullanılan zıpkın şeklindeki ürünler çıktı. Ama haberin terör örgütü ile bağlantılı sitelerde veriliş şekli, Türkiye'nin silah ve mühimmat satıyormuşçasına bir suçlanma şekli. Bunlar devlete savaş açan siteler, haberlerine inanmak son derece yanlıştı. Araştırdık, delilleriyle beraber yaptığımız açıklamalarla bunun yalan, dezenformasyon ve yönlendirme amaçlı olduğunu ortaya koyduk."" diye konuştu. ""İsrail ile ithalat yüzde 43, ihracat yüzde 30 azaldı"" Türkiye'nin, Filistin devletini tanıdığına ancak İsrail başta olmak üzere birçok ülkenin tanımadığına işaret eden Bolat, bu nedenle Türkiye'den ve dünyadan Filistin'e yapılan ticarette, İsrail liman ve gümrüklerinin kullanılmak zorunda olduğunu kaydetti. Bolat, 7 Ekim'den bu yana İsrail ile karşılıklı ticaretin yüzde 33 azaldığına dikkati çekerek, şu değerlendirmelerde bulundu: ""İthalatta yüzde 43, ihracatta yüzde 30 bir azalma ile ortalama yüzde 33'lük azalma gerçekleşti. Hükümet olarak kamu kurumları, devlet şirketleri asla İsrail firmaları ile ticaret yapmıyor. Türk Silahlı Kuvvetlerinin hiçbir unsurunun İsrail ile işbirliği, askeri eğitim, silah mühimmat alım satımı noktasında asla bir irtibatı yok. Savunma sanayisi ürünleri için Milli Savunma Bakanlığının izin belgesine ihtiyaç var. Onları da araştırdık, hiçbirinde izin yok. Milli Savunma Bakanlığımız da gerekli açıklamayı yaptı, biz Ticaret Bakanlığı olarak yaptık. Seçime 3-4 gün kala, hükümeti zor durumda bırakıp 'Acaba birkaç puan kaybettirir miyiz?' diye büyük bir haber yakalamış gibi sunulmak istenen yurt dışı kaynaklı bu sitelerin haberlerini çürüttük."""
66,Bakan Şimşek: Yerel kalkınma için insana ve altyapıya yatırım yapıyoruz,"Bakan Şimşek, ""Yerel kalkınma için biz beşeri sermaye yani insana ve altyapıya yatırım yapıyoruz. Teşvik ve finansmanla Batman'ı kalkındırmak için yoğun bir çaba içerisindeyiz"" açıklamasını yaptı.",Ekonomi,https://www.trthaber.com/haber/ekonomi/bakan-simsek-yerel-kalkinma-icin-insana-ve-altyapiya-yatirim-yapiyoruz-847270.html,"Hazine ve Maliye Bakanı Mehmet Şimşek, Cumhurbaşkanı ve AK Parti Genel Başkanı Recep Tayyip Erdoğan'ın katılımıyla Batman Valiliği önünde düzenlenen mitingde yaptığı konuşmada, yerel seçimin arifesinde olduklarını, doğup büyüdüğü bu topraklarda 2011 yılında Cumhurbaşkanı Erdoğan'ın tensipleriyle Batman vekili olarak hizmet etme ve Batman'ı kalkındırma fırsatı bulduğunu söyledi. Bölgedeki gençlere rol model ve Batman vekili olarak hizmet etmenin kendisi için gurur kaynağı olduğunu dile getiren Şimşek, mahalli seçimler ve Batman'ın geleceği için bir arada bulunduklarını kaydetti. ""İnsan odaklı hizmet ve eser siyaseti, yerel kalkınma, daha üretken, rekabetçi bir Batman, iklim değişikliği ve doğal afetlere karşı dirençli bir şehir, akıllı ve dijital uygulamalarla geleceğe hazır bir Batman istiyorsanız, onun adresi belli. Onun adresi AK Parti belediyeciliği."" ifadelerini kullanan Şimşek, AK Parti Batman Belediye Başkanı adayı Adil Sebati Ceylan'ın bu vizyon ve ilkelerle Batman'ı geleceğe taşımaya hazır olduğunu belirtti. Batman'ın kalkınması ve gelişmesi için ekip ruhuyla çalışacaklarını ifade eden Şimşek, şöyle konuştu: ""İnşallah burada yerel kalkınma için ne gerekiyorsa yapacağız. Yerel kalkınma için biz beşeri sermaye yani insana ve altyapıya yatırım yapıyoruz. Teşvik ve finansmanla Batman'ı kalkındırmak için yoğun bir çaba içerisindeyiz. İnsana yatırım için önce Batman'a bir üniversite kazandırdık. 2007'de açılan Batman Üniversitesi bugün Batman'a sanayi, ticaret için nitelikli insan yetiştiriyor. 17 bin kardeşimiz Batman Üniversitesi'nde şu anda öğrenci. Her şeyin başı insan. Çocuklarımızın, gençlerimizin geleceği için en büyük yatırımı eğitime yaptık. 21 yılda, Batman'da derslik ve öğretmen sayısını 3'e katladık. Öğretmen başına düşen öğrenci sayısı 35'ten 15'e düştü. Derslik başına düşen öğrenci sayısı 52'den 24’e düştü. Bunlar şu anda dünyanın gelişmiş ülke standartları."" AK Parti hükümetleri döneminde eğitime muazzam yatırım yapıldığını anlatan Şimşek, Batman'da sağlıkta devrim yaptıklarını, hastane ve yatak sayısını 6'ya, doktor sayısını 9'a, ambulans sayısını 26'ya katladıklarını vurguladı. Batman Eğitim ve Araştırma Hastanesi'ni büyüttüklerini, Diş Hekimliği Fakültesi kurduklarını, 500 yataklı Devlet Hastanesi'nin yapımının sürdüğünü aktaran Şimşek, Onkoloji Tanı ve Tedavi Merkezi'ni yakında Batman'a kazandıracaklarını aktardı. Altyapıya çok yatırım yaptıklarını, 21 yılda 25 milyar liradan fazla yatırım gerçekleştirdiklerini, bölünmüş yol uzunluğunu 11 kat arttırdıklarını bildiren Şimşek, köprü ve tünellerle Batman'ın altyapısının çok daha güçlü olduğuna dikkati çekti. Havalimanı inşa ettiklerini, Batman'ın bereketli topraklarını suyla buluşturduklarını söyleyen Şimşek, artık Batman'da tarıma dayalı sanayinin geliştiğini anlattı. Önümüzdeki dönemde Sağ Sahil Sulama Projesi'ni de hayata geçireceklerini ifade eden Şimşek, konuşmasını şöyle sürdürdü: ""İluh Deresi'ni ıslah edeceğiz. Batman'ı gelişmiş bir şehir haline getireceğiz. Kentsel dönüşümü eğer destek verirseniz birlikte başaracağız. Organize Sanayi Bölgesi 1990'da kurulmuş. Sadece 1-2 tane fabrika vardı. 100 kişi çalışıyordu. Bugün Organize Sanayi Bölgesi'nde 140 fabrika var. Bu fabrikalarda 12 bin 500 kardeşimiz çalışıyor. Batman sanayileşiyor. Batman, katma değer zincirinde de yukarı çıkıyor. AK Parti hükümetleri öncesinde tekstil ve konfeksiyon Batman'da emekleme dönemindeydi. Biz geldik tekel depolarını bu alana tahsis ettik. Bugün konfeksiyon ve tekstil sektöründe 40 bin Batmanlı kardeşimiz çalışıyor. Çünkü biz Batman'a yatırım yaptık. Batman'ın önünü açtık. Batman'a 6. bölge teşvikleri veriyoruz. O nedenle Batman büyük bir cazibe merkezi. Raman Organize Sanayi Bölgesi, Oyma Taş Organize Sanayi Bölgesi, Samanyolu Tekstil Organize Sanayi Bölgesi ve Sera Organize Sanayi Bölge olmak üzere 4 organize sanayi bölgesinin çalışmasını yürütüyoruz. Bunlar devreye girdiğinde 40 bin kardeşimize istihdam imkanı sağlayacağız. Batman'ın göçe ihtiyacı olacak. Çünkü Batman'daki çalışan kardeşlerimiz yetmeyecek. Bütün gençlerimize bu çerçevede iş imkanı sunacağız."" Batman için yatırımlara hız kesmeden devam edeceklerini belirten Şimşek, kamu tarafından yürütülen 30 milyar liralık projelerin sürdüğünü, bu projeler tamamlandığında Batman'ın daha büyük bir cazibe merkezi olacağına işaret etti. Kentin bölgesinde en büyük sanayi üssü olacağını dile getiren Şimşek, konuşmasını şöyle tamamladı: ""Batman bunu başarabilir. Çünkü biz hemşerilerimize güveniyoruz. Size inanıyoruz. Onun için bugünkü mitingin adı Batman'ın geleceği mitingidir. İşte Batman'ın geleceği için pazar günü doğru adrese gideceğiz. Doğru tercihlerde bulunacağız. Gençlerimize yatırım yaptık. Her alana yatırım yaptık. Batman'ı parklarla, yeşille donattık. Hizmetleri sayacak vaktimiz yok. Bu hizmetlerin, yatırımların son hızıyla devamı için sizden destek istiyorum. Pazar günü doğru adrese Adil kardeşimize destek istiyoruz. Sayın Cumhurbaşkanımıza, baba ocağına Batman'a teşrifleri için şükranlarımı sunuyorum. Vakit Batman ve Türkiye vakti."""
67,BIST 100 günü yatay tamamladı,"Borsa İstanbul'da BIST 100 endeksi, günü yüzde 0,01 değer kaybederek 8.806,72 puandan tamamladı.",Ekonomi,https://www.trthaber.com/haber/ekonomi/bist-100-gunu-yatay-tamamladi-847268.html,"BIST 100 endeksi, önceki kapanışa göre 0,66 puan azalırken, toplam işlem hacmi 84,9 milyar lira oldu. Bankacılık endeksi yüzde 0,61 değer kaybederken, holding endeksi yüzde 0,13 değer kazandı. Sektör endeksleri arasında en çok kazandıran yüzde 1,60 ile madencilik, en çok kaybettiren yüzde 4,73 ile spor oldu. Analistler, küresel pay piyasalarında, ABD Merkez Bankasının (Fed) faiz indiriminin zamanlamasına ilişkin belirsizliğin risk iştahını törpülediğini ifade etti. Öte yandan, uluslararası kredi derecelendirme kuruluşu S&P Global, gelişmekte olan ülkeler için 2024 yılı toplam büyüme tahminini yüzde 4,1'den yüzde 4,2'ye yükseltirken, Türkiye için de yüzde 2,4'ten yüzde 3'e çıkardı. Yarın yurt içinde Türkiye Cumhuriyet Merkez Bankası (TCMB) Para Politikası Kurulu (PPK) toplantı özeti, ekonomik güven endeksi, yurt dışında ise ABD'de büyüme, haftalık işsizlik başvuruları, bekleyen konut satışları, Michigan Üniversitesi tüketici güven endeksi, İngiltere'de büyüme ve Almanya'da işsizlik oranının öne çıkacağını dile getiren analistler, teknik açıdan BIST 100 endeksinde 8.900 ve 9.000 puanın direnç, 8.800 ve 8.700 seviyelerinin destek konumunda olduğunu kaydetti."
68,İki kamu bankasına altın ithalatı kotası,"Hazine ve Maliye Bakanlığı'nca, Ziraat Bankası ve Vakıf Katılım Bankası'na kuyum işletmelerinin ihtiyaçlarının karşılanması için işlenmemiş altın ithalatı kotası tahsis edildi.",Ekonomi,https://www.trthaber.com/haber/ekonomi/iki-kamu-bankasina-altin-ithalati-kotasi-847263.html,"Bakanlığın internet sitesinde, ""Kuyum İşletmelerinin İhtiyacının Sağlanmasını Teminen Bankalara Sağlanan İşlenmemiş Altın İthalatı Kotası""na ilişkin açıklama yapıldı. Açıklamada, son dönemde işlenmemiş altın ithalatında yaşanan yükselişin, dış ticaret dengesi ve ödemeler dengesi üzerindeki olumsuz etkileri göz önünde bulundurularak, altın ithalatının artış hızını azaltmaya yönelik bir tedbir olarak 7 Ağustos 2023 tarihi itibarıyla, işlenmemiş altın ithalatı için kota uygulanmaya başlandığı hatırlatıldı. Kota uygulaması sonrasında, piyasada işlenmemiş altın arzında yaşanan daralma nedeniyle Bakanlığa iletilen sorunların azaltılması için nisan ayından itibaren, Bakanlıkça kıymetli madenler aracı kuruluşu faaliyet izni verilen T.C. Ziraat Bankası A.Ş. ve Vakıf Katılım Bankası A.Ş.'ye, Kuyum Ticareti Hakkındaki Yönetmelik kapsamında Ticaret Bakanlığı tarafından yetkilendirilmiş kuyum işletmelerinin ihtiyaçlarının karşılanması için işlenmemiş altın ithalatı kotası tahsis edildiği duyuruldu. Açıklamada, söz konusu uygulamaya ilişkin şu ifadelere yer verildi: ""Ticaret Bakanlığı tarafından yetkilendirilmiş kuyum işletmeleri tarafından ilgili ayın ilk 3 iş günü içinde T.C. Ziraat Bankası A.Ş. şubelerine yetki belgeleri ile birlikte ya da altinihracatdestek@vakifkatilim.com.tr e-posta adresine yetki belgelerinin taranmış hali ile birlikte talep ettikleri işlenmemiş altının kilogram olarak miktarını belirterek başvuruda bulunulması, banka tarafından ilgili kuyum işletmesine satın alabileceği miktarın bildirilmesini müteakip 3 iş günü içerisinde kuyum işletmesi tarafından bankaya ödeme yapılması gerekmekte olup, yapılacak ödemeleri müteakiben ilgili banka tarafından işlenmemiş altın ithalatı gerçekleştirilerek, hak sahiplerine İstanbul'daki şubelerinde teslim edilecek. Diğer taraftan, bir kuyum işletmesi tarafından aynı ay içerisinde birden çok bankaya talep iletilmemesi gerekmekte olup, aksinin tespiti halinde söz konusu kuyum işletmesinin tüm talepleri iptal edilecek."""
69,Küresel yenilenebilir enerji kurulu gücünde rekor artış,Geçen yıl küresel yenilenebilir enerji kapasitesi 473 gigavatlık rekor artışla toplam 3 bin 870 gigavata yükseldi.,Ekonomi,https://www.trthaber.com/haber/ekonomi/kuresel-yenilenebilir-enerji-kurulu-gucunde-rekor-artis-847195.html,"Uluslararası Yenilenebilir Enerji Ajansı (IRENA) açıklamasına göre, yenilenebilir enerjide kapasite artışı toplam artışın yüzde 86'sını oluşturdu. Yenilenebilir kapasite artışında güneşin payı yüzde 73, rüzgar enerjisinin payı ise yüzde 24 oldu. Yenilenebilir enerjideki kapasite artışında Çin 297,6 gigavatla ilk sırada yer aldı. Çin'de rüzgar ve güneş yatırımlarının kömür ve doğal gaz yatırımlarıyla rekabet etmesi kurulu gücün yenilenebilir lehine artmasında etkili oldu. Öte yandan ABD, Kanada, Almanya, İngiltere, Fransa, İtalya ve Japonya'dan oluşan G7 ülkelerinde yenilenebilir enerji kurulu gücü geçen yıl önceki yıla göre yüzde 7,6 artışla 69,4 gigavat kurulu güce ulaştı. Aralarında Türkiye, Arjantin, Avustralya, Brezilya, Kanada, Çin gibi ülkelerin yer aldığı G20 ülkelerinde ise kurulu güç önceki yıla göre yüzde 15'lik artışla toplamda 3 bin 85 gigavat oldu. Raporda görüşlerine yer verilen IRENA Direktörü Francesco La Camera, yenilenebilir enerji kapasitesindeki olağanüstü artışın Paris Anlaşması hedefleriyle uyumlu olduğunu belirterek, ""Ancak IRENA'nın Dünya Enerji Dönüşümleri Görünümü 1,5 santigrat derece senaryosu uyarınca, önümüzdeki 7 yıl içinde gerekli 7,2 teravatlık yenilenebilir kapasitesinin daha hızlı sisteme dahil olması gerekiyor."" değerlendirmesini yaptı."
70,Kira beyannamesinde son gün 1 Nisan,"Kira geliri elde eden mülk sahiplerinin beyanname verme süresi 1 Nisan'da sona erecek. Tahakkuk eden vergilerin birinci taksiti damga vergisiyle 1 Nisan'a, ikinci taksiti ise 31 Temmuz'a kadar ödenebilecek.",Ekonomi,https://www.trthaber.com/haber/ekonomi/kira-beyannamesinde-son-gun-1-nisan-847193.html,"Milyonlarca gayrimenkul sahibini yakından ilgilendiren kira beyanname verme süreci 1 Mart'ta başladı. Bu yıl GİB, ""kira bildirim formu"" ile kiracıları da sürece dahil etti. Kiracılar, eğer Dijital Vergi Dairesi'ne abonelerse kullanıcı bilgileri ve şifreleriyle sisteme giriş yaparak forma ulaşabiliyorlar, e-Devlet şifresi ile de gerekli bilgilere erişim sağlayabiliyorlar. Bu yöntemle mülk sahiplerinin beyan ettiği kira gelirleriyle kiracıların beyanlarını karşılaştırılması amaçlanıyor. Uygulamayla düşük kira bedeli gösterenler, yanlış beyanda bulunanlar veya hiç beyanda bulunmayanlar ortaya çıkarılıyor. Ayrıca vergi kayıp ve kaçağının önlenmesi planlanıyor Kira beyannamesine ilişkin merak edilen sorular ve cevapları şu şekilde: Soru 1: Kimlerin beyanname doldurma zorunluluğu bulunuyor? 2023'te konuttan yıllık 21 bin lira, iş yerinden 150 bin liranın üzerinde kira geliri elde eden gayrimenkul sahipleri gelir vergisi ödeyecek. Soru 2: Kira geliri elde eden mülk sahipleri ne zaman beyanname verebilecekler? Beyannameler, 1 Mart-1 Nisan (31 Mart'ın hafta sonuna rastlaması nedeniyle) tarihleri arasında verilebilecek. Soru 3: Kira beyannamesi nasıl doldurulacak? Mülk sahipleri, Gelir İdaresi Başkanlığının ""gib.gov.tr"" internet adresi üzerinden ""hazır beyanname sistemini"" doldurabilecekler, Dijital Vergi Dairesi'nden hazır beyana ulaşılabilecekler. Soru 4: Konut kira gelirlerinde istisna bedeli ne kadar oldu? 2023 yılı içerisinde yıllık 21 bin lira ve altında mesken kira geliri elde edenler gelir vergisi ödemeyecek. 2024 yılı için ise gelir vergisi istisnası 33 bin lira olarak açıkladı. Soru 5: İstisnadan kimler yararlanamayacak? Ticari, zirai veya mesleki kazancını beyan etmek zorunda olanlar, yıllık 21 bin liranın üzerinde konut kira geliri elde edenler, ayrı ayrı veya birlikte elde ettiği ücret, menkul sermaye, gayrimenkul sermaye iradı ile diğer kazanç ve iratlarının gayri safi tutarları toplamı 2023 için belirlenen 550 bin lirayı aşanlar, kira gelirini süresinde beyan etmeyen veya eksik beyan edenler istisnadan yararlanamayacaklar. Soru 6: Gurbetçilerin, Türkiye'de kiraya verdiği mülkler için beyanname vermeleri zorunlu mu? Yurt dışında yaşayan vatandaşlar Türkiye'de elde ettikleri kazanç ve iratları bakımından dar mükellef kapsamında vergilendiriliyor. Soru 7: Birden fazla kişinin meskene ortak olması durumunda beyanname nasıl verilecek? Şahıslardan her birinin kendi hissesine karşılık gelen kira gelirini beyan etmesi gerekiyor. Soru 8: Beyanname verilmez ya da eksik beyan edilirse cezai işlem uygulanacak mı? Elektronik ortamda verilmesi zorunlu olan beyannamelerin süresinde verilmemesi halinde özel usulsüzlük cezası kesilecek. Ayrıca verginin süresinde tahakkuk edilmemesi durumunda verginin bir katı vergi ziyaı cezası uygulanacak. Soru 9: Kira beyanıyla tahakkuk edilecek gelir vergisi nasıl ödenecek? Dijital Vergi Dairesi'nden (dijital.gib.gov.tr) veya mobil uygulamadan 02.00-23.45 saatlerinde anlaşmalı bankaların banka kartı/kredi kartı, banka hesabından havale yoluyla, yabancı ülkede faaliyet gösteren bankalara ait kartlar ile vergi tahsiline yetkili bankalar ile vergi dairesi vezneleri aracılığıyla ve PTT şubelerinden ödenebiliyor. Soru 10: Ödemeler taksitlendirilebilecek mi? Tahakkuk eden vergilerin birinci taksiti damga vergisiyle 1 Nisan'a, ikinci taksiti ise 31 Temmuz'a kadar ödenebilecek."
71,Çadır ve karavanlara talep arttı,Ramazan Bayramı tatilinin 9 güne çıkarılması ve yaklaşan yaz sezonu öncesi kamp yerlerinde hazırlıklar hızlanırken çadır ve karavanlara talepte artış yaşanıyor.,Ekonomi,https://www.trthaber.com/haber/ekonomi/cadir-ve-karavanlara-talep-artti-847180.html,"OSTİM'de çadır üreten firmanın işletmecisi Serkan Yazıcı, otelleri tercih etmeyip doğayla iç içe, bütçesine daha uygun tatil yapmak isteyenlerin ilgisinin çadırlara yöneldiğini söyledi. Yazıcı, ""Bayram tatilinin 9 güne çıkarılmasıyla bu süreyi çadır kampında geçirmek isteyenlerden yoğun talep alıyoruz."" dedi. Yaz aylarının yaklaştığına dikkati çeken Yazıcı, şu anda şişme kamp çadırlarının daha popüler olduğunu, insanların genellikle küçük çadırlarda konaklamayı tercih ettiklerini belirtti. Yazıcı, sadece tatilcilerin değil, doğada kamp yapmak isteyenlerin de çadırlara yoğun talebi olduğunu dile getirdi. Bunların dışında acil hizmetler için de çadır ürettikleri bilgisini veren Yazıcı, bu alanda da talep artışı olduğunu ifade etti. ""Talepte geçen yıla göre artış var"" İzmir'in Menderes ilçesindeki bir çadır kampı alanında işletme müdürü olarak görev yapan Uğur Burhan da Ramazan Bayramı tatili nedeniyle konaklama hizmetlerine yönelik şahsen ve telefonla rezervasyon yaptırmak isteyenlerin geçmişe nazaran fazla olduğunu söyledi. Bayram için daha çok kapalı konaklama alanları ve karavan hizmeti için talep geldiğini belirten Burhan, çadırda konaklamak isteyenlerin de özellikle yaz sezonunu tercih ettiğini bildirdi. Burhan, sezonluk karavan hizmeti almak isteyenlerin sayısının da oldukça fazla olduğuna dikkati çekerek, şöyle konuştu: ""Geçen yıla göre talepte artış var. Kamp alanında aynı anda ortalama 60-70 karavan misafir alabiliyoruz. Böylece günlük ortalama 250 kişiyi misafir etmiş oluyoruz. Çadır kapasitemiz aynı anda 350-400, kişi sayısı ortalama 700-800 civarında olup, yazın tam kapasite hizmet verilmektedir."" Günübirlik gelen misafirleri de dikkate alarak, hafta içi günlük ortalama 2 bin kişiye hizmet verdiklerini vurgulayan Burhan, hafta sonu da bu sayının 3 bin 500 ila 4 bine çıktığı bilgisini verdi. Burhan, mart sonuna kadar karavan kampı için günlük 500, çadır kampı için de günlük 350 lira ücret alındığını, yeni sezon fiyatlarının ay sonunda belirleneceğini kaydetti. Otel fiyatlarının yüksekliği de karavana yönlendiriyor Karavan İmalatçıları ve Tedarikçileri Derneği Başkanı Ahmet Fazlıoğlu, bayram tatilinin de uzamasıyla son dönemde karavanlara talepte artış olduğunu ifade etti. Özellikle Kovid-19 salgını sonrası karavanların daha popüler hale geldiğine dikkati çeken Fazlıoğlu, 2020 sonrasında 500'ün üzerinde üretici firmanın kurulduğunu dile getirdi. Fazlıoğlu, karavan tatilinin diğerlerine oranla daha az maliyetli olması sebebiyle tercih edildiğini anlattı. Fazlıoğlu, ""Maalesef turizm bölgelerimizdeki konaklama tesis fiyatlarının çok yüksek olması nedeniyle vatandaşların bir kısmı otel yerine karavanda konaklamayı tercih ediyor. Yakın dönemde gerçekleşen fuar organizasyonlarında, bayram tatilini de düşünerek aldığını belirten çok fazla karavan müşterisi olduğunu gözlemliyoruz."" dedi. Karavan ücretlerine ilişkin de bilgi veren Fazlıoğlu, şunları kaydetti: ""Kiralama ücretleri çekme karavanda 2 bin ila 2 bin 500 lira, motokaravanda 2 bin 500 ila 3 bin lira civarında. Parklardaki konaklama ücretleri de 700 ila1000 lira arasında değişiyor. Karavanın daha az maliyetli olmasının yanında, sınırsız konaklama alanı sağlaması, konforlu ve avantajlı bir tatil seçeneği sunuyor. Bu sebeple tercih ediliyor."" Karavan sektörünün hedef kitlesinin 20'li yaşlara kadar gerilediğini ancak ekosistemin nüfus yoğunluğuna göre pazar payının yüzde 15'lik dilimine yeni ulaştığını vurgulayan Fazlıoğlu, Türkiye'deki üreticilerin dış pazarda yer edinme potansiyelinin ciddi boyutta olduğunu sözlerine ekledi."
72,Borsa güne yükselişle başladı,"Borsa İstanbul'da BIST 100 endeksi, güne yüzde 0,30 yükselişle 8.834,01 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-847130.html,"Açılışta BIST 100 endeksi, önceki kapanışa göre 26,63 puan ve yüzde 0,30 değer kazanarak 8.834,01 puana çıktı. Bankacılık endeksi yüzde 0,43 ve holding endeksi yüzde 0,51 artış kaydetti. Sektör endeksleri arasında en fazla kazandıran yüzde 1,45 ile bilişim olurken, en çok kaybettiren ise yüzde 0,72 ile spor oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 2,46 değer kaybıyla 8.807,38 puandan tamamladı. Analistler, küresel pay piyasalarında, ABD Merkez Bankasının (Fed) faiz indiriminin zamanlamasına ilişkin belirsizliğin risk iştahını törpülediğini ifade ederek, haftanın geri kalanında ABD'de açıklanacak veriler ve Fed yetkililerinin sözle yönlendirmelerinin varlık fiyatlarında oynaklığı artırmasının beklendiğini söyledi. Öte yandan, uluslararası kredi derecelendirme kuruluşu S&P Global, gelişmekte olan ülkeler için 2024 yılı toplam büyüme tahminini yüzde 4,1'den yüzde 4,2'ye yükseltirken, Türkiye için de yüzde 2,4'ten yüzde 3'e çıkardı. Bugün yurt içinde veri gündeminin sakin olduğunu, yurt dışında ise Avro Bölgesinde tüketici güven endeksi verilerinin takip edileceğini belirten analistler, teknik açıdan BIST 100 endeksinde 8.900 ve 9.000 puanın direnç, 8.800 ve 8.700 seviyelerinin destek konumunda olduğunu kaydetti."
73,Küresel piyasalar karışık seyrediyor,"Küresel piyasalarda, ABD'de açıklanacak veriler ve Fed yetkililerinin sözle yönlendirmelerinin varlık fiyatlarında oynaklığı artırması bekleniyor.",Ekonomi,https://www.trthaber.com/haber/ekonomi/kuresel-piyasalar-karisik-seyrediyor-847113.html,"Dünya genelinde enflasyonla mücadele kapsamında, önemli merkez bankalarının attığı şahin politika adımlarının sonuna gelindiğine kesin gözüyle bakılırken, faiz indirimlerine ne zaman başlanacağına yönelik belirsizlik ise devam ediyor. Analistler, söz konusu belirsizliğin makroekonomik verilerden alınan sinyallerle azalabileceğini ifade ederek, ABD'de yarın açıklanacak büyüme verilerinin ve cuma günü Fed'in enflasyon göstergesi olarak dikkate aldığı kişisel tüketim harcamalarının bankanın gelecek dönemde atacağı adımlara ilişkin ipuçları verebileceğini söyledi. Bununla birlikte Fed yetkililerinin sözle yönlendirmeleri de takip edilirken bazı banka yetkililerinin dün yaptığı açıklamaların temkinli sinyaller vermesinin ardından para piyasalarındaki fiyatlamalarda Fed'in ilk faiz indirimine haziranda gitme ihtimali yüzde 67'ye geriledi. Dün, ülkede açıklanan verilere göre, dayanıklı mal siparişleri, şubatta aylık bazda yüzde 1,4 ile piyasa beklentilerinin üzerinde artış kaydederken, Conference Board (CB) Tüketici Güven Endeksi ise martta aylık 0,1 puan azalışla 104,7'ye indi. Ayrıca, Fed, geçen yıla ait yıllık denetlenmiş bilançosunu yayımladı. Banka, 114,3 milyar dolar zarar ederek bu zamana kadarki en büyük faaliyet zararını kaydetti. Mevduat kurumlarının rezerv bakiyelerine yönelik faiz gideri geçen yıl 176,8 milyar dolara çıkarken, repo operasyonlarına ilişkin faiz gideri 104,3 milyar dolar oldu. Tahvil piyasalarında dar bantta hareketin devam ettiği görülürken, ABD'nin 10 yıllık tahvil faizi yüzde 4,24 seviyesinde yatay bir seyir izliyor. Altının ons fiyatı da önceki kapanışının hemen üzerinde 2 bin 179 dolardan alıcı buluyor. Dolar endeksi ise dün 103,4-104,4 bandında dalgalı bir seyir izlemesinin ardından şu sıralarda 104,3 seviyesinde bulunuyor. Dün ABD stoklarında bulunan petrolde kayda değer bir artış görülmesi petrol fiyatlarını aşağı yönlü baskılarken, Brent petrolün varil fiyatı yüzde 1 azalışla 85,2 dolardan günü tamamladı. Şu dakikalarda önceki kapanışına göre yüzde 0,4 düşüşle 84,9 dolardan işlem görüyor. ABD'li teknoloji devlerinden Apple'ın hisseleri ise Çin'deki iPhone sevkiyatlarının şubat ayında yıllık yaklaşık yüzde 33 düştüğüne ilişkin haber akışının ardından yüzde 1'e yakın değer kaybetti. Diğer yandan, uluslararası kredi derecelendirme kuruluşu S&P Global, ABD ekonomisine ilişkin yayımladığı raporda, iş gücü piyasasının sağlam kalması nedeniyle ABD'de ekonomik büyümenin 2024'te yüzde 2,5 olmasının beklendiğini bildirdi. Dün, New York borsasında, Nasdaq endeksi yüzde 0,42, S&P 500 endeksi yüzde 0,28 ve Dow Jones endeksi de yüzde 0,08 azalış kaydetti. ABD'de endeks vadeli kontratlar, yeni güne de negatif bir seyirle başladı. Avrupa borsalarında ise dün pozitif bir seyir hakim olurken, bugün tüketici güven endeksi verilerinin yanı sıra bölgedeki merkez bankası yetkililerinin sözle yönlendirmeleri yatırımcıların takibinde yer alıyor. Analistler, Avrupa Merkez Bankası (ECB) ve İngiltere Merkez Bankasının (BoE) faiz indirimlerine ne zaman başlayacaklarının belirsiz olduğunu ancak para piyasalarındaki fiyatlamalarda iki bankanın da haziran toplantısında ilk faiz indirimine gitme ihtimallerinin öne çıktığını bildirdi. Para piyasalarında, ECB'nin haziranda faiz indirimine gitme ihtimali yüzde 76, BoE için yüzde 74 ile fiyatlanıyor. Analistler, yarın İngiltere'de açıklanacak büyüme verilerinin para piyasalarındaki fiyatlamalarda değişikliğe sebep olabileceğini belirterek, BoE ve ECB yetkililerinin gerçekleştireceği sözle yönlendirmelerin de pay piyasalarında oynaklığı artırabileceğini dile getirdi. Dün, İngiltere'de FTSE 100 endeksi yüzde 0,17, İtalya'da MIB 30 endeksi yüzde 0,14, Almanya'da DAX 40 endeksi yüzde 0,67 ve Fransa'da CAC 40 endeksi ise yüzde 0,41 artış kaydetti. Avrupa'da endeks vadeli kontratlar, yeni güne ise karışık bir seyirle başladı. Asya pay piyasalarında karışık seyir öne çıkarken, Japon yeninin dolar karşısında 34 yılın en düşük seviyesine inmesinin ardından Nikkei 225 endeksindeki yükseliş dikkati çekti. Japonya Merkez Bankası (BoJ) Yönetim Kurulu üyesi Naoki Tamura, bir süre daha destekleyici finansal koşulları sürdüreceğini ve politika değişikliklerinde ""yavaş ve istikrarlı"" ilerleyeceğini söylemesinin ardından dolar/yen paritesi 151,97 ile yaklaşık son 34 yılın en yüksek seviyesine çıktı. Söz konusu gelişmelerin ardından BoJ Başkanı Kazuo Ueda'nın, ""Gelecekteki para politikası kararları, ekonomiye ve o anki fiyat gelişmelerine bağlı olacak."" demesi ve Japonya Maliye Bakanı Shunichi Suzuki'nin ""Piyasa hareketlerini dikkate alarak, kur istikrarı için elimizden gelen önlemleri alacağız."" açıklamasını yapmasıyla dolar/yen paritesi sınırlı da olsa gerileyerek 151,6 seviyesine indi. Analistler, zayıflayan yenin ülke pay piyasalarında risk iştahını artırdığını ifade ederek, BoJ yetkililerinde gelecek açıklamaların yatırımcıların odağında bulunduğunu dile getirdi. Öte yandan, bugün Çin'de açıklanan veriler, ülkede ocak ve şubatta toplam sanayi karının yıllık bazda yüzde 10,2 arttığını gösterirken, endüstriyel karlar 2023'te yüzde 2,3 geriledi. Ayrıca, Çin, ABD'nin 2022'de çıkardığı Enflasyonu Düşürme Yasası'ndaki iklim değişikliğiyle mücadele için yerli elektrikli araç üreticilerine yönelik sübvansiyonların rekabet kurallarına aykırı olduğu gerekçesiyle Dünya Ticaret Örgütüne (DTÖ) şikayette bulundu. Kapanışa yakın Japonya'da Nikkei 225 endeksi yüzde 1,1 artarken, Çin'de Şanghay bileşik endeksi yüzde 0,5 ve Hong Kong'da Hang Seng endeksi yüzde 0,7 değer kaybetti. Güney Kore'de Kospi endeksi ise yatay bir seyir izliyor. Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 2,46 değer kaybıyla 8.807,38 puandan tamamladı. Dolar/TL, dün alıcılı bir seyir izleyerek günü önceki kapanışının yüzde 0,1 üzerinde 32,1897'den tamamlamasının ardından bugün bankalararası piyasanın açılışında 32,2200 seviyesinden işlem görüyor. Öte yandan, S&P Global, gelişmekte olan ülkeler için 2024 yılı toplam büyüme tahminini yüzde 4,1'den yüzde 4,2'ye yükseltirken, Türkiye için de yüzde 2,4'ten yüzde 3'e çıkardı. Analistler, bugün yurt içinde veri gündeminin sakin olduğunu, yurt dışında ise Avro Bölgesinde tüketici güven endeksi verilerinin takip edileceğini belirterek, teknik açıdan BIST 100 endeksinde 8.800 ve 8.700 seviyelerinin destek, 8.900 ve 9.000 puanın ise direnç konumunda olduğunu kaydetti. Piyasalarda bugün takip edilecek veriler şöyle: 13.00 Avro Bölgesi, mart ayı tüketici güven endeksi "
74,"S&P, Türkiye'nin büyüme tahminini yükseltti","Uluslararası kredi derecelendirme kuruluşu S&P Global, Türkiye ekonomisine ilişkin büyüme tahmini bu yıl için yüzde 2,4'ten yüzde 3'e çıkardı.",Ekonomi,https://www.trthaber.com/haber/ekonomi/sp-turkiyenin-buyume-tahminini-yukseltti-847111.html,"S&P Global, ABD ile gelişmekte olan piyasalar için ikinci çeyrek ekonomik görünüm raporlarını yayımladı. ABD ekonomisine dair raporda, iş gücü piyasasının sağlam kalması nedeniyle ABD'de ekonomik büyümenin 2024'te yüzde 2,5 olmasının beklendiği aktarıldı. Raporda, gelecek birkaç yılda ekonominin potansiyelin biraz altında büyümeye geçmesinin beklenmeye devam edildiği kaydedildi. ABD'de enflasyonun yıl boyunca ABD Merkez Bankasının (Fed) yüzde 2'lik hedefine yaklaşmasının ancak hedefin üzerinde kalmasının muhtemel olduğu ifade edilen raporda, bunun da mal fiyatları ılımlı bir şekilde düşmesine rağmen sürekli yüksek olan hizmet fiyatı enflasyonunun yansıması olduğu belirtildi. Raporda, hedefin üzerindeki enflasyonun bu yıl faiz indirimi yapma kabiliyetini sınırlayacağına işaret edilerek, muhtemelen ilk indirimin yaz aylarında geleceği ve 2024'te toplam 75 baz puanlık faiz indirimi öngörüldüğü bildirildi. Gelecek yıl faiz oranlarında 125 baz puanlık keskin bir düşüş beklendiği anlatılan raporda, ancak gevşeme hızının 2024 ve 2025'te daha yavaş olabileceğine dair riskler görüldüğü vurgulandı. Raporda, ABD için büyüme beklentisi şubat raporuna göre bu yıl için yüzde 2,4'ten yüzde 2,5'e yükseltilirken, gelecek yıl için yüzde 1,5'te sabit bırakıldı. Türkiye'nin 2024 büyüme tahmini 60 baz puan yükseltildi Gelişmekte olan ülkelere dair raporda ise başta ABD olmak üzere dirençli küresel büyümenin ve gevşeyen finansal koşulların, 2023'ün sonundan bu yana gelişmekte olan piyasalar için makroekonomik koşulları marjinal olarak iyileştirdiği ifade edildi. Raporda, ancak gelişmekte olan ülkelerin hala yüksek faiz oranlarının gecikmeli etkileriyle ve yılın ikinci yarısında beklenen, ABD'nin trendin altında büyümeye geçmesinin sonuçlarıyla mücadele etmek zorunda olduğuna işaret edildi. Gelişmekte olan ülkelerdeki büyümenin 2024'te önemli ölçüde farklılaşacağına dikkatin çekildiği raporda, 2023'te daha iyi performans gösteren birçok ülke için ılımlı, düşük performans gösteren bazı ülkeler için ise biraz artan büyüme öngörüldüğü kaydedildi. Raporda, gelişmekte olan ülkelerin toplam ekonomik büyüme tahmininin 2024 için yüzde 4,1'den yüzde 4,2'ye, 2025 için yüzde 4,5'ten yüzde 4,6'ya çıkarıldığı bildirildi. Bu yıla dair büyüme tahminlerinde kasım raporuna kıyasla en büyük yukarı yönlü revizyonların 70 baz puanla Meksika, 60 baz puanla Türkiye, 50 baz puanla Peru ve 40 baz puanla Hindistan için yapıldığı bilgisi verilen raporda, tahminlerin en çok 200 baz puanla Arjantin, 50 baz puanla Suudi Arabistan, 40 baz puanla Macaristan ve 30'ar baz puanla Polonya ile Tayland için düşürüldüğü aktarıldı. Raporda, Çin'e dair bu yılki büyüme tahmini yüzde 4,6'da sabit tutuldu, Hindistan için ise yüzde 6,4'ten yüzde 6,8'e yükseltildi. Türkiye'ye ilişkin büyüme tahmini 2024 için yüzde 2,4'ten yüzde 3'e ve 2025 için yüzde 2,7'den yüzde 3'e çıkarıldı. Öte yandan, Türkiye ekonomisine dair büyüme beklentisi 2026 için yüzde 3'ten yüzde 2,8'e çekildi."
75,Emekliye promosyon ödemeleri yarın başlıyor,Emeklilerin banka promosyon tutarlarında artışa gidildi. Kamu bankaları 8 bin ile 12 bin lira arasında değişen tutarlarda promosyon ödeyecek. Başvurular bankalardan ya da e-Devlet üzerinden yapılabiliyor. Promosyon ödemeleri ise yarın başlayacak.,Ekonomi,https://www.trthaber.com/haber/ekonomi/emekliye-promosyon-odemeleri-yarin-basliyor-847110.html,"Kamu bankalarının emekliler için promosyon tutarı netleşti. Başvurular devam ediyor. Ödemeler ise 28 Mart Perşembe günü yapılmaya başlanacak. Promosyonlar için başvuru, bankalardan ya da e-Devlet üzerinden yapılabiliyor. Bankalar emekliye promosyon için 3 yıl taahhüt istiyor. Daha avantajlı bir teklif olması durumunda banka değişikliği yapmak mümkün. Değişiklik durumunda cayma bedeli alınmıyor, anlaşma yapılan bankada kalan süre için ödenen promosyon miktarı iade ediliyor. Başvuruları kabul edilen emeklilerin promosyonları perşembe günü hesaplara yatmaya başlayacak. Kamu bankaları, emekli maaşının miktarına göre 8 bin ile 12 bin lira arası promosyon ödeyecek. ""Promosyonu başka bankaya taşımanın cezai sorumluluğu yok"" Hali hazırda promosyon alanların daha yüksek promosyon olması halinde önceki bankadan aldıkları promosyonu başka bankaya taşıyabileceğini belirten Sosyal Güvenlik Başuzmanı İsa Karataş, ""Başka bankaya taşıma açısından herhangi bir cezai sorumluluk yoktur. Sadece almış oldukları promosyonun kullanılan döneme ait olan kısmı mahsup edildikten sonra kullanmadıkları kısmı bankaya iade etmeleri yeterlidir"" bilgisini verdi. İki maaşı olanlar ayrı ayrı promosyon alabilecek Birden fazla emekli maaşı alanlar ayrı ayrı promosyon başvurusu yapabilecek. Karataş, ""Emekli maaşları dosya bazında alınmaktadır. Örneğin eşten dolayı dul maaşı alanlar dul maaşından dolayı bir promosyon alabilirler. Kendileri de emekliyse kendi hesaplarından da ayrıca promosyon almaları mümkündür"" dedi. Uygulamadan emekli, dul ve yetim maaşı alan 16 milyon kişi yararlanacak. Kamu bankaları haricinde özel bankalardan da promosyon alınabiliyor.
 "
76,"Fitch, Türkiye Varlık Fonu'nun kredi notunu yükseltti","Uluslararası kredi derecelendirme kuruluşu Fitch, Türkiye Varlık Fonu'nun (TVF) kredi notunu ""B""den ""B+""ya yükseltirken, not görünümünü “pozitif” olarak belirledi.",Ekonomi,https://www.trthaber.com/haber/ekonomi/fitch-turkiye-varlik-fonunun-kredi-notunu-yukseltti-847048.html,"Fitch Ratings, Türkiye Varlık Fonu’na ilişkin değerlendirmesini açıkladı. Kredi derecelendirme kuruluşundan yapılan açıklamaya göre, Türkiye Varlık Fonu’nun uzun vadeli döviz cinsinden kredi notu ""B""den 'B+'ya yükseltildi, not görünümü ""pozitif"" olarak belirlendi. Artırımın 8 Mart’ta Türkiye'nin kredi notunun yükseltilmesinin devamı niteliğinde olduğu aktarıldı."
77,"Fed'in faaliyet zararı geçen yıl 114,3 milyar doları buldu","ABD Merkez Bankası 2023'te toplam giderlerinin, kazançlarını 114,3 milyar dolar aştığını açıkladı.",Ekonomi,https://www.trthaber.com/haber/ekonomi/fedin-faaliyet-zarari-gecen-yil-1143-milyar-dolari-buldu-847032.html,"ABD Merkez Bankası (Fed), geçen yıla ait yıllık denetlenmiş bilançosunu yayımladı. Bankadan yapılan açıklamaya göre, Fed'in 2023'teki toplam giderleri, kazançlarını 114,3 milyar dolar aştı. Böylece banka, bu zamana kadarki en büyük faaliyet zararını kaydetti. Mevduat kurumlarının rezerv bakiyelerine yönelik faiz gideri geçen yıl 176,8 milyar dolara çıkarken, repo operasyonlarına ilişkin faiz gideri 104,3 milyar dolar oldu. Bankanın varlık portföyünden elde ettiği faiz geliri ise 2023'te, bir önceki yıla kıyasla 6,2 milyar dolar azalışla 163,8 milyar dolara geriledi."
78,Bakan Işıkhan: SGK'ya en borçlu 5 belediyenin tamamı CHP'li belediyelerdir,"SGK'ya en borçlu 5 belediyenin tamamının CHP'li belediyeler olduğunun altını çizen Bakan Işıkhan, ""Ankara Büyükşehir Belediyesi'nin prim borcu, son 5 yılda 20 katına çıkmış. Ankara Büyükşehir Belediyesi, iflas bayrağını çekmiş vaziyette. İstanbul Büyükşehir Belediyesi, İzmir Büyükşehir Belediyesi ve diğer CHP'li belediyeler de aynı durumda"" dedi.",Ekonomi,https://www.trthaber.com/haber/ekonomi/bakan-isikhan-sgkya-en-borclu-5-belediyenin-tamami-chpli-belediyelerdir-846974.html,"Çalışma ve Sosyal Hizmetler Bakanı Vedat Işıkhan, Keçiören AK Parti Seçim Koordinasyon Merkezi'nde ziyaret gerçekleştirdi. Türkiye genelinde, Sosyal Güvenlik Kurumu'na en borçlu 5 belediyenin tamamının CHP'li belediyeler olduğunu söyleyen Işıkhan, ""Ankara Büyükşehir Belediyesi şirketleriyle birlikte SGK’ya en borçlu belediyenin. Yani Ankara büyükşehir belediyesi prim borçlarını dahi devlete ödeyemiyor. 5 yıl önce 200 milyon olan borç bugün 4,5 milyar olmuştur. Ankara Büyükşehir Belediyesinin prim borcu, son 5 yılda 20 katına çıkmış durumda. Ankara Büyükşehir Belediyesi, iflas bayrağını çekmiş vaziyettedir"" şeklinde konuştu. Bu borçların, belediyelerin öncelikli olarak devlete ödemesi gereken işçilerinin sigorta prim borçları olduğunu hatırlatan Bakan Işıkhan, ""İstanbul Büyükşehir Belediyesi, İzmir Büyükşehir Belediyesi ve diğer CHPli belediyeler de aynı durumda. Al birini vur ötekine"" açıklamasını yaptı."
79,SGK geçen yıl sağlığa 553 milyar lira harcadı,"Sosyal Güvenlik Kurumu'nun (SGK), 2023 yılındaki sağlık harcamaları 2022'ye göre yüzde 95,3 artışla 553 milyar 143 milyon lira oldu. Ayrıca SGK'nın geri ödeme listesinde 881'i kanser tedavisinde kullanılanlar olmak üzere toplam 8 bin 844 ilaç bulunuyor.",Ekonomi,https://www.trthaber.com/haber/ekonomi/sgk-gecen-yil-sagliga-553-milyar-lira-harcadi-846946.html,"SGK'nın 2023 Yılı Faaliyet Raporu'ndan derlenen bilgiye göre, Kurumun geçen yıl toplam geliri 2 trilyon 192 milyar 955 milyon lira olurken, toplam gideri 2 trilyon 232 milyar 339 milyon lirayı buldu. Genel Sağlık Sigortasının (GSS) kapsamının genişlemesi ve sağlık hizmetlerine kolay erişimin sağlanması gibi gelişmeler, Kurumun sağlık harcamalarını etkiledi. 2022 yılında 283 milyar 224 milyon lira olan sağlık harcamaları, 2023'ün sonu itibarıyla yüzde 95,3 artışla 553 milyar 143 milyon lirayı buldu. Bu tutarın yüzde 66,4'ünü tedavi harcamaları, yüzde 33,6'sını ise ilaç, reçete hizmet bedeli ve diğer kalemler oluşturdu. Geri ödeme listesinde 8 bin 844 ilaç bulunuyor Sağlık harcamaları kapsamında devlet hastanelerine 258 milyar lira, üniversite hastaneleri 74 milyar 573 milyon lira, özel hastanelere ise 34 milyar 525 milyon lira ödeme yapıldı. Kurum, 2023 yılında ilaca toplam 178 milyar 273 milyon lira öderken, ilaç harcamasında 41,6 milyar lira ile kanser tedavisinde kullanılan ilaçlar ilk sırada yer aldı. Son eklenenlerle SGK'nın geri ödeme listesinde 881'i kanser tedavisinde kullanılanlar olmak üzere toplam 8 bin 844 ilaç bulunuyor."
80,Deprem bölgesine 500 milyon euro finansman desteği,Hazine ve Maliye Bakanlığı ile Avrupa İmar ve Kalkınma Bankası arasında deprem bölgesine 500 milyon euro finansman desteği sağlanmasına ilişkin mutabakat zaptı imzalandı.,Ekonomi,https://www.trthaber.com/haber/ekonomi/deprem-bolgesine-500-milyon-euro-finansman-destegi-846937.html,"Hazine ve Maliye Bakanlığından alınan bilgiye göre, EBRD Birinci Başkan Yardımcısı Jürgen Rigterink başkanlığındaki heyet, Bakan Mehmet Şimşek'le Bakanlık'ta bir araya geldi. Görüşmede, Türkiye'nin ekonomi programı ve Banka ile güçlü işbirliğinin yanı sıra EBRD'nin deprem bölgesine yönelik finansman desteği ele alındı. EBRD, 6 Şubat depremlerinin ardından ilk destek veren uluslararası finans kuruluşları arasında bulunurken, bölgenin yeniden imarı için kamu ve özel sektöre 1,5 milyar euro finansman paketi açıklamıştı. Bu çerçevede, deprem bölgesindeki özel sektör projelerine, KOBİ'lere ve yerel bankalara 800 milyon euro finansman sağlandı. Belediyelere kullandırılacak Heyetin Şimşek'i ziyaretinde, söz konusu finansman paketi kapsamında, EBRD'den 500 milyon euro finansman sağlanması için Bakanlık ile EBRD arasında mutabakat zaptı imzalandı. Zapta, Hazine ve Maliye Bakan Yardımcısı Osman Çelik ile EBDR Birinci Başkan Yardımcısı Rigterink imza attı. Söz konusu finansman desteği, İller Bankası aracılığıyla belediyelere su, içme suyu, kanalizasyon, katı atık ve ulaştırma sektörlerinde kullandırılacak. Desteğin, 2024 ve 2025 yıllarında sağlanması öngörülüyor. Bu arada, 6 Şubat depremlerinden etkilenen bölgelerin yeniden imarı için uluslararası kuruluşlardan uygun koşullu dış finansman sağlanmasına ilişkin çalışmalar devam ediyor. Bugüne kadar bu kapsamda yaklaşık 3 milyar dolar kaynak sağlandı. Bakan Şimşek: Deprem yaralarını sarmak önceliğimizdir Konuyla ilgili X sosyal medya hesabından açıklama yapan Bakan Mehmet Şimşek, ""Deprem yaralarını sarmak önceliğimizdir. Bütçedeki tüm imkanlarımızı bu doğrultuda seferber ettik. Deprem bölgesinde kullanılmak üzere uluslararası kuruluşlardan uygun maliyetli finansman desteklerini de devreye alıyoruz. Avrupa İmar ve Kalkınma Bankası'na (EBRD) sağlayacağı kaynak için teşekkür ederiz."" dedi."
81,"İstanbul, yılın ilk 2 ayında yaklaşık 2,5 milyon ziyaretçi ağırladı","Türkiye'nin turizmde önde gelen şehirlerinden İstanbul, yılın ilk 2 ayında 2 milyon 457 bin 518 yabancı ziyaretçiyi ağırladı.",Ekonomi,https://www.trthaber.com/haber/ekonomi/istanbul-yilin-ilk-2-ayinda-yaklasik-25-milyon-ziyaretci-agirladi-846934.html,"Kültür ve Turizm Bakanlığı'ndan yapılan açıklamaya göre, İstanbul'a gelen yabancı ziyaretçi sayısı bir önceki yılın aynı dönemine göre yüzde 8,08 artış gösterdi. Türkiye'ye ilk 2 ayda gelen 4 milyon 341 bin 606 yabancı ziyaretçinin yarısını ağırlayan İstanbul'u, şubat ayında en çok Ruslar tercih etti. Şubat ayı verilerine göre geçen yılın aynı ayına göre yüzde 19,14 artışla 1 milyon 291 bin 522 yabancı ziyaretçi ağırlayan İstanbul, Türkiye turizminin de lokomotifi oldu. İstanbul'u şubatta Rusya Federasyonu'ndan 138 bin 957 kişi, Almanya'dan 95 bin 465 kişi, İran'dan 75 bin 312 kişi, İngiltere'den (Birleşik Krallık) 56 bin 430 kişi, Fransa'dan 48 bin 902 kişi, Suudi Arabistan'dan 43 bin 415 kişi, Amerika Birleşik Devletleri'nden 41 bin 472 kişi ziyaret etti. İlk tercih İstanbul Havalimanı İstanbul'u ziyaret edenlerin ilk tercihi İstanbul Havalimanı oldu. Geçen ay 904 bin 642 yabancı ziyaretçinin tercih ettiği İstanbul Havalimanı, yabancı turistlerin yüzde 70.27'sini konuk etti. En çok yabancı ziyaretçinin giriş yaptığı ikinci sınır kapısı olan Sabiha Gökçen Havalimanı'ndan, 381 bin 508 yabancı turist giriş yaptı. Havayoluyla İstanbul'a gelen yabancı ziyaretçi sayısı 2023'ün aynı ayına göre yüzde 19,17 artarak, 1 milyon 287 bin 290 oldu. İstanbul'a geçen ay deniz yoluyla gelen yabancı sayısı da bir önceki yılın aynı ayına göre yüzde 11,19 olarak, 4 bin 232 kişiye ulaştı."
82,"Türkiye, azalan genç işsizlik oranıyla AB ülkelerini geride bıraktı","Genç işsizlik oranında 2023'te son 10 yılın en düşük seviyesini gören Türkiye, 9 Avrupa Birliği ülkesinden daha iyi performansla yılı tamamladı.",Ekonomi,https://www.trthaber.com/haber/ekonomi/turkiye-azalan-genc-issizlik-oraniyla-ab-ulkelerini-geride-birakti-846917.html,"Türkiye İstatistik Kurumu ve Avrupa İstatistik Ofisi verilerine göre, Türkiye'de geçen yıl işsiz sayısı, bir önceki yılın aynı dönemine kıyasla 318 bin kişi azalarak 3 milyon 264 bin kişi oldu. Bu dönemde işsizlik, bir önceki yıla göre 1 puan düşerek yüzde 9,4'e geriledi. 2023'te 15-24 yaş grubunu kapsayan genç nüfusta işsizlik oranı ise 2 puan azalışla yüzde 17,4 olarak kayıtlara geçti. Bu oranla genç nüfusta işsizlik, son 10 yılın en düşük seviyesine geriledi. Söz konusu oran, 2013'te yüzde 16,6 seviyesinde gerçekleşmişti. Genç işsizlik oranı, 2023'te bir önceki yıla kıyasla kadınlarda yüzde 25,2'den yüzde 23,2'ye, erkeklerde yüzde 16,4'ten yüzde 14,3'e geriledi. ""Ne eğitimde ne istihdamda olan"" gençlerin toplam genç nüfus içindeki oranı da geçen yıl yüzde 22,5 olarak belirlendi. Bu oran, 2022'de yüzde 24,2 düzeyindeydi. Genç işsizlik oranı aylık olarak da düşüş gösteriyor. Son yıllarda yüzde 20'lerin üzerinde seyreden aylık genç işsizlik oranı, Ocak 2024'te yüzde 16,6 olarak hesaplandı. Türkiye birçok Avrupa ülkesini geride bıraktı Genç işsizlik oranı geçen yıl Türkiye'de yüzde 17,4 olarak ölçülürken, AB ortalaması yüzde 14,5, Avro Bölgesi ortalaması ise yüzde 14,4 oldu. Türkiye, genç işsizlik oranıyla İspanya, Yunanistan, İtalya, İsveç, Romanya, Portekiz, Slovakya, Hırvatistan ve Lüksemburg'un gerisinde yer aldı. Avrupa'da genç işsizliğin geçen yıl en yüksek olduğu ülkeler, yüzde 28,5 ile İspanya ile yüzde 26,7 ile Yunanistan olarak kayıtlara geçti. Genç işsizlik oranı İtalya'da yüzde 22,7, İsveç'te yüzde 22,1, Romanya'da yüzde 21,8, Portekiz'de yüzde 20,3, Slovakya'da yüzde 19,8, Hırvatistan'da yüzde 19 ve Lüksemburg'da yüzde 18,8 olarak hesaplandı. Avrupa ekonomisinin lokomotifi Almanya, yüzde 5,8 ile en düşük genç işsizlik oranına sahip ülke oldu. Almanya'yı yüzde 8,2 ile Hollanda ve yüzde 8,3 ile Çekya izledi."
83,BIST 100 güne yatay başladı,"Borsa İstanbul'da BIST 100 endeksi, güne yatay bir seyirle 9.029,50 puandan başladı.",Ekonomi,https://www.trthaber.com/haber/ekonomi/bist-100-gune-yatay-basladi-846866.html,"Açılışta BIST 100 endeksi, önceki kapanışa göre 0,12 puan değer kazanarak 9.029,50 puana çıktı. Bankacılık endeksi yüzde 1,01 azalırken, holding endeksi yüzde 0,11 artış kaydetti. Sektör endeksleri arasında en fazla kazandıran yüzde 1,41 ile elektrik olurken, en çok kaybettiren ise bankacılık oldu. Dün, dalgalı bir seyir izleyen Borsa İstanbul'da BIST 100 endeksi, günü yüzde 0,90 değer kaybıyla 9.029,38 puandan tamamladı. Analistler, küresel pay piyasalarında, haftanın geri kalanında açıklanacak veriler ve önemli merkez bankalarının gelecek dönem politikalarına yönelik belirsizliklerin risk iştahını törpülediğini ifade etti. Fed'in, bu yıl başlaması beklenen faiz indirimlerinin zamanı ve hızına ilişkin belirsizlik devam ederken, ABD Merkez Bankası (Fed) yetkililerinin dünkü sözle yönlendirmelerindeki temkinli ton pay piyasalarında satış baskısının güç kazanmasına yardımcı oldu. Bugün yurt içinde veri gündeminin sakin olduğunu, yurt dışında ise Almanya'da Gfk tüketici güven endeksi, ABD'de dayanıklı mal siparişleri, konut fiyat endeksi, tüketici güven endeksi ve Richmond Fed Sanayi Endeksi verilerinin takip edileceğini belirten analistler, teknik açıdan BIST 100 endeksinde 9.000 ve 8.900 seviyelerinin destek, 9.200 ve 9.350 puanın ise direnç konumunda olduğunu kaydetti."
84,Endeks kontratı güne yatay başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, güne yatay bir seyirle 10.016,75 puandan başladı.",Ekonomi,https://www.trthaber.com/haber/ekonomi/endeks-kontrati-gune-yatay-basladi-846860.html,"Nisan vadeli endeks kontratı, açılış seansında önceki normal seans kapanışın hemen altında 10.016,75 seviyesinden işlem gördü. Dün, dalgalı bir seyir izleyen endeks kontratı, normal seansı önceki kapanışının yüzde 0,8 altında 10.019,00 puandan tamamladı. Endeks kontratı, akşam seansında da düşüş eğilimini sürdürerek 10.016,50 puana indi. Analistler, küresel pay piyasalarında, haftanın geri kalanında açıklanacak veriler ve önemli merkez bankalarının gelecek dönem politikalarına yönelik belirsizliklerin risk iştahını törpülediğini ifade etti. Fed'in, bu yıl başlaması beklenen faiz indirimlerinin zamanı ve hızına ilişkin belirsizlik devam ederken, ABD Merkez Bankası (Fed) yetkililerinin dünkü sözle yönlendirmelerindeki temkinli ton pay piyasalarında satış baskısının güç kazanmasına yardımcı oldu. Bugün yurt içinde veri gündeminin sakin olduğunu, yurt dışında ise Almanya'da Gfk tüketici güven endeksi, ABD'de dayanıklı mal siparişleri, konut fiyat endeksi, tüketici güven endeksi ve Richmond Fed Sanayi Endeksi verilerinin takip edileceğini belirten analistler, teknik açıdan endeks kontratında 10.000 ve 9.900 seviyelerinin destek, 10.100 ve 10.200 puanın ise direnç konumunda olduğunu kaydetti."
85,Deprem konutu hak sahipliğinde ek süre başvuruları bugün sona eriyor,6 Şubat depremlerinde ev ve iş yerleri yıkılan depremzedelere devlet yardımından yararlanmak için ek süre tanındı. Depremzedeler bugün saat 23.59'a kadar e-Devlet ya da başvuru ofisleri üzerinden başvuru yapabilecek.,Ekonomi,https://www.trthaber.com/haber/ekonomi/deprem-konutu-hak-sahipliginde-ek-sure-basvurulari-bugun-sona-eriyor-846842.html,"Deprem bölgesinde başvuruda bulunan 845 bin 371 depremzededen yaklaşık 442 bininin hak sahipliği kabul edildi. Ancak zamanında başvuru yapamadıkları için konut kurasına dahil edilmeyen depremzedelere yeni bir hak sahipliği imkanı daha getirildi.  Deprem konutu için başvuruyu kaçıranlara bir günlük ek süre verildi. Başvurular, e-Devlet üzerinden ya da bölgede 122 noktada kurulan başvuru ofisleri üzerinden yapılabilecek. Depremzedelere tanınan yeni hak sahipliği ile devletin yapacağı konutlardan ve inşaat kredisi imkanından faydalanabilecekler."
86,SGK: Ölüm aylığı alanlara 5 bin TL promosyon ödenecek,"SGK ölüm aylığı alan 3,3 milyon hak sahibine de başvurmaları halinde 5 bin TL promosyon ödeneceğini duyurdu.",Ekonomi,https://www.trthaber.com/haber/ekonomi/sgk-olum-ayligi-alanlara-5-bin-tl-promosyon-odenecek-846791.html,"SGK'nin internet sitesinden yapılan açıklamada, kurumdan aylık alan 12,7 milyon emeklinin bulunduğu, ödemelerinin bankalar aracılığıyla yapıldığı belirtildi. Açıklamada, şu ifadelere yer verildi: ""Emekli aylığı alan vatandaşlarımıza yönelik promosyon ödemeleri, kamu bankalarında yaklaşık 2 katına çıkarılarak, 8 bin ila 12 bin lira arasında belirlenmiştir. Bunun dışında, SGK'den ölüm aylığı alan 3,3 milyon hak sahibine de başvurmaları halinde 5 bin lira promosyon ödemesi kamu bankalarımızca yapılacaktır. Bankalar tarafından promosyon ödenebilmesi için emeklilerimizin ve hak sahiplerinin bankalara başvuruda bulunmaları gerekmektedir."" Açıklamada, belirlenen tutarların asgari seviyede olduğu, bankaların kendi uygulamaları doğrultusunda promosyon miktarlarını artırabilecekleri, diğer bankalarla ilgili çalışmaların sonuçlarının da ayrıca paylaşılacağı kaydedildi."
87,"Ericsson, İsveç'te 1200 kişiyi daha işten çıkarıyor","İsveçli telekomünikasyon ekipmanı üreticisi Ericsson, siparişlerin azalması nedeniyle İsveç'te 1200 kişinin işten çıkarılacağını duyurdu.",Ekonomi,https://www.trthaber.com/haber/ekonomi/ericsson-isvecte-1200-kisiyi-daha-isten-cikariyor-846762.html,"Şirketten yapılan açıklamaya göre, Ericsson kritik olan yatırımları sürdürürken küresel maliyetleri düşürme planının bir parçası olarak personel sayısını azaltacak. Faaliyetlerde verimliliği artırmaya yönelik girişimlerin 2024 boyunca devam edeceği vurgulanan açıklamada, “Süregelen küresel girişimlerin bir parçası olarak Ericsson, İsveç'te yaklaşık 1200 kişiyi işten çıkaracak. Şirket, sendikalarla görüşmelere başlamıştır.” denildi. Açıklamaya göre, 2024’te zor bir mobil ağ pazarı ve müşterilerin temkinli davranması nedeniyle sipariş hacimlerinde daha fazla düşüş bekleniyor. Şirket, 2023 başında da maliyetleri düşürme planının bir parçası olarak dünya çapında 8 bin 500 kişiyi işten çıkaracağını duyurmuş ve bu kapsamda İsveç'te 1400 çalışanın işine son verilmişti."
88,Cumhurbaşkanı Yardımcısı Yılmaz: İstihdamda artışların sürmesini bekliyoruz,"Cumhurbaşkanı Yardımcısı Yılmaz, ""Büyüme-istihdam ilişkisinin kuvvetlenmesi ve istikrarlı büyüme performansımızın devam etmesiyle birlikte kadınlar ve gençler başta olmak üzere istihdamda artışların sürmesini bekliyoruz"" açıklamasını yaptı.",Ekonomi,https://www.trthaber.com/haber/ekonomi/cumhurbaskani-yardimcisi-yilmaz-istihdamda-artislarin-surmesini-bekliyoruz-846696.html,"Cumhurbaşkanı Yardımcısı Cevdet Yılmaz, sosyal medya hesabından yaptığı paylaşımda, Türkiye İstatistik Kurumu'nun açıkladığı ""İş Gücü İstatistikleri 2023"" verilerini değerlendirdi. İşsizlik oranının 2023 yılında bir önceki yıla göre 1 puan azalarak yüzde 9,4 olarak gerçekleştiğini belirten Yılmaz, işsizlik oranının, yüzde 10,1 olan Orta Vadeli Program (OVP) hedefinin de ötesinde bir iyileşmeyle 9 yıl sonra tekrar tek haneli seviyelere indiğini ifade etti. Yılmaz, şöyle devam etti: ""İstihdam edilenlerin sayısı OVP'deki öngörümüzle uyumlu bir şekilde 880 bin kişi artarak 2023 yılında 31 milyon 632 bine ulaşmıştır. Enflasyonla mücadeleyi odağımıza aldığımız bu dönemde işsizlik oranındaki düşüş ve istihdamın artması iş gücü piyasamızın güçlü görünümünü göstermektedir. İstihdam oranı 2023 yılında bir önceki yıla göre 0,8 puan artarak yüzde 48,3 seviyesine yükselirken, iş gücüne katılma oranı 0,2 puan artışla yüzde 53,3 olarak gerçekleşmiştir. İstihdam oranında ve iş gücüne katılma oranında da OVP hedefleriyle uyumlu gerçekleşmeler kaydedilmiştir."" ""Kayıt dışı istihdam oranı 2023'te bir önceki yıla göre 0,7 puan azaldı"" İş gücüne katılma oranının 2023'te bir önceki yıla göre kadınlarda 0,7 puan artarak yüzde 35,8'e, gençlerde ise 1,8 puan artarak yüzde 45,6'ya yükseldiğini vurgulayan Yılmaz, işsizlik oranının ise yıllık bazda kadınlarda 0,8 puan azalarak yüzde 12,6'ya, gençlerde ise 2 puan azalarak yüzde 17,4'e gerilediğini kaydetti. Yılmaz, ""İstihdam edilenlerin sayısında 2023 yılında yüzde 2,9 oranındaki artışta, inşaat ve hizmetler sektörlerindeki istihdam artışı etkili olmuştur. Kayıt dışı istihdam oranı 2023 yılında bir önceki yıla göre 0,7 puan azalarak yüzde 26,1 olarak gerçekleşmiştir. Büyüme-istihdam ilişkisinin kuvvetlenmesi ve istikrarlı büyüme performansımızın devam etmesiyle birlikte kadınlar ve gençler başta olmak üzere istihdamda artışların sürmesini bekliyoruz."" değerlendirmesini yaptı."
89,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 1,75 değer kazanarak 9.270,84 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-846694.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 159,34 puan artışla 9.270,84 puana yükseldi. Toplam işlem hacmi 50,8 milyar lira olarak belirlendi. Bankacılık endeksi yüzde 3,69, holding endeksi yüzde 2,33 değer kazandı. Sektör endeksleri arasında en fazla kazandıran bankacılık, en çok kaybettiren ise yüzde 1,15 ile spor oldu. Öte yandan Türkiye İstatistik Kurumu verilerine göre, Türkiye'de işsizlik oranı, 2023'te bir önceki yıla göre 1 puan azalışla yüzde 9,4'e gerileyerek, son 10 yılın en düşük seviyesine indi. Analistler, küresel pay piyasalarının, yoğun veri takvimiyle birlikte ABD Merkez Bankası (Fed) yetkililerinin sözle yönlendirmelerinin yatırımcıların odağında olduğu haftaya temkinli başladığını ifade etti. Öğleden sonra yurt içinde veri gündeminin sakin olacağını, yurt dışında ise ABD'de inşaat izinleri ve yeni konut satışları verilerinin takip edileceğini belirten analistler, teknik açıdan BIST 100 endeksinde 9.100 ve 9.000 seviyelerinin destek, 9.300 puanın ise direnç konumunda olduğunu kaydetti."
90,Kredi kartlarındaki komisyon artışını tüketicilere yansıtan işletmelere tepki,"Son dönemde bazı işletmelerin kredi kartı komisyon oranlarınki artışı tüketicilere yansıttığı gündeme geldi. Konuyla ilgili birçok vatandaştan şikayet geldi. Tüketici Hakları Derneği, mağduriyetlerin önüne geçmek için yasal yollara başvurulacağını duyurdu.",Ekonomi,https://www.trthaber.com/haber/ekonomi/kredi-kartlarindaki-komisyon-artisini-tuketicilere-yansitan-isletmelere-tepki-846668.html,"Tüketici Hakları Derneği Genel Başkanı Ergün Kılıç, son dönemde kredi kartlarından alınan komisyonlara ilişkin şikayetlerde artış yaşandığını söyledi. Kredi kartlarının kullanımının Banka Kartları ve Kredi Kartları Hakkında Yönetmelik ile belirlendiğine işaret eden Kılıç, ""Bankalar, pos cihazı kullanan üye işletmelerin komisyon oranlarını son dönemde yükseltti. Bazı işletmeler kredi kartındaki komisyon artışını tüketicilere yansıtmaya başladı. Bu yasal değil. Komisyonsuz alışveriş bizim hakkımız."" diye konuştu. Kredi kartlarındaki komisyonun zaman zaman tüketiciler ile işletmeler arasında gerginliğe yol açtığına dikkati çeken Kılıç, bazı işletmelerin ise camlarına ""Kredi kartı geçersizdir"" ibaresi astığını bildirdi. ""Yasal yollara başvuracağız"" Kılıç, banka ile işletme arasındaki komisyon ücretinin tüketicilere yansıtılmasının mağduriyete ve hakların ihlaline neden olduğunu dile getirerek, ""Bu gelişmeler tüketici alışkanlıklarını da değiştiriyor. Komisyon ödemek istemeyen vatandaş, ücreti IBAN üzerinden şirketin hesabına havale ediyor. Bazı işletmeler bu yöntem sonrasında fiş de vermiyor. Bu da vergi kaybına yol açıyor."" değerlendirmesinde bulundu. Komisyon sorununa karşı etkili şekilde mücadele edeceklerini ve tüketicilerin haklarını sonuna kadar savunacaklarını vurgulayan Kılıç, şunları kaydetti: ""Kredi kartıyla alışveriş yaparken ek komisyon alan işletmeleri tespit ederek yasal yollara başvuracağız. Tüketicilerin mağduriyetini gidermek için gereken her türlü adımı atacağız. Tüketicilerin haklarını korumak ve adil bir alışveriş ortamı sağlamak amacıyla her türlü çabayı göstereceğiz. Tüm tüketicileri haklarını bilmeye ve ihlalleri derneğimize bildirmeye çağırıyoruz."""
91,Emtia piyasasında aşağı yönlü baskı hakim oldu,"Emtia piyasasında, geçen hafta merkez bankalarının faiz kararları etkili olurken, dolara talebin artmasıyla aşağı yönlü baskı hakim oldu.",Ekonomi,https://www.trthaber.com/haber/ekonomi/emtia-piyasasinda-asagi-yonlu-baski-hakim-oldu-846660.html,"ABD Merkez Bankası (Fed), politika faizini beklentiler dahilinde değiştirmeyerek 23 yılın en yüksek seviyesi olan yüzde 5,25-5,50 aralığında bırakırken, bankanın projeksiyonunda, senenin geri kalanında 3 faiz indirimi yapılabileceğine yönelik tahmin korundu. İsviçre Merkez Bankası ise ""sürpriz"" şekilde politika faizini yüzde 1,50'ye indirdi. Fed'in faizi sabit bırakmasının ardından sert düşen dolar endeksi, SNB'nin ""sürpriz"" faiz indirimine gitmesinin ardından, Fed'in diğer büyük merkez bankalarından daha geç faiz indirimlerine başlayabileceği endişesiyle yükselişe geçti. Analistler, doların diğer para birimleri karşısında değer kazanmasının emtia fiyatlarında aşağı yönlü baskı oluşturduğunu belirtti. Altının ons fiyatı tarihi zirveyi gördü Geçen hafta değerli metallerde altın haricinde düşüşler görüldü. Geçen hafta ons bazında altın yüzde 0,4 değer kazanırken, gümüş yüzde 1,9, platin yüzde 4,4, paladyum yüzde 8,5 değer kaybetti. Fed'in yıl sonuna kadar 3 faiz indirimi yapabileceğine dair tahminini korumasıyla altının onsu 2 bin 222,8 dolarla zirve tazeledi. Japonya Merkez Bankası'nın (BoJ) 17 yılın ardından faiz artırması ise değerli metal fiyatlarını genel olarak olumsuz etkiledi. BoJ, geçen hafta kısa vadeli faiz oranlarının yüzde eksi 0,1'den yüzde 0 ila yüzde 0,1 aralığına yükseltti. ABD'de açıklanan verilerin ülke ekonomisindeki aktivitenin güçlü kaldığına dair işaret etmeyi sürdürmesiyle gümüş fiyatları düştü. Ülkede Philadelphia Fed İmalat Endeksi, martta 3,2'ye gerilemesine rağmen art arda ikinci ayda pozitif değer alarak sektörde genişlemenin sürdüğünü gösterdi. Ülkede, cari işlemler açığı ise geçen yıl yüzde 15,7 azalışla 818,8 milyar dolara geriledi. Ülkede imalat sanayi Satınalma Yöneticileri Endeksi (PMI), martta aylık 0,3 puan artarak 52,5 ile 21 ayın en yüksek seviyesine çıktı. Piyasa beklentilerinin üzerinde gerçekleşen endeks, imalat sektöründeki genişlemeye işaret etti. ABD'de hizmet sektörü PMI ise martta geçen aya göre 0,6 puan azalışla 51,7 değerine indi. ABD'de ikinci el konut satışları ise şubatta yüzde 9,5 yükselişle beklentilerin üzerinde gerçekleşirken son bir yılın en yüksek artışı kaydedildi. Elektrikli araçlara artan talepten dolayı, geleneksel araçlarda kullanılan katalitik konvartörlere talebin azalmasıyla platin ve paladyum fiyatları da düştü. Bakırın libresi 13 ayın en yüksek seviyesinden geri döndü Geçen hafta baz metallerde de satış baskısı hakimdi. Tezgah üstü piyasada fiyatlar libre bazında alüminyumda yüzde 1,6 artarken, nikelde yüzde 3,1, çinkoda yüzde 3, kurşunda yüzde 4,8 düştü. 4,14 dolarla Şubat 2023'ten bu yana en yüksek seviyeyi gören bakırın libresi ise bu seviyeden gerileyerek haftayı yüzde 3 değer kaybıyla tamamladı. Enerji grubunda ise geçen hafta yükselişler görüldü Haftayı Brent petrolün varil fiyatı yüzde 0,2, New York Ticaret Borsasında işlem gören doğal gazın İngiliz Termal Birimi (MMBtu) cinsinden fiyatı da yüzde 2,2 artışla tamamladı. Brent petrol fiyatlarındaki yükselişte, jeopolitik gerilimler ve arz endişeleri etkili oldu. Ukrayna'nın Rusya'nın petrol rafinerilerine yönelik saldırıları, Asya ve Avrupa'nın bazı bölgelerine yakıt tedarikini kesintiye uğratabileceği endişelerine yol açtı. Öte yandan, küresel petrol kaynaklarının çoğunun bulunduğu Orta Doğu'da gerginliğin artması fiyatlar üzerinde yukarı yönlü baskı kurmaya devam ediyor. Çatışmaların petrol arzını sekteye uğratabileceğinden endişe ediliyor. Yemen Başbakanı Avad bin Mübarek, İran destekli Husilerin Kızıldeniz'de gerilimi yükseltmesi nedeniyle, Birleşmiş Milletler (BM) Yemen Özel Temsilcisi Hans Grundberg tarafından Husilerle ateşkes için açıklanan yol haritası sürecinin durdurulduğunu açıkladı. Yemen'deki İran destekli Husiler Kızıldeniz'den geçen Batılı ve İsrail yanlısı gemileri hedef almayı sürdürüyor. Bölgede karşılıklı çatışmalar devam ederken, Husiler Kızıldeniz'de ABD'ye ait bir destroyere insansız hava araçlarıyla (İHA) saldırı düzenlediklerini açıkladı. Birkaç gün sonra Husiler, ABD ve İngiliz güçlerinin ülkenin batısındaki Hudeyde kentine 10 saldırı gerçekleştirdiğini duyurdu. Dünyanın en büyük petrol tüketicisi ABD'nin ticari ham petrol stoklarındaki düşüş öngörüsünün ülkede talebin güçlü seyrettiği algısını güçlendirmesi de Brent petrol fiyatlarındaki yükselişi destekledi. Amerikan Petrol Enstitüsü, ABD'nin ticari ham petrol stoklarının bir önceki hafta göre 1 milyon 519 bin varille beklentilerin aksine azaldığını öngördü. Piyasa beklentisi stokların 77 bin varil artacağı yönündeydi. ABD Enerji Enformasyon İdaresinin (EIA) açıkladığı verilere göre ise ülkedeki ticari ham petrol stokları geçen hafta beklentileri aşarak yaklaşık 2 milyon varil azaldı. Piyasalar, stokların 900 bin varil azalmasını bekliyordu. ABD’de hava sıcaklığının azalabileceğine yönelik öngörülerle doğal gaz talebi arttı. Tarım grubunda karışık bir seyir izlenirken kakao zirve tazeledi Geçen hafta Chicago Ticaret Borsasında kile başına fiyatlar buğdayda yüzde 5,3, mısırda yüzde 0,6 artarken, soya fasulyesinde yüzde 0,5, pirinçte yüzde 2,7 azaldı. AB’nin Rusya ve Belarus'tan ithal edilecek tahıla vergi alacağına dair haberlerle buğday ve mısır fiyatları yükseldi. Öte yandan Tayland'ın tarım arazilerini yakarak hava kirliliğine neden olan komşularından mısır ithalatını yasaklamayı planladığına dair haberler ve Buenos Aires Tahıl Borsası'nın, Arjantin'in mısır üretim tahminini 2023/24 sezonu için 56,5 milyon tondan 54 milyon tona düşürmesi de mısır fiyatlarında artışa neden oldu. Intercontinental Exchange'te libre bazında fiyatlar, pamukta yüzde 1,8, şekerde yüzde 0,7 düşerken, kahvede yüzde 1,2 yükseldi. 8 bin 960 dolarla zirve tazeleyen kakaonun ton fiyatı ise geçen hafta yüzde 10,7 artış kaydetti. Brezilya'da yağış miktarında düşüşlerin görülmesi kahve üretimine ilişkin endişe yarattı. Brezilya’da üretimin yükselmesi, şeker fiyatlarının düşmesine neden olurken, Brezilya realinin dolar karşısında değer kaybetmesi de şeker fiyatlarını negatif etkiledi. Batı Afrika’da kakao arzına ilişkin endişeler devam ediyor. Batı Afrika'daki olumsuz hava koşulları ve Avrupalı ithalatçıların orman tahribatına neden olan ürünlerin ithalatına sınırlama getirmesi de kakao fiyatları üzerinde etkili oluyor. Geçen yıl Batı Afrika'daki olumsuz yetiştirme koşulları ve mahsul hastalıkları, kakao üretimini kısıtladı ve kakao fiyatlarında yükselişe yol açtı. Mevcut kakao üretiminin talebi karşılamada yetersiz olmasından kaynaklı küresel açığın sürmesi bekleniyor. Ayrıca, 2016'daki El Nino olayının kuraklığa ve kakao fiyatlarında sert yükselişler neden olmasının ardından, kakao fiyatları şu anda da mevcut El Nino hava olayı nedeniyle sert yükselmeye devam ediyor."
92,Kartlı ödemeler şubatta 1 trilyon lirayı aştı,"Kredi kartları, banka kartları ve ön ödemeli kartlarla şubat ayında yapılan toplam ödeme tutarı geçen yılın aynı dönemine göre yüzde 152 artarak 1,01 trilyon lira oldu.",Ekonomi,https://www.trthaber.com/haber/ekonomi/kartli-odemeler-subatta-1-trilyon-lirayi-asti-846645.html,"Bankalararası Kart Merkezi (BKM) şubat ayına ilişkin verilerini açıkladı. Buna göre, şubat ayı itibarıyla Türkiye'de kredi kartı sayısı 120,4 milyon, banka kartı sayısı 191,2 milyon ve ön ödemeli kart sayısı 91,8 milyona çıktı. Geçen yılın şubat ayı ile kıyaslandığında kredi kartı sayısında yüzde 18, banka kartı sayısında yüzde 11, ön ödemeli kart sayısında ise yüzde 23'lük artış yaşandı. Toplam kart sayısı ise yüzde 15 artarak 403,4 milyona ulaştı. Kredi kartları, banka kartları ve ön ödemeli kartlarla şubatta yapılan toplam ödeme tutarı geçen yılın aynı dönemine göre yüzde 152 artarak 1,01 trilyon lira oldu. Ödemelerin 843,1 milyar lirası kredi kartları ile yapılırken, 150,3 milyar lirasında banka kartları, 19 milyar lirasında ise ön ödemeli kartlar kullanıldı. Ödemelerde büyüme oranı, kredi kartlarında yüzde 166, banka kartlarında yüzde 94, ön ödemeli kartlarda ise yüzde 184 oldu. Kredi kartları, banka kartları ve ön ödemeli kartlarla şubatta yapılan toplam ödeme sayısı geçen yılın aynı dönemine göre yüzde 38 artarak 1,36 milyar oldu. Ödemelerin 763,3 milyon adedi kredi kartları, 491,1 milyon adedi banka kartları, 106,6 milyon adedi ise ön ödemeli kartlarla yapıldı. Ödeme sayılarında geçen yılın aynı dönemine göre büyüme oranı kredi kartlarında yüzde 41, banka kartlarında yüzde 27, ön ödemeli kartlarda ise yüzde 79 olarak kayıtlara geçti. İnternetten kartlı ödemeler 294 milyar liraya yaklaştı İnternetten kartlı ödemeler ise geçen yılın aynı dönemine göre yüzde 177 artarak 294 milyar liraya yaklaştı. İnternetten yapılan kartlı ödemelerin toplam içindeki payı yüzde 26 oldu. İnternetten kartlı ödeme sayısı yüzde 39 artarak 203 milyona yükselirken, internetten yapılan kartlı ödemelerin toplam içindeki payı yüzde 15 olarak gerçekleşti. Kartlarla yapılan temassız ödeme sayısı geçen yılın aynı dönemine göre yüzde 62 artarak 856,9 milyon oldu. Temassız ödeme tutarı ise yüzde 188 yükselişle 290,6 milyar lira olarak gerçekleşti. Şubatta mağaza içi yapılan her 4 kartlı ödemeden 3'ü temassız gerçekleşti."
93,BIST 100 haftaya yatay başladı,"Borsa İstanbul'da BIST 100 endeksi, haftaya yatay bir seyirle 9.113,27 puandan başladı.",Ekonomi,https://www.trthaber.com/haber/ekonomi/bist-100-haftaya-yatay-basladi-846626.html,"Açılışta BIST 100 endeksi, önceki kapanışa göre 1,77 puan ve yüzde 0,02 değer kazanarak 9.113,27 puana çıktı. Bankacılık endeksi yüzde 0,08 ve holding endeksi yüzde 0,03 azalış kaydetti. Sektör endeksleri arasında en fazla kazandıran yüzde 1,38 ile taş toprak olurken, en çok kaybettiren ise yüzde 0,61 ile tekstil deri oldu. Cuma günü, satıcılı bir seyir izleyen Borsa İstanbul'da BIST 100 endeksi, günü yüzde 0,32 değer kaybıyla 9.111,50 puandan tamamladı. Analistler, küresel pay piyasalarının, yoğun veri takvimiyle birlikte ABD Merkez Bankası (Fed) yetkililerinin sözle yönlendirmelerinin yatırımcıların odağında olduğu haftaya temkinli başladığını ifade etti. Bugün yurt içinde iş gücü istatistikleri, yurt dışında ise ABD'de inşaat izinleri ve yeni konut satışları verilerinin takip edileceğini belirten analistler, teknik açıdan BIST 100 endeksinde 9.100 ve 9.000 seviyelerinin destek, 9.200 ve 9.300 puanın ise direnç konumunda olduğunu kaydetti."
94,Bayram ikramiyeleri ödenme tarihleri belli oldu,"Bakan Işıkhan, ""Emekli vatandaşlarımızın bayram ikramiyesi ödemeleri Ramazan Bayramı öncesinde 2 Nisan ile 5 Nisan tarihleri arasında banka hesaplarına yatırılacaktır"" açıklamasını yaptı. SSK kapsamındakilere 2, 3 ve 4 Nisan, Bağ-Kur emeklilerine 5 Nisan, Emekli Sandığı emeklilerine ise 2, 3 ve 5 Nisan'da ödeme yapılacak.",Ekonomi,https://www.trthaber.com/haber/ekonomi/bayram-ikramiyeleri-odenme-tarihleri-belli-oldu-846619.html,"Çalışma ve Sosyal Güvenlik Bakanı Vedat Işıkhan, emeklilerin Ramazan Bayramı ikramiyeleri ödenme tarihlerini sosyal medyadan duyurdu. Buna göre, ikramiyeler 2 ile 5 Nisan tarihleri arasında hesaplara yatırılacak. 4A (SSK) kapsamında gelir ve maaş alanların ödeme günü, 17 ve 18 olanlara 2 Nisan'da; 19,20,21 ve 22 olanlara 3 Nisan'da; 23,24,25 ve 26 olanlara 4 Nisan'da ödemeler hesaplara yatırılacak. Emekli vatandaşlarımızın bayram ikramiyesi ödemeleri Ramazan Bayramı öncesinde 2 Nisan ile 5 Nisan tarihleri arasında banka hesaplarına yatırılacaktır.

Kıymetli emeklilerimiz ve aileleri için hayırlı, bereketli olmasını diliyorum. pic.twitter.com/raE3Mi1BM9 4B (Bağ-Kur) kapsamında gelir ve maaş alan vatandaşların ikramiyeleri 5 Nisan tarihinde hesaplarına yatırılacak. 4C kapsamında her ayın 1'i ile 5'i arasında maaş alan emeklilerin ikamiye ödeme günü ise, 1 ve 2 olanlara 2 Nisan; 3,4 ve 5 olanlara aylıkları ile birlikte aynı günde olmak üzere 3-5 Nisan tarihinde bayram ikramiyeleri ödenecek."
95,İşsizlik rakamları açıklandı,"Türkiye'de işsizlik oranı, 2023'te bir önceki yıla göre 1 puan azalışla yüzde 9,4 olarak gerçekleşti.",Ekonomi,https://www.trthaber.com/haber/ekonomi/issizlik-rakamlari-aciklandi-846618.html,"Türkiye İstatistik Kurumu, ""İşgücü İstatistikleri 2023"" verilerini açıkladı. Buna göre, 15 ve daha yukarı yaştaki kişilerde işsiz sayısı 2023 yılında bir önceki yıla göre 318 bin kişi azalarak 3 milyon 264 bin kişi oldu. İşsizlik oranı ise 1,0 puan azalarak yüzde 9,4 seviyesinde gerçekleşti. İşsizlik oranı erkeklerde yüzde 7,7 iken kadınlarda yüzde 12,6 olarak tahmin edildi. İstihdam oranı yüzde 48,3 oldu

İstihdam edilenlerin sayısı 2023 yılında bir önceki yıla göre 880 bin kişi artarak 31 milyon 632 bin kişi, istihdam oranı ise 0,8 puan artarak yüzde 48,3 oldu. Bu oran erkeklerde yüzde 65,7 iken kadınlarda yüzde 31,3 olarak gerçekleşti. İşgücüne katılma oranı yüzde 53,3 olarak gerçekleşti İşgücü 2023 yılında bir önceki yıla göre 562 bin kişi artarak 34 milyon 896 bin kişi, işgücüne katılma oranı ise 0,2 puan artarak yüzde 53,3 olarak gerçekleşti. İşgücüne katılma oranı erkeklerde yüzde 71,2, kadınlarda ise yüzde 35,8 oldu. Genç nüfusta işsizlik oranı yüzde 17,4 oldu 15-24 yaş grubunu kapsayan genç nüfusta işsizlik oranı 2023 yılında bir önceki yıla göre 2,0 puan azalarak yüzde 17,4 oldu. Bu yaş grubunda işsizlik oranı; erkeklerde yüzde 14,3, kadınlarda ise yüzde 23,2 olarak tahmin edildi. 2023 yılında 4 milyon 695 bin kişi tarım sektöründe, 6 milyon 711 bin kişi sanayi sektöründe, 1 milyon 997 bin kişi inşaat sektöründe, 18 milyon 230 bin kişi hizmet sektöründe istihdam edildi. Bir önceki yıl ile karşılaştırıldığında istihdam edilenlerin sayısı tarım sektöründe 171 bin kişi azalırken, sanayi sektöründe 48 bin, inşaat sektöründe 151 bin, hizmet sektöründe 852 bin kişi arttı. İşsizlik oranı en yüksek bölge yüzde 17,2 ile Van, Muş, Bitlis, Hakkari iken, işsizlik oranı en düşük bölge yüzde 4,9 ile Kastamonu, Çankırı, Sinop oldu. En yüksek istihdam oranı yüzde 54,5 ile Tekirdağ, Edirne, Kırklareli Bölgesi'nde gerçekleşti. En düşük istihdam oranı ise yüzde 37,5 ile Mardin, Batman, Şırnak, Siirt Bölgesi'nde oldu. En yüksek işgücüne katılma oranı yüzde 59,0 ile Tekirdağ, Edirne, Kırklareli Bölgesi'nde gerçekleşti. En düşük işgücüne katılma oranı ise yüzde 42,3 ile Mardin, Batman, Şırnak, Siirt Bölgesi'nde oldu."
96,Endeks kontratı haftaya düşüşle başladı,"Borsa İstanbul Vadeli İşlem ve Opsiyon Piyasası'nda nisan vadeli BIST 30 endeksine dayalı kontrat, haftaya yüzde 0,3 azalışla 10.067,00 puandan başladı.",Ekonomi,https://www.trthaber.com/haber/ekonomi/endeks-kontrati-haftaya-dususle-basladi-846607.html,"Nisan vadeli endeks kontratı, açılış seansında önceki normal seans kapanışın yüzde 0,3 altında 10.067,00 seviyesinden işlem gördü. Cuma günü, satıcılı bir seyir izleyen endeks kontratı, normal seansı önceki kapanışının yüzde 0,6 altında 10.096,00 puandan tamamladı. Endeks kontratı, akşam seansında da düşüş eğilimini sürdürerek 10.055,00 puana indi. Analistler, küresel pay piyasalarının, yoğun veri takvimiyle birlikte ABD Merkez Bankası (Fed) yetkililerinin sözle yönlendirmelerinin yatırımcıların odağında olduğu haftaya temkinli başladığını ifade etti. Bugün yurt içinde iş gücü istatistikleri, yurt dışında ise ABD'de inşaat izinleri ve yeni konut satışları verilerinin takip edileceğini belirten analistler, teknik açıdan endeks kontratında 10.000 ve 9.900 seviyelerinin destek, 10.100 ve 10.200 puanın ise direnç konumunda olduğunu kaydetti."
97,Küresel piyasalar haftaya temkinli başladı,"Küresel piyasalar, yoğun veri takvimiyle birlikte haftaya temkinli başladı. Bugün ABD'de inşaat izinleri ve yeni konut satışları verileri, yurt içinde iş gücü istatistikleri takip edilecek.",Ekonomi,https://www.trthaber.com/haber/ekonomi/kuresel-piyasalar-haftaya-temkinli-basladi-846606.html,"Geçen hafta önemli merkez bankalarının para politikası kararları takip edilirken, Fed'in politika faizini sabit bırakmasına karşın İsviçre Merkez Bankası'nın gelişmiş ülke merkez bankaları arasında ilk faiz indirimine gitmesi varlık fiyatları üzerinde etkili oldu. Söz konusu gelişme, Fed'in diğer gelişmiş ülke merkez bankalarından daha sonra faiz indirimlerine başlayabileceği ihtimalini ortaya çıkarırken, bu durum doların diğer para birimleri karşısında değer kazanmasına neden oldu. Yeni haftada yoğun veri gündemiyle birlikte Fed yetkililerinin açıklamalarının piyasaların yönü üzerinde etkili olması beklenirken, özellikle büyüme verileri ve Fed'in enflasyon göstergesi olarak dikkate aldığı kişisel tüketim harcamalarının Fed'in gelecek dönemde atacağı adımlara ilişkin sinyaller verebileceğini söyledi. Para piyasalarındaki fiyatlamalarda Fed'in ilk faiz indirimine gitme ihtimali mayısta yüzde 11 ve haziranda yüzde 75 ile fiyatlanıyor. ABD'nin 10 yıllık hazine tahvil faizi yüzde 4,21'den haftaya başlarken, altının ons fiyatı önceki kapanışının yüzde 0,2 üzerinde 2 bin 170 dolardan alıcı buluyor. Geçen haftanın son işlem gününde yüzde 0,4 artışla günü 104,4 seviyesinden tamamlayan dolar endeksi, şu sıralarda önceki kapanışının hemen altında bulunuyor. Jeopolitik riskler petrol fiyatları üzerinde etkili olmaya devam ediyor. Rusya-Ukrayna savaşında petrol rafinelerine düzenlenen saldırıların devam edebileceği endişesi sıcaklığını korurken, Kızıldeniz'deki gelişmelerde yakından takip ediliyor. Brent petrolün varil fiyatı, yüzde 0,4 artışla 85,3 dolardan işlem görüyor. Cuma günü, New York borsasında, Nasdaq endeksi yüzde 0,16 değer kazanırken, S&P 500 endeksi yüzde 0,14 ve Dow Jones endeksi de yüzde 0,77 azalış kaydetti. ABD'de endeks vadeli kontratlar, yeni haftaya da karışık bir seyirle başladı. Avrupa Avrupa borsalarında cuma günü Fransa hariç pozitif seyir hakim olurken, bu hafta gözler İngiltere'de büyüme verilerine çevrildi. Analistler, bu hafta takip edilecek yoğun veri gündeminin pay piyasalarında oynaklığı artırabileceğini belirterek, bölge merkez bankaları yetkililerinin sözle yönlendirmelerinin de yatırımcıların odağına yerleştiğini söyledi. Öte yandan, hafta sonu terör saldırısının gerçekleştirildiği Moskova’daki ""Crocus City Hall"" adlı konser salonundaki çalışmaların sürdüğünü bildiren Rusya Soruşturma Komitesi, terör saldırısında hayatını kaybedenlerin sayısının 137’ye çıktığını duyurdu. Fransa'da da terör tehdidi seviyesi, Moskova'daki terör saldırısı nedeniyle en üst düzeye çıkarıldı. Cuma günü yüzde 0,5 azalışla günü 1,0810 seviyesinden tamamlayan avro/dolar paritesi, şu dakikalarda önceki kapanışının yüzde 0,1 üzerinde 1,0820'den işlem görüyor. Geçen haftanın son işlem gününde İngiltere'de FTSE 100 endeksi yüzde 0,61, İtalya'da MIB 30 endeksi yüzde 0,05 ve Almanya'da DAX 40 endeksi yüzde 0,15 değer kazanırken, Fransa'da CAC 40 endeksi yüzde 0,34 azalış kaydetti. Avrupa'da endeks vadeli kontratlar, yeni haftaya ise karışık bir seyirle başladı. Asya Asya pay piyasaları yeni haftaya karışık bir seyirle başlarken, dün Çin Başbakanı Li Çiang, yabancı yatırımcıların ülkede karşılaştığı sorunların ve piyasaya erişimde yaşadıkları sıkıntıların aşılması için adım atacaklarını bildirdi. Li, hükümetin, iş dünyasına yönelik hizmetleri daha etkin hale getireceğinin ve her türden işletmelerin yasal hak ve çıkarlarını koruyacağının altını çizerek, ""Daha açık bir Çin'in dünyada daha fazla kazan-kazan işbirliği fırsatı sağlayacağına inanıyoruz."" diye konuştu. Öte yandan, bugün Japonya'da açıklanan verilere göre öncü gösterge endeksi 109,5 ile beklentilerin altında kalırken, dolar/yen paritesi yüzde 0,1 azalışla 151,3 seviyesinden haftaya başladı. Kapanışa yakın Japonya'da Nikkei 225 endeksi yüzde 0,6 ve Güney Kore'de Kospi endeksi yüzde 0,3 azalış kaydederken, Çin'de Şanghay bileşik endeksi yüzde 0,4 ve Hong Kong'da Hang Seng endeksi yüzde 0,5 değer kazandı. Yurt içi piyasalar Yurt içinde cuma günü satıcılı bir seyir izleyen Borsa İstanbul'da BIST 100 endeksi, günü yüzde 0,32 değer kaybıyla 9.111,50 puandan tamamladı. Dolar/TL, geçen haftanın son işlem gününde satıcılı bir seyir izleyerek günü önceki kapanışının yüzde 0,1 altında 32,0182'den tamamlamasının ardından bugün bankalararası piyasanın açılışında 32,0710 seviyesinden işlem görüyor. Analistler, bugün yurt içinde iş gücü istatistikleri, yurt dışında ise ABD'de inşaat izinleri ve yeni konut satışları verilerinin takip edileceğini belirterek, teknik açıdan BIST 100 endeksinde 9.100 ve 9.000 seviyelerinin destek, 9.200 ve 9.300 puanın ise direnç konumunda olduğunu kaydetti."
98,Emeklilerin promosyon başvuruları başladı,Kamu bankalarında 8 ila 12 bin liraya yükseltilen emekli promosyon tutarları için güncelleme başvuruları bugün itibarıyla başladı. Perşembe günü ödemelerin başlayacağı süreçte emekliler hangi işlemleri yapacak? Detaylar haberimizde.,Ekonomi,https://www.trthaber.com/haber/ekonomi/emeklilerin-promosyon-basvurulari-basladi-846604.html,"Promosyon ödeme tutarlarında 2 kat artış sağlandı. Başvurular bugün itibarıyla başladı. Emeklilerin banka tercihlerinde promosyonun miktarı önemli rol oynuyor. Yapılacak ödeme, maaşlara göre belirleniyor. Bankalar emekliye promosyon için 3 yıl taahhüt istiyor.  Ancak bu süre dolmadan da banka değiştirmek mümkün. e-devlet üzerinden tercih yapılabilecek Başvuru için, promosyon tercihi yapılacak bankaya gitmek yeterli. Emekliler maaş tercihini e-devlet üzerinden de yapabiliyor. Özel bankalarla da promosyon tutarlarında güncelleme için çalışmalar sürüyor. Ankara Yıldırım Beyazıt Üniversitesi Öğretim Görevlisi Tarkan Zengin, TRT Haber'e konuya ilişkin değerlendirmesinde şunları kaydetti; Hesaplama nasıl yapılacak? Son güncelleme 2022 yılında yapılmıştı. 16 milyon emeklimizin tamamını kapsayan bir çalışma. Emeklilerimizin maaş promosyonlarında da ikramiyenin yanı sıra gelirlerinde artış olacak. 4 bin lira aldığını var sayalım bir emeklimizin diyelim ki, 1,5 yıldır alıyor ve 1,5 yılı var. Dolayısıyla 1,5 yıllık tutar yeni alacağı tutardan düşülecek."
99,Çin'den yabancı şirketlerin önündeki engelleri kaldırma mesajı,"Çin Başbakanı Li Çiang, yabancı yatırımcıların ülkede karşılaştığı sorunların ve piyasaya erişimde yaşadıkları sıkıntıların aşılması için adım atacaklarını bildirdi.",Ekonomi,https://www.trthaber.com/haber/ekonomi/cinden-yabanci-sirketlerin-onundeki-engelleri-kaldirma-mesaji-846560.html,"Başbakan Li, Pekin'de düzenlenen Çin Kalkınma Forumu'nda, uluslararası iş dünyasının temsilcilerine hitap etti. Hükümetin, işletmelerin sıklıkla dile getirdiği; piyasaya erişim, kamu ihale düzenlemeleri ve sınır aşırı veri transferine ilişkin engellerle ilgili sorunları dikkatle incelediğini belirten Li, ""Bazı sorunlar çözüldü. Bazıları için uygun düzenlemeler üzerinde çalışıyoruz."" dedi. Li, hükümetin, iş dünyasına yönelik hizmetleri daha etkin hale getireceğinin ve her türden işletmelerin yasal hak ve çıkarlarını koruyacağının altını çizerek, ""Daha açık bir Çin'in dünyada daha fazla kazan-kazan işbirliği fırsatı sağlayacağına inanıyoruz."" diye konuştu. Makroekonomik politikaların, sanayideki dönüşümün, kentleşme dinamiklerinin ve yeşil ekonomiye geçişin küresel yatırımcılara yeni fırsatlar sağlayacağını vurgulayan Li, ""Çin'in uzun dönemli ekonomik büyümesini sürdürecek temeller değişmedi."" ifadesini kullandı. ""Kentleşme iç talepte büyük artış yaratacak"" Li, Çin'de kentlere göçün ve nüfus artışının, zayıflayan iç talebi ve tüketici harcamalarını yukarı çekme potansiyeli taşıdığına dikkati çekerek, halen 1,4 milyarlık Çin nüfusunun yaklaşık yarısının kentlerde daimi ikamet ettiğini, bu rakamın gelişmiş ülkelerde ortalama yüzde 80'lerde olduğunu kaydetti. Halihazırda kentlere göç etmiş nüfusa kalıcı ikamet sağlamaya öncelik vereceklerinin altını çizen Li, ""Çin'in kentleşme oranın artması hala büyük potansiyel taşıyor. Kentleşme, konut, eğitim, sağlık ve yaşlı bakım hizmetlerine yönelik talepte büyük artış yaratacak."" değerlendirmesinde bulundu. Li, makroekonomik istikrar konusunda, ""Çin'de fiyat seviyesi (enflasyon) şu anda görece düşük ve merkezi hükümetin borçlanma düzeyi de yüksek değil. Bu makro ekonomik politikalar için geniş manevra alanı sağlıyor."" görüşünü dile getirdi. Gayrimenkul sektöründeki kriz ve yerel yönetimlerin borç problemlerine yönelik endişelere ilişkin Li, sahadaki durumun sanıldığı kadar vahim olmadığına, yakın zamanda uygulanan tedbirlerin olumlu sonuçlar verdiğine işaret etti. Li, merkezi hükümetin 2024 bütçesinde 1 trilyon dolar (yaklaşık 140 milyar dolar) değerinde ""ultra-uzun vadeli"" devlet tahvili çıkaracağını belirterek, bu ve diğer tedbirlerin finansman maliyetlerini istikrarlı şekilde düşüreceğini öngördüklerini aktardı. ""Endüstriyel dönüşüm yeni fırsatlar sağlayacak"" Çin'in imalat sanayisindeki dönüşümün büyük ölçekli bir yenilenmeyi getireceğini, yapay zeka, biyo-medikal imalat, uzay uçuşu ve kuantum teknolojileri gibi yükselen endüstrilerin gelişiminin hızlanacağını ifade eden Li, ""Çin, ileri imalat teknolojisinin omurgasını oluşturacağı modern bir endüstriyel sistem inşa ediyor. Bu da dünyaya yeni fırsatlar sağlayacak."" dedi. Li, ulusal karbon piyasasını bu yıl yeni sektörlere açacaklarının, rüzgar, güneş, biyo-kütle ve okyanus enerjisi gibi yeni kaynakları geliştirerek yeşil dönüşüm hamlesinin kararlılıkla sürdüreceklerinin altını çizdi. Uluslararası ortamdaki derin değişimlere karşın Çin ekonomisinin bugün dünya ekonomisiyle her zamankinden daha fazla entegre olduğunu dile getiren Li, ""Dünyanın her yerindeki şirketleri, Çin'de yatırım yapmaya ve iş kurmaya, ülkenin sürekli kalkınmasının sağladığı büyük fırsatları kucaklamaya davet ediyoruz."" dedi. Çin'in ana ekonomik planlama organı Ulusal Kalkınma ve Reform Komisyonunun (NRDC) Direktörü Çıng Şancie de yabancı işletmelerin iç piyasaya erişimi için katma değerli telekomünikasyon hizmetlerinden genetik teşhis ve terapi teknolojilerine, farklı sektörlerde pilot uygulamalar başlatacaklarını duyurdu. Çin Kalkınma Forumu'na, bu yıl aralarında ABD'den teknoloji şirketi Apple'ın Üst Yöneticisi (CEO) Tim Cook, çip üreticileri Qualcomm, Micron ve Güney Koreli SK Hynix'in CEO'larının olduğu iş dünyası temsilcileri konuk olarak katıldı."
100,KOBİ'ler yeni dönemde KOSGEB destekleriyle büyüyecek,"Küçük ve Orta Ölçekli İşletmeleri Geliştirme ve Destekleme İdaresi Başkanlığı (KOSGEB), 2024-2028 döneminde KOBİ düzeyindeki işletmelere, çok çeşitli konularda destek sağlayacak. Odak alanlarda kuruluşu desteklenen işletme sayısının 2028 itibarıyla 23 bin 500 olması bekleniyor.",Ekonomi,https://www.trthaber.com/haber/ekonomi/kobiler-yeni-donemde-kosgeb-destekleriyle-buyuyecek-846411.html,"KOSGEB'in 2024-2028 Yılı Stratejik Planı'ndan yapılan derlemeye göre Başkanlık, KOBİ ve girişimleri yenilikçi, rekabetçi, ikiz dönüşüm ve ihracat odaklı bir yapıya kavuşturarak sürdürülebilir bir ekonomik gelecek inşa etmek misyonuyla çalışıyor. Dört amaç, 16 hedef ve 44 performans göstergesinden oluşan plan kapsamında girişimcilik ekosistemini güçlendirilecek, yenilikçi ve teknoloji tabanlı girişimcilik yaygınlaştırılacak, bölgelere ve teknoloji düzeylerine göre girişimcilik destekleri verilecek. Odak alanlarda kuruluşu desteklenen işletme sayısının planın ilk yılında 21 bin 500, 2028'de 23 bin 500 olması bekleniyor. Orta yüksek ve yüksek teknoloji düzeyinde desteklenen işletme sayısının da bu yıl 2 bin 150, 2028'de 2 bin 350 olması hedefleniyor. Plan döneminde girişimcilerin iş kurma ve yürütme konularında bilgi ve becerileri geliştirilecek. Bu kapsamda girişimcilik belgesi almaya hak kazanan kişi sayısının bu yıl 114 bin, 2028'de 120 bin olacağı öngörülüyor. TEKMER'lerin sayısı artırılacak Teknoloji Geliştirme Merkezi (TEKMER) mekanizmaları güçlendirilecek. KOSGEB tarafından 2024'te 34, 2028'e kadar ise 80 TEKMER'in kuruluşunun desteklenmesi hedefleniyor. TEKMER'lerde bu yıl 759, plan sonunda ise 4 bin 449 teknogirişimin kurulması öngörülüyor. KOSGEB, girişimciliğin özel hedef gruplarında yaygınlaştırılması sağlamak için de çalışmalar yürütecek. Bu çerçevede 2024'te 8 bin 250, 2028'de ise 9 bin kadın girişimcinin desteklenmesi planlanıyor. Bu yıl 11 bin 250, 2025'te 11 bin 500, 2028'de ise 12 bin genç girişimcinin de işletme kurmaları için destek verilecek. Plan döneminde girişimcilik destekleri içinde kadın girişimcilerin payının da yükseltilmesi hedefleniyor. Bu kapsamda bu yıl yüzde 26,5 olması beklenen oranın, 2028'de yüzde 27,5'e ulaştırılması amaçlanıyor. Başkanlık, genç girişimcilerin girişimcilik destekleri içinden aldığı payı da yükseltmeyi planlıyor. Söz konusu payın 2024'te yüzde 41,5, plan dönemi sonunda ise 42,5 olması hedefleniyor. KOBİ'lerin finansmana erişimi kolaylaştırılacak KOBİ'lerin kurumsal kapasiteleri geliştirilerek, rekabetçilikleri de bu dönemde güçlendirilecek. Bu kapsamda imalat sanayisinin güçlendirilmesine öncelik verilecek. Desteklerde orta yüksek ve yüksek teknoloji düzeyli sektörlere ayrılan pay artırılacak, öncelikle geri ödemeli destekler tercih edilecek. KOSGEB, bu yıl 51 bin, 2025'te 52 bin, 2028'de ise 55 bin işletmeye destek vermeyi öngörüyor. Destekler içinde imalat sanayisinin payını da artırmayı planlayan Başkanlık, bu yıl söz konusu oranı yüzde 71'den yüzde 73'e 2028'de ise yüzde 78'e ulaştırmayı amaçlıyor. Destekler içinde orta yüksek ve yüksek teknoloji düzeyli sektörlerin payı da bu yıl yüzde 25'e, 2025'te yüzde 26'ya ve 2028'de ise yüzde 30'a yükseltilecek. Anılan destekler içinde geri ödemeli olanların payının da plan sonunda yüzde 80'e ulaştırılması hedefleniyor. Plan döneminde KOBİ'lerin finansmana erişimi kolaylaştırılacak, alternatif ve yenilikçi finansman yöntemleri yaygınlaştırılacak, ölçeklerini büyütmelerine destek verilecek. Finansman destekleri kapsamında desteklenen işletme sayısının bu yıl 2 bin 400'e 2028'de 3 bin 550'e ulaştırılması bekleniyor. KOBİ'lerin ölçek büyütmelerine de odaklanılacak. Bu kapsamda kapasite geliştirme desteği sağlanan işletme sayısının 2024'te 2 bin 150'ye, 2028'de ise 2 bin 350'ye yükseltilmesi bekleniyor. KOBİ'lerde sürdürülebilirliği sağlamak amacıyla da destek verecek olan KOSGEB, bu çerçevede 2024'te 250, 2025'te 290, 2028'de ise 410 işletmeye ""yeşil dönüşüm"" konusunda destek sağlayacak. Dijital olgunluk seviyesi ölçülen ve dijital dönüşüm konusunda yol haritası hazırlanan işletme sayısının bu yıl 1200'e, plan sonunda 1890'a ulaştırılması planlanıyor."
101,Bakan Bayraktar: Ramazan sonunda Gabar'da günlük petrol üretimi 40 bin varile ulaşacak,"Enerji ve Tabii Kaynaklar Bakanı Alparslan Bayraktar, Gabar'da günlük 37 bin varil petrol ürettiklerini belirterek, ""Ramazan sonunda 40 bin varile çıkacağız. Hedefimiz, yıl sonu 100 bin varil"" dedi.",Ekonomi,https://www.trthaber.com/haber/ekonomi/bakan-bayraktar-ramazan-sonunda-gabarda-gunluk-petrol-uretimi-40-bin-varile-ulasacak-846406.html,"Bakanlıktan yapılan açıklamaya göre, Sarıyer Ayazağa Atatürk Stadı'nda iftar programına katılan Bayraktar, Üsküdar'da Mehmet Genç Kütüphanesi'nde gençlerle bir araya geldi. Burada yaptığı konuşmada, Şırnak'ın Gabar Dağı bölgesinde 2021'de çok büyük bir petrol keşfi yaptıklarını anımsatan Bayraktar, ""Burada 1 milyar varillik bir petrol var. Şu anda çok hızlı bir şekilde üretimini gerçekleştiriyoruz. Günlük 37 bin varile çıktık. Ramazan sonunda 40 bin varile çıkacağız. Hedefimiz, yıl sonu 100 bin varil. Bu, şu anda Türkiye'nin üretiminin iki katından fazla hale gelmesi demek."" değerlendirmesinde bulundu. ""2024 yılında yeni kuyularla, yeni müjdelerle sizi buluşturabiliriz"" Bayraktar, Sakarya Gaz Sahası'ndaki doğal gaz üretimine ilişkin şunları kaydetti: ""Şu anda günde 3,7 milyon metreküp üretiyoruz ve evlerimizde bu gazı kullanmaya başladık. Bu daha başlangıç. Bu üretimi arttırmamız lazım. Yeni sahaları keşfetmemiz lazım. 2024 yılında yeni aramalarla, yeni kuyularla, yeni müjdelerle sizi buluşturabiliriz."" Enerji arz güvenliğinin önemine dikkati çeken Bayraktar, ""Birinci hedefimiz, Türkiye'nin artan enerji talebini kesintisiz, ucuz ve kaliteli bir şekilde sağlamak. İkinci hedefimiz, maalesef Türkiye'nin enerjideki en büyük problemi, dışa bağımlılık. Türkiye, kullandığı enerjinin üçte ikisini ithal ediyor. Doğal gazın neredeyse tamamını, petrolün yüzde 92'sini, kömürün yüzde 40'ını ithal ediyor. Bu kadar büyük bir enerjiyi ithal ettiğiniz zaman döviz ödüyoruz."" ifadesini kullandı. ""Akkuyu'da ilk reaktörü bu sene devreye almak istiyoruz""  Bayraktar, Türkiye'nin nükleer enerji alanındaki hedeflerine ilişkin şu değerlendirmelerde bulundu: ""Türkiye, enerjinin şampiyonlar liginde olması gerekiyor. 1950'lerden başlayan Türkiye'nin nükleer hedefi var. Sayın Cumhurbaşkanımızın liderliğinde Türkiye, nükleerde de Cumhuriyet tarihinin en önemli adımlarını attı. Dünyanın en büyük nükleer şantiyesini görmenizi isterim. Akkuyu'da 30 bin kişi çalışıyor. İlk reaktörü bu sene devreye almak istiyoruz. Bu santralin yapılmaması için de doğrudan, açık, örtülü birçok adımlar atılıyor. Biz kararlılıkla devam ediyoruz."" Bakan Bayraktar, Türkiye'nin en kısa zamanda yenilenebilir, yerli kaynaklar ve nükleeri kullanarak enerji üreten bir ülke haline geleceğinin altını çizerek, ""Bunları yaptığımızda Türkiye hakikaten bir anlamda enerjide devrim yapacak, enerjide çağ atlayacak ve bu enerjideki hamleler de ekonomiye doğrudan yansıyacak. Birçok alanda daha farklı, çok daha iyiye gitmiş bir Türkiye olacağız."" ifadelerini kullandı."
102,Türkiye'nin bitkisel üretimi 2023'te 137 milyon tona çıktı,"Tarım ve Orman Bakanı İbrahim Yumaklı, ""2022 yılı sonu itibarıyla bizim bitkisel üretim rakamımız 129 milyon tondu. 2023'te bu rakam 137 milyon tona çıkmış durumda. İnşallah 2024 yılında bu rakamı çok daha ileriye taşıyacağız."" dedi.",Ekonomi,https://www.trthaber.com/haber/ekonomi/turkiyenin-bitkisel-uretimi-2023te-137-milyon-tona-cikti-846325.html,"Tarım ve Orman Bakanı İbrahim Yumaklı, Adana İl Tarım ve Orman Müdürlüğü'nde düzenlenen tohum dağıtım programında, tarımın tarih boyunca insanlığın varoluşunun temel dayanaklarından olduğunu söyledi. Tarımın gıda temini için ön önemli sektörlerden olduğunu ifade eden Yumaklı, ""2050 yılında tahminler onu gösteriyor ki dünya nüfusu 10 milyar olacak, ülkemiz nüfusu da yaklaşık 100 milyon, hatta 100 milyonu aşacak. Bu nüfusu doyurmak, yetecek derecede gıdayı üretmek elbette son derece kritik, önemli. Bu sorunun üstesinden gelebilmenin tek yolunun üretimde verimliliği arttırmak ve aynı alandan daha fazla üretim yapılmasını sağlamak."" diye konuştu. ""Bizler sürdürülebilir bir tarımsal üretim yapmalıyız"" Yumaklı, tarımda verimlilik konusunun önemine değinerek, sözlerini şöyle sürdürdü: ""Bizler sürdürülebilir bir tarımsal üretim yapmalıyız. Ürettiklerimizi verimli bir şekilde üretmeliyiz. Verimli bir şekilde ürettiğimiz ürünlerin kalitesi yüksek olmalı. Geleceğe dair planlarımızı daha iyi yapabilmemiz için kayıtlılığımız yüksek seviyede olmalı ve bütün bunlardan elde edilen kazancın, gelirin tekrar sektöre yatırım olarak geri dönmesini sağlamamız gerekir. Verimlilik konusu son derece zorlu bir süreç. Tohumdan hasada kadar o zaman diliminin içerisinde bazısı bizim kontrolümüzde olan, bazısı da bizim kontrolümüzde olmayan birçok etkene, birçok önemli hususa sahip. Tohum da işte bunun en hayati, en önemli başlangıç noktası. Hastalıklara dayanıklı, bulunduğu iklime uyum sağlamış, gerçekten istenen kalitede dirençli tohumların olması tarımdaki üretimin ve verimliliğin en önemli şartı. İyi nitelikli tohumların ortalama verimi yüzde 25 oranında etkilediğini biliyoruz. Hatta bazı ürünlerde bu oran çok daha yukarılara çıkabiliyor. Bu sebeple verimlilik konusu üretimin arttırılmasında, maliyetlerin de düşürülmesinde en önemli hususlardan bir tanesi."" ""Ülkemiz dünyadaki tohumculukla alakalı ilk 10 ülkeden bir tanesi"" Bakan Yumaklı, tohumculuğun artık ülkelerin kendi yeterliliğinin, hatta özgürlüğünün anahtarı olarak görüldüğünü anlatarak, şöyle konuştu: ""Ülkemizde de bunu pek çok kereler ifade ediyoruz. Bu konudaki yanlış bilinen doğruların ya da doğru bilinen yanlışların kendi mecrasına dönene kadar biz de bunları tekrar etmeye devam edeceğiz. Ülkemiz dünyadaki tohumculukla alakalı ilk 10 ülkeden bir tanesi. Özellikle son dönemde tohumculukla ilgili araştırma geliştirme yapan hem firma sayısı arttı hem de bakanlık olarak özellikle Tarımsal Araştırmalar ve Politikalar Genel Müdürlüğümüzün bu konudaki çalışmaları artık sadece ulusal düzeyde değil, uluslararası düzeye taşmış durumda. Bugün şunu söylüyorum; çok gönül rahatlığıyla dün Şanlıurfa'daydık, orada da aynı şeyi konuştuk. Her şey sıfırlanmış olsa biz yine sıfırdan başlayacak güce, kabiliyete yeterli sayıda ürünün gen bankalarımızdaki saklamış olduğumuz o nüvelerine, örneklerine sahibiz hamdolsun."" Yumaklı, Türkiye'nin iklim koşulları açısından tohumculuğun geliştirilmesiyle alakalı büyük avantajlara sahip olduğunu, bu alanda son 22 yılda çok büyük bir aşama kaydedildiğini belirtti. Özellikle yerli tohumun stratejik değerinin bilincinde olduklarını, bu konuda özel ve ciddi çalışmalar yapıldığını bildiren Yumaklı, gen bankasında 37 ata tohumunun diğer ürünlerle beraber koruma altında tutulduğunu dile getirdi. ""Her 100 kilogram tohumun 97 kilogramı Türkiye'de üretiliyor"" Tarımsal Araştırmalar ve Politikalar Genel Müdürlüğünün hazırladığı ve geliştirdiği ürünleri Tarım İşletmeleri Genel Müdürlüğünün (TİGEM) uygulayıp çoğaltarak Türkiye'deki üreticilere ulaşmasını sağladığını anlatan Yumaklı, ""Şunu gururla söyleyebilirim; Türkiye'de üretilen, kullanılan her 100 kilogram tohumun 97 kilogramı bu ülkenin topraklarında üretilmektedir. Ülke olarak elbette bunun yeterli olduğunu düşünmüyoruz. Bilimsel geliştirmelere yön vermek, bundan sonraki dönemde gelişmeye daha da açık hale getirmek bizim görevimiz."" diye konuştu. Adana'nın önemli sertifikalı tohum üreten ve kullanan bir şehir olduğunu bildiren Yumaklı, Tarım Arazilerinin Kullanımının Etkinleştirilmesi Projesi'nin bütün Türkiye'de halihazırda uygulandığını, bu proje kapsamında ziyaret ettikleri illerde tohum dağıtımı yaptıklarını anımsattı. İşlenmeyen tarım arazilerinin etkinleştirilmesi veya kullanılması konusuna da dikkati çeken Yumaklı, ""Üretimin arttırılması bizim olmazsa olmazımız. 2022 yılı sonu itibarıyla bizim bitkisel üretim rakamımız 129 milyon tondu. 2023'te bu rakam 137 milyon tona çıkmış durumda. İnşallah 2024 yılında bu rakamı çok daha ileriye taşıyacağız. Tarım Arazilerinin Kullanımının Etkinleştirilmesi (TAKE) Projesini uygulamaya devam edeceğiz. Bizler belli oranlarda hibelerle yüzde 50'den yüzde 75'e kadar üreticilerimizi sertifikalı tohumlarla daha verimli, kaliteli üretimler yapabilmeleri amacıyla desteklemiş olacağız."" ifadesini kullandı. Yumaklı, Adana'da bakanlıklarının yapacağı çalışmalar hakkında da bilgi verdi. Adana Valisi Yavuz Selim Köşger de Tarım ve Orman Bakanlığınca TAKE Projesi kapsamında soya ve ayçiçeği, nohut ve kuru fasulye için 28 milyon 925 bin lirası bakanlık destekli olmak üzere toplam 54 milyon lirayı aşan tutarda tohum dağıtımı yapacaklarını ifade etti. Köşger, TAKE Projesi gibi projelerin devletin tarımsal üretime ve gıda güvenliğine verdiği önemi çok net bir şekilde ortaya koyduğunu vurguladı. Adana'nın verimli topraklarıyla gıda güvenliği açısından stratejik öneme sahip olduğunu belirten Köşger, ""Bu noktada ilimizde çok önemli projelere imza atılmıştır."" dedi. Konuşmaların ardından Bakan Yumaklı ve diğer katılımcılar, çiftçilere soya tohumu verdi."
103,"Makine ihracatından 2 ayda 4,4 milyar dolar gelir","Yılın ilk 2 ayı sonunda Türkiye'nin serbest bölgeler dahil toplam makine ihracatı 4,4 milyar dolar oldu.",Ekonomi,https://www.trthaber.com/haber/ekonomi/makine-ihracatindan-2-ayda-44-milyar-dolar-gelir-846288.html,"Makine İhracatçıları Birliği (MAİB) verilerinden derlenen verilere göre, yılın ilk 2 ayı sonunda Türkiye'nin serbest bölgeler dahil toplam makine ihracatı 4,4 milyar dolar olarak tespit edildi. Geçen yılın ilk 2 ayında yaşanan yüzde 20 düzeyindeki yüksek artışın baz etkisi gözlense de bu dönemde bir gerileme olmadı. İnşaat ve madencilik makineleri, tekstil ve konfeksiyon makineleri ile gıda sanayi makineleri ihracatı miktar olarak yüzde 29'a değer olarak yüzde 22'ye varan yükseliş oranlarıyla dikkati çekti. Verilere göre, elektrik motorları ve jeneratörler ile takım tezgahları ihracatında miktar olarak yüzde 28'e, değer olarak yüzde 25'e varan gerilemeler meydana geldi. Yaptırımlar nedeniyle ihracatın azalmaya devam ettiği Rusya'ya makine ihracatı, şubat sonunda 130 milyon dolar kadar geriledi. Serbest bölgeler dahil ihracatın ilk 2 ayda 950 milyon dolar olduğu Almanya ve ABD'nin, toplam makine ihracatı içindeki payı yüzde 21,5'e yükseldi. ""Rusya yaptırımları rakiplerimizi veri gizler hale getirdi"" MAİB Başkanı Kutlu Karavelioğlu, ihracat rakamları ve sektördeki gelişmelere ilişkin AA muhabirine yaptığı açıklamada, dünyada yatırımların frene bastığı dönemde, makinecilerin ticari kayıplarını hafifletebilecekleri güçlü bir pazar olan Rusya'ya yönelik yaptırımların dünya makine ticareti üzerindeki etkilerine değinerek, şunları kaydetti: ""Rusya'nın savunma ihtiyaçlarında kullanılacağı var sayılan çifte kullanımlı ürünlere yönelik kısıtlamalardan, makine sektörü son dönemde yoğun olarak etkileniyor. Adı konulmamış bir ambargoya dönüşen bu süreçte, yaptırıma tabi ürünler listesindeki belirsizliğin giderek artması, siparişi ve avansı alınırken bu listede yer almayan bir makinenin teslimat sonrasında bakiye beklerken bu muğlak listeye girmiş olması ve paramızın Rusya'da kalması sektörümüzü bir süredir sıkıntıya sokuyor. Bankacılık sistemi üzerinden uygulanan baskı Rusya'ya makine ihracatımızı ilk 2 ayda yüzde 37 kadar düşürdü; sene sonunda kaybımız 1 milyar doları aşabilir. Çin'e bırakıp gittiği bu büyük pazarı geri almanın zorluklarını bilen Batı ise işletmelerini riske sokmadan makinelerini göndermenin yollarını aramaktan vazgeçmiyor. Bu muvazaalı durum makine dış ticareti verilerinde önemli sapmalara sebep oluyor. Makinelerin imalatından ziyade ticaretinden kazanan bazı Avrupa ülkelerinin dış ticaret rakamlarını açıklamakta mütereddit kalmalarını ticaret rotalarındaki kaymalara bağlıyoruz."" “Müşterilerimiz yavaşlarken rakiplerimiz hızlanıyor” Karavelioğlu, küresel sıkılaşma ortamında mali toparlanmaya dair ilk işaretlerin oluşmakta olduğunu söyledi. Karavelioğlu, Dünya Ticaret Örgütü verilerine göre dünya mal ticaretinin yüzde 5 kadar gerilediği 2023'te, AB makine ve teçhizat üretiminin baz etkisinden arındırılmış fiyatlarla yüzde 1,4 oranında gerilediğinin hesaplandığını vurguladı. Finansman maliyetlerinin, kutuplaşmanın ve bölgesel çatışmaların bu derece yüksek olduğu bir ortamda, gelişmiş ülkelerde risk iştahının azalmasının doğal olduğunu kaydeden Karavelioğlu, şu ifadeleri kullandı: ""Aslında Avrupa için bu yönde bir gerileme salgın öncesinde başlamış, tedarik zincirlerindeki bozulmaya yönelik acil tedbirler sayesinde bölgenin zaafları görünmez hale gelmişti. Fakat her ülkenin makine imalat sanayi bu konjonktürden aynı oranda etkilenmiyor. Geçen ay Avro bölgesinde yüzde 46,5 seviyesine kadar gerileyen PMI verisi son yıllarda büyük makine yatırımlarını çekmeyi başarmış olan Hindistan, Brezilya ve Meksika gibi ülkelerde tavan yapmış durumda. Kısacası ana pazarımızdaki müşterilerimiz yavaşlarken gelişmekte olan ülkelerdeki rakiplerimiz hızlanıyor. Makine ihracatçısı ülkeler arasında kıran kırana süren yarışta Almanya ve ABD'ye makine ihracatımızın artmaya devam etmesi teknoloji geliştirme gücümüzün yanında, Batı'daki bağlarımızın sağlamlığını da ortaya koyuyor."" ""Yatırımların yoğunluğu haksız rekabete fırsat vermemeli"" Kutlu Karavelioğlu, üretimin yeniden paylaşımının ve ikiz dönüşümün merkezinde yer alan makine sektörüne yönelik stratejik yaklaşımın 12. Kalkınma Planı'nda da sürdüğüne dikkati çekti. Karavelioğlu, dünyada 2019 ve 2023 arasında toplamda yüzde 12 artan makine ve teçhizat yatırımlarının, Türkiye'de yüzde 70 yükselerek yıllık 168 milyar dolara kadar geldiğini anımsattı. Bu sıra dışı performans ile 2023'te dünya makine teçhizat yatırımları içinde Türkiye'nin payının yüzde 3'e yükseldiğini söyleyen Karavelioğlu, ""Bu yatırımların önemli kısmı makine imalatçılarımız tarafından yapıldığından, krizlerin egemen olduğu bu zorlu süreçte makine üretimi dünyada miktar bazında yüzde 12 artarken bizde yüzde 65 arttı. Bu canlılıkta, aynı 4 yılda verilen ve sabit yatırım tutarı toplamda 5 trilyon lirayı aşan teşvik belgelerinin katkısı yadsınamaz. Ancak, bütün faydalarına rağmen teşvik mevzuatının, ithalat rejimimizde dampingli mallara karşı geliştirilen savunma önlemlerini işlevsiz kılarak bir haksız rekabet unsuru oluşturabildiğini de görmeliyiz."" diye konuştu. ""Yerliye itibar etmeyen bir tek genel imalat sanayimiz kaldı"" MAİB Başkanı Karavelioğlu, dünya ticaretinin petrolden sonraki en büyük kalemini oluşturan makinelerdeki teknolojik kutuplaşmanın etkilerinin Türkiye'nin ihracatına olumlu yansımakla birlikte ithalatına fayda sağlamadığının altını çizdi. Karavelioğlu, kendilerinin fiyat, kalite ve teknoloji çeşitliliğiyle Batılı rakipleri arasında iyi bir alternatif oluşturmakta oldukları bu ortamda, sanayicilerin makine satamadıkları Çin'den 12 milyar dolarlık makine ithal ederek dış ticaret açığını 17 milyar dolara taşıdıklarını ifade ederek, şöyle dedi: "" 2023 yılı ilk 4 ayından sonra açıklanmamakla birlikte, teşvikle alınmasına izin verilmiş makineler içinde yerli olanların payının enerji yatırımlarında yüzde 89, hizmetlerde yüzde 67, madende yüzde 71 ve tarımda yüzde 96 iken, genel imalat sanayiinde yüzde 39,6 seviyesinde kalmasının öz eleştirisini herkes yapmalıdır. 2023'te verilen 1,25 trilyon lira tutarında yatırım teşvik belgesi kapsamında gümrüksüz ve KDV'siz getirilecek makinelerin payı 18 milyar doları buluyor. 3,3 milyar dolarlık makine ithal ettiğimiz ocak ayında üretimimiz salgından bu yana ilk defa ve yüzde 5,5 gibi ciddi bir oranda geriledi. Ana pazarımızda daralma, Rusya'da zemin kaybı sürerken ithalatın yükselmeye devam etmesi son 4 yıllık üstün performansımızı kesintiye uğratabilecek bir tehdittir."""
104,Küresel piyasalar haftayı rekorla kapattı,"Küresel pay piyasaları, merkez bankaları haftasını rekorlarla tamamlarken, gelecek hafta ABD'de büyüme verileri başta olmak üzere yoğun veri gündemi yatırımcıların odağında olacak.",Ekonomi,https://www.trthaber.com/haber/ekonomi/kuresel-piyasalar-haftayi-rekorla-kapatti-846284.html,"Hafta boyunca dünya genelinde önemli merkez bankalarının faiz kararları gündemin odağında oldu. Bazı merkez bankaları politika faizini beklentiler doğrultusunda sabit bırakırken, bazıları ise ""sürpriz"" kararlar aldı. ABD Merkez Bankası (Fed), politika faizini beklentiler dahilinde değiştirmeyerek 23 yılın en yüksek seviyesi yüzde 5,25-5,50 aralığında bırakırken, bankanın projeksiyonunda senenin geri kalanında 3 faiz indirimi yapabileceğine yönelik tahminini koruması, pay piyasalarında risk iştahını destekleyen ana etken oldu. Fed Başkanı Jerome Powell da faiz kararı sonrası düzenlediği basın toplantısında, mevcut sıkılaştırma döngüsünde Fed'in politika faizinin muhtemelen zirvede olduğuna işaret ederek, ekonominin genel olarak beklendiği gibi seyretmesi halinde bu yılın bir noktasında faiz indirimine başlamanın muhtemelen uygun olacağını öngördüklerini yineledi. Bu gelişmelerle artan risk iştahı, New York borsasında haftalık bazda rekor kapanışa neden olurken, ABD'nin 10 yıllık tahvil faizi de yaklaşık 8 baz puan gerileyerek haftayı yüzde 4,20'den tamamladı. Öte yandan, Fed'in faizi sabit bırakmasının ardından sert düşen dolar endeksi, İsviçre Merkez Bankasının (SNB) ""sürpriz"" faiz indirimine gitmesinin ardından, Fed'in diğer büyük merkez bankalarından daha geç faiz indirimlerine başlayabileceği endişesiyle yükselişe geçti. Böylece dolar endeksi haftayı yüzde 0,9 artışla 104,4 seviyesinden kapattı. Fed'in yıl sonuna kadar 3 faiz indirimi yapabileceğine dair tahminini koruması, altının ons fiyatının 2 bin 222,8 dolarla zirve tazelemesine yol açarken, SNB'nin faiz indiriminin ardından güçlenen dolar talebi altın fiyatını aşağı yönlü baskıladı. Altının ons fiyatı, haftayı yüzde 0,2 artışla 2 bin 160 dolardan tamamladı. Para piyasalarında, Fed'in ilk faiz indirimine gitme ihtimali mayıs toplantısında yüzde 13 ve haziran toplantısında yüzde 75 ile fiyatlanıyor. Analistler, gelecek hafta ABD'de açıklanacak büyüme verilerinin bu fiyatlamalar üzerinde değişikliğe sebep olabileceğini belirterek, ülkede Gayri Safi Yurt içi Hasılanın (GSYH) 4. çeyrekte yüzde 3,2 artmasının beklendiğini ifade etti. Öte yandan, jeopolitik riskler petrol fiyatları üzerinde etkili olmaya devam ederken, hafta başında Ukrayna'nın Rusya'nın petrol rafinerilerine düzenlediği saldırılar, Brent petrolün varil fiyatının 87,1 dolara kadar çıkmasına yol açtı. Böylece Ekim 2023'ten bu yana en yüksek seviyesini test eden Brent petrolün varil fiyatı, hafta içinde arz endişelerinin hafiflemesi ve doların yeniden değer kazanmasının da etkisiyle haftayı yüzde 0,2 artışla 85 dolardan tamamladı. New York borsası rekor tazeledi New York borsasında öne çıkan endeksler, en güçlü haftalık kapanışlarını gerçekleştirirken, aynı zamanda zirve seviyelerini de yeniledi. ABD ekonomisinin ""yumuşak iniş"" yapabileceği ve beklentilerden güçlü gelen ülke enflasyonuna karşın Fed'in yıl sonuna kadar 3 faiz indirimi yapabileceği tahminini korumasıyla artan risk iştahı, ABD pay piyasalarında etkili oldu. Geçen hafta ABD'de açıklanan veriler, ülkede ekonomik aktivitenin güçlü kaldığına işaret etmeyi sürdürüyor. ABD'de yapımına başlanan yeni konut sayısı, şubatta yüzde 10,7 artışla 1 milyon 521 bine çıkarak piyasa beklentilerinin üzerinde gerçekleşti. Ülkede verilen inşaat izni sayısı da şubatta aylık bazda yüzde 1,9 artarak 1 milyon 518 bine yükseldi. İmalat sanayi Satınalma Yöneticileri Endeksi (PMI), martta aylık 0,3 puan artarak 52,5 ile 21 ayın en yüksek seviyesine çıktı. Piyasa beklentilerinin üzerinde gerçekleşen endeks, imalat sektöründeki genişlemeye işaret etti. ABD'de hizmet sektörü PMI ise martta geçen aya göre 0,6 puan azalışla 51,7 değerine indi. Ülkede Philadelphia Fed İmalat Endeksi, martta 3,2'ye gerilemesine rağmen art arda ikinci ayda pozitif değer alarak sektörde genişlemenin sürdüğünü gösterdi. ABD'de cari işlemler açığı ise geçen yıl yüzde 15,7 azalışla 818,8 milyar dolara geriledi. ABD'de ikinci el konut satışları, şubatta yüzde 9,5 artışla beklentilerin üzerinde gerçekleşirken, son bir yılın en yüksek artışı kaydedildi. Öte yandan, yapay zeka ve teknoloji alanındaki gelişmeler de piyasaların yönü üzerinde etkili olmayı sürdürürken, ABD'li çip üreticisi Nvidia, geçen hafta ""Blackwell"" adlı yeni nesil çip mimarisiyle yeni yapay zeka çipini tanıttı. Şirketin GPU Teknoloji Konferansı'nda (GTC) Nvidia Üst Yöneticisi (CEO) Jensen Huang ile Mali İşler Direktörü (CFO) Colette Kress, yatırımcıların sorularını yanıtladı. Kress, şirketin yeni yapay zeka çipinin yıl sonunda piyasaya çıkacağını düşündüğünü dile getirdi. Huang da yaklaşık 250 milyar dolarlık veri merkezi pazarının peşinde olduklarını ifade etti. Şirketin hisse fiyatı, haftayı yaklaşık yüzde 7,3 artışla 942,9 dolardan tamamlayarak tüm zamanların en yüksek haftalık kapanışını gerçekleştirdi. Bu gelişmelerle New York borsasında Nasdaq endeksi yüzde 2,9 artışla 16.429 puandan, S&P 500 endeksi yüzde 2,3 yükselişle 5.234 puandan ve Dow Jones endeksi yüzde 2 değer kazancıyla 39.476 puandan haftayı tamamladı. Endeksler böylece tüm zamanların en yüksek haftalık kapanışlarını gerçekleştirirken, aynı zamanda da yeni zirvelerini test etmiş oldu. 25 Mart ile başlayan haftada, pazartesi yeni konut satışları, salı dayanıklı mal siparişleri ve CB tüketici güven endeksi, perşembe büyüme ve Michigan Tüketici Güven Endeksi, cuma kişisel gelir ve harcamalar takip edilecek. Almanya'da DAX 40 endeksinden tarihi kapanış Avrupa pay piyasalarında, geçen hafta Almanya'da DAX 40 endeksi tarihinin en yüksek haftalık kapanışını gerçekleştirirken, İngiltere'de FTSE 100 endeksi son bir yılın ve İtalya'da MIB 30 endeksi de Mayıs 2008'den bu yana en iyi haftalık kapanış seviyesini kaydetti. Geçen hafta, bölge merkez bankalarının faiz kararları yatırımcıların odağında bulunurken, İngiltere Merkez Bankası (BoE), politika faizini beklentilere paralel şekilde yüzde 5,25'te sabit tuttu. Bankadan yapılan açıklamada, Para Politikası Kurulunun geçen sonbahardan beri, enflasyonun yüzde 2 hedefinin üzerinde yerleşik hale gelme riski ortadan kalkana kadar, para politikasının uzun süre boyunca kısıtlayıcı olması gerektiği kanısına vardığı aktarıldı. BoE Başkanı Andrew Bailey, karara ilişkin değerlendirmesinde, ""Henüz faizi indirebilecek bir noktada değiliz ama işler doğru yönde ilerliyor."" ifadesini kullandı. SNB'nin ise beklenmeyen şekilde politika faizini 25 baz puan düşürerek yüzde 1,50'ye indirmesi piyasalarda oynaklığın artmasına neden oldu. Beklentiler bankanın politika faizini yüzde 1,75 seviyesinde sabit tutacağı yönündeydi. Böylece sürpriz faiz indirimi, SNB'nin 9 yılda yaptığı ilk faiz indirimi oldu. SNB, Covid-19 salgını sonrası enflasyonist baskıya karşı koymak için parasal sıkılaştırmalara giden gelişmiş ülkelerde faizleri düşüren ilk merkez bankası olurken, bankadan yapılan açıklamada, iş gücü piyasasındaki zayıflamanın gelecek dönemde daha da hızlanabileceği vurgulandı. Bu kararın ardından yüzde 1,6 artışla haftayı 0,8974 seviyesinden tamamlayan dolar/İsviçre frangı paritesi, böylece Kasım 2023'ten bu yana en yüksek seviyesine çıktı. Öte yandan, Avrupa Merkez Bankası (ECB) Başkanı Christine Lagarde, ECB'nin muhtemelen Haziran 2024'te ilk faiz indirimine karar vermek için yeterli güvenceye sahip olacağını aktararak, ""İlk faiz indiriminden sonra faizlerin izleyeceği yolu önceden taahhüt edemiyoruz."" dedi. Analistler, haftaya takip edilecek yoğun veri gündeminin pay piyasalarında oynaklığı artırabileceğini belirterek, merkez bankaları yetkililerinin sözle yönlendirmelerinin de yatırımcıların odağında bulunduğunu söyledi. Ukrayna-Rusya Savaşı'na ilişkin gelişmeler yakından takip edilirken, Rusya Devlet Başkanlığı seçimini, sandık çıkış anketine göre oyların yüzde 87,8'ini alan Vladimir Putin kazandı. Bu gelişmelerle Almanya'da geçen haftayı DAX 40 endeksi yüzde 1,5 artışla 18.206 puandan tamamlayarak, tüm zamanların en yüksek seviyesine çıktı. İngiltere'de FTSE 100 endeksi de yüzde 2,6 değer kazancıyla 7.931 puanla yaklaşık son 1 yılın en güçlü haftalık kapanışını gerçekleştirirken, İtalya'da MIB 30 endeksi, yüzde 1,2 primle 34.344 puandan haftayı tamamlayıp Mayıs 2008'den bu yana en yüksek kapanışını yaptı. Fransa'da CAC 40 endeksi ise yüzde 0,2 azalış kaydetti. Gelecek hafta, çarşamba günü Avro Bölgesi'nde tüketici ve ekonomik güven endeksi, perşembe İngiltere'de büyüme ve Almanya'da işsizlik oranı verileri yatırımcıların odağına yerleşti. BoJ, 17 yıl sonra negatif faiz politikasını sonlandırdı Asya pay piyasalarında geçen hafta karışık seyir hakim olurken, Japonya'da Nikkei 225 endeksi Japonya Merkez Bankasının (BoJ) negatif faiz politikasına son verdiği haftayı rekorla kapattı. BoJ, geçen hafta büyük şirketlerdeki önemli ücret artışlarının ardından 17 yıl sonra ilk kez faiz artırarak, 2016'da başladığı negatif faiz politikasına son verdi. Böylece BoJ, dünyanın önde gelen merkez bankaları arasında negatif faiz politikasını terk eden son banka oldu. Banka, kısa vadeli faiz oranlarının yüzde eksi 0,1'den yüzde 0 ila yüzde 0,1 aralığına yükseltirken, 10 yıllık Japon devlet tahvillerine ilişkin getiri eğrisi kontrolünü de sona erdirdi. BoJ, tahvil alımlarını sürdüreceğini, şirket tahvili ve benzeri varlıklarda alımların ise 1 yıl içinde sona ereceğini duyurdu. Japonya'da 33 yılın en yüksek seviyesindeki ücret artışları, BoJ'a negatif faiz politikasını sonlandırmak için hareket alanı sağlayacağına yönelik beklentileri artırmıştı. Ülkede enflasyonun ocakta yıllık yüzde 2,2'ye çıkması da bankanın ultra gevşek para politikasına son verebileceğine ilişkin görüşlerin artmasına neden olmuştu. Öte yandan, Japonya'da geçen hafta açıklanan verilere göre, ocakta sanayi üretimi yüzde 7,5 ve kapasite kullanımı yüzde 0,1 geriledi. Ülkede dış ticaret açığı 379,4 milyar yen olurken, imalat sanayi PMI 48,2'ye, hizmet sektörü PMI 54,9'a çıktı. Çin tarafında ise Çin Merkez Bankası (PBoC) hafta içinde kısa dönemli kredi faizlerini yüzde 3,45'te sabit bıraktı. Öte yandan, dolar/yen paritesinin haftayı yüzde 1,6 artışla 151,4 seviyesinden tamamlayarak zirvesine yakın seyretmesi dikkati çekti. Analistler, gelecek hafta özellikle Japonya'da açıklanacak makroekonomik verilerin pay piyasalarında oynaklığı artırabileceğini ifade etti. Bu gelişmelerin ardından Japonya'da Nikkei 225 endeksi yüzde 5,6 artışla 40.888 puandan haftayı tamamlayarak tüm zamanların en yüksek haftalık kapanışını gerçekleştirdi. Güney Kore'de Kospi endeksi de yüzde 3,1 değer kazancıyla 2.749 puana çıkarak, Ocak 2022'den bu yana en yüksek haftalık kapanışını yaptı. Hong Kong'da Hang Seng endeksi yüzde 1,3 ve Çin'de Şanghay bileşik endeksi yüzde 0,2 azalış kaydetti. 25 Mart ile başlayan haftada salı günü Çin'de sanayi karları, cuma günü Japonya'da Tokyo TÜFE, işsizlik oranı, perakende satışlar ve sanayi üretimi verileri takip edilecek. TCMB'den sürpriz faiz artırım kararı Yurt içinde Borsa İstanbul'da BIST 100 endeksi haftayı yüzde 3,20 değer kazancıyla 9.111,50 puandan tamamlarken, bu yükselişte Türkiye Cumhuriyet Merkez Bankasının (TCMB) 500 baz puanlık faiz artırımının ardından bankacılık sektörlerindeki alışlar etkili oldu. TCMB Para Politikası Kurulu (PPK), politika faizi olan bir hafta vadeli repo ihale faiz oranını 500 baz puan artırarak yüzde 45'ten 50'ye çıkardı. PPK karar metninde, ""Kurul, ayrıca operasyonel çerçevede değişikliğe giderek Merkez Bankası gecelik vadede borçlanma ve borç verme oranlarının bir hafta vadeli repo ihale faiz oranına kıyasla -/+ 300 baz puanlık bir marj ile belirlenmesine karar vermiştir."" ifadesi kullanılmıştı. Dünkü faiz kararı öncesi gecelik vadede borçlanma ve borç verme oranları, bir hafta vadeli repo ihale faiz oranına kıyasla -/+ 150 baz puanlık bir marjla belirleniyordu. Uzmanlar ve yabancı yatırım kuruluşları, TCMB'nin aldığı ""sürpriz"" faiz kararı ve PPK metninin, bankanın enflasyonla mücadelede ne kadar ciddi ve kararlı olduğunu gösterdiğini vurguladı. ABD'li yatırım bankası Goldman Sachs, Türkiye'ye ilişkin raporunda, ""TCMB'nin söz konusu faiz kararının, bankanın fiyat istikrarını sağlamaya dair kararlılığı ve geleneksel politikalara bütünüyle geçişe yönelik güvenilirliğini artırabileceğini düşünüyoruz. Faiz artırımının yerel seçimlere iki haftadan az bir süre kala yapılması sinyal etkisini daha da güçlendirdi."" değerlendirmesinde bulundu. TCMB'nin anketinde yıl sonu enflasyon beklentisinde görülen artışın büyük ölçüde geriye dönük bakışı yansıttığı belirtilen raporda, ""Enflasyon beklentilerinin yükselmediğini düşünüyoruz. Söz konusu kararın yeni bir sıkılaşma döngüsünün başlangıcı olduğunu düşünmüyoruz. Bu adım, TL'de değer kaybı beklentilerinin önüne geçebilmek ve enflasyon beklentilerini düşürmek amacıyla atıldı."" ifadeleri kullanıldı. Merkezi İngiltere'de bulunan çok uluslu yatırım bankası HSBC de müşterilerine gönderdiği raporda, TCMB'nin beklenmeyen faiz artırım kararıyla ilgili, ""Yaklaşan seçimlere rağmen para politikasının kararlılıkla sıkılaştırılması cesaret verici ve olumlu."" değerlendirmesinde bulunuldu. Alman bankası Deutsche Bank da Türkiye ile ilgili yayımladığı raporda, yaklaşık 10 gün önce uzun TL carry trade pozisyonlarını karla kapattıklarını anımsatarak, TCMB'nin dünkü faiz kararının ardından yeniden TL'de uzun pozisyon almaya ilişkin güvenli hissettiklerini aktardı. Yapılan son faiz artışının rezervler üzerindeki baskıları gevşeteceği öngörülen raporda, Türkiye'nin dezenflasyon hedeflerinin gitgide daha gerçekçi göründüğünün altı çizildi. Bu gelişmelerin ardından dolar/TL, haftayı bir önceki kapanışın yüzde 0,3 altında 32,0219'dan tamamladı. Böylece dolar kuru, Ağustos 2023'ten bu yana ilk kez haftalık bazda negatif kapanış gerçekleştirmiş oldu. Gelecek hafta, perşembe PPK toplantı özeti, ekonomik güven endeksi ile haftalık para ve banka istatistikleri, cuma günü de dış ticaret dengesi verileri takip edilecek. Analistler, teknik açıdan BIST 100 endeksinde 9.300 ve 9.450 seviyelerinin direnç konumda olduğunu, 9.000 ve 8.900 puanın ise destek olarak öne çıktığını kaydetti."
105,Gümrük Muhafaza 922 milyon liralık kaçakçılığı önledi,"Ticaret Bakanlığı Gümrük Muhafaza ekipleri tarafından gerçekleştirilen operasyonlarda, yaklaşık 922 milyon lira değerinde uyuşturucu, gümrük kaçağı altın, sigara, yedek parça ve eşya ele geçirildi.",Ekonomi,https://www.trthaber.com/haber/ekonomi/gumruk-muhafaza-922-milyon-liralik-kacakciligi-onledi-846281.html,"Ticaret Bakanlığı'ndan yapılan açıklamaya göre; İstanbul Havalimanı Gümrük Muhafaza ekiplerince, mart ayının ilk haftasında yapılan çalışmalarda yolcu ve kargo eşyası içerisine gizlenmiş, yaklaşık 34 milyon lira değerinde, 49 kilogram uyuşturucu ele geçirildi. Ayrıca, Kapıköy, Dereköy, Kapıkule Gümrük Kapıları ile İstanbul Havalimanı'nda Gümrük Muhafaza ekipleri tarafından gerçekleştirilen narkotik risk analizleri ve araç, yolcu kontrolleri kapsamında, piyasa değeri yaklaşık 80 milyon lira tutarında 60 kilogram uyuşturucu madde ele geçirildi. 4 bin 326 yedek parça ele geçirildi Kocaeli üzerinden Türkiye'ye getirilen iki konteyner, Gümrük Muhafaza ekipleri tarafından X-Ray tarama sistemine sevk edildi. Şüpheli yoğunluklar gözlemlenmesi üzerine fiziki arama işlemi gerçekleştirildi. Naylon poşetlere konulmuş, çeşitli markalara ait hava yastığı, ekran, far, gösterge paneli, beyin olmak üzere toplamda, 4 bin 203 otomotiv yedek parçası ele geçirildi. Yine Kocaeli'de, Gümrük Muhafaza ekiplerince yapılan risk analizi çalışmalarında şüpheli olarak değerlendirilen bir konteyner mercek altına alındı. Yapılan incelemeler sonucu X-Ray tarama sistemine sevk edilerek fiziki aramaya tabi tutulan konteynerde, yasal yükün içerisine gizlenmiş halde, ikinci el 123 oto motor parçası ele geçirildi. Kocaeli'de yapılan çalışmada toplamda 90 milyon lira değerinde gümrük kaçağı yedek parça ele geçirildi. 10,5 milyon liralık kaçak eşya yakalandı Kapıkule Gümrük Muhafaza Kaçakçılık ve İstihbarat Müdürlüğü ekiplerinin yürüttüğü risk analizi ve hedefleme çalışmaları kapsamında bir tır mercek altına alındı. X-Ray tarama sisteminde şüpheli yoğunluklar gözlenmesi üzerine detaylı arama işlemi gerçekleştirildi. Araçta yasal yükün arasına gizlenmiş halde 15 bin elektronik sigara, 40 kulaklık, 10 telsiz ve 3 püskürtme tabancası ele geçirildi. Ele geçirilen kaçak eşyaların yaklaşık piyasa değerinin 10 milyon 500 bin lira olduğu tespit edildi. Kereste içerisinde kaçak sigara yakalandı Gümrük Muhafaza ekiplerinin risk analizi çalışmaları sonucu Pendik Limanı'na gelen bir araç mercek altına alındı. X-Ray taramasında şüpheli yoğunluk tespit edilen araçtan çıkan kerestelerin bir kısmının diğerlerinden daha uzun olduğu tespit edildi. Keresteler kesilerek açıldı. Kereste içerisinin paket sigaralarla doldurulduğu tespit edildi. 7 milyon 125 bin lira değerinde toplam 125 bin paket kaçak sigara ele geçirildi. 700 milyon lira değerinde kaçak altın ele geçirildi 2024 yılı ilk çeyreğinde kaçak altın yakalamalarında değer bakımından bir önceki yılın aynı dönemine kıyasla yüzde 2598 oranında bir artış yaşandı. Bu doğrultuda, söz konusu dönemde yaklaşık değeri 700 milyon lira olan yaklaşık 364 kilogram ağırlığında kaçak altın ele geçirildi. Gümrük Muhafaza ekipleri tarafından gerçekleştirilen başarılı operasyonlar neticesinde yaklaşık 922 milyon lira değerinde kaçakçılık önlendi."
106,Yeni inşa edilecek deniz ve iç su araçları teşviklerinde düzenleme,"Hurdaya ayrılacak 20 yaş ve üzerindeki ticari gemi, deniz ve iç su araçlarının yerine inşa edilecek araçlara yönelik teşviklerle ilgili düzenlemeye gidildi.",Ekonomi,https://www.trthaber.com/haber/ekonomi/yeni-insa-edilecek-deniz-ve-ic-su-araclari-tesviklerinde-duzenleme-846278.html,"Ulaştırma ve Altyapı Bakanlığınca hazırlanan ""Hurdaya Ayrılan Türk Bayraklı Gemilerin Yerlerine Yeni Gemi inşa Edilmesinin Teşvikine Dair Yönetmelikte Değişiklik Yapılmasına Dair Yönetmelik"", Resmi Gazete'de yayımlanarak yürürlüğe girdi. Buna göre, 20 yaş ve üzeri hurdaya ayrılacak ticari gemi, deniz ve iç su araçları için ağırlık üst sınırı 5 bin grostondan 50 bin grostona yükseltildi. Hurda teşvikinden faydalanmak isteyenlerin ""her yılın haziran ayı içerisinde"" başvuru yapabileceklerine ilişkin hüküm yürürlükten kaldırıldı. Hurda teşviki başvuruları, Bakanlık Döner Sermaye İşletmesi bütçe imkanları doğrultusunda, her yıl 50 bin grostonu geçmemek üzere, en fazla 10 gemi için, geminin yaşı, tonajı ve sefer bölgesi dikkate alınarak değerlendirilecek. Başvurusu kabul edilen yararlanıcının, teşvik uygunluk belgesi düzenlenme tarihinden itibaren 7 ay içerisinde yüklenici ile yeni geminin inşasına yönelik sözleşme yaparak Denizcilik Genel Müdürlüğüne ibraz etmesi gerekecek. Başvuru aşamasında hurdaya ayrılacak gemiye ait denize, iç suya elverişlilik ile su aracı uygunluk belgelerinden birisi olacak. Yararlanıcı, hurda teşvik tutarı ödemesi için, yerli katkı oranını içeren klas kuruluşu veya yeminli mali müşavir raporuyla birlikte geçerli tekne inşa sigortasını Denizcilik Genel Müdürlüğüne sunacak. Öte yandan yönetmeliğin, geçiş hükümlerini düzenleyen geçici 1'inci maddesi yürürlükten kaldırıldı."
107,Elektrikli taşıt kredisi tutarlarında düzenleme,Nihai fatura değeri 1 milyon 600 bin lira ve altında olan elektrikli taşıt alımı amacıyla kullandırılan kredilerde vade sınırı 48 ay olarak belirlendi.,Ekonomi,https://www.trthaber.com/haber/ekonomi/elektrikli-tasit-kredisi-tutarlarinda-duzenleme-846167.html,"Bankacılık Düzenleme ve Denetleme Kurumu (BDDK), elektrikli taşıt alımına ilişkin kredi tutarlarında düzenlemeye gitti. BDDK'nın internet sitesinde yer alan açıklamaya göre, kurul nihai fatura değeri 1 milyon 600 bin lira ve altında olan elektrikli taşıt alımı amacıyla kullandırılan kredilerde vade sınırını 48 ay olarak belirledi. Nihai fatura değeri 1 milyon 600 bin lira üzerinde olup 3 milyon lira üzerinde olmayan elektrikli taşıt alımı amacıyla kullandırılan kredilerde vade sınırı 36 ay olurken, nihai fatura değeri 3 milyon liranın üzerinde olup 4 milyon liranın üzerinde olmayan elektrikli taşıt alımı amacıyla kullandırılan kredilerde ise vade sınırı 24 ay olarak belirlendi. Nihai fatura değeri 4 milyon liranım üzerinde olup 5 milyon liranın üzerinde olmayan elektrikli taşıt alımı amacıyla kullandırılan kredilerde ise vade sınırı 12 ay oldu. Kredi Yönetmeliğinin 12'nci maddesinin ikinci fıkrası ile Finansal Kurumlar Yönetmeliği'nin 11/A maddesinin birinci fıkrasında düzenlenen taşıt teminatlı krediler hariç, tüketicilere binek araç edinimi amacıyla kullandırılacak taşıt kredilerinde veya yapılacak finansal kiralama işlemlerinde, kredi tutarının taşıtın değerine oranını nihai fatura değeri 1 milyon 600 bin lira ve altında olan taşıtlar için yüzde 70'i aşamamasına karar verildi. Nihai fatura değeri 1 milyon 600 bin liranın üzerinde olup, 3 milyon liranın üzerinde olmayan taşıtlar için kredi tutarının, yüzde 50'yi aşamaması nihai fatura değeri 3 milyon liranın üzerinde olup 4 milyon liranın üzerinde olmayan taşıtlar için kredi tutarının yüzde 30'u aşamaması kararlaştırıldı. Kurul kararına göre ayrıca kredi tutarının nihai fatura değeri 4 milyon liranın üzerinde olup 5 milyon liranın üzerinde olmayan taşıtlar için yüzde 20'yi aşamamasına karar verilirken, nihai fatura değeri 5 milyon liranın üzerinde olan taşıtlar içinse kredi tutarı yüzde sıfır olarak belirlendi."
108,Bakan Yumaklı: Kullandığımız tohumların yüzde 97'si bu topraklarda üretiliyor,"Tarım ve Orman Bakanı İbrahim Yumaklı, ""Türkiye, tohumla alakalı dünyadaki ilk 10 ülkeden biridir. Türkiye'de yılda yaklaşık 1,3 milyon ton tohum üretilmektedir. Kullandığımız tohumların yüzde 97'si bu topraklarda üretilmektedir."" dedi.",Ekonomi,https://www.trthaber.com/haber/ekonomi/bakan-yumakli-kullandigimiz-tohumlarin-yuzde-97si-bu-topraklarda-uretiliyor-846151.html,"Bakan Yumaklı, ""Tarım Arazilerinin Kullanımının Geliştirilmesi Projesi"" kapsamında Şanlıurfa İl Tarım ve Orman Müdürlüğü'nde düzenlenen tohum dağıtım programına katıldı. Yumaklı, tarımsal üretimin arttırılması için tüm Türkiye'de devam eden tarımsal arazilerin etkin hale getirilmesi için bu çalışmayı hayata geçirdiklerini aktardı. Tarımda tohumun önemine işaret ederek, her şeyin tohumla başladığını dile getiren Yumaklı, Türkiye'nin tohumda kendine yeterliliğiyle ilgili bir kavram kargaşası oluşturulmaya çalıştığını ifade etti. ""Türkiye'de kullanılan tohumların yüzde 40 sertifikalı tohumdur"" Yumaklı, tohumculuk sektörünün stratejik bir sektör olduğunu ve gıda arz güvenline ilişkin en önemli hususlardan biri olduğunu aktararak, şöyle konuştu: ""Türkiye, tohumla alakalı dünyadaki ilk 10 ülkeden biridir. Türkiye'de yılda yaklaşık 1,3 milyon ton tohum üretilmektedir. Kullandığımız tohumların yüzde 97'si bu topraklarda üretilmektedir. Yani her 100 kilogram tohumun yüzde 97'si bu topraklarda bu ülkede üretilmektedir. Türkiye'de kullanılan tohumların yüzde 40 sertifikalı tohumdur, ki bu oranı arttırmak üzerine çok ciddi çalışmalarımız var. Tohum firmalarımız AR-GE çalışmaları neticesinde ihracatla alakalı çok ciddi bir aşama kaydetmişlerdir ve bu dünyanın 117 ülkesine tohum ihraç etmektedir. Türkiye'de kullanılan tohumların yüzde 40'ının TAGEM tescilli olduğunu bir kez daha ifade etmek istiyorum. Şanlıurfa'da önemli tohum üretim merkezlerimizden bir tanesi. Türkiye'de üretilen tohumlarının yüzde 9'u da Şanlıurfa'da üretilmektedir. Şanlıurfa, tohum üretiminde Türkiye'de üçüncü sıradadır."" Pamuk üreticilerinin destek ödemeleri hesaplara aktarılacak Şanlıurfa'da 59 firmanın yaklaşık 1 milyon dekarlık alanda sözleşmeli üretimle, tohum üretiminin gerçekleştirildiğini anlatan Yumaklı, kentte 12 farklı türde sertifikalı tohum üretiminin gerçekleştiğini, bunlardan yaklaşık 2 bin 150 tonunun ihraç edildiğini vurgulayarak, şunları kaydetti: ""TİGEM Ceylanpınar işletmesi, Türkiye ve Şanlıurfa için son derece önemli. TAGEM geliştiriyor tohumları, TİGEM'de sahadaki uygulamasını yapıp üretip çoğaltıp bütün Türkiye'ye dağılımını sağlıyor. TİGEM biliyorsunuz Ceylanpınar'daki bu tesislerinde Türkiye'nin en büyük tohum hazırlama tesisinde, hali hazırda devreye almış durumda. Bizler bu tarımsal arazilerin kullanımının etkinleştirilmesi projesinde 2024 yılı içerisinde mercimek üretimine ilişkin tohum dağıtacağız, soya üretimine ilişkin tohum dağıtacağız, yağlık ayçiçeği ve kışlık sebze üretimi, çeltik üretimiyle alakalı da yüzde 65 ila yüzde 70 arasında değişen oranlarda hibe uygulayarak Şanlıurfa'mızda bunları yaygınlaştıracağız inşallah. Bizim öngörümüz 150 bin dekar alandı tarımsal arazilerin kullanımını etkinleştirilmesi projesinde ekilmiş olacaktır inşallah. Bugün pamuk üreticilerimize mazot ve gübre desteği olarak 1,6 milyar liralık ödemelerini de hesapların aktarmış olacağız, şimdiden hayırlı uğurlu olsun."" Daha sonra çiftçilere tohum dağıtımı gerçekleştiren Yumaklı, sektör temsilcileriyle bir araya gelerek değerlendirme toplantısı gerçekleştirdi. Bakan Yumaklı'ya AK Parti Şanlıurfa milletvekilleri Mehmet Ali Cevheri, Abdurrahim Dusak, İbrahim Eyyüpoğlu, Şanlıurfa Valisi Hasan Şıldak ile ilgililer eşlik etti."
109,Küresel ham çelik üretimi şubatta arttı,"Küresel ham çelik üretimi, şubatta geçen yılın aynı ayına göre yüzde 3,7 artarak 148,8 milyon tona yükseldi. Türkiye'nin ham çelik üretimi ise aynı dönemde yüzde 46,6 artarak 3,1 milyon tona ulaştı.",Ekonomi,https://www.trthaber.com/haber/ekonomi/kuresel-ham-celik-uretimi-subatta-artti-846133.html,"Merkezi Brüksel'de bulunan Dünya Çelik Birliği, şubat ayı ham çelik üretim verilerini açıkladı. Buna göre, küresel ham çelik üretimi, bu yılın şubat ayında 2023'ün aynı ayına kıyasla yüzde 3,7 artarak 148,8 milyon ton oldu. Bu dönemde dünyanın en büyük çelik üreticisi Çin'in üretim miktarının yüzde 3,5 artarak 81,2 milyon tona çıktığı tahmin edildi. Ham çelik üretimi Japonya'da yüzde 1,1 artışla 7 milyon tona, Almanya'da yüzde 4,4 yükselişle 3,1 milyon tona yükseldi. ABD'nin üretimi yüzde 1,2 azalışla 6,5 milyon tona geriledi. Türkiye'nin ham çelik üretimi ise şubatta geçen yılın şubat ayına göre yüzde 46,6 artarak 3,1 milyon tona ulaştı. Söz konusu dönemde çelik üretimi Rusya'da yüzde 4,4 azalarak 5,7 milyon tona geriledi, İran'da yüzde 14,3 artarak 2,2 milyon tona yükseldi."
110,"Yılın ilk iki ayında turist sayısı 4,3 milyonu geçti","Kültür ve Turizm Bakanlığı, ocak ve şubat aylarında 4 milyon 341 bin 606 turistin Türkiye'ye geldiğini bildirdi.",Ekonomi,https://www.trthaber.com/haber/ekonomi/yilin-ilk-iki-ayinda-turist-sayisi-43-milyonu-gecti-846083.html,"Bakanlıktan yapılan açıklamaya göre, Türkiye'ye 2024'ün ilk iki ayında gelen yabancı ziyaretçi sayısı bir önceki yılın aynı dönemine göre yüzde 12 artışla 4 milyon 341 bin 606 oldu. Şubat ayında ise Türkiye'yi 2 milyon 294 bin 579 yabancı ziyaret etti. Böylece şubat ayı artış oranı da bir önceki yıla göre yüzde 22,68 oldu."
111,"Motosiklet satışları rekora koşuyor: Hedef 1,5 milyon","Trafiğe kaydı yapılan motosiklet sayısı yılın ilk 2 ayında 144 bin 840 olurken, bu trendin sürmesi halinde pazar büyüklüğünün yıl sonunda 1,5 milyon adede ulaşması bekleniyor.",Ekonomi,https://www.trthaber.com/haber/ekonomi/motosiklet-satislari-rekora-kosuyor-hedef-15-milyon-846061.html,"Geçen yıl trafiğe tescil edilen motosiklet sayısı 2022'ye göre yüzde 130 artışla 957 bin 292 oldu. Buna bayi stokları da dahil edildiğinde satış sayısının 1 milyona ulaştığı öngörülmüştü. Türkiye İstatistik Kurumu ve Motosiklet Endüstrisi Derneği (MOTED) verilerine göre, motosiklet satışlarındaki yukarı yönlü trend, bu yılın ilk 2 ayında da devam etti. Trafiğe kaydı yapılan motosiklet sayısı, şubatta geçen yılın aynı dönemine göre yüzde 130,4 artışla 84 bin 611 oldu. Ocak-şubat döneminde ise satışlar yüzde 87,4 artarak 144 bin 840 adet seviyesinde gerçekleşti.   ""2024 için tahminlerimizi yukarı yönlü revize ettik"" MOTED Genel Koordinatörü Remzi Öztürk, İstanbul Fuar Merkezi'nde düzenlenen ""Motobike İstanbul 2024"" fuarında yaptığı açıklamada, fuara bu yıl 195 stantta 300 markanın katıldığını, 23 Mart'ta sona erecek fuarın ziyaret tarihlerinin bu yıl ilk kez pazar gününü kapsamadığını söyledi. Geçen yıl motosiklet satışlarının tarihte ilk kez otomobil satışlarını geçerek 957 bin 292 adet olduğunu dile getiren Öztürk, ""Bu büyük ve rekor bir rakam. Biz 2024 yılının bu paralelde 1 milyon 100 bin-1 milyon 150 bin civarında olacağını tahmin ediyorduk. Ancak B sınıfı ehliyetle A1 Sınıfı motosiklet kullanma yetkisi getirilmesiyle tahminimizi yukarı yönlü revize ettik. Bu da yüzde 10, yüzde 20 gibi bir artış getirecek"" dedi. Öztürk, bu yıl için rekor satış öngördüklerini ifade ederek, ""Baktığımızda ilk 2 ay 144 bin 840 adet motosiklet satıldı. Motosiklet pazarı 2 ayda yüzde 87 büyüdü. Yılı bu gidişle tamamlarsak 1,5 milyon adetle rekor motosiklet satışına gideceğiz"" diye konuştu. ""Bütün bayilerimizde, firmalarımızda yeterli stok var"" Remzi Öztürk, sadece 250 cc üstü motosikletlerde bekleme süresinin olduğunu belirterek şunları söyledi: ""Şu anda stoklar yeterli. Bütün bayilerimizde, firmalarımızda yeterli stok var. Herhangi bir ürünün karaborsaya düşmesi gibi bir durum yok şu anda. Tabii 250 cc üstü ÖTV yüksek olduğu için burada yüksek adette stok getirilmiyor. Talepler de burada karşılanamayabiliyor. Ancak 1-2 ay içinde ekstra siparişler olduğu zaman da karşılanıyor. Pazarın yüzde 98'i i zaten 250 cc altı. Yüzde 2'si onun üstü. Burada aşırı bir talep zaten yok."" ""Son dönemde yükselen trend elektrikli araçlar, elektrikli mobilite"" Big Way Motor Group Genel Koordinatörü Mehmet Sevi de elektrikli motosikletlere ilgiye değindi. Fuarda elektrikli motosikletlerle boy gösterdiklerini dile getiren Sevi, şöyle dedi: ""2002 yılından beri ithalat, ihracat yapıyoruz. Asya ile Avrupa'yı bağlıyoruz, transit ticaretimiz var. Son dönemde de yükselen trend elektrikli araçlar, elektrikli mobilite... Bunun üzerine araştırmalar yaptık ve elektrikli motor işine girmeye karar verdik. Son dönemlerde de özellikle 2022 ve 2023 yıllarında bir artış gösterdi elektrikli motorlara olan ilgi. Biz de bunu fırsata çevirmek istiyoruz ve yükselen pazarda pastadan payımızı almak istiyoruz."" Sevi, Türk tüketicisinin son dönemlerde elektrikli otomobillere olduğu gibi elektrikli motosikletlere de yoğun ilgi gösterdiğini, elektrikli motosikletlerin bu yıl pazarda daha fazla paya sahip olmasını beklediklerini ifade etti. ""Önümüzdeki yıl da artış trendinin devam etmesini bekliyoruz"" Fuarda scooter segmentindeki farklı ürün yelpazesini Rutec ve Goe markalarıyla sergileyen Çetur Çelebi'nin Genel Müdürü Hakkı Azim de geçen yıl motosiklette 1 milyona ulaşan satış sayısıyla (bayi stokları dahil edildiğinde) rekor kırıldığını belirterek, ""Motosiklet satışlarında bütün Avrupa pazarında Türkiye olarak birinci sıradayız. Bu yıl da motosiklet pazarının büyümesiyle ilgili benzer bir beklenti içindeyiz"" diye konuştu. Elektrikli motosiklet pazarının da büyümeye devam ettiğini söyleyen Azim, ""Biliyorsunuz elektrikli otomobillerde de oldukça fazla bir talep var. Pazarın neredeyse yarısına yakın bir rakam elektrikli motosikletlerden oluşuyor. Önümüzdeki yıl da aynı trendin devam etmesini bekliyoruz"" ifadesini kullandı. ""Elektrikli motorların ilk etapta pazardan yüzde 5-10 pay alması bekleniyor"" Kawasaki Satış Danışmanı Muhammed Ali Kutucu da motosiklet satışlarında ilk 2 aylık performansın 2023 yılı ortalamasının üzerinde gerçekleştiğini, bundan sonraki sürecin nasıl ilerleyeceğinin dolar kuruna bağlı olabileceğini dile getirdi. Elektrikli motosikletlere ilginin çok yoğun olduğunu belirten Kutucu, ""Dönüşüm biraz zaman alacak gibi görünse de elektrikli otomobillerde olduğu gibi bunun beraberinde getireceği olumlu etkenler kaçınılmaz. Elektrikli motorların ilk etapta pazardan yüzde 5-10 pay alması bekleniyor"" dedi."
112,Yemek Sepeti'ne rekabet soruşturması,"Rekabet Kurulu, üye işletmelerin faaliyetlerini zorlaştırdığı gerekçesiyle Yemek Sepeti'ne soruşturma açılmasına karar verdi.",Ekonomi,https://www.trthaber.com/haber/ekonomi/yemek-sepetine-rekabet-sorusturmasi-846059.html,"Rekabet Kurumunun internet sitesinde yer alan duyuruya göre, Yemek Sepeti Elektronik İletişim Perakende Gıda AŞ'nin çevrim içi yemek siparişi-servisi platform hizmeti kapsamında kendi kurye hizmetini zorunlu tutmak ve üye işletmelerin faaliyetlerini zorlaştırmak suretiyle Rekabetin Korunması Hakkında Kanun'un ilgili maddesini ihlal ettiği iddiasına yönelik yürütülen ön araştırma Kurulca karara bağlandı. Ön araştırmada elde edilen bilgi, belge ve yapılan tespitleri müzakere eden Kurul, bulguları ciddi ve yeterli bularak şirket hakkında soruşturma açılmasına karar verdi. Kurulca alınan soruşturma kararları, hakkında soruşturma açılan teşebbüslerin ya da teşebbüs birliklerinin Kanun'u ihlal ettiği ve yaptırımla karşı karşıya kalacakları anlamına gelmiyor."
113,Kapasite kullanım oranı martta geriledi,"İmalat sanayisi genelinde kapasite kullanım oranı, martta geçen aya göre 0,2 puan azalarak yüzde 76,2'ye indi.",Ekonomi,https://www.trthaber.com/haber/ekonomi/kapasite-kullanim-orani-martta-geriledi-846052.html,"Türkiye Cumhuriyet Merkez Bankasından (TCMB) yapılan açıklamaya göre, imalat sanayisinde faaliyet gösteren 1731 iş yeri tarafından mart ayı İktisadi Yönelim Anketi'ne verilen yanıtlar toplulaştırılarak değerlendirildi. Anket sonuçlarına göre, imalat sanayisi genelinde kapasite kullanım oranı, martta geçen aya kıyasla 0,2 puan azalarak yüzde 76,2 seviyesine geriledi. Mevsimsel etkilerden arındırılmış kapasite kullanım oranı ise (KKO-MA) geçen aya göre 0,2 puan artarak yüzde 77,2'ye yükseldi."
114,Reel Kesim Güven Endeksi martta arttı,"Reel Kesim Güven Endeksi, martta geçen aya göre 2,9 puan artarak 104,4'e yükseldi.",Ekonomi,https://www.trthaber.com/haber/ekonomi/reel-kesim-guven-endeksi-martta-artti-846051.html,"Türkiye Cumhuriyet Merkez Bankası tarafından mart ayına ilişkin İktisadi Yönelim İstatistikleri ve Reel Kesim Güven Endeksi açıklandı. İktisadi Yönelim Anketi sonuçları, imalat sanayisinde faaliyet gösteren 1731 iş yerinin yanıtlarının ağırlıklandırılıp toplulaştırılmasıyla elde edilerek değerlendirildi. Buna göre, Reel Kesim Güven Endeksi, martta geçen aya göre 2,9 puan artarak 104,4 seviyesine çıktı. Aynı dönemde mevsimsellikten arındırılmış reel kesim güven endeksi 1,5 puan artarak 103,5 seviyesinde gerçekleşti. Endeksi oluşturan anket sorularına ait yayılma endeksleri incelendiğinde, gelecek üç aydaki üretim hacmi ve ihracat sipariş miktarı, son üç aydaki toplam sipariş miktarı, genel gidişat ve gelecek üç aydaki toplam istihdama ilişkin değerlendirmeler endeksi artış yönünde, mevcut toplam sipariş miktarı, mevcut mamul mal stoku ve sabit sermaye yatırım harcamasına ilişkin değerlendirmeler ise azalış yönünde etkiledi. Son üç aya yönelik değerlendirmelerde, üretim hacminde azalış bildirenler lehine olan seyir, artış bildirenlerin lehine döndü. İç piyasa sipariş miktarında azalış bildirenler lehine olan seyir bir önceki aya göre güçlenirken, ihracat sipariş miktarında azalış bildirenler lehine olan seyir bir önceki aya göre zayıfladı. Mevcut toplam siparişlerin mevsim normallerinin altında olduğu yönündeki değerlendirmeler ile mevcut mamul mal stokları seviyesinin mevsim normallerinin üstünde olduğu yönündeki değerlendirmeler bir önceki aya göre güçlendi. Gelecek üç aya yönelik değerlendirmelerde, üretim hacmi, ihracat sipariş miktarı ve iç piyasa sipariş miktarında artış bekleyenler lehine olan seyir bir önceki aya göre güç kazandı. Gelecek on iki aydaki sabit sermaye yatırım harcamasına ilişkin artış yönlü beklentiler bir önceki aya göre zayıflarken, gelecek üç aydaki istihdama ilişkin artış yönlü beklentiler ise güçlendi. ÜFE beklentisi yüzde 54,5'e geriledi Ortalama birim maliyetlerde, gelecek üç ayda artış olacağını bekleyenler lehine olan seyir güçlenirken, son üç ayda artış olduğunu bildirenler lehine olan seyir ise zayıfladı. Gelecek üç aydaki satış fiyatına ilişkin artış yönlü beklentiler de zayıflarken, gelecek on iki aylık dönem sonu itibarıyla yıllık ÜFE beklentisi bir önceki aya göre 0,2 puan azalarak yüzde 54,5 seviyesinde gerçekleşti. İçinde bulunduğu sanayi dalındaki genel gidişat konusunda, bir önceki aya kıyasla aynı kaldığını belirtenlerin oranı yüzde 76,9'a ve daha kötümser olduğunu belirtenlerin oranı yüzde 16'ya gerilerken, daha iyimser olduğunu belirtenlerin oranı yüzde 7,1'e çıktı."
115,Ocak ayı dış ticaret endeksleri açıklandı,"İhracat birim değer endeksi, ocakta geçen yılın aynı ayına göre yüzde 3,3, ithalat birim değer endeksi ise yüzde 9,3 azaldı.",Ekonomi,https://www.trthaber.com/haber/ekonomi/ocak-ayi-dis-ticaret-endeksleri-aciklandi-846045.html,"Türkiye İstatistik Kurumu (TÜİK), ocak ayına ilişkin dış ticaret endekslerini açıkladı. Buna göre, ihracat birim değer endeksi ocakta geçen yılın aynı ayına göre yüzde 3,3 azalış gösterdi. Endeks, geçen yılın aynı ayına göre gıda, içecek ve tütünde yüzde 0,6 arttı. Ham maddelerde (yakıt hariç) yüzde 5,9, yakıtlarda yüzde 13,9 imalat sanayinde (gıda, içecek, tütün hariç) yüzde 2,9 geriledi. İthalat birim değer endeksi, ocakta geçen yılın aynı ayına göre yüzde 9,3 düştü. Endeks geçen yılın aynı ayına göre, gıda, içecek ve tütünde yüzde 5,3, yakıtlarda yüzde 31,8, ham maddelerde (yakıt hariç) yüzde 5,6, imalat sanayinde (gıda, içecek, tütün hariç) yüzde 1,2 azaldı. İhracat miktar endeksi arttı İhracat miktar endeksi ocakta geçen yılın aynı ayına göre yüzde 7 arttı. Endeks geçen yılın aynı ayına göre gıda, içecek ve tütünde yüzde 21,4, ham maddelerde (yakıt hariç) yüzde 0,8, yakıtlarda yüzde 34,2, imalat sanayinde (gıda, içecek, tütün hariç) yüzde 3,7 yükseldi. İthalat miktar endeksi ocakta yıllık bazda yüzde 13,9 azalış gösterdi. Endeks geçen yılın aynı ayına göre, gıda, içecek ve tütünde yüzde 0,2, imalat sanayinde (gıda, içecek, tütün hariç) yüzde 5,6 geriledi. Ham maddelerde (yakıt hariç) ise yüzde 3,9, yakıtlarda yüzde 8,9 arttı. Mevsim ve takvim etkisinden arındırılmış veriler Mevsim ve takvim etkilerinden arındırılmış seriye göre ihracat miktar endeksi, aralıkta 161,8 iken, ocakta yüzde 5,6 azalarak 152,8 oldu. Takvim etkilerinden arındırılmış seriye göre ise ihracat miktar endeksi, Ocak 2023'te 130,8 iken, Ocak 2024'te yüzde 2,8 artışla 134,5'e yükseldi. Mevsim ve takvim etkilerinden arındırılmış seriye göre ithalat miktar endeksi, aralıkta 120,2 iken ocakta yüzde 4,1 azalışla 115,4'e geriledi. Takvim etkilerinden arındırılmış seriye göre ise ithalat miktar endeksi Ocak 2023'te 127,1 iken, Ocak 2024'te yüzde 13,9 azalarak 109,4 oldu. İhracat birim değer endeksinin ithalat birim değer endeksine bölünmesiyle hesaplanan ve geçen yılın ocak ayında 80,7 olan dış ticaret haddi, 5,4 puan artarak Ocak 2024'te 86,1'e çıktı."
116,Kurulan şirket sayısı şubatta azaldı,"Türkiye'de kurulan şirket sayısı, şubatta bir önceki aya göre yüzde 7,5 azalarak 10 bin 1, kapanan şirket sayısı ise yüzde 15,9 artarak 1949 oldu.",Ekonomi,https://www.trthaber.com/haber/ekonomi/kurulan-sirket-sayisi-subatta-azaldi-846039.html,"Türkiye Odalar ve Borsalar Birliği (TOBB), şubat ayına ilişkin kurulan-kapanan şirket istatistiklerini açıkladı. Buna göre, şubatta kurulan şirket sayısı ocak ayına kıyasla yüzde 7,5 azalışla 10 bin 809'dan 10 bin 1'e geriledi. Aynı dönemde kapanan şirket sayısı ise yüzde 15,9 artışla 1949'a çıktı. Ocak ayında 1682 şirket kapanmıştı. Şubatta kurulan şirket sayısı geçen yılın aynı ayına göre yüzde 5,6, kapanan şirket sayısı da yüzde 65,5 artış gösterdi."
117,Borsa güne yükselişle başladı,"Borsa İstanbul'da BIST 100 endeksi, güne yüzde 0,24 yükselişle 9.162,41 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-846034.html,"Açılışta BIST 100 endeksi, önceki kapanışa göre 21,71 puan ve yüzde 0,24 değer kazanarak 9.162,41 puana çıktı. Bankacılık endeksi yüzde 0,07 ve holding endeksi yüzde 0,56 artış kaydetti. Sektör endeksleri arasında en fazla kazandıran yüzde 0,84 ile metal ana sanayi olurken, en çok kaybettiren ise yüzde 0,44 ile gayrimenkul yatırım ortaklığı oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 2,07 değer kazancıyla 9.140,70 puandan tamamlarken, söz konusu yükselişte Türkiye Cumhuriyet Merkez Bankası'nın (TCMB) 500 baz puanlık faiz artırımının ardından bankacılık ve holding sektörlerindeki alışlar etkili oldu. Analistler, küresel pay piyasalarında, ABD ekonomisinin ""yumuşak iniş"" yapabileceği ve ABD Merkez Bankasının (Fed) yıl sonuna kadar toplamda üç faiz indirimine gidebileceği beklentisiyle pozitif bir seyir izlendiğini söyledi. Bugün yurt içinde reel kesim güven endeksi ve kapasite kullanımı, yurt dışında ise Fed Başkanı Jerome Powell'ın konuşmasının yanı sıra İngiltere'de perakende satışlar ve Almanya'da Ifo iş dünyası güven endeksi verilerinin takip edileceğini belirten analistler, teknik açıdan BIST 100 endeksinde 9.250 ve 9.400 seviyelerinin direnç, 9.000 ve 8.900 puanın destek konumunda olduğunu kaydetti."
118,TPAO 3 yeni sahada petrol arayacak,"Türkiye Petrolleri Anonim Ortaklığı'na (TPAO), Marmara Denizi'ndeki 3 ayrı bölge için petrol arama ruhsatı verildi.",Ekonomi,https://www.trthaber.com/haber/ekonomi/tpao-3-yeni-sahada-petrol-arayacak-846023.html,"Enerji ve Tabii Kaynaklar Bakanlığı Maden ve Petrol İşleri Genel Müdürlüğünün Petrol Hakkına Müteallik Kararı, Resmi Gazete'nin bugünkü sayısında yayımlandı. Buna göre, TPAO'ya, Tekirdağ il sınırlarındaki 13 bin 149 hektar, Tekirdağ ve Balıkesir'deki 54 bin 238 hektar ile Tekirdağ ve Çanakkale'deki 27 bin 668 hektar yüz ölçümüne sahip deniz sahaları için 8 yıl süreyle petrol arama ruhsatı verilmesi kararlaştırıldı. TPAO, söz konusu sahalarda ruhsat almak için 15 Eylül 2023 tarihinde başvuru yapmıştı."
119,"79 şirkete ""dış ticaret sermaye şirketi"" statüsü verildi","Ticaret Bakanlığı, bu yıl 79 şirkete ""dış ticaret sermaye şirketi"" statüsü verdi.",Ekonomi,https://www.trthaber.com/haber/ekonomi/79-sirkete-dis-ticaret-sermaye-sirketi-statusu-verildi-846005.html,"Bakanlığın konuya ilişkin tebliği, Resmi Gazete'de yayımlanarak yürürlüğe girdi. Buna göre, 2024'te 79 şirkete dış ticaret sermaye şirketi statüsü verilirken, bunlar arasında Arçelik, Aselsan, Bosch, Çimsa, Ereğli Demir ve Çelik Fabrikaları, Eti Gıda Sanayi, Ford Otomotiv, İskenderun Demir Çelik, LCW, Petkim, Sasa, Şişecam, Tofaş, Türk Havacılık ve Uzay Sanayii, Türk Traktör, Tüpraş ile Vestel de yer aldı."
120,"79 şirkete ""dış ticaret sermaye şirketi"" statüsü verildi","Ticaret Bakanlığı, bu yıl 79 şirkete ""dış ticaret sermaye şirketi"" statüsü verdi.",Ekonomi,https://www.trthaber.com/haber/ekonomi/79-sirkete-dis-ticaret-sermaye-sirketi-statusu-verildi-846005.html,"Bakanlığın konuya ilişkin tebliği, Resmi Gazete'de yayımlanarak yürürlüğe girdi. Buna göre, 2024'te 79 şirkete dış ticaret sermaye şirketi statüsü verilirken, bunlar arasında Arçelik, Aselsan, Bosch, Çimsa, Ereğli Demir ve Çelik Fabrikaları, Eti Gıda Sanayi, Ford Otomotiv, İskenderun Demir Çelik, LCW, Petkim, Sasa, Şişecam, Tofaş, Türk Havacılık ve Uzay Sanayii, Türk Traktör, Tüpraş ile Vestel de yer aldı."
121,Bakan Bolat: Cari işlemler açığımızın 32 milyar dolar civarına düştüğünü göreceğiz,"Ticaret Bakanı Ömer Bolat, “Geçen mayıs ayında 60 milyar dolar olan cari açığı, ocak ayı itibarıyla 37,5 milyar dolara düşürmeyi başardıklarını belirterek, ""İnşallah şubat rakamları açıklandığında, cari işlemler açığımızın 32 milyar dolar civarına düştüğünü göreceğiz"" dedi.",Ekonomi,https://www.trthaber.com/haber/ekonomi/bakan-bolat-cari-islemler-acigimizin-32-milyar-dolar-civarina-dustugunu-gorecegiz-845971.html,"Bakan Bolat; Çalışma ve Sosyal Güvenlik Bakanı Vedat Işıkhan, Müstakil Sanayici ve İşadamları Derneği (MÜSİAD) Genel Başkanı Mahmut Asmalı ve MÜSİAD Ankara Başkanı Hasan Fehmi Yılmaz ile Altındağ Kültür Merkezi'nde gerçekleştirilen MÜSİAD Ankara Geleneksel İftar Programı'na katıldı. MÜSİAD'ı, Anadolu'dan dünyaya uzayan yolculuğunda gösterdiği başarı dolayısıyla tebrik eden Bolat, derneğin 34 yıl önce başlayan serüveninde emeği geçen tüm kurucu, başkan ve üyelere teşekkür etti. Bolat, 2002'de 238 milyar dolar ile devralınan ekonomik büyüklüğün, 1 trilyon 118 milyar dolara ulaştığına işaret ederek, ""2002'de 3 bin 608 dolar olan kişi başına milli gelirimizin, 2023'te 13 bin 110 dolara yükselmesi artan ekonomik büyüklüğün vatandaşlarımıza, onların refah düzeylerine ve satın alma güçlerine yaptığı katkıyı göstermektedir."" diye konuştu. Pandeminin ardından 14 çeyrektir ekonominin kesintisiz büyüdüğüne dikkati çeken Bolat, 2023 yılının yüzde 4,5 büyüme ile kapatıldığını belirtti. Mal ihracatında 2002'deki 36 milyar dolardan, 2023'te 7,5 kat artışla 256 milyar dolara, hizmetler ihracatında 2002'de 14,5 milyar dolardan 7 kat artışla 100 milyar dolara yükseldiğinin altını çizen Bolat, bu rakamların Cumhuriyet tarihinin rekorları olarak kaydedildiğini aktardı. ""Türkiye Yüzyılı vizyonu ile yola devam ediyoruz"" Bolat, dış ticaret ve cari işlemler açığını kapama konusunda büyük adımlar atma noktasında olunduğuna değinerek, ""Geçen mayıs ayında 122,5 milyar dolar olan 12 aylık dış ticaret açığımızı, şubat itibarıyla 93 milyar dolara ve yine geçen mayıs ayında 60 milyar dolar olan cari açığımızı, ocak ayı itibarıyla 37,5 milyar dolara düşürmeyi başardık. İnşallah şubat rakamları açıklandığında, cari işlemler açığımızın 32 milyar dolar civarına düştüğünü göreceğiz. İstihdamın 19 milyon kişiden, 32 milyon 200 bin kişiye yükselmesi, Türkiye'nin dünya ekonomi liginde cari fiyatlar ve döviz kurları bazında 17. sıraya, satın alma gücü bazında 11. sıraya yükselmesi, Cumhurbaşkanımız Recep Tayyip Erdoğan liderliğindeki kadroların 21 yıldır durmak bilmeden çalışmalarıyla mümkün olmuştur."" değerlendirmesinde bulundu. Türkiye Yüzyılı vizyonu ile yola devam edildiğini dile getiren Bolat, Bakanlık olarak Türk Eximbank kaynaklarıyla ihracatçılara bu yıl 50 milyar dolarlık kredi ve sigorta desteği sağladıklarını bildirdi. Kurumlar vergisinin ihracatçılar için 5 puan düşürüldüğünü aktaran Bolat, Merkez Bankası kaynaklarından yüzde 50 sübvansiyonlu reeskont kredileri olanağı tanıdıklarını vurguladı. Bakanlığın yıllık bütçesinin yüzde 60'ını da ihracat desteği olarak sunduklarını kaydeden Bolat, şu ifadeleri kullandı: ""Seçime sayılı günler kala kampanyalar devam ediyor. Ankara'nın, Türkiye'nin bu hızlı gelişmesine paralel olarak, Ankara'yı dünya başkenti yapabilecek projelerle iddiasını ortaya koyan Cumhur İttifakı'nın Ankara Büyükşehir Belediye Başkan adayı Turgut Altınok ile altın bir dönem yaşatacağını ümit ediyoruz ve bu noktada sizlere güveniyoruz. Kadir Gecenizi şimdiden tebrik ediyorum, bayrama da hep birlikte sağlıklı, huzurlu ve mutlu bir şekilde ulaşmayı yüce Allah'tan niyaz ediyorum."""
122,Borsa günü yükselişle tamamladı,"Borsa İstanbul'da BIST 100 endeksi, günü yüzde 2,07 değer kazanarak 9.140,70 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-845927.html,"BIST 100 endeksi, önceki kapanışa göre 185,58 puan artarken, toplam işlem hacmi 139,6 milyar lira oldu. Bankacılık endeksi yüzde 4,99, holding endeksi yüzde 1,84 değer kazandı. Sektör endeksleri arasında en çok kazandıran, yüzde 6,93 ile iletişim, en çok gerileyen ise yüzde 3,40 ile tekstil deri oldu. Küresel piyasalar, ABD Merkez Bankasının (Fed), dünkü toplantısında, beklentilerden güçlü gelen enflasyona karşın yıl sonuna kadar 3 faiz indirimi yapabileceği tahminini korumasıyla pozitif bir seyir izlerken, yurt içinde de Türkiye Cumhuriyet Merkez Bankasının (TCMB) faiz kararının ardından BIST 100 endeksinde yükselişler hızlandı. TCMB Para Politikası Kurulu (PPK), politika faizi olan bir hafta vadeli repo ihale faiz oranını 500 baz puan artırarak yüzde 50'ye çıkardı. Karar metnindeki, ""Kurul ayrıca, operasyonel çerçevede değişikliğe giderek, Merkez Bankası gecelik vadede borçlanma ve borç verme oranlarının bir hafta vadeli repo ihale faiz oranına kıyasla -/+ 300 baz puanlık bir marj ile belirlenmesine karar vermiştir."" ifadesi de dikkati çekti. Analistler, söz konusu kararla merkez bankasının gerekli görmesi halinde piyasayı bir hafta vadeli repo ihale faizinin 300 baz puan üzerinden fonlayarak ek sıkılaştırma yapabileceğini kaydetti. Karar öncesinde gecelik vadede borçlanma ve borç verme oranlarının bir hafta vadeli repo ihale faiz oranına kıyasla -/+ 150 baz puanlık bir marj ile belirleniyordu. Yarın yurt içinde reel kesim güven endeksi ve kapasite kullanım oranı, yurt dışında ise Japonya'da enflasyon, Almanya'da Ifo iş dünyası güven endeksinin takip edileceğini dile getiren analistler, teknik açıdan BIST 100 endeksinde 9.200 seviyesinin direnç, 9.000 ve 8.900 puanın destek konumunda olduğunu kaydetti."
123,Merkez Bankası'ndan 6 yıl sonra gelen faiz koridoru adımı,"Merkez Bankası, sürpriz bir kararla 500 baz puanlık faiz artırımına gitti ve politika faizini yüzde 50’ye çıkardı. Uzun zaman sonra ilk kez piyasanın da önüne geçen banka, 6 yılın ardından ilk kez faiz koridorunu da genişletti. Peki bu ne anlama geliyor? İşte Merkez Bankasının faiz koridoru serüveni…",Ekonomi,https://www.trthaber.com/haber/ekonomi/merkez-bankasindan-6-yil-sonra-gelen-faiz-koridoru-adimi-845864.html,"Türkiye Cumhuriyet Merkez Bankası (TCMB), politika faizini yüzde 45’ten yüzde 50’ye çıkarırken, operasyonel değişiklik kapsamında faiz koridorunu da genişletti. Buna göre, borçlanma ve borç verme faiz oranı +-300 baz puanlık marj ile belirlenecek. Yani gecelik borçlanmalar taban oran yüzde 47 iken, tavan oran yüzde 53 olacak. Dolayısıyla 500 baz puanlık faiz artırımının yanı sıra örtülü bir 300 baz puanlık faiz artırımı daha yapıldığını söylemek yanlış olmayacak.   Bu noktada faiz koridorunun genişlediği dönemlere bir bakmak lazım. Merkez Bankası'nın ""geniş faiz koridoru"" serüveni aslında 2010 sonlarında başladı. Küresel ekonomik büyümeye ilişkin tedirginliklerin arttığı 2010 sonlarında, geniş faiz koridoru ve aktif likidite politikasını bir arada kullanarak bir para politikası stratejisi tasarladı ve bunu uygulamaya koydu. Böylece Türkiye, küresel oynaklık dönemlerinde şoklara karşı tepki verebilmek amacıyla TCMB tarafından geliştirilen bir araç olan ""geniş faiz koridoru"" uygulamasıyla tanıştı. Böylece birden fazla faizin araç olarak kullanıldığı asimetrik ve geniş bir koridor sistemiyle aktif likidite politikasına dayalı esnek bir çerçeve getirilirken, politika araçları çeşitlendirildi. Buna karşın banka, geniş faiz koridorunun para politikası duruşunun anlaşılması konusunda bazı sıkıntıları içermesi dolayısıyla, Ağustos 2015'te ""Küresel Para Politikalarının Normalleşme Sürecinde Yol Haritası"" yayımlayarak sadeleşme yolundaki ilk somut adımını attı.   Geniş faiz koridorunun üst bandını Mart-Eylül 2016 döneminde kademeli olarak toplam 250 baz puan indiren bankanın aksiyonları sonrasında 100 baz puanla tarihin en dar faiz koridoru görüldü. Küresel ekonomik gelişmeler ışığında Ekim 2016'da yeniden faiz koridoru üst bandında artırımına gitme mecburiyetinde kalan TCMB, Ocak 2017'de de bu adımını devam ettirdi. Politika faizini 2017 boyunca değiştirmeyen TCMB, önce faiz koridorunun üst bandını, ardından da geç likidite penceresini (GLP) kullanarak ağırlıklı ortalama fonlama maliyetini yükseltmeyi tercih etti. Banka 2017'nin son ayında ise GLP faizini yüzde 12,75'e yükselterek fonlamanın tamamını GLP'den yaptı. 2018 yılına gelindiğinde nisan ve mayıs aylarında yaptığı artırımlarla GLP'yi yüzde 16,5'e yükselten banka, döviz kurundaki aşırı oynaklık nedeniyle farklı birçok tedbiri de devreye aldı. TCMB'nin sadeleşme yönündeki son hamlesi ise Mayıs 2018’de geldi. Politika faizi, bir haftalık repo ihale faiz oranı olarak netleşirken, faiz koridoru yüzde 15-18 bandında simetrik hale getirildi Böylece, politika faizi yüzde 16,5'e eşitlenmiş oldu ve sadeleşme ile geniş faiz koridoru süreci sonlanmış oldu. Koridora aktif dönüş Gelinen noktada, küresel çapta inatçı enflasyon ve enflasyon hedeflerine dair birçok tartışma söz konusu. Dünyanın önde gelen merkez bankaları “uzun süreli yüksek faiz” sarmalına girmiş durumda. İlk indirim adımını atmakta oldukça temkinli davranılan bir süreçten geçiliyor. Yurt içine bakıldığında ise geçen yılın haziran ayından bu yana uygulanan sıkılaşma sürecinin, şubat itibarıyla daha “şahin” bir tonda ve kararlı bir şekilde ilerlemesi, agresif adımların atılmasını da beraberinde getirdi. Kararı tek kelimeyle yorumlamak gerekirse; merkez bankası kredibiliteyi artırıcı bir adımla golünü attı. Daha yüksek maliyetle de olsa enflasyon beklentilerini yönetmekte kararlı olduğunu net bir şekilde ortaya koydu. Şimdi sıra, vatandaşların süreci doğru okuyabilmesine yardımcı olabilmekte. Finansal okuryazarlık konusundaki çalışmaları daha tabana yaymakta ve sıkı politika sürecinde harcama ve tasarruf davranışlarını yönetebilmekte…"
124,"Merkez Bankası rezervleri 127,9 milyar dolar oldu","Türkiye Cumhuriyet Merkez Bankasının (TCMB) toplam rezervleri, 15 Mart haftasında bir önceki haftaya göre 2 milyar 636 milyon dolar azalışla 127 milyar 897 milyon dolara geriledi.",Ekonomi,https://www.trthaber.com/haber/ekonomi/merkez-bankasi-rezervleri-1279-milyar-dolar-oldu-845861.html,"TCMB'nin haftalık para ve banka istatistikleri açıklandı. Buna göre, 15 Mart itibarıyla Merkez Bankası brüt döviz rezervleri 2 milyar 894 milyon dolar azalışla 74 milyar 891 milyon dolara düştü. Brüt döviz rezervleri, 8 Mart'ta 77 milyar 785 milyon dolar seviyesinde bulunuyordu. Bu dönemde altın rezervleri 258 milyon dolar artışla 52 milyar 748 milyon dolardan 53 milyar 6 milyon dolara yükseldi. Merkez Bankasının toplam rezervleri, 15 Mart haftasında bir önceki haftaya kıyasla 2 milyar 636 milyon dolar düşüşle 130 milyar 533 milyon dolardan 127 milyar 897 milyon dolara geriledi."
125,Faiz kararının ardından dolar geriledi,"Türkiye Cumhuriyet Merkez Bankası'nın politika faizi olan bir hafta vadeli repo ihale faiz oranını yüzde 50'ye çıkarmasının ardından, 32,4170 seviyesinde olan dolar/TL, faiz kararı yüzde 1,2 düşüşle 32,0230 seviyesine indi.",Ekonomi,https://www.trthaber.com/haber/ekonomi/faiz-kararinin-ardindan-dolar-geriledi-845857.html,"Karar metnindeki, ""Kurul ayrıca, operasyonel çerçevede değişikliğe giderek, Merkez Bankası gecelik vadede borçlanma ve borç verme oranlarının bir hafta vadeli repo ihale faiz oranına kıyasla -/+ 300 baz puanlık bir marj ile belirlenmesine karar vermiştir."" ifadesi de dikkati çekti. Analistler, söz konusu kararla birlikte merkez bankasının gerekli görmesi halinde piyasayı bir hafta vadeli repo ihale faizinin 300 baz puan üzerinden fonlayarak ek sıkılaştırma yapabileceğini kaydetti. Karar öncesinde gecelik vadede borçlanma ve borç verme oranlarının bir hafta vadeli repo ihale faiz oranına kıyasla -/+ 150 baz puanlık bir marj ile belirleniyordu. TCMB'nin attığı bu adımların bankanın enflasyonla mücadele konusunda ne kadar ciddi olduğunu gösterdiğini aktaran analistler, kullanılan araç çeşitliliğinin de arttığını vurguladı. Analistler, PPK metninin de TCMB'nin gerektiği zaman, gereken aracı kullanmakta kararlı olduğunu gösterdiğine değinerek, bu kararlılığın varlık fiyatlarına da yansıdığını bildirdi. Karar öncesi, 32,4170 seviyesinde olan dolar/TL, faiz kararı sonrası yaklaşık yüzde 1,2 düşüşle 32,0230 seviyesine inerken, avro/TL de yaklaşık yüzde 1,4 azalışla 35,0110'a geriledi. Avro/TL karar öncesi 35,5140 seviyesinde bulunuyordu. Altının gram fiyatı da Merkez Bankasının faiz kararı öncesi, 2.301 liradan işlem görürken, söz konusu kararında ardından yüzde 1 gerileyerek 2.277 liraya indi. Borsa İstanbul'da BIST 100 endeksi ise faiz kararı sonrası dalgalı bir seyir izlemesinin ardından 9.075,00 puanda dengelendi. Endeks karar öncesinde de 9.079,00 puanda seyrediyordu. Öte yandan, Türkiye'nin 5 yıllık kredi risk primi de (CDS) yaklaşık 25 baz puanlık düşüşle 318 baz puana geriledi."
126,TCMB faiz kararını açıkladı,"Türkiye Cumhuriyet Merkez Bankası Para Politikası Kurulu, politika faizi olan bir hafta vadeli repo ihale faiz oranını 500 baz puan artırarak yüzde 50 seviyesine yükseltti.",Ekonomi,https://www.trthaber.com/haber/ekonomi/tcmb-faiz-kararini-acikladi-845838.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında toplandı. Toplantıda politika faizinin 500 baz puan artırılarak yüzde 50 seviyesine yükseltilmesine karar verildi.  Bankanın faiz oranına ilişkin basın duyurusunda şunlar kaydedildi; Para Politikası Kurulu, politika faizi olan bir hafta vadeli repo ihale faiz oranının yüzde 45’ten yüzde 50 düzeyine yükseltilmesine karar vermiştir. Kurul ayrıca, operasyonel çerçevede değişikliğe giderek, Merkez Bankası gecelik vadede borçlanma ve borç verme oranlarının bir hafta vadeli repo ihale faiz oranına kıyasla -/+ 300 baz puanlık bir marj ile belirlenmesine karar vermiştir. Şubat ayında aylık enflasyonun ana eğilimi, hizmet enflasyonu öncülüğünde, öngörülenden yüksek gerçekleşmiştir. Tüketim malı ve altın ithalatı yavaşlayarak cari dengedeki iyileşmeye katkı verirken, yakın döneme ilişkin diğer göstergeler yurt içi talepte dirençli seyrin sürdüğüne işaret etmektedir. Hizmet enflasyonundaki katılık, enflasyon beklentileri, jeopolitik riskler ve gıda fiyatları enflasyon baskılarını canlı tutmaktadır. Kurul, enflasyon beklentileri ve fiyatlama davranışlarının öngörüler ile uyumunu ve ücret artışlarının enflasyon üzerindeki etkilerini yakından takip etmektedir. Kurul, enflasyon görünümündeki bozulmayı dikkate alarak politika faizinin artırılmasına karar vermiştir. Aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sıkı para politikası duruşu sürdürülecektir. Enflasyonda belirgin ve kalıcı bir bozulma öngörülmesi durumunda ise para politikası duruşu sıkılaştırılacaktır. Para politikasındaki kararlı duruş; yurt içi talepte dengelenme, Türk lirasında reel değerlenme ve enflasyon beklentilerinde düzelme vasıtası ile aylık enflasyonun ana eğilimini düşürecek ve dezenflasyon 2024 yılının ikinci yarısında tesis edilecektir. Kurul, makroihtiyati politikaları piyasa mekanizmasının işlevselliğini ve makro finansal istikrarı koruyacak nitelikte uygulamayı sürdürmektedir. Bu çerçevede, ay içinde yapılan düzenlemelerle finansal koşullar sıkılaştırılmış, para politikası aktarımı desteklenmiştir. Kredi büyümesi ve mevduat faizinde öngörülenin dışında gelişmeler olması durumunda parasal aktarım mekanizması desteklenmeye devam edilecektir. Likidite gelişmeleri yakından takip edilerek, gerektiğinde sterilizasyon araçlarının etkin şekilde kullanılması sürdürülecektir. Kurul, politika kararlarını parasal sıkılaştırmanın gecikmeli etkilerini de dikkate alarak, enflasyonun ana eğilimini geriletecek ve enflasyonu orta vadede yüzde 5 hedefine ulaştıracak parasal ve finansal koşulları sağlayacak şekilde belirleyecektir. Enflasyon ve enflasyonun ana eğilimine ilişkin göstergeler yakından takip edilecek ve Kurul, fiyat istikrarı temel amacı doğrultusunda elindeki tüm araçları kararlılıkla kullanacaktır. Kurul, kararlarını öngörülebilir, veri odaklı ve şeffaf bir çerçevede alacaktır."
127,Bakan Bolat: Özel sektörümüze yeni imkanlar açmaya çalışıyoruz,"Ticaret Bakanı Ömer Bolat, ""Devlet olarak kapsayıcı ticaret anlaşmaları imzalayarak özel sektörümüze yeni imkanlar açmaya çalışıyoruz"" dedi.",Ekonomi,https://www.trthaber.com/haber/ekonomi/bakan-bolat-ozel-sektorumuze-yeni-imkanlar-acmaya-calisiyoruz-845830.html,"Ticaret Bakanı Ömer Bolat, Bakanlık'ta gerçekleştirilen ""Körfez İşbirliği Konseyi Serbest Ticaret Anlaşması Ortak Bildiri İmza Töreni""nde yaptığı konuşmada, KİK Genel Sekreteri Casim Muhammed el-Budeyvi ile Körfez ülkeleri ile hızla gelişen ilişkileri üst seviyeye taşıyacak kapsamlı bir STA'yı hedefleyen karara imza attıklarını söyledi. el-Budeyvi'yle imzaladıkları ""ortak bildiri"" metni ile iki taraf arasında 2005 yılında başlatılan ancak 2010'da sekteye uğrayan Türkiye-KİK STA müzakerelerini yeniden başlattıklarını dile getiren Bolat, ""Anlaşmanın müzakereleri tamamlandığında ülkelerimizin ticari ve ekonomik ilişkilerini daha kapsamlı ve iyi belirlenmiş bir çerçevede geliştirme ve çeşitlendirme imkanı ortaya çıkacaktır."" diye konuştu. Bolat; mal ve hizmet ticareti, fikri mülkiyet hakları, gümrük işlemleri ve ticaretin kolaylaştırılması, KOBİ'ler arasındaki işbirliğinin geliştirilmesi gibi önemli alanları düzenleyen kapsamlı bir anlaşmayı sonuçlandırmayı önemsediklerini belirtti. Müzakere sürecinin tamamlanması ve anlaşmanın yürürlüğe girmesiyle Türkiye ve KİK ülkelerinin refahına ciddi katkı sağlanmasını amaçladıklarını ifade eden Bolat, şunları kaydetti: ""Sayın Cumhurbaşkanı'mızın önderliğinde ekonomik ilişkilerimizi geliştirerek destekleme vizyonu ile müzakereleri başlatmış oluyoruz. Geçtiğimiz yıl temmuzda Sayın Cumhurbaşkanı'mızın başkanlığında Körfez coğrafyasına gerçekleştirdiğimiz ziyaret esnasında yapılan ikili ve çok taraflı temaslar ve varılan anlaşmalar, şüphesiz serbest ticaret anlaşması müzakerelerinin yeniden başlatılmasında önemli bir rol üstlenmiştir."" Bolat, söz konusu temasların ardından Türkiye ile Körfez ülkeleri yetkilileri arasında çok sayıda ziyaretler gerçekleştirildiğine işaret ederek, geçen yılın ekim ayında Katar'ın başkenti Doha'da gerçekleştirilen EXPO 2023'e katılarak, Katarlı iş insanları ile önemli iş görüşmeleri yaptıklarını dile getirdi. Bolat, Aralık 2023'te ise Cumhurbaşkanı Recep Tayyip Erdoğan'ın başkanlığında yine Doha'da Yüksek Düzeyli Stratejik İşbirliği Konseyi toplantılarının yapıldığını anımsattı. Türkiye ile Birleşik Arap Emirlikleri heyetleri arasında 1. Dönem Ekonomi ve Ticaret Ortak Komisyonu (ETOK/JETCO) toplantısının İstanbul'da gerçekleştirildiğini hatırlatan Bolat, burada iş insanları arasında önemli bir forumun da yapıldığını belirtti. Bolat, sürekli değişen ve krizlerle dalgalanan küresel ekonomik konjonktürde, özel sektörü zorlu şartlara karşı desteklemeye gayret ettiklerinin altını çizerek, ""Bu çerçevede de devlet olarak kapsayıcı ticaret anlaşmaları imzalayarak özel sektörümüze yeni imkanlar açmaya çalışıyoruz."" dedi. ""KİK üyelerinin toplam GSYH'si 2,4 trilyon doların üzerinde"" Bolat, atılan adımların başarılı sonuçlara ulaşmaya devam ettiğini belirterek, şu ifadeleri kullandı: ""Ülkemizin gayri safi yurtiçi hasılası (GSYH) 2023 yılında 100 yıllık Cumhuriyet tarihinde ilk kez 1 trilyon dolar sınırını aşarak 1 trilyon 118 milyar dolara yükseldi. KİK üye ülkeleri de Türkiye gibi son yıllarda önemli ekonomik gelişmeler kaydetmiştir. KİK üyelerinin toplam GSYH'si 2,4 trilyon doların üzerindedir. Uluslararası kuruluşlarca yapılan tahminler çerçevesinde ise bu rakamın 2050 yılında 6 trilyon dolara ulaşması beklenmektedir."" Söz konusu gelişmelerin ikili ticaret rakamlarına da yansıdığını dile getiren Bolat, ""Türkiye'nin 2002 yılında Körfez İşbirliği Konseyi üye ülkeleri ile 2,1 milyar dolar olan ticaret hacmi, 2022 yılında 22,7 milyar dolara, 2023 yılında ise 31,4 milyar dolara yükseldi."" bilgisini paylaştı. Bolat, Türkiye ile altı Körfez ülkesinin toplam dış ticaret hacminin 2,4 trilyon doların üzerinde olduğunu vurgulayarak, STA'nın imzalanması ile ne denli önemli ve büyük bir ticari işbirliğinin hayata geçirileceğinin ortada olduğunu söyledi. Bolat, ""İlişkilerimizin çok boyutlu yönü ile uyumlu şekilde anlaşmamızın sadece mal ticareti ile sınırlı kalmayacağını öngörüyoruz."" değerlendirmesinde bulundu. ""Müzakerelerin en kısa sürede tamamlanacağına inanıyorum"" Müteahhitlikten turizme kadar çeşitli hizmet sektöründe küresel anlamda markalaşan birçok Türk firmasının, Körfez ülkelerinde başarılı işlere imza attığını anlatan Bolat, ""Türk müteahhitlik sektörü, KİK üyesi ülkelerde bugüne kadar toplam değeri 77,5 milyar dolar olan 856 proje üstlendi ve hepsini tamamladı."" dedi. Bolat, Körfez Bölgesi'nde Türkiye'nin önemli ticari ortaklarının bulunduğunu ve bölgenin Afrika ile Güney Asya'da iş yapan firmalar için önemli bir finans merkezi konumunda olduğunu belirterek, şu ifadeleri kullandı: ""Dost ülkelerimiz arasında imzalanacak kapsamlı STA'ların ilişkilerimizi daha da derinleştirmede ve insanlarımızın refahına katkı sağlamada anahtar rol oynayacağından şüphe duymuyoruz. Ticaret Bakanı olarak müzakerelerin en kısa sürede tamamlanacağına olan inancımı vurgulamak isterim. Bugünü yeni bir başlangıç olarak görüyor ve bu başlangıcın Türkiye ve KİK üyesi ülkeler adına, hayırlara vesile olmasını temenni ediyorum."""
128,Bazı plastik ürünlerin ithalatında gözetim uygulanacak,Bazı plastik ürünlerin ithalatında gözetim uygulamasına gidilmesi kararlaştırıldı.,Ekonomi,https://www.trthaber.com/haber/ekonomi/bazi-plastik-urunlerin-ithalatinda-gozetim-uygulanacak-845824.html,"Ticaret Bakanlığı tarafından hazırlanan ithalatta gözetim uygulanmasına ilişkin tebliğler, Resmi Gazete'de yayımlandı. Buna göre, kilogram başına 15 dolar olarak belirlenen gümrük kıymetinin altındaki kıymetli veya yarı kıymetli taş taklitleri, 3 dolar altındaki kelepçeler, 3 ile 5,5 dolar arasındaki bazı boncuklar için ithalatta gözetim uygulanacak. Ayrıca, etilen polimerlerden olan, baskılı ve bazı plastikten diğer plakalar, levhalar, filmler, folyo ve şerit türlerindeki gözetim için birim gümrük kıymeti kilogram başına 3 dolar, ""Diğerleri"" kategorisinde yer alan bazı plastik ürünler için de 5 dolar olarak belirlendi. Söz konusu ürünler, İthalat Genel Müdürlüğü'nün düzenleyeceği gözetim belgesiyle ithal edilebilecek. Tebliğler, 30 gün sonra yürürlüğe girecek."
129,"""Atık su geri kazanımı"" sanayicinin gündeminde","Sanayicilerin ana gündem maddelerinden birini ""temiz üretim ve ileri atık su geri kazanımı"" oluştururken, daha az su tüketilmesini sağlayan yatırımlar da artıyor.",Ekonomi,https://www.trthaber.com/haber/ekonomi/atik-su-geri-kazanimi-sanayicinin-gundeminde-845823.html,"Sektör temsilcileri, 22 Mart Dünya Su Günü dolayısıyla sanayicilerin su tüketiminin azaltılması ve atık su geri kazanımı konularındaki faaliyetlerine ilişkin değerlendirmede bulundu. İstanbul Sanayi Odası (İSO) Yönetim Kurulu Başkanı Erdal Bahçıvan, günden güne daha çok hissedilir hale gelen iklim değişikliğinin su kaynakları üzerinde yol açtığı olumsuzluklardan, bulunduğu konum itibarıyla Türkiye'nin de önemli ölçüde etkilendiğini söyledi. Kısıtlı su kaynaklarının iklim etkisiyle azalması nedeniyle Türkiye'nin su stresi yaşayan ülkeler arasına girdiğini belirten Bahçıvan, sözlerini şöyle sürdürdü: ""Oysa ki su tüm canlıların ihtiyacı olduğu gibi tarım ve sanayi de suya bağımlı sektörlerden. Su ve atık su yönetimi işletmeleri, akademiyi, yerel yönetimleri ve hükümetleri ortak su sorununa kalıcı çözümler bulmak için bir araya gelmeye çağıran bir kaynak yönetimi ve yönetişim paradigması. Sanayicilik güven sağlama, iletişim kurma, her an öğrenme, şartlara hızlı uyum sağlama, yol boyunca yeni yatırımlarla kendini yenileme gerektiren bir yolculuk."" Toplam su tüketiminin yüzde 11'i sanayide Erdal Bahçıvan, halihazırda suyun yüzde 77 ile en çok tarımsal sulamada kullanıldığını, bu alanı yüzde 12 ile içme-kullanma ve yüzde 11 ile sanayinin izlediğini ifade etti. Bahçıvan, endüstriyel amaçlı su kullanımının yüzde 22'sinin gıda sektöründe, yüzde 18'inin tekstilde, yüzde 16'sının kimyada gerçekleştiğini söyledi. Bahçıvan, ""Bu 3 sektörde kullanılan su miktarı toplam endüstriyel amaçlı su kullanımının yüzde 50'sinden fazlasını oluşturuyor. Bu sektörleri yüzde 7 ile metal sanayi sektörü izliyor. Gıda, tekstil, kimya ve metal sanayi dışındaki diğer tüm sektörlerin su kullanımları toplamı, Türkiye genelinde endüstriyel amaçlı kullanılan su miktarının yüzde 37'sine tekabül ediyor."" dedi. Su ve atık su yönetimine dair yol haritası açıklanacak İSO Yönetim Kurulu Başkanı Bahçıvan, sanayi sektörünün, İstanbul'un 2023 yılı toplam atık suyu içindeki payının yüzde 1,6, kirlilik yükü içindeki payının ise yüzde 1,1 civarında olduğunu dile getirdi. Bu verilerin, İstanbul'daki atık su ve kirlilik yükü açısından sanayicinin belirleyici olmadığını gösterdiğini belirten Bahçıvan, şu değerlendirmede bulundu: ""Sürdürülebilir üretim anlayışının bir yansıması olarak özellikle temiz üretim ve ileri atık su geri kazanımı konuları sanayicimizin gündeminde yer alıyor. Sanayimizin en büyük müşterisinin AB ülkeleri olmasının getirdiği uluslararası şartların da zorlamasıyla tekil endüstriler ve OSB'ler bünyesindeki tesislerin endüstriyel atık su arıtımı alanındaki seviyesi, mevcut haliyle büyük oranda Yeşil Mutabakat ve döngüsel ekonomi hedefleriyle de uyum halindedir."" Bahçıvan, evsel, kentsel ve endüstriyel atık su arıtma tesisi çıkış sularının yeniden kullanımının çok önceden beri bilinen bir uygulama olduğunu ancak daha önce su stresi bu derece yaşanmadığı için yaygınlaşmadığını söyledi. İSO olarak yürüttükleri ""Türkiye ve İstanbul Özelinde Su-Atıksu Yönetimi ve Politikaları Projesi"" kapsamında İTÜ akademisyenlerince hazırlanan ""Sanayi Odaklı İklim Duyarlı Bütüncül Su-Atıksu Yönetimi Raporu""nu yakında kamuoyuyla paylaşacaklarını dile getiren Bahçıvan, raporda su ve atık su yönetimine dair kapsamlı bir yol haritasının yer alacağını ifade etti. ""Sürdürülebilirlikte öncü hareketler tekstil sektöründe"" İstanbul Tekstil ve Hammaddeleri İhracatçıları Birliği (İTHİB) Yönetim Kurulu Başkanı Ahmet Öksüz de tekstilin su tüketimi ve diğer çevresel etkileri nedeniyle tüm dünyada dikkatleri en çok çeken sektörlerden olduğunu dile getirdi. Özellikle sürdürülebilirlik söz konusu olduğunda öncü hareketlerin tekstil sektöründen geldiğini belirten Öksüz, şöyle konuştu: ""BM verilerine göre, tekstil sektörü her yıl 215 trilyon litre su tüketiyor ve bu oran 86 milyon olimpik havuz büyüklüğüne karşılık geliyor. Aynı zamanda okyanuslarımızdaki mikroplastik kirliliğinin yüzde 9'undan da sorumlu. Moda endüstrisinin tamamı ise dünyada 2,5 trilyon doları aşan bir büyüklüğe sahip ve dünya çapında 75 milyondan fazla insanı istihdam ediyor. Bu kadar geniş sınırlara ulaşan bir sektör olarak, muazzam oranlara ulaşan bu tüketimi son yıllarda büyük bir sorumluluk çerçevesinde azaltabilmek için çalışmalarımızı hızlandırdık."" Öksüz, Türkiye'nin tekstil ihracatında dünyanın önde gelen ülkelerden biri olarak stratejilerini bu yönde belirlediğini ifade etti. Sektörü etkileyen en büyük su tüketiminin pamuk üretiminde olduğuna dikkati çeken Öksüz, bu kapsamda ""iyi tarım uygulamaları doğrultusunda üretilen ve vahşi sulamanın yapılmadığı"" ham maddelere yöneldiklerini söyledi. Öksüz, ""Sürdürülebilir Kalkınma Amaçlarına katkıda bulunarak, özellikle sorumlu tüketim ve üretim ilkesiyle değer zincirimizde döngüsel ekonominin unsurlarını iş planlarımıza daha çok katmaya çalışıyoruz. Yenilikçi yaklaşımlar sadece tasarımda değil, kullandığımız teknolojide de büyük önem arz ediyor. Bu anlamda sektörün suyu daha az tüketmeyi sağlayan makine yatırımları da hızla artıyor."" dedi. Ahmet Öksüz, tekstil sektörünün geçen yılı 11,6 milyar dolarlık ihracatla tamamladığını belirterek, yılda 49 milyar dolarlık üretim yapıldığını bildirdi. En büyük ihracat pazarlarından olan AB ve ABD normlarına uygun üretim yapmaya özen gösterdiklerini dile getiren Öksüz, bu hedefin de sektörü sürdürülebilirlik ve yeşil dönüşüme yönlendirdiğini söyledi. Öksüz, su kullanımının hassasiyetle ele aldıkları konulardan olduğunu vurgulayarak şunları kaydetti: ""Dünyada yaklaşık 2 milyar insan güvenli içme suyuna erişemiyor. Türkiye'de su tedarikinde en büyük pay gıda ürünlerinde. Gıda sektörünü ise tekstil sektörü izliyor. Bu veriler bizlere sorumluluğumuzun ne kadar yüksek olduğunu gösteriyor. İTHİB olarak sürdürülebilirlik çalışmalarımızın merkezine su verimliliğini aldık. Sektörümüzde farkındalığı artırmak adına gerçekleştirdiğimiz eğitim faaliyetlerimizin ilk gündem maddesi her zaman su oldu. Firmalarımızın ufak yatırım kararları sadece su verimliliği sağlamakla kalmıyor orta ve uzun vadede firmalarımızın da üretim maliyetlerini kısan etkenlerin başında yer alıyor."" ""Tarımda verimli su kullanımı öncelikli hedefler arasında yer almalı"" İstanbul Hububat Bakliyat Yağlı Tohumlar ve Mamulleri İhracatçıları Birliği Yönetim Kurulu Başkanı Kazım Taycı da su kaynaklarının yönetiminde en önemli unsurun tarımsal sulama olduğunu söyledi. Türkiye'de suyun 4'te 3'ünün tarımsal sulamada kullanıldığını dile getiren Taycı, ""Bu nedenle sulama tesisleri inşa edilirken modern, tasarrufu en yüksek yağmurlama ve damlama sistemleri tercih edilmektedir. Böylelikle, yağmurlama sulamalarda yüzde 35, damla sulamalarda yüzde 65 oranında su tasarrufu sağlanmakta."" diye konuştu. Tarımsal sulamada klasik sistemlerden modern ve sürdürülebilir sistemlere geçişin hızlandırılmasının tasarruf açısından çok önemli olduğunu vurgulayan Taycı, ""Tarım en fazla su kullanan sektör. Bu nedenle tarımda etkin su kullanımını sağlayan araç ve tekniklerin kullanımı ülkemizin öncelikli hedefleri arasında yer almalı. Bu noktada sulama suyu kalitesinin izlenmesi ve değerlendirilmesi çok önemli."" dedi."
130,Ramazan Bayramı'nda 20 milyon civarında seyahat bekleniyor,"Türkiye Seyahat Acentaları Birliği (TÜRSAB) Başkanı Firuz Bağlıkaya bayram tatilinin 9 güne çıkarılmasının iç pazarı hareketlendireceğini belirterek, ""Ara tatil ve bayram tatili döneminde tüm seyahatlerin ekonomik hacminin toplamda 100 milyar lira seviyelerinde gerçekleşmesini öngörüyoruz"" dedi.",Ekonomi,https://www.trthaber.com/haber/ekonomi/ramazan-bayraminda-20-milyon-civarinda-seyahat-bekleniyor-845773.html,"Bağlıkaya, bayram tatilinin 9 güne çıkarılmasının sektör açısından çok değerli olduğunu anlatarak, kararın erken alınmasının vatandaşların ve seyahat acentelerinin planlamalarını yapabilmelerine olanak sağlayacağını vurguladı. Kararın yurt içi pazarı daha da hareketlendireceğini söyleyen Bağlıkaya, ""Güçlü bir iç turizm hareketi, sektörümüzün ve ülkemizin kalkınmasında son derece önemli bir role sahip. Seyahat acentelerimiz birçok kültür destinasyonuna ve her bütçeye uygun turlar hazırladı. Bayram dönemi ve okul ara tatilinin birleşeceği dönemde vatandaşlarımızı ülkemizin dört bir yanında tatil yapmaya davet ediyoruz"" dedi. Ramazan Bayramı ile 6 Nisan'da başlayacak ikinci ara tatilin birleşmesinin iç pazarda ciddi hareketlilik sağlayacağını kaydeden Bağlıkaya, sözlerini şöyle sürdürdü: ""Bu dönemde memleket ve akraba ziyaretleri dahil olmak üzere vatandaşlarımızın 20 milyon civarında seyahat gerçekleştirmesini bekliyoruz. Bu seyahatlerin 2 milyonluk bölümünü doğrudan turizm hareketleri oluşturacak. Bayram tatilinde turizm tesislerine giriş sayısının 1,5 milyon düzeyinde olmasını, diğer konaklama türleri de eklenince turistik konaklama sayısının 2 milyona ulaşmasını bekliyoruz. Ara tatil ve bayram tatili dönemindeki memleket, akraba ziyaretleri ile turizm hareketliliğini kapsayan tüm seyahatlerin oluşturacağı ekonomik hacmin ise toplamda 100 milyar lira seviyelerinde gerçekleşmesini öngörüyoruz."" Kültür turları öne çıkıyor Seyahat acentelerinin yurdun dört bir yanını kapsayan alternatif turlar hazırladığını, Akdeniz Bölgesi'ndeki otellere, doğa ve kültür turlarına ilginin yüksek olduğunu belirten Bağlıkaya, ""Kültür turlarında GAP, Karadeniz ve Kapadokya turları öne çıkıyor. Seyahat acentelerimiz 3, 4 ve 5 gecelik turları vatandaşlarımızın beğenilerine sundu. Ramazan Bayramı tatilinin 9 güne çıkarılmasıyla 6-7 gecelik turlar da talep görmeye başlayacak. Şu anda yoğunluk 3 ve 4 gecelik turlarda"" diye konuştu. Firuz Bağlıkaya, yurt dışı turlar konusunda en büyük engelin vize sorunu olduğunu ifade ederek, ""Vize konusunda yaşanan sıkıntılar ne yazık ki devam ediyor. Bu nedenle Avrupa ülkelerine gitmek isteyip vize başvurusu reddedilen vatandaşlarımızın vizesiz olan Balkan turlarına, Mısır gibi destinasyonlara yöneldiklerini görüyoruz. Genellikle 3 gece 4 gün ve 4 gece 5 günlük turlar daha çok talep görüyor"" değerlendirmesini yaptı."
131,IPARD III'te ilk çağrı,AB Katkılı Kırsal Kalkınma Destekleri kapsamında tarım ve balıkçılık ürünlerinin işlenmesi ve pazarlanması konusunda ilana çıkıldı. Çağrı kapsamında 248 milyor euro hibe desteği ile 450 milyon euroluk yatırım gerçekleştirilecek.,Ekonomi,https://www.trthaber.com/haber/ekonomi/ipard-iiite-ilk-cagri-845757.html,"Tarım ve Kırsal Kalkınmayı Destekleme Kurumu (TKDK) Başkanı Ahmet Antalyalı, 81 ilde uygulanacak AB Katkılı Kırsal Kalkınma Destekleri Programı'na (IPARD III) ilişkin değerlendirmede bulundu. Program kapsamında 2024 yılı çağrı takviminin yayımlandığını anımsatan Antalyalı, ""Bu yıl çağrı takvimini ilk defa yıllık olarak açıkladık. İnternet sitemizde yayınladığımız üzere ilk olarak bugün itibarıyla tarım ve balıkçılık ürünlerinin işlenmesi ve pazarlanması konusuyla ilanımıza başladık. Vatandaşlarımız 9 Mayıs 2024'e kadar başvurularını gerçekleştirebilecek. Akabinde haziran ve ağustos ayında da süreçlerimiz devam edecek."" diye konuştu. Antalyalı, TKDK'nin 42 ilde koordinatörlükleri ve diğer illerde irtibat ofisleri olduğu bilgisini vererek, vatandaşların hazırladıkları projeleri buralardan sunabileceklerini söyledi. Değerlendirme sürecinin ardından uygun bulunan projeleri ilan edeceklerini ve yatırıma başlayacaklarını vurgulayan Antalyalı, şunları kaydetti: ""IPARD III'ün 2024 yılı çağrıları kapsamında 248 milyon avro hibe desteği verilecek ve dolayısıyla 450 milyon avroluk yatırım gerçekleşecek, 20 bin kişi civarında istihdam sağlanacak. Hibe oranlarımız yüzde 50 ila 75 arasında oluyor. IPARD III aslında 555 milyon avroluk bir programdı. Programı 42 ilden 81 ile çıkardığımız için çok fazla talep geleceğini öngördük. Bu talepleri karşılamak için devletimiz yüzde 25 olan eş finansman oranını yüzde 50'ye çıkardı. Böylece 785 milyon avronun üzerinde bir kaynağı hibe olarak vatandaşlarımızla buluşturuyor olacağız. Bu kaynak 1,2 milyar avroluk bir yatırım olacak ve 50 bin civarında bir istihdam oluşturmayı hedefliyoruz."" ""Bakanlığımızın planlamasıyla uyumlu olarak kaynaklarımızı kullandıracağız"" Antalyalı, Tarım ve Orman Bakanlığı olarak bir üretim planlaması yaptıklarına dikkati çekerek, ""Her ilin potansiyeline göre kapasite kullanım oranlarını da dikkate alıyoruz. Bakanlığımızın üretim planlamasıyla tam uyumlu olarak bu kaynaklarımızı kullandıracağız. Örneğin, su kısıtı olan yerde süt sığırcılığını desteklemeyeceğiz ama su kısıtı olmayan bölgelerde süt sığırcılığını ön plana alacağız. Yani ilin öncelikleri bizim için önemli. Burada kaliteli proje sunmak son derece önem taşıyor."" ifadelerini kullandı. Desteklerin 81 ilde verilmesinden dolayı büyükşehirlerin çevrelerinde üretim tesislerinin artacağını dile getiren Antalyalı, lojistik maliyetlerinin azalmasıyla gıda enflasyonun düşmesine de katkı vereceklerini anlattı. Antalyalı, kırsal kalkınma yatırımlarının çeşitli çarpan etkileri olduğunu, ekonomiye büyük katkıda bulunduğunu ve bunun artması için Bakanlık olarak çalıştıklarını bildirdi. Toz ve likit yumurta tesisleri de desteklenecek IPARD III kapsamında yeni alanlara da destek verilmeye başlandığını aktaran Antalyalı, şunları kaydetti: ""Örneğin yumurta sektöründe zaman zaman arz fazlası kaynaklı sorunlar yaşanıyordu. Toz ve likit yumurta üretimi yapan tesisleri de artık destekliyor olacağız. Aynı zamanda belediyelerimize yönelik kırsal altyapı desteği de var. Elektrik, yol ve su gibi alanlarda yüzde 100'e varan oranlarda hibe vereceğiz. Yem bitkilerinde de yeni desteklerimiz olacak."" Yatırımcıların proje hazırlarken bölgelerinin potansiyeline dikkat etmesi gerektiğini vurgulayan Antalyalı, fizibilite çalışması yapmanın önemli olduğunu söyledi. Antalyalı, yatırımcıların karar alırken TKDK ile istişare içinde olmalarını tavsiye ederek, kurumun kapısının vatandaşlara her zaman açık olduğunu sözlerine ekledi."
132,Finansal Hizmetler Güven Endeksi martta yükseldi,"Finansal Hizmetler Güven Endeksi, martta geçen aya göre 2,4 puan artışla 153,6 seviyesine yükseldi.",Ekonomi,https://www.trthaber.com/haber/ekonomi/finansal-hizmetler-guven-endeksi-martta-yukseldi-845750.html,"Türkiye Cumhuriyet Merkez Bankası (TCMB) tarafından mart ayına ilişkin Finansal Hizmetler İstatistikleri ve Finansal Hizmetler Güven Endeksi açıklandı. Finansal sektörde faaliyet gösteren 142 kuruluşun yanıtlarının ağırlıklandırılıp toplulaştırılmasıyla elde edilen anket sonuçlarına göre, endeks, martta geçen aya göre 2,4 puan artarak 153,6 seviyesinde gerçekleşti. Endeksi oluşturan anket sorularına ait yayılma endeksleri incelendiğinde, son üç aydaki iş durumunda iyileşme ile hizmetlere olan talep FHGE'yi azalış yönünde, gelecek üç aydaki hizmetlere olan talep beklentisi ise FHGE'yi artış yönünde etkiledi. İş durumu ve hizmetlere olan talebe ilişkin değerlendirmelere göre, son üç ayda iş durumunda iyileşme ve hizmetlere olan talepte artış olduğu yönündeki değerlendirmeler bir önceki aya kıyasla zayıfladı. Gelecek üç ayda hizmetlere olan talepte artış olacağı yönündeki beklentiler güçlendi. İstihdama ilişkin değerlendirmelere göre, son üç ayda istihdamda artış olduğunu bildirenler ile gelecek 3 ayda istihdamda artış olacağını bekleyenler lehine olan seyir zayıfladı. 2024 yılı mart ayında, NACE Rev.2 sektör sınıflamasına göre ""Finans ve Sigorta Faaliyetleri"" sektöründe güven endeksleri alt sektörler itibarıyla değerlendirildiğinde, ""64-Finansal Hizmet Faaliyetleri (sigorta ve emeklilik fonları hariç)”, ""65-Sigorta, Reasürans ve Emeklilik Fonları (zorunlu sosyal güvenlik hizmetleri hariç)"" ve ""66- Finansal Hizmetler ile Sigorta Faaliyetleri için Yardımcı Faaliyetler"" sektörlerinde bir önceki aya göre sırasıyla 2,10 , 4,6 ve 17,2 puanlık artış gerçekleşti."
133,Borsa güne yükselişle başladı,"Borsa İstanbul'da BIST 100 endeksi, güne yüzde 0,9 artışla 9.035,94 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-845745.html,"Açılışta BIST 100 endeksi, önceki kapanışa göre 80,82 puan ve yüzde 0,9 değer kazanarak 9.035,94 puana çıktı. Bankacılık endeksi yüzde 0,93 ve holding endeksi yüzde 0,86 yükseldi. Sektör endeksleri arasında en fazla kazandıran yüzde 1,28 ile madencilik, en çok kaybettiren ise yüzde 0,93 ile tekstil oldu. Dün alıcılı bir seyir izleyen Borsa İstanbul'da BIST 100 endeksi, günü yüzde 0,28 değer kazancıyla 8.955,12 puandan tamamladı. Küresel piyasalar, ABD Merkez Bankası'nın (Fed), dünkü toplantısında, beklentilerden güçlü gelen enflasyona karşın yıl sonuna kadar 3 faiz indirimi yapabileceği tahminini korumasıyla pozitif bir seyir izlerken, bugün yurt içinde Türkiye Cumhuriyet Merkez Bankası'nın (TCMB) para politikası kararları yatırımcıların odağına yerleşti. Beklenti anketine katılan ekonomistler, TCMB'nin politika faizini sabit bırakmasını bekliyor. Analistler, bugün yurt içinde TCMB, yurt dışında da İngiltere Merkez Bankası'nın para politikası kararlarının yanı sıra yoğun veri gündeminin takip edileceğini belirterek, teknik açıdan BIST 100 endeksinde 9.100 ve 9.200 seviyelerinin direnç, 9.000 ve 8.900 puanın destek konumunda olduğunu kaydetti."
134,Elektrik desteği alan vatandaşlardan güvence bedeli alınmayacak,"EPDK, Aile ve Sosyal Hizmetler Bakanlığından elektrik faturası desteği alan vatandaşlardan elektrik aboneliği sürecinde güvence bedeli alınmayacağını duyurdu",Ekonomi,https://www.trthaber.com/haber/ekonomi/elektrik-destegi-alan-vatandaslardan-guvence-bedeli-alinmayacak-845739.html,"EPDK'dan yapılan yazılı açıklamaya göre, Aile ve Sosyal Hizmetler Bakanlığı'ndan elektrik faturası desteği alan 3 milyon 721 bin hak sahibi, taşınma söz konusu olsun ya da olmasın elektrik aboneliği sürecinde güvence bedeli ödemeyecek. Düzenlemeyle, söz konusu yardımın ihtiyaç sahiplerine daha etkin bir şekilde ulaştırılmasının yanı sıra hane üyesi olmayan ya da farklı isim üzerine kayıtlı elektrik aboneliği ve usulsüz kullanımın önüne geçilmesi hedefleniyor. Güvence bedeli, hane elektrik tüketimine göre 681 lira ile 1634 lira arasında değişiyor."
135,Yaklaşık 400 milyon liralık doğal gaz tüketim desteği ödemeleri başladı,"Aile ve Sosyal Hizmetler Bakanlığı, ihtiyaç sahibi 584 bin 941 haneye 399 milyon 947 bin lira doğal gaz tüketim desteği ödemesi yapacak.",Ekonomi,https://www.trthaber.com/haber/ekonomi/yaklasik-400-milyon-liralik-dogal-gaz-tuketim-destegi-odemeleri-basladi-845715.html,"Aile ve Sosyal Hizmetler Bakanı Mahinur Özdemir Göktaş, yaptığı yazılı açıklamada, ihtiyaç sahiplerine yönelik yapılan ısınma yardımları kapsamında hayata geçirilen Doğal Gaz Tüketim Desteği'ni dönemsel olmaktan çıkarıp düzenli hale getirdiklerini belirtti. Yardım programına her ödeme döneminde ayrıca başvuru yapılmasına gerek kalmadığını vurgulayan Göktaş, şunları kaydetti: ""Halihazırda ev sahibi veya kiracı olarak doğal gaz arzı sağlanan ilçelerde ikamet eden ve hanesinde mesken türü doğal gaz aboneliği bulunan vatandaşlarımız başvurularının onaylanmasının ardından ikamet ettikleri haneye ait faturalarını ödeme birimlerine ibraz etmeleri yoluyla ikamet ettikleri ilçeye karşılık gelen tutardan düzenli olarak yararlanabilecek."" ""399 milyon 947 bin lira ödeme yapacağız"" Bakan Göktaş, başvuruların 2023 aralıkta e-Devlet ""Sosyal Yardım Başvuru Hizmeti"" üzerinden alınmaya başlandığını anımsatarak, ""Düzenli Doğal Gaz Tüketim Desteğimizde ödemeler başladı. Bu doğrultuda Düzenli Doğal Gaz Tüketim Desteği kapsamında 2023 yılı ekim, kasım, aralık, 2024 yılı ocak, şubat ayları için hak sahibi 584 bin 941 haneye toplam 399 milyon 947 bin lira ödeme yapacağız."" bilgisini verdi. Ödemeler, iklim şartlarına göre değişkenlik gösteriyor Ödemelerde ısıl harita baz alındığını ve belirlenen destek tutarının yıllık 1500- 3500 lira arasında değiştiğini belirten Göktaş, iklim şartlarına göre tutarda bölgesel farklılıkların bulunduğuna işaret etti. Isı ölçümleme çalışmaları yaptıklarını, teknik ve ısınma ölçüleriyle doğru orantılı dağılım gerçekleştirdiklerini aktaran Göktaş, ""Bu doğrultuda 8 aylık belirlenen ve ilden ile değişkenlik gösteren tutarlar aylık olarak hesaplanırken iki ayda bir ödenek ayırıyoruz. Vatandaşlarımız doğal gaz faturalarını PTT ödeme noktalarına ibraz etmeleri suretiyle desteğimizden yararlanabilir."" ifadelerini kullandı. Destekten faydalanabilmek için başvuru sahibinin Türk vatandaşı olması, e-Devlet'ten destek programına başvurması, doğal gaz arzı sağlanan ilçe/beldede ikamet etmesi, ikamet adresinde doğal gaz aboneliği bulunması, faturasının mesken abone grubuna ait olması ve Sosyal Yardımlaşma ve Dayanışma Vakfınca hak sahipliği kararı verilmesi kriterlerini birlikte sağlaması gerekiyor."
136,Tarımsal girdi fiyat endeksi ocakta arttı,"Tarımsal girdi fiyat endeksi ocakta aylık yüzde 7,51, yıllık yüzde 45,11 artış gösterdi.",Ekonomi,https://www.trthaber.com/haber/ekonomi/tarimsal-girdi-fiyat-endeksi-ocakta-artti-845714.html,"Türkiye İstatistik Kurumu (TÜİK), ocak ayı Tarımsal Girdi Fiyat Endeksini (Tarım-GFE) açıkladı. Buna göre, Tarım-GFE'de ocakta bir önceki aya göre yüzde 7,51, bir önceki yılın aralık ayına göre yüzde 7,51, bir önceki yılın aynı ayına göre yüzde 45,11 ve on iki aylık ortalamalara göre yüzde 36,81 artış gerçekleşti. Bir önceki aya göre, tarımda kullanılan mal ve hizmetler endeksinde yüzde 7,27, tarımsal yatırıma katkı sağlayan mal ve hizmetler endeksinde yüzde 9,07 artış gerçekleşti. Bir önceki yılın aynı ayına göre göre tarımda kullanılan mal ve hizmetler endeksinde yüzde 41,22, tarımsal yatırıma katkı sağlayan mal ve hizmetler endeksinde yüzde 74,88 artış gerçekleşti. Aylık ve yıllık değişimin en yüksek olduğu alt grup olan veteriner harcamalarında, aylık yüzde 29,35, yıllık ise yüzde 167,95 değişim gerçekleşti."
137,BES'te kısmen ödeme uygulaması 1 Temmuz'a ertelendi,Belirli katılımcılara bireysel emeklilik sisteminden (BES) çıkmadan nakit ihtiyaçlarına çözüm sunması amaçlanan kısmi çekiş uygulaması 1 Temmuz'da yürürlüğe girecek.,Ekonomi,https://www.trthaber.com/haber/ekonomi/beste-kismen-odeme-uygulamasi-1-temmuza-ertelendi-845708.html,"Sigortacılık ve Özel Emeklilik Düzenleme ve Denetleme Kurumu (SEDDK) tarafından hazırlanan ""Bireysel Emeklilik Sisteminde Kısmen Ödeme Hakkında Yönetmelikte Değişiklik Yapılmasına Dair Yönetmelik"" Resmi Gazete'de yayımlandı. Buna göre, 26 Mart'ta başlaması planlanan kısmen ödeme yönetmeliği 1 Temmuz'da yürürlüğe girecek. Birikimlerin yüzde 50'ye kadar olan kısmı alınabilecek Kısmen ödeme uygulaması, BES katılımcısının belirlenen şartları sağlaması halinde eğitim, evlilik, konut alımı ve eğitim gibi hayatın önemli aşamalarında yeterli nakit paraya sahip olamadığı durumlarda sistemden çıkış yapmadan ve kazandığı haklarını kaybetmeden birikimlerinin yüzde 50'ye kadar olan kısmını alabilme imkanı sunuyor."
138,Küresel piyasalar pozitif seyir izliyor,"Küresel piyasalar, ABD Merkez Bankası'nın, dünkü toplantısında, beklentilerden güçlü gelen enflasyona karşın yıl sonuna kadar 3 faiz indirimi yapabileceği tahminini korumasıyla pozitif bir seyir izliyor.",Ekonomi,https://www.trthaber.com/haber/ekonomi/kuresel-piyasalar-pozitif-seyir-izliyor-845705.html,"Enflasyonla mücadele kapsamında dünya genelinde atılan ""ultra şahin"" adımlara karşın henüz istenilen sonuçlara ulaşılamasa da Fed, dünkü kararında ""doğru yolda"" olduklarını yineledi. Banka, politika faizini beklentiler dahilinde değiştirmeyerek 23 yılın en yüksek seviyesi olan yüzde 5,25-5,50 aralığında tutarken, federal fon oranına ilişkin tahminlerini bu yıl için yüzde 4,6'da sabit bıraktı. Söz konusu tahminler, bu yıl hala 3 faiz indirimi yapılacağının sinyalini verirken, bu durum risk iştahını destekledi. Fed Başkanı Jerome Powell da düzenlediği basın toplantısında, mevcut sıkılaştırma döngüsünde Fed'in politika faiz oranının muhtemelen zirvede olduğuna işaret ederek, ekonominin genel olarak beklendiği gibi seyretmesi halinde bu yılın bir noktasında faiz indirimine başlamanın muhtemelen uygun olacağını öngördüklerini yineledi. Ekonomik görünümün belirsiz olduğunu ve enflasyon risklerine karşı son derece dikkatli olmaya devam ettiklerini vurgulayan Powell, gerekmesi halinde federal fon oranı için mevcut hedef aralığını daha uzun süre korumaya hazır olduklarını aktardı. Powell, Komite'nin, enflasyonun sürdürülebilir şekilde yüzde 2'ye doğru ineceğine dair daha fazla güven kazanana kadar politika faizini düşürmeyi uygun görmediğini kaydetti. Beklentilerin üzerinde gelen son enflasyon verilerinin ""enflasyonun engebeli yolda"" yüzde 2'ye ineceğine dair genel ""hikayeyi"" değiştirmediğini belirten Powell, ancak ""daha iyi veriler"" aradıklarını ifade etti. Söz konusu gelişmeler tahvil piyasalarındaki satış baskısını sınırlı da olsa azaltırken, ABD'nin 10 yıllık tahvil faizi yüzde 4,27 seviyesine indi. Altının ons fiyatı, hem Fed'in bu yıl faiz indirimlerine başlayacağına yönelik yönlendirmelerin yenilenmesi hem de 3 faiz indirimine kapının açık bırakılmasıyla 2.222 dolara yükselerek rekor kırmasının ardından şu sıralarda 2.200 dolar seviyesinde dengelendi. Dolar endeksi Fed'in para politikası kararlarının ardından dün yaklaşık yüzde 0,7 gerileyerek 103,2'ye indi. Brent petrolün varil fiyatı ise yeni günde yüzde 0,4 artışla 86 dolardan alıcı buluyor. Dün New York borsasında S&P 500 endeksi yüzde 0,89, Nasdaq endeksi yüzde 1,25 ve Dow Jones endeksi yüzde 1,03 yükselirken, 3 endeks de kapanış rekoru kırdı. ABD'de endeks vadeli kontratlar, yeni güne de alış ağırlıklı bir seyirle başladı. Avrupa Fed'in dünkü kararlarının ardından vadeli işlem piyasalarındaki fiyatlamalar Avrupa borsalarının güne yüzde 1'i aşan yükselişle başlayacağına işaret ederken, bugün gözler bölgede İngiltere Merkez Bankası'nın (BoE) açıklayacağı faiz kararına çevrildi. Para piyasalarındaki fiyatlamalarda Banka'nın politika faizini sabit bırakmasına kesin gözüyle bakılırken, politika metni ve BoE Başkanı Andrew Bailey'nin toplantı sonrası yapacağı sözle yönlendirmeler yatırımların odağında bulunuyor. Analistler, İngiltere'nin bölgedeki en inatçı enflasyonla karşı karşıya olduğunu belirterek, bugünkü toplantıdan alınacak sinyallerin varlık fiyatlarının yönü üzerinde etkili olabileceğini ifade etti. Öte yandan, dün Avrupa Merkez Bankası (ECB) Başkanı Christine Lagarde, ECB'nin muhtemelen Haziran 2024'te ilk faiz indirimine karar vermek için yeterli güvenceye sahip olacağını aktararak, ""İlk faiz indiriminden sonra faizlerin izleyeceği yolu önceden taahhüt edemiyoruz."" dedi. Dün Fransa'da CAC 40 endeksi yüzde 0,48 ve İngiltere'de FTSE 100 endeksi yüzde 0,01 gerilerken, Almanya'da DAX 40 endeksi yüzde 0,15 artış kaydetti. Avrupa'da endeks vadeli kontratlar, yeni güne pozitif bir seyirle başladı. Asya ABD'deki pozitif seyir yeni günde Asya'ya da taşınırken, Japonya'da pay piyasası endeksleri rekor tazeledi. Bununla birlikte dolar/yen paritesi dün 151,82 ile rekor seviyelere yaklaşsa da yeni günde yüzde 0,2 azalışla 151 seviyesinde bulunuyor. Analistler, Fed'in ""güvercin"" mesajlarının doların diğer para birimleri karşısındaki güçlü duruşunu yumuşatacağının beklendiğini kaydetti. Japonya'da bugün açıklanan verilere göre, dış ticaret dengesi 379,4 milyar yen açık verirken, imalat sanayi Satınalma Yöneticileri Endeksi (PMI) 48,2'ye, hizmet sektörü PMI 54,9'a çıktı. Kapanışa yakın Japonya'da Nikkei 225 endeksi yüzde 1,9, Çin'de Şanghay bileşik endeksi yüzde 0,1, Güney Kore'de Kospi endeksi yüzde 2,1 ve Hong Kong'da Hang Seng endeksi yüzde 2,3 yükseldi. Yurt içi piyasalar Yurt içinde dün alıcılı bir seyir izleyen Borsa İstanbul'da BIST 100 endeksi, günü yüzde 0,28 değer kazancıyla 8.955,12 puandan tamamlarken, bugün gözler TCMB'nin para politikası kararlarına çevrildi. AA Finans'ın beklenti anketine katılan ekonomistler, TCMB'nin politika faizini sabit bırakmasını bekliyor. Dolar/TL, dün, önceki kapanışının yüzde 0,4 altında 32,2170'ten tamamlamasının ardından bugün bankalararası piyasanın açılışında 32,4150 seviyesinden işlem görüyor. Analistler, bugün yurt içinde TCMB, yurt dışında da BoE'nin para politikası kararlarının yanı sıra yoğun veri gündeminin takip edileceğini belirterek, teknik açıdan BIST 100 endeksinde 9.000 ve 9.100 seviyelerinin direnç, 8.900 ve 8.800 puanın destek konumunda olduğunu kaydetti."
139,Merkez Bankası'nın faiz kararı bugün belli oluyor,"Merkez Bankası Para Politikası Kurulu, faiz kararını bugün açıklayacak. Kurul, önceki toplantısında faiz oranını yüzde 45 düzeyinde sabit tutmuştu.",Ekonomi,https://www.trthaber.com/haber/ekonomi/merkez-bankasinin-faiz-karari-bugun-belli-oluyor-845656.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında bugün toplanacak. Faiz kararı saat 14.00'te açıklanacak. Kurul, 22 Şubat'ta gerçekleştirdiği toplantıda, faiz oranının yüzde 45 düzeyinde sabit tutulmasına karar vermişti. Politika faizi cari ay sonu beklentisi yüzde 45 Merkez Bankası, reel ve finansal sektör temsilcileri ile profesyonellerden oluşan 70 katılımcıyla gerçekleştirdiği mart ayı Piyasa Katılımcıları Anketi'ne göre, politika faizine ilişkin cari ay sonuna yönelik beklenti yüzde 45, 3 ay sonrası için ise yüzde 46,85 oldu. 12 ay sonrası için politika faizi beklentisi de yüzde 36,62'den yüzde 36,96'ya çıktı."
140,"Bakan Bolat: Pazarcıların beklediği yeni düzenlemeleri, açıldıktan sonra Meclis'e göndereceğiz","Ticaret Bakanı Ömer Bolat, pazarcıların beklediği yeni düzenlemeleri hazırladıklarını belirterek, ""Açıldıktan sonra Meclise göndereceğiz."" dedi.",Ekonomi,https://www.trthaber.com/haber/ekonomi/bakan-bolat-pazarcilarin-bekledigi-yeni-duzenlemeleri-acildiktan-sonra-meclise-gonderecegiz-845642.html,"Ticaret Bakanı Bolat, Polatlı Perpa Pazar Yeri'nde, pazar esnafı ile iftar programında bir araya geldi. Bakanlık olarak ihracatın artırılması, dış ticaret açığının kapanması ve ülkeye daha fazla döviz kazandırılması konusunda çalıştıklarını dile getiren Bolat, aynı zamanda 2 milyon 300 bin şirket ve 2 milyon 220 bin esnaftan da sorumlu olduklarını söyledi. Çiftçilerin ürettiği alın terleri sebze, meyve, tahıl ve bakliyatların pazarcılar sayesinde tüketicilerin sofralarına taşındığını bildiren Bolat, onların çok önemli bir alışveriş fonksiyonunu yerine getirdiğini vurguladı. Bolat, Cumhurbaşkanı Recep Tayyip Erdoğan liderliğinde Türkiye ekonomisine, 4,5 ekonomi daha katıldığına işaret ederek, ""230 milyar dolar olan yıllık milli gelir, 1 trilyon 119 milyar dolara yükseldi. Bunun anlamı 1 ekonomik büyüklüğe, 4,5 ekonomik büyüklük daha katılması demektir."" diye konuştu. ""Esnaflara, 21 yılda 468 milyar lira sübvansiyonlu kredi verildi"" Türkiye'nin, bölge ve dünya ülkeleri tarafından gıpta edilen bir noktaya geldiğine dikkati çeken Bolat, şu değerlendirmelerde bulundu: ""2008 yılında dünya ekonomik krizi vardı, 2020'de dünyanın en büyük salgını vardı, 2022'de bölgemizde Rusya-Ukrayna Savaşı vardı, 2023 başında çok büyük bir deprem felaketi vardı. Ama hiçbir zaman başımızı öne eğmedik, hemen ayağa kalktık. Milletimizle, toplumumuzla birlikte dayanışma içinde bütün yaraları sarmaya çalışıyoruz… Dün 30 bin kişi deprem bölgesinde ev sahibi oldu, sene sonuna kadar 200 bin kişi olacak."" Esnaflara, 21 yılda 468 milyar lira sübvansiyonlu krediler verildiğini anımsatan Bolat, esnaf başına 750 bin lira kredi alındığını hatırlattı. Basit usulde defter tutan 850 bin esnafın kazançlarının vergi kapsamı dışına alındığına değinen Bolat, zaman zaman esnaflar için sicil affı da getirildiğini kaydetti. Bolat, hükümet olarak pazarcılara desteklerinin devam edeceğinin altını çizerek, ""Polatlı Cumhur İttifakı Belediye Başkanı Adayı Levent Çağlancı, Polatlı için 41 proje hazırladı. Merkezi Hükümetin yardımıyla ve Turgut Altınok'un da kazanacağı Büyükşehir’İn katkılarıyla, koordineli şekilde Polatlı’ya 41 eser kazandıracak. 31 Mart akşamı Polatlı halkı Cumhur İttifakı Belediye Başkanı Adayı Çağlancı'yı seçecek, buna yürekten inanıyoruz."" ifadelerini kullandı. ""Pazarcıların beklediği yeni düzenlemeleri hazırladık"" Pazarcıların isteklerini her zaman önemsediklerini dile getiren Bolat, 2012 yılında değiştirdikleri Haller Kanunu ile onların üreticilerden direkt ürün alabilmelerinin ve modern pazar yerleri kurulmasının önünü açtıklarını aktardı. Bolat, pazarcıların beklediği yeni düzenlemeleri de hazırladıklarını bildirerek, sözlerini şöyle sürdürdü: ""Pazar tezgahlarıyla ile ilgili ayni haklar konusunun, kiralanma hususunda bakanlık olarak biz gerekli hazırlıkları yaptık. Meclis açıldıktan sonra Meclise göndereceğiz."" Türkiye Sebzeciler Meyveciler ve Seyyar Pazarcılar Federasyonu Başkanı Ali Karaca da pazarcı esnafının her zaman devletin yanında olduğunu dile getirdi. Levent Çağlancı ise memleketine borcunu ödemek için yola çıktığını söyledi."
141,Fed faiz oranını sabit tuttu,"ABD Merkez Bankası (Fed), politika faizini beklentiler dahilinde değiştirmeyerek 23 yılın en yüksek seviyesi olan yüzde 5,25-5,50 aralığında sabit tuttu",Ekonomi,https://www.trthaber.com/haber/ekonomi/fed-faiz-oranini-sabit-tuttu-845622.html,"Fed'den yapılan açıklamada, faiz oranının sabit tutulması kararının oy birliğiyle alındığı belirtildi. Açıklamada, son göstergelerin ekonomik aktivitenin sağlam bir hızla genişlediğine işaret ettiği anlatıldı. İstihdam kazanımlarının güçlü ve işsizlik oranının düşük kalmaya devam ettiği aktarılan açıklamada, enflasyonun ise geçen yıl boyunca düştüğü ancak yüksek kalmayı sürdürdüğü kaydedildi. Açıklamada, maksimum istihdam ve uzun vadede yüzde 2 oranında enflasyon oranına ulaşılmasının hedeflendiği belirtilerek, Federal Açık Piyasa Komitesi'nin (FOMC) istihdam ve enflasyon hedeflerine ulaşmaya yönelik risklerinin daha iyi bir dengeye doğru ilerlediği görüşünde olduğu ifade edildi. Ekonomik görünümün belirsiz olduğuna ve enflasyon risklerine karşı son derece dikkatli olunmaya devam edildiğine işaret edilen açıklamada, federal fon oranı hedef aralığının yüzde 5,25-5,50 aralığında tutulmasına karar verildiği bildirildi. Art arda 5 toplantıda faiz oranında değişikliğe gidilmedi ABD'de yüksek enflasyon karşısında 2022'de varlık alım operasyonunu tamamlayarak faiz artışlarına başlayan Fed, Mart 2022'den bu yana 11 faiz artırımı gerçekleştirmiş ve faiz oranını toplam 525 baz puan artırmıştı. Bankanın politika faizi, söz konusu artışlarla 2001'den bu yana en yüksek seviye olan yüzde 5,25-5,50 aralığına çıkmıştı. Son kararıyla Fed, politika faizini art arda 5 toplantıda değiştirmeyerek mevcut aralıkta sabit bıraktı. Banka, politika faizinde en son Temmuz 2023'te 25 baz puanlık artışa gitmişti. ABD'de enflasyon, Haziran 2022'de yıllık bazda yüzde 9 ile 1981'den itibaren en yüksek seviyeyi görmesinin ardından son olarak şubat ayında yıllık bazda yüzde 3,2 ile beklentilerin üzerinde gerçekleşti."
142,Bakan Ersoy: Bu yılki hedefimiz 60 milyon ziyaretçi 60 milyar dolar gelir,"Kültür ve Turizm Bakanı Mehmet Nuri Ersoy, ""Geçen sene biliyorsunuz rekor kırdık. Yedinci sıradan önce 6.'lığa, sonra 4.'lüğe kadar ülke sıralamasında geldik. 56,7 milyon ziyaretçi ağırladık. Bu seneki hedefimiz 60 milyon ziyaretçi 60 milyar dolar gelir. 2028'e kadar bu rakamları 100 milyar dolara çekmek gibi bir iddiamız var"" diye konuştu.",Ekonomi,https://www.trthaber.com/haber/ekonomi/bakan-ersoy-bu-yilki-hedefimiz-60-milyon-ziyaretci-60-milyar-dolar-gelir-845618.html,"Sektör buluşması kapsamında Kastamonu Rıfat Ilgaz Kültür Merkezi'nde sivil toplum kuruluşları ve turizmcilerle bir araya gelen Kültür ve Turizm Bakanı Mehmet Nuri Ersoy, konuşmasında, dünya genelinde turizm sektörünü olumsuz etkileyecek olaylar yaşandığına işaret etti. COVID-19, deprem ve savaşların sektörü olumsuz etkilediğini vurgulayan Ersoy, ""Geçmişte de bu tür krizlerle karşılaşıyorduk. Günümüzde de karşılaşacağız, gelecekte de karşılaşacağız. Önemli olan sektörümüzü bunlara bağışıklı hale getirmek. Bunlarla ilgili çok doğru adımları ülke olarak son 5 yılda atıyoruz. Tanıtım noktasında yaptığımız doğru adımlar, belgelendirme konusunda yaptığımız doğru adımlar...Bu doğru adımların sonucu olarak da görüyoruz ki çok büyük felaketler ve krizlerle karşılaşsak bile, dünyadaki diğer ülkelerle karşılaştırdığımızda bunlardan en az etkilenen ülke oluyoruz artık ve felaket sonrası, krizden sonrası en hızlı krizden çıkan ülke konumuna geldik"" diye konuştu. ""Bu seneki hedefimiz 60 milyon ziyaretçi 60 milyar dolar gelir"" Turizmde dünyada takip edilen bir ülke haline geldiklerini aktaran Ersoy, şöyle devam etti: ""Şimdi artık daha büyük hedefler koyabiliyoruz. Geçen sene biliyorsunuz rekor kırdık. Yedinci sıradan önce 6.'lığa, sonra 4.'lüğe kadar ülke sıralamasında geldik. 56,7 milyon ziyaretçi ağırladık. Bundan sonra da rekorlar kırarak, turizm sektöründe yürümeye devam edeceğiz. Bu seneki hedefimiz 60 milyon ziyaretçi 60 milyar dolar gelir. 2028'e kadar bu rakamları 100 milyar dolara çekmek gibi bir iddiamız var. Dünya 4.'lüğü de yetmez ve çabalayıp, dünya 3.'lüğüne çıkacağız. Dünyada en çok turist ağırlayan 3'üncü ülke olacağız."" Turizmi ülke geneline yaymak gerektiğini vurgulayan Bakan Ersoy, ""81 vilayetimize, Anadolu'muzun tüm köşelerine turizm yaymamız gerekiyor. Sadece yerli turiste değil, yabancı turiste de yaymak gerekiyor. Sezonu 12 aya çıkarmak gerekiyor. Turizm sektörünü sezonluk olmaktan çıkarıp, 12 ay çalışan bir sektör haline getirmemiz gerekiyor. Yeni yeni ürünler sahaya koymamız gerekiyor. Yeni yeni ürünleri de eve sokmamız gerekiyor. 5 yıl önce, 10 yıl önce Türkiye sadece deniz, kum, güneşle ön plana çıkıyordu. Bir kısım kültür turlarıyla ön plana çıkıyordu. Ama baktığınız zaman 2-3 tane ana ürünü vardı. Şimdi 60'tan fazla ürünle Türkiye turizm sahasına çıkmış durumda. Bugün 200'den fazla ülkede tanıtım yapıyoruz. Bakın dünyada en etkili, en yoğun tanıtım yapan ülke Türkiye. Şimdi de bu gücümüzü, kullanarak bütün şehirlerimizin turizm pastasından pay almasını istiyoruz"" ifadelerini kullandı. Kastamonu'nun tarihi, doğası ve kültürü ile turizm şehri olduğunu belirten Ersoy, ""Potansiyeli çok yüksek olan bir şehirden bahsediyoruz. Önemli olan ne? Bu potansiyelin, farkındalığının tüm dünyada, başta ülkemiz olmak üzere tüm dünyada farkındalığının sağlanmasını gerçekleştirmemiz gerekiyor"" dedi. ""Antakya'yı bir müze şehir haline getirmekle ilgili adımları attık"" Ersoy, turizm için yerel yönetimler ile Bakanlığın birlikte çalışması gerektiğinin altını çizerek, şunları dile getirdi: ""Tabii turizm sadece Kültür ve Turizm Bakanlığının çabalarıyla olacak bir sektör değil. Turizm söz konusu olduğu zaman yerel yönetimlerle Kültür ve Turizm Bakanlığı bir şekilde iç içe, el ele çalışması gerekiyor. Yani varlıklarımız, belediyelerimiz, ilgili kurumlar, Bakanlığımız, sektör temsilcisi olan sizler, sektörün paydaşları hepimiz el ele vererek, kalp kalbe vererek, omuz omuza vererek konsantre olup bir şekilde, doğru, planlı, programlı bir şekilde çalışmamız gerekiyor."" Ersoy, şehirlerin turizm master planı olması gerektiğine vurgu yaparak, ""Herkes bu pastadan pay olmak istiyor. Biz Türkiye olarak bir pay almak istiyoruz. Türkiye'nin 81 vilayeti bu pastadan, Türkiye'ye gelen turistler bir pay almak istiyor. O yüzden şehir şehir, ilçe ilçe çalışmamız gereken bir durum söz konusu."" değerlendirmesinde bulundu. AK Parti Kastamonu Belediye Başkan adayı Tahsin Babaş ile projelerinin bir bölümünü görüştüklerini aktaran Ersoy, Kastamonu'nun projelerine destek vereceklerini söyledi. Hatay Antakya'da uyguladıkları projeyi anlatan Bakan Ersoy, benzer projeyi Kastamonu'da da uygulayabileceklerine işaret ederek şunları kaydetti: ""Antakya'da biliyorsunuz depremden etkilenen kültür varlıkları var...Biz orada mülkiyeti, kamuya ait olanları zaten ilgili kamu kurumlarıyla konuşarak Bakanlık olarak, Vakıflar olarak biz devralıp hızlı bir şekilde ayağa kaldırmaya başladık. Ama mülkiyeti özel şahısta olanlar için de bir hibe programı başlattık. Yerinde, restorasyonla ilgili. Onlara da yüzlerce başvuru şu anda geldi. Muhtemelen 3 bin civarında bir başvuru almayı düşünüyoruz. Çok ciddi hibe destekleri yaparak Antakya'yı bir müze şehir haline getirmekle ilgili adımları attık. Şimdi aynı şey Kastamonu için neden olmasın? Yani yeter ki şehirde niyet olsun, istek olsun, heves olsun. Bizim zaten istediğimiz şey bu. Biz dünden hazırız. Bu beş yıl çok önemli kazanımları sağlayabileceğimiz bir dönem. Ehil olduğuna güvendiğiniz, ehil ellere yönetimi vermemiz gerekiyor."" Programda, AK Parti Milletvekilleri Halil Uluay ve Serap Ekmekci, AK Parti İl Başkanı Hasan Yağcıoğlu ve AK Parti Kastamonu Belediye Başkan adayı Tahsin Babaş da selamlama konuşması yaptı."
143,Bakan Işıkhan: Bir ayda 50 binden fazla kadın istihdama girdi,"Çalışma ve Sosyal Güvenlik Bakanı Vedat Işıkhan, ""Bir aylık zaman içerisinde elhamdülillah rakam 50 binin üzerine çıktı. 50 binden fazla kadın, istihdama girmiş durumda"" dedi.",Ekonomi,https://www.trthaber.com/haber/ekonomi/bakan-isikhan-bir-ayda-50-binden-fazla-kadin-istihdama-girdi-845613.html,"Çalışma ve Sosyal Güvenlik Bakanı Vedat Işıkhan, Kütahya'daki programları kapsamında Vali Musa Işın'ı ziyaret etti. Ziyarette Işın, Işıkhan'a çini vazo hediye etti. Zafer Meydanı'ndaki AK Parti Seçim Koordinasyon Merkezi'ne de ziyarette bulunan Işıkhan, yaptığı konuşmada, AK Parti'nin gücünü milletten aldığını söyledi. ""Emeklilerle ilgili çalışmalarımızı netleştikçe paylaşacağız"" Bakanlık olarak Türkiye Yüzyılı'na yakışan önemli icraatları gerçekleştirme sürecinde olduklarını belirten Işıkhan, şöyle devam etti: ""2024 yılını 'Emekliler Yılı' ilan ettik. Emeklilerimizin yaşamış olduğu ve ihtiyaç duyduğu konularda, onların sosyal, psikolojik, ekonomik, kültürel anlamda refahlarının artırılması noktasında çalışmalarımıza hızlı bir şekilde başladık. Sayın Cumhurbaşkanı'mızın tensipleriyle 2024 yılını 'Emekliler Yılı' olarak kutlayacağız inşallah. Çalışmalarımızı, yavaş yavaş netleştikçe, somutlaştıkça da kamuoyuyla ve sizlerle paylaşacağız. Çünkü emeklilerimiz bizim başımızın tacı, her zaman Sayın Cumhurbaşkanı'mız da ifade ettiler. Refah düzeyimiz arttıkça arta kalan bu geliri de çalışanlarımıza ve emeklilerimize inşallah aktaracağız."" 'Bir ayda 50 binden fazla kadın istihdama girdi' Işıkhan, Cumhurbaşkanı Recep Tayyip Erdoğan'ın eşi Emine Erdoğan'ın öncülüğünde kadın istihdamının artırılması konusunda İş Pozitif Projesi'ni başlattıklarını dile getirdi. Kütahyalı milletvekilleri, yerel yöneticiler ve iş insanlarından, kadınları istihdama yönlendirmelerini isteyen Işıkhan, ""Tek yönlü bir ekonomik kalkınma ve istihdam olmaz. Bakın bir aylık zaman içerisinde elhamdülillah rakam 50 binin üzerine çıktı. 50 binden fazla kadın, istihdama girmiş durumda"" ifadelerini kullandı. ""Artık Kütahya'mızı da gerçek belediyecilikle buluşturma zamanı"" Bakan Vedat Işıkhan, Mahalli İdareler Genel Seçimleri'ne kısa süre kaldığını hatırlattı. Teşkilat mensuplarının kapı kapı dolaşıp gönüllere dokunmaya çalıştığını belirten Işıkhan, şunları kaydetti: ""Kadın teşkilatlarımız burada, gençlik teşkilatımız burada, Allah razı olsun. İnşallah 31 Mart'tan sonra 1 Nisan'da da kıymetli belediye başkan adayımız Kamil başkanımı da inşallah mazbatayı alacak şekilde kutlarız. Bu yüzden sizin desteğinizi son ana kadar bekliyorum. Artık Kütahya'mızı da gerçek belediyecilikle buluşturma zamanı. Biliyorsunuz belediyecilik noktasında da en iyi örneği, en iyi hizmeti ve modeli AK Parti hükümetleri getirmiştir. Bu noktada başkanımıza ben de Bakanlık olarak ne tür destek gerekiyorsa da her türlü desteği vermeye de hazırım."" Işıkhan, daha sonra beraberindeki partililerle esnaf ziyaretinde bulundu."
144,Borsa günü yükselişle tamamladı,"Borsa İstanbul'da BIST 100 endeksi, günü yüzde 0,28 değer kazanarak 8.955,12 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-845602.html,"BIST 100 endeksi, önceki kapanışa göre 25,24 puan artarken, toplam işlem hacmi 92,9 milyar lira oldu. Bankacılık endeksi yüzde 0,88, holding endeksi yüzde 0,99 değer kazandı. Sektör endeksleri arasında en çok kazandıran, yüzde 1,63 ile elektrik, en çok gerileyen ise yüzde 1,38 ile spor oldu. Küresel piyasalarda gözler bu akşam ABD Merkez Bankasının (Fed) para politikası kararları ve Fed Başkanı Jerome Powell'ın açıklamalarına çevrilirken, risk iştahı sınırlı da olsa pozitif seyrediyor. Para piyasalarındaki fiyatlamalarda Fed'in politika faizini sabit bırakacağına kesin gözüyle bakılırken, politika metni ve Powell'ın açıklamalarından alınacak sinyallerin piyasaların yönü üzerinde etkili olması bekleniyor. Analistler, son dönemde açıklanan makroekonomik verilerin enflasyon endişelerini beslemeye devam ettiğini belirterek, Fed'in bu sinyalleri nasıl değerlendirdiğine ilişkin ipuçlarının gelecek dönemde atılacak adımlar açısından önemli olduğunu vurguladı. Yarın yurt içinde Türkiye Cumhuriyet Merkez Bankasının (TCMB) Para Politikası Kurulunda (PPK) açıklayacağı faiz kararı, yurt dışında ise İngiltere Merkez Bankası (BoE) faiz kararı, ABD'de haftalık işsizlik başvuruları, 2. el konut satışları, imalat sanayi Satınalma Yöneticileri Endeksi (PMI) ve Avro Bölgesi'nde imalat sanayi PMI verilerinin takip edileceğini dile getiren analistler, piyasaların BoE'nin faiz indirimine ağustosta başlayacağı ihtimali üzerinde durduğunu söyledi. Analistler, teknik açıdan BIST 100 endeksinde 9.000 ve 9.200 seviyelerinin direnç, 8.800 ve 8.700 puanın destek konumunda olduğunu kaydetti. AA Finans'ın beklenti anketine katılan ekonomistler, TCMB'nin politika faizini sabit bırakmasını bekliyor. Ekonomistlerin yıl sonu politika faizi beklentilerinin medyanı ise yüzde 45 oldu."
145,"ABD'den çip üretimi için Intel'e 8,5 milyar dolarlık finansman","ABD yönetimi, ülkede yarı iletken üretimini artırmak amacıyla çip şirketi Intel'e 8,5 milyar dolarlık hibe verecek.",Ekonomi,https://www.trthaber.com/haber/ekonomi/abdden-cip-uretimi-icin-intele-85-milyar-dolarlik-finansman-845597.html,"Beyaz Saray'dan yapılan açıklamaya göre, ABD Ticaret Bakanlığı ile Intel, CHIPS ve Bilim Yasası kapsamında şirkete 11 milyar dolarlık kredinin yanı sıra 8,5 milyar dolar doğrudan finansman sağlanması konusunda ön anlaşmaya vardı. Bu finansmanın, Intel'in Arizona, Ohio, New Mexico ve Oregon eyaletlerindeki tesislerinin inşasını ve genişletilmesini destekleyeceği belirtilen açıklamaya göre, ayrıca 30 bin kişilik istihdam oluşacak. Açıklamada, ABD'de icat edilen yarı iletkenlerin cep telefonlarından elektrikli araçlara, buzdolaplarına, uydulara, savunma sistemlerine kadar birçok alanda kullanıldığına işaret edilerek, ""Ancak bugün ABD dünyadaki çiplerin yüzde 10'undan azını üretiyor ve en gelişmiş çiplerden hiçbirini üretmiyor."" denildi. CHIPS ve Bilim Yasası sayesinde bu durumun değiştiği vurgulanan açıklamada, şirketlerin, ABD Başkanı Joe Biden'ın göreve gelmesinden bu yana yarı iletken üretimini ABD'ye geri getirmek için 240 milyar doların üzerinde yatırım açıkladığı aktarıldı."
146,"Merkezi yönetim brüt borç stoku 7,2 trilyon lira oldu","Merkezi yönetim brüt borç stoku, şubat sonu itibarıyla 7 trilyon 238,1 milyar lira olarak belirlendi.",Ekonomi,https://www.trthaber.com/haber/ekonomi/merkezi-yonetim-brut-borc-stoku-72-trilyon-lira-oldu-845596.html,"Hazine ve Maliye Bakanlığı, 29 Şubat itibarıyla merkezi yönetim brüt borç stoku verilerini açıkladı. Buna göre, merkezi yönetim brüt borç stoku, şubat sonu itibarıyla 7 trilyon 238,1 milyar lira oldu. Borç stokunun 2 trilyon 642,3 milyar lira tutarındaki kısmı Türk lirası, 4 trilyon 595,8 milyar lira tutarındaki bölümü ise döviz cinsi borçlardan oluştu."
147,Yerli kömür üretiminde hedef yıllık 6 milyon ton,"Enerji ve Tabii Kaynaklar Bakanı Alparslan Bayraktar, elektrik üretiminde yerli kömürün payının çevreyle uyumlu şekilde artırılacağını belirterek, ""İnşallah en kısa zamanda yıllık 6 milyon tona çıkacağız"" dedi.",Ekonomi,https://www.trthaber.com/haber/ekonomi/yerli-komur-uretiminde-hedef-yillik-6-milyon-ton-845585.html,"Bakan Bayraktar, KİAŞ Kömür İşletmeleri ve EÜAŞ Çayırhan Termik Santrali İşletme Müdürlüğünü ziyaret etti, işletmelerin faaliyetleri hakkında bilgi aldı. KİAŞ Kömür İşletmeleri'nde yaptığı konuşmada Bayraktar, 6 Şubat 2023'te meydana gelen Kahramanmaraş merkezli depremlerde katıldıkları kurtarma operasyonlarında büyük bir kahramanlık örneği sergileyen işçilere teşekkür etti. Bayraktar, maden işçilerinin kurtarma çalışmalarına katılmalarının daha kurumsal bir yapı altında yürütülmesini hedeflediklerinin altını çizerek, bu kapsamda İçişleri Bakanlığı, AFAD ve çeşitli kurumlarla görüşmeler yaptıklarını dile getirdi. Türkiye'de elektrik üretiminin yaklaşık 3'te 1'nin kömürden sağlandığını, yıllık 38 milyon ton kömür ithal edildiğini aktaran Bayraktar, enerjide dışa bağımlılığı bitirmek amacıyla yerli kaynakların payını artırmak istediklerini söyledi. Bayraktar, bu bağlamda yerli kömürün üretimini çevreyle uyumlu şekilde artırmayı hedeflediklerine işaret ederek, ""Bu anlamda, bütün AK Parti iktidarları döneminde yerli kömür kullanımına devam ettik, devam ediyoruz. İnşallah en kısa zamanda yıllık 6 milyon tona çıkacağız. Ne kadar daha fazla üretirseniz, o kadar daha az ithal etmiş olursunuz."" dedi. ""Madende bizim için birinci öncelik, iş sağlığı ve güvenliğidir. İkinci önceliğimiz çevre"" Kömürün çevreye etkilerine yönelik eleştirilere rağmen son yıllarda yaşanan enerji kriziyle birlikte Avrupa'da 2022 ve 2023'te enerjide kömür tüketiminin arttığına dikkati çeken Bayraktar, ""Dolayısıyla mutlaka kendi kömürümüzü en hızlı şekilde ekonomiye kazandırmamız lazım. Onun için kömüre ihtiyacımız var. Onun için siz değerli madenci kardeşlerimize ihtiyacımız var ama her zaman şunu söylüyoruz. Madende bizim için birinci öncelik, iş sağlığı ve güvenliğidir. İkinci önceliğimiz çevre. Bizim için çok önemli. Yerli madenlerimizi, kömürümüz başta olmak üzere ekonomiye kazandırırken çevreyle alakalı da etkileri dikkate alarak çevreye zarar vermeden çevreyle birlikte bunları yapabilmemiz lazım."" değerlendirmesinde bulundu."
148,"AB, yeni Ukrayna fonundan 4,5 milyar euroluk ilk ödemeyi yaptı","Avrupa Birliği (AB) Dış İlişkiler ve Güvenlik Politikası Yüksek Temsilcisi Josep Borrell, Ukrayna'ya desteği sürdürülebilir hale getirmek için oluşturulan yeni fondan 4,5 milyar euroluk ilk ödemenin yapıldığını duyurdu.",Ekonomi,https://www.trthaber.com/haber/ekonomi/ab-yeni-ukrayna-fonundan-45-milyar-euroluk-ilk-odemeyi-yapti-845552.html,"Belçika'nın başkenti Brüksel'de AB-Ukrayna Ortaklık Konseyi toplantılarının 9'uncusu yapıldı. Toplantının bitiminde Borrell, Ukrayna Başbakanı Denys Shmyhal ile ortak basın toplantısında konuştu. Borrell, AB dışişleri bakanlarının 18 Mart'taki toplantısında, Avrupa Barış Fonu kapsamında yeni bir oluşum olan Ukrayna Yardım Fonu'nun kabul edildiğini, böylece bu ülkeye yapılan askeri yardımlara 5 milyar euroluk bir miktarın eklendiğini anımsattı. Yeni fondan 4,5 milyar euroluk ilk ödemeyi bugün yaptıklarını duyuran Borrell, bu yeni kaynağın, AB ülkelerinin Ukrayna'ya yardımları sürdürülebilir ve öngörülebilir hale getireceğini vurguladı. Borrell, böylece AB ve üye ülkelerinin, Ukrayna'ya askeri yardımlarının toplam miktarının 33 milyar euroya ulaşacağını bildirdi. Rusya'nın dondurulan varlıklarının, Ukrayna'nın desteklenmesinde kullanılması önerisi AB Konseyi'ne sunduğu teklife değinen Borrell, Rusya'nın AB'deki dondurulan varlıklarının işletilmesinden elde edilen gelirlerin yüzde 90'lık kısmının, söz konusu 5 milyar euroya eklenerek Avrupa Barış Fonu altında Ukrayna için ilave kaynak elde edilebileceğini dile getirdi. Bu sayede Avrupa Barış Fonu'na yıllık 3 milyar euroluk ek finansman kazandırılacağını ifade eden Borrell, kalan yüzde 10'luk kısmın da AB'nin kendi bütçesinden karşılanabileceğini kaydetti. Ukrayna'nın AB üyeliği Borrell, yarın AB liderlerinin Brüksel'deki zirvede, Ukrayna'nın AB üyeliğinin nasıl hızlandırılacağı konusunu görüşeceklerini aktararak, ""Ukrayna, kayda değer ilerleme gösterdi."" dedi. AB Konseyi, Aralık 2023'te Ukrayna ile üyelik müzakerelerini başlatma kararı almıştı."
149,Bayram tatilinin uzamasıyla tatil sezonu erken açılacak,"Ramazan Bayramı tatili öncesindeki 1,5 gün kamu çalışanlarının idari izinli sayılması kararı, turizm sektörünü hareketlendirdi.",Ekonomi,https://www.trthaber.com/haber/ekonomi/bayram-tatilinin-uzamasiyla-tatil-sezonu-erken-acilacak-845513.html,"Türkiye Otelciler Federasyonu (TÜROFED) Başkan Yardımcısı Mehmet İşler, bayram tatilinin 9 gün olmasının, turizm sektöründe memnuniyet yarattığını anlattı. Şubat ve mart aylarında ramazan ve seçim nedeniyle rezervasyonların yavaşladığını belirten İşler, ara tatille birleşen bayram tatilinin uzamasının özellikle il dışında tatil planlama şansı verdiğini ifade etti. İşler, dün alınan kararın etkilerini hemen gördüklerini, rezervasyonlarda yüzde 10 civarında bir hareketlilik yaşandığını vurgulayarak, ""Geçen yılın bayram dönemine göre de yüzde 15 gibi bir artış bekliyoruz. 9 günlük bu Ramazan Bayramı tatili süresince Ege Bölgesi'nde 5 milyar liralık bir hareketlilik ve bu seyahatlerden oluşan bir potansiyel, ekonominin çarklarını yağlayacak bir güç bekliyoruz"" diye konuştu. Turizm sezonunun da bu tatille başlayacağına dikkati çeken İşler, ""Mayıs ayında başlayan turizm sektörü 9 günlük bu tatille bir ay öne çekilmiş olacak"" dedi. ""Yeni bir rekor daha kırabilir"" İşler, bayram tatili rezervasyonlarının genelde 4 ve 5 gün şeklinde yapıldığını ifade ederek, geriye kalan günlerin aile büyüklerini ziyaret olarak programlandığını kaydetti. Mevcut rezervasyonlarla otellerdeki doluluk oranlarının yüzde 60 civarında seyrettiğini anlatan İşler, ""Bu kararla, özellikle misafirin beklentisini karşılayan tesislerde yüzde 100 doluluk bekliyoruz"" dedi. İşler, turizm sektörünün her sene kendini aşmayı hedeflediğine işaret ederek, şöyle konuştu: ""2023 yılında biz tüm zamanların en iyi rakamını yakalamıştık. Yeni hedef 2024'te bir önceki rakamları geçebilmektir. Her şey beklendiği gibi giderse 2024 tüm zamanların rekor yılı olacak. Bunun da en güzel göstergesi bu sene hem yılbaşı hem sömestir çok iyi geçti. Yabancı rezervasyonların akışkanlığı çok iyi gidiyor. Sezonu bir ay önce açacağımızı da dikkate alırsak 2024 yılında turizm sektörü yeni bir rekor daha kırabilir."""
150,Dünyada negatif faiz dönemi Japonya'nın da politikasını değiştirmesiyle sonlandı,Japonya Merkez Bankası (BoJ) 2007'den bu yana ilk kez faiz oranını artırmasıyla küresel resesyon ve borç krizinin ardından devreye sokulan negatif faiz politikasını terk eden son merkez bankası oldu.,Ekonomi,https://www.trthaber.com/haber/ekonomi/dunyada-negatif-faiz-donemi-japonyanin-da-politikasini-degistirmesiyle-sonlandi-845495.html,"BoJ, 2016'da çoğunlukla güçlenen yenin ihracat ağırlıklı ekonomisine zarar vermesini önlemek ve deflasyonla mücadele kapsamında başladığı negatif faiz politikasına, büyük şirketlerdeki önemli ücret artışlarının ardından son verme kararı aldı. Banka, kısa vadeli faiz oranlarını yüzde eksi 0,1'den yüzde 0 ila yüzde 0,1 aralığına yükseltti. Böylece, BoJ, 17 yıl sonra yaptığı ilk faiz artırımıyla, dünyanın önde gelen merkez bankaları arasında negatif faiz politikasını terk eden son banka oldu. BoJ, negatif faiz politikasına son vermenin yanında, 10 yıllık Japon devlet tahvillerine ilişkin getiri eğrisi kontrolünü de sona erdirdi. Başkan Kazuo Ueda, diğer merkez bankaları gibi kısa vadeli faiz oranlarını hedefleyen ""normal para politikası""na dönüşten söz etti. Faiz oranlarındaki geri dönüş hisse senedi piyasalarını desteklerken, Japon yeni şaşırtıcı şekilde baskı altına girdi. Dolar/yen paritesi 150 seviyesinin üzerine çıktı. Analistler, yenin tepkisinin muhtemelen belirsiz görünümün bir sonucu olduğunu belirterek, Başkan Ueda'nın başka adımlar atılıp atılmayacağı ve ne ölçüde adımlar beklenebileceği konusunda bir işaret vermediğini anımsattı. Küresel finansal kriz sonrasında parasal genişleme uygulamasına başlandı ABD'de mortgage krizi sonrasında 2008'de yaşanan küresel finansal krizin ardından, dünyanın önde gelen merkez bankaları Fed, ECB ve BoJ, faiz oranlarını da ""sıfıra yakın"" seviyelere indirerek, parasal genişleme dönemine geçti. Fed, 2008 sonundan 2015 yılı sonunda kadar politika faizi oranını yüzde 0-0,25 aralığında tutarken, diğer merkez bankaları deflasyonun ekonomilerini resesyona sürükleyebileceği endişesiyle faiz oranlarını sıfırın altına çekmeye karar verdi. ECB, borç vermeyi teşvik etmek ve bölgede ekonomik faaliyeti canlandırmak amacıyla Avro Bölgesi'ndeki bankaların tuttuğu rezervler için negatif faiz oranları uyguladı. Avrupa Merkez Bankası, 2014'te bankaların merkez bankasında tuttukları mevduat için ödenen faiz oranını yüzde eksi 0,1'e indirerek negatif para politikası rejimine geçerken, Banka Eylül 2019'da da mevduat faizini yüzde eksi 0,5'e kadar çekti. ECB, negatif faiz politikasına Temmuz 2022'de son verdi. Sermaye akışlarını büyük ölçüde etkilemesi beklenmiyor BoJ'un kararı öncesinde, Japonya'daki yüksek faiz oranlarının ülkedeki sigorta şirketleri ve emeklilik fonları gibi büyük yatırımcıların yurt dışına yatırdıkları ve geçen yıl sonu itibarıyla 4 trilyon doların üzerinde bulunan sermayelerini çekmelerine yol açabileceği ve bunun da piyasa istikrarı açısından olumsuz sonuçlar doğurabileceği endişesi ortaya çıkmıştı. Analistler, BoJ'un kararını bir dönüm noktası olarak görürken, bu adımın çok küçük olması ve başka hızlı faiz artışlarının olası görülmemesi nedeniyle, başlangıçta küresel sermaye piyasaları üzerinde çok az etki yapacağını belirtti. Şu an için sermaye akışlarında büyük bir değişim beklemeyen analistler, büyük bir kısmı yurt dışında bağlanmış durumda olan Japon sermayesinin geri dönmesi için ülkede faizlerin çok daha fazla artması gerekeceğini kaydetti. Toplu iş sözleşmeleri daha fazla fiyat baskısına işaret ediyor Japonya'da ücretlerde gözle görülür bir büyüme, faiz oranlarının yükselmesinin koşuluydu. Ancak, son 33 yılın en yüksek seviyesine ulaşan ücret artışlarının ardından bazı analistler, enflasyonist baskının artması tehlikesine dikkati çekerek, artan ücret ve fiyatların potansiyel olarak tehlikeli bir enflasyonist spirale yol açma olasılığını anımsattı. Analistler, faiz oranlarındaki geri dönüşe rağmen Japonya'da finansman koşullarının son derece gevşek kalmaya devam ettiğine vurgu yaparak, bunun da enflasyonu daha da güçlendirebileceğini kaydetti. BoJ, aslında canlandırmak istediği iç talebi baltalama riskiyle de karşı karşıya. Japonya'da ev sahiplerinin yüzde 80'i mülklerini piyasa faiz oranlarına dayanan kredilerle finanse ediyor. Bu nedenle faiz oranlarındaki keskin bir yükselişin hane halklarının geri ödemelerini hızla artırması ve dolayısıyla tüketimi azaltması muhtemel görülüyor. Birçok uzman ve yatırımcıya göre BoJ temmuz ayına kadar yeni faiz adımları atmayacak. Analistler, ücret görüşmelerinden iyi bir sonuç çıkmasının iyi bir haber olsa bile tüketimde keskin bir artışın beklenmemesi gerektiğini belirterek, BoJ'un bir dizi hızlı faiz artırımı yapmasının olası olmadığını ifade ediyor. Faiz oranlarındaki geri dönüşe rağmen Japonya'da finansman koşulları son derece gevşek kalmaya devam ederken, bunun da enflasyonu daha da güçlendirebileceği aktarılıyor."
151,Türkmen gazının Türkiye ve Avrupa pazarına girişi için çalışmalar hız kazandı,"Türkmenistan gazının Azerbaycan üzerinden Türkiye'ye ulaştırılması ve buradan Avrupa'ya taşınması konusunda çalışmalar hız kazanırken, ilk aşamada 2 milyar metreküp gazın swap yoluyla Türkiye'ye getirilmesi planı öne çıkıyor.",Ekonomi,https://www.trthaber.com/haber/ekonomi/turkmen-gazinin-turkiye-ve-avrupa-pazarina-girisi-icin-calismalar-hiz-kazandi-845449.html,"Rusya-Ukrayna Savaşı'nın ardından Avrupa'nın doğal gazda darboğaz yaşamasıyla gündeme gelen Türkmen gazı için Türkiye, Azerbaycan ve Türkmenistan'ın enerji diplomasisi yoğunluk kazandı. Türkiye ve Türkmenistan arasında 1 Mart'ta doğal gaz alanında işbirliğine yönelik mutabakat zaptı ve hidrokarbon alanında yapılacak ortaklıklara temel teşkil edecek niyet beyanı imzalandı. Enerji ve Tabii Kaynaklar Bakanı Alparslan Bayraktar, bu kapsamda ilk etapta 2 milyar metreküpe kadar Türkmen gazının Türkiye'ye taşınabileceğini ifade etti. Söz konusu miktarın Türkiye'ye ulaşması için 3 farklı seçenek üzerinde durulduğunu belirten Bayraktar, ""Bu alternatiflerden biri, Türkmen gazının swap yoluyla İran üzerinden Türkiye'ye gelmesi. Bir diğeri, Türkmen gazının İran ve Azerbaycan üzerinden yine swap yoluyla Türkiye'ye gelmesi ve bir diğeri de esasen daha uzun soluklu, daha sürdürülebilir ve daha büyük kapasiteli olan Türkmen gazının Hazar geçişli bir boru hattıyla Türkiye'ye gelmesi. Bunların hepsi masada, bunların hepsi konuştuğumuz konular."" değerlendirmesini yaptı. Somut adımlar için çalışmalar yoğunlaştı İstanbul Kültür Üniversitesi Dr. Öğretim Üyesi Ayşegül Ketenci, AA muhabirine Türkiye-Türkmenistan arasındaki mutabakat zaptına ilişkin değerlendirmesinde, ""Bu elbette çok önemli bir gelişme ancak iyi niyet beyanlarına ilaveten bölgede altyapı çalışmalarının yapılması ve somut adımların atılması gerekli."" dedi. Türkmenistan doğal gazının sadece Türkmenistan için değil Türk dünyası için de büyük önem taşıdığına işaret eden Ketenci, ""Azerbaycan'ın ekonomik kalkınması için enerji önemli bir bileşen, bu durum Türkmenistan ve diğer ülkeler için de geçerli. Bu sebeple bölgesel ve küresel ölçekte çok boyutlu işbirlikleri geliştirilmeli."" dedi. Ketenci, 2 milyar metreküpe kadar Türkmen gazının Türkiye'ye getirilmesine ilişkin ""Buna bakarak somut adımların atılması için gerekli çalışmaların yoğunlaştığını söyleyebiliriz."" diye konuştu. Türkiye'ye gelecek gazla ilgili farklı alternatiflerin doğru şekilde ele alınması ve buna uygun politikaların üretilmesi gerektiğine dikkati çeken Ketenci, ""Türkmen gazının gelişi için en uygun alternatifin, altyapı çalışmaları uzun soluklu olsa bile Azerbaycan-Hazar güzergahıyla bağlantılı olduğu kanaatindeyim. Bu hat, Türk dünyasının gelişimi için kritik önemde ve güvenli bir hat."" dedi. Enerji konusunda farklı aktörlerle çok boyutlu işbirlikleri geliştirmenin Türkiye'nin enerji güvenliğinin sağlanması açısından önemine işaret eden Ketenci, ""Türkiye'nin, Rusya, İran, Türkmenistan, Azerbaycan gibi enerji konusunda eli güçlü olan bütün taraflarla ilişki içinde olması ve enerji güvenliğini önceleyen, güç dengelerini gözeten, sürdürülebilir ve bilimsel verilere dayalı politikalar üretmesi bütün bölge aktörlerinin faydasınadır."" diye konuştu. Türkmenistan doğal gaz rezervinde dünyada 4. sırada Gaz İhraç Eden Ülkeler Forumu'nun (GECF) ""2050 Görünüm"" raporuna göre, Türkmenistan 13,9 trilyon metreküplük doğal gaz rezerviyle dünyada 4. ülke konumunda bulunuyor. 2010'da yıllık 40 milyar metreküp doğal gaz üreten Türkmenistan, üretim kapasitesini her geçen gün artırdı. Ülkenin yıllık üretimi 2019'da 63,2, 2020'de 66, 2021'de 79,3, 2022'de 78,3, 2023'te ise 80,6 milyar metreküpe çıktı. Rapora göre Türkmenistan'ın yıllık doğal gaz üretimini 2050'ye kadar 110 milyar metreküpe çıkarması öngörülüyor. Türkmenistan'da üretilen gazın yaklaşık 35 milyar metreküpü ülke içinde tüketilirken, 40 milyar metreküpü Çin'e, kalan kısmı ise Rusya, Özbekistan ve İran üzerinden Azerbaycan'a ihraç ediliyor. Doğal gaz üretiminin yarısına yakınını ihraç eden Türkmenistan, Çin'in en büyük gaz tedarikçisi konumunda bulunuyor. Ülkenin tahmini doğal gaz rezervinin ise 50 trilyon metreküpten fazla olduğu hesaplanıyor. Türkmenistan boru hatlarıyla gaz ihracatını artırmaya çalışıyor Türkmen gazını Özbekistan, Kırgızistan, Tacikistan üzerinden Çin'e ulaştıran 4 aşamalı Orta Asya-Çin Boru Hattı 2009'da faaliyete girdi. Halihazırda A,B ve C aşamaları aktif olan hattın kapasitesi yıllık 55 milyar metreküp gazın Çin'e ulaşmasına imkan tanıyor. Hattın son aşaması olan 35 milyar metreküp kapasiteli ""D"" kısmının ise 2030'lara doğru faaliyete girmesi ve hattın toplam kapasitesinde 30 milyar metreküp artış sağlaması hedefleniyor. Doğal gaz ticaretinde alternatif boru hattı projeleri üzerinde çalışmalar yapan Türkmenistan, inşaatı son aşamaya gelen 1814 kilometrelik Türkmenistan-Afganistan-Pakistan-Hindistan (TAPI) Doğal Gaz Boru Hattı üzerinden gelecekte Afganistan, Pakistan ve Hindistan'a yıllık 33 milyar metreküp gaz satmayı hedefliyor. Doğal gaz üretimini ve ihracatını artırmaya yönelik çabalarını sürdüren Türkmenistan, 2019'da yıllık 5,5 milyar metreküp gaz satışı için Rusya ile 5 yıllık anlaşma imzaladı. 2021'de yapılan swap anlaşması çerçevesinde ise İran üzerinden Azerbaycan'a yıllık yaklaşık 2 milyar metreküp gaz satışı gerçekleştiriyor. Azerbaycan'ın geçen yıl Türkmenistan'dan gaz ithalatı 1,5 milyar metreküp oldu."
152,Yurt dışı ÜFE şubatta arttı,"Yurt Dışı Üretici Fiyat Endeksi, şubatta aylık bazda yüzde 2,38, yıllık bazda yüzde 62,38 artış gösterdi.",Ekonomi,https://www.trthaber.com/haber/ekonomi/yurt-disi-ufe-subatta-artti-845414.html,"Türkiye İstatistik Kurumu (TÜİK), şubat ayına ilişkin YD-ÜFE verilerini açıkladı. Buna göre, YD-ÜFE, şubatta bir önceki aya kıyasla yüzde 2,38, geçen yılın aralık ayına göre yüzde 7,06, geçen yılın aynı ayına göre yüzde 62,38 ve 12 aylık ortalamalara göre yüzde 52,96 yükseldi. Sanayinin iki sektörünün yıllık değişimlerine bakıldığında, madencilik ve taş ocakçılığında yüzde 60,69, imalatta yüzde 62,41 artış görüldü. Ana sanayi gruplarının yıllık değişimleri dikkate alındığında ise ara malında yüzde 53,62, dayanıklı tüketim malında yüzde 70,6, dayanıksız tüketim malında yüzde 67,2, enerjide yüzde 68,64, sermaye malında yüzde 70,3 artış gerçekleşti. Sanayinin iki sektörünün aylık değişimleri ise madencilik ve taş ocakçılığında yüzde 2,2, imalatta yüzde 2,39 artış olarak hesaplandı. Ana sanayi gruplarının aylık değişimlerinde ara malında yüzde 2,52, dayanıklı tüketim malında yüzde 2,62, dayanıksız tüketim malında yüzde 1,91, enerjide yüzde 9,99 ve sermaye malında yüzde 1,28 artış kaydedildi."
153,"İngiltere'de yıllık enflasyon şubatta yüzde 3,4 oldu","İngiltere'de yıllık enflasyon şubatta yüzde 3,4 olurken, yaklaşık son 2,5 yılın en düşük seviyesinde gerçekleşti.",Ekonomi,https://www.trthaber.com/haber/ekonomi/ingilterede-yillik-enflasyon-subatta-yuzde-34-oldu-845411.html,"İngiliz Ulusal İstatistik Ofisi (ONS) verilerine göre, ocakta yüzde 4 olan yıllık enflasyon geçen ay yüzde 3,4 oldu. Böylece, ülkede yıllık enflasyon şubatta Eylül 2021'den beri görülen en düşük seviyesine geriledi. Enflasyondaki düşüşe en büyük katkıyı gıda, restoran ve kafelerdeki fiyat değişimleri sağlarken, yukarı yönlü en büyük katkıya ise konut, ev hizmetleri ve akaryakıt fiyatları yol açtı. Enerji ve gıda fiyatları hariç tutulan çekirdek enflasyon ise şubatta yıllık bazda yüzde 4,5 oldu. Ocakta, çekirdek enflasyon yüzde 5,1 olarak ölçülmüştü. Ocakta yüzde 6,5 olan hizmet sektörü enflasyonu da şubatta yıllık bazda yüzde 6,1 olarak hesaplandı. İngiltere Maliye Bakanı Jeremy Hunt, enflasyon verilerine ilişkin değerlendirmesinde, enflasyonu düşürme planının işe yaradığını belirterek, ""Enflasyon sadece kararlı şekilde düşmekle kalmadı, aynı zamanda aylar içinde enflasyondaki yüzde 2'lik hedefe ulaşılacağı da öngörülüyor."" dedi. Hunt, enflasyondaki düşüşün ülkede daha iyi ekonomik koşulların oluşmasına zemin hazırladığını dile getirdi. İngiltere Merkez Bankası (BoE), enflasyonu yüzde 2'ye düşürmeyi ve bu seviyede sabit tutmayı hedefliyor. Enflasyonu düşürmek için son iki yılda politika faizini hızla artıran ve son 15 yılın en yüksek seviyesi olan yüzde 5,25'te sabit bırakan BoE, yılın ikinci para politikası kararını yarın açıklayacak."
154,"Türkşeker, 2023-2024 kampanya dönemini tarihi rekorla kapattı","Tarım ve Orman Bakanı Yumaklı, Türkşeker'in 2023-2024 kampanya dönemini tarihi rekorla kapattığını açıkladı.",Ekonomi,https://www.trthaber.com/haber/ekonomi/turkseker-2023-2024-kampanya-donemini-tarihi-rekorla-kapatti-845407.html,"Tarım ve Orman Bakanı İbrahim Yumaklı, yaptığı açıklamada, yüzde 37'lik payla sektördeki en büyük şeker şirketi olan 98 yıllık tarihe sahip Türkşeker'in, 2023-2024 kampanya döneminde faaliyette bulunan 14 şeker fabrikasıyla gerek pancar gerekse şeker üretiminde son 25 yılın zirvesine ulaştığını aktardı. Ereğli Şeker Fabrikası'yla başlayan 2023-2024 kampanya döneminin Ilgın Şeker Fabrikası'yla tamamlandığını belirten Yumaklı, ""1998 yılından bu yana en uzun kampanya dönemini ortalama 155 günlük üretim dönemiyle başarıyla geçiren Türkşeker tarihi bir rekor elde etti. Pancar ekiminden sökümüne üretimin her aşamasında geçimini pancar tarımından sağlayan üreticilerin yanında olan Türkşeker, 2023-2024 döneminde 40 bin 132 üreticiye 21 milyar lira ödeme yaptı. 2023-2024 kampanya döneminde 9 milyon 60 bin ton pancar işlenerek, 1 milyon 161 bin 100 ton şeker üretildi, yan ürün olarak da 418 bin 800 ton melas, 2 milyon 905 bin 709 ton yaş pancar posası elde edildi."" değerlendirmesinde bulundu. ""Şeker pancarı üretimi, yüz akı sektörlerin başında gelmektedir"" Yumaklı, şeker pancarı üretiminin, sözleşmeli üretim modelinin en iyi örneklerden biri olduğuna dikkati çekerek, şunları kaydetti: ""Şeker pancarı üretimi, yüz akı sektörlerin başında gelmektedir. Bu tarihi başarıda emeği bulunan üreticilerimiz başta olmak üzere tüm sektör paydaşlarına ve Türkşeker personeline teşekkür ediyorum. İnşallah bundan sonra da şeker pancarı üretiminde yüz güldürücü benzer sonuçlar almaya, üreticilerimizin çabası ve sektör paydaşlarımızın desteğiyle devam edeceğiz. Ülkemizi bu alanda bir adım daha ileri taşıyacağız."""
155,Trafiğe şubatta 193 bin 600 aracın kaydı yapıldı,"Trafiğe şubatta 193 bin 600 aracın kaydı yapıldı, 2 bin 382 aracın kaydı silindi. Böylece trafikteki toplam araç sayısı 191 bin 218 arttı.",Ekonomi,https://www.trthaber.com/haber/ekonomi/trafige-subatta-193-bin-600-aracin-kaydi-yapildi-845393.html,"Türkiye İstatistik Kurumu, şubat ayına ilişkin motorlu kara taşıtları istatistiklerini açıkladı. Buna göre, şubat ayında trafiğe kaydı yapılan taşıtların yüzde 43,7'sini motosiklet, yüzde 39,7'sini otomobil, yüzde 9,4'ünü kamyonet, yüzde 3,8'ini traktör, yüzde 2,1'ini kamyon, yüzde 0,8'ini minibüs, yüzde 0,4'ünü otobüs ve yüzde 0,1'ini özel amaçlı taşıtlar oluşturdu. Şubat ayında trafiğe kaydı yapılan taşıt sayısı bir önceki aya göre traktörde yüzde 59,4, motosiklette yüzde 40,5 artarken özel amaçlı taşıtta yüzde 38,0, kamyonette yüzde 32,2, otomobilde yüzde 32,1, minibüste yüzde 24,1, kamyonda yüzde 22,6 ve otobüste yüzde 15,7 azaldı. Trafiğe kaydı yapılan taşıt sayısı geçen yılın aynı ayına göre yüzde 77,6 arttı Şubat ayında geçen yılın aynı ayına göre trafiğe kaydı yapılan taşıt sayısı motosiklette yüzde 130,4, minibüste yüzde 110,1, otobüste yüzde 65,8, otomobilde yüzde 63,8, özel amaçlı taşıtta yüzde 38,1, kamyonda yüzde 29,2, kamyonette yüzde 24,7 ve traktörde yüzde 16,4 arttı. Trafiğe kayıtlı toplam taşıt sayısı 29 milyon 142 bin 942 oldu Şubat ayı sonu itibarıyla trafiğe kayıtlı taşıtların yüzde 52,9'unu otomobil, yüzde 17,9'unu motosiklet, yüzde 15,6'sını kamyonet, yüzde 7,5'ini traktör, yüzde 3,3'ünü kamyon, yüzde 1,8'ini minibüs, yüzde 0,7'sini otobüs ve yüzde 0,3'ünü özel amaçlı taşıtlar oluşturdu. 76 bin 904 adet otomobilin trafiğe kaydı yapıldı Şubat ayında trafiğe kaydı yapılan otomobillerin yüzde 12,9'u Renault, yüzde 10,3'ü Fiat, yüzde 7,5'i Chery, yüzde 7,2'si Toyota, yüzde 5,7'si Volkswagen, yüzde 5,7'si Hyundai, yüzde 5,0'ı Peugeot, yüzde 4,9'u Dacia, yüzde 4,9'u Skoda, yüzde 4,3'ü Opel, yüzde 4,1'i Citroen, yüzde 3,6'sı Mercedes-Benz, yüzde 3,3'ü Ford, yüzde 2,9'u Nissan, yüzde 2,0'ı MG, yüzde 2,0'ı Honda, yüzde 1,8'i Audi, yüzde 1,7'si Kia, yüzde 1,6'sı BMW, yüzde 1,1'i Volvo ve yüzde 7,4'ü diğer markalardan oluştu. Ocak-Şubat döneminde trafiğe kaydı yapılan 190 bin 173 adet otomobilin yüzde 66,5'i benzin, yüzde 12,8'i dizel, yüzde 12,6'sı hibrit, yüzde 6,8'i elektrikli ve yüzde 1,3'ü LPG yakıtlı oldu. Şubat ayı sonu itibarıyla trafiğe kayıtlı 15 milyon 410 bin 282 adet otomobilin ise yüzde 35,4'ü dizel, yüzde 33,1'i LPG, yüzde 29,1'i benzin, yüzde 1,6'sı hibrit ve yüzde 0,6'sı elektrikli oldu. En fazla 1300 ve altı silindir hacimli otomobil kaydı yapıldı Ocak-Şubat döneminde trafiğe kaydı yapılan 190 bin 173 adet otomobilin yüzde 30,3'ü 1300 ve altı, yüzde 23,4'ü 1401-1500, yüzde 20,0'ı 1301-1400, yüzde 12,6'sı 1501-1600, yüzde 6,2'si 1601-2000, yüzde 0,7'si 2001 ve üstü motor silindir hacmine sahip. Ocak-Şubat döneminde trafiğe kaydı yapılan 190 bin 173 adet otomobilin yüzde 39,3'ü gri, yüzde 25,2'si beyaz, yüzde 12,2'si mavi, yüzde 11,8'i siyah, yüzde 6,4'ü kırmızı, yüzde 2,5'i yeşil, yüzde 1,2'si turuncu, yüzde 0,6'sı mor ve yüzde 0,4'ü kahverengi renkli oldu. "
156,"Tüketici güven endeksi martta 79,4 oldu","Tüketici güven endeksi martta aylık bazda yüzde 0,02 artarak 79,4 oldu.",Ekonomi,https://www.trthaber.com/haber/ekonomi/tuketici-guven-endeksi-martta-794-oldu-845390.html,"Türkiye İstatistik Kurumu (TÜİK), mart ayına ilişkin tüketici güven endeksi verilerini açıkladı. Buna göre, Türkiye İstatistik Kurumu ve Türkiye Cumhuriyet Merkez Bankası işbirliği ile yürütülen tüketici eğilim anketi sonuçlarından hesaplanan tüketici güven endeksi, şubat ayında 79,3 iken mart ayında yüzde 0,02 oranında artarak 79,4 oldu."
157,Piyasalarda gözler Fed'e çevrildi,"Küresel piyasalarda gözler bugün ABD Merkez Bankası'nın (Fed) para politikası kararları ve Fed Başkanı Jerome Powell'ın açıklamalarına çevrilirken, risk iştahı sınırlı da olsa pozitif seyrediyor.",Ekonomi,https://www.trthaber.com/haber/ekonomi/piyasalarda-gozler-fede-cevrildi-845381.html,"Para piyasalarındaki fiyatlamalarda Fed'in politika faizini sabit bırakacağına kesin gözüyle bakılırken, politika metninden ve Powell'ın açıklamalarından alınacak sinyallerin piyasaların yönü üzerinde etkili olması bekleniyor. Analistler, son dönemde açıklanan makroekonomik verilerin enflasyon endişelerini beslemeye devam ettiğini belirterek, Fed'in bu sinyalleri nasıl değerlendirdiğine ilişkin ipuçlarının gelecek dönemde atılacak adımlar açısından önemli olduğunu söyledi. Bankanın yayımlayacağı ""nokta grafiği"" ve ekonomiye ilişkin tahminlerinde bu sinyallerin bulunabileceğine işaret eden analistler, Powell'ın açıklamalarındaki satır aralarının da ilk faiz indiriminin ne zaman başlayacağına ilişkin tahminler açısından önemli olduğunu dile getirdi. ABD'de geçen hafta açıklanan enflasyon verilerinin beklentilerin üzerinde gerçekleşmesinin ardından ABD'nin 10 yıllık tahvil faizi yüzde 4,30 seviyesinde kalmaya devam ederken, para piyasalarındaki fiyatlamalarda haziran ayı Fed'in ilk faiz indirimi için en güçlü ihtimal olmayı sürdürüyor. Dolar endeksi de güvercin adımların gecikebileceği endişesiyle 104 seviyesine yaklaşırken, ülkede açıklanan makroekonomik veriler ekonomik aktivitenin güçlü kalmaya devam ettiğini gösteriyor. Dünkü verilere göre, ABD'de yapımına başlanan yeni konut sayısı, şubatta yüzde 10,7 artışla 1 milyon 521 bine çıkarak piyasa beklentilerinin üzerinde gerçekleşti. Ülkede verilen inşaat izni sayısı da şubatta aylık bazda yüzde 1,9 artarak 1 milyon 518 bine yükseldi. Petrol fiyatı 86,5 dolar seviyesinde Altının ons fiyatı bu gelişmelerle 2.150-2.180 bandında hareket etmeye devam ederken, hem dünya genelinde ekonomik aktivitenin güçlü kalmaya devam ettiğine yönelik veriler hem de süregelen jeopolitik risklerden destek bulan Brent petrolün varil fiyatı 86,5 dolar seviyesinde bulunuyor. Öte yandan, yapay zeka ile ilgili gelişmeler de piyasaların yönü üzerinde etkili olmayı sürdürüyor. Dün New York borsasında, S&P 500 endeksi yüzde 0,56, Nasdaq endeksi yüzde 0,39 ve Dow Jones endeksi yüzde 0,83 artış kaydetti. ABD'de endeks vadeli kontratlar, yeni güne ise satış ağırlıklı bir seyirle başladı. Avrupa'da bugün Fed'in atacağı adımlar öncesi yatırımcıların temkinli pozitif olduğu görülürken, perşembe günü İngiltere Merkez Bankası'nın (BoE) açıklayacağı faiz kararı yatırımcıların odağında olmaya devam ediyor. Analistler, bugün Avrupa Merkez Bankası (ECB) Başkanı Christine Lagarde'ın açıklamalarında ECB'nin gelecek politikalarına ilişkin olası ipuçları aranacağını kaydederek, açıklanacak yoğun makroekonomik veri gündeminin de piyasaların yönü üzerinde etkili olabileceğini bildirdi. Dün Fransa'da CAC 40 endeksi yüzde 0,65, İngiltere'de FTSE 100 endeksi yüzde 0,20 ve Almanya'da DAX 40 endeksi yüzde 0,31 artış kaydetti. Avrupa'da endeks vadeli kontratlar, yeni güne de negatif bir seyirle başladı. Asya tarafında Japonya Merkez Bankası'nın (BoJ) dün 17 yılın ardından faiz artırmasına karşın Japon yeni dolar karşısında gerilemeye devam ediyor. Analistler, bu durumun ihracatçı Japon şirketler açısından destekleyici olduğunu ve pay piyasalarında risk iştahını artırdığını kaydetti. Öte yandan, Çin Merkez Bankası (PBoC) bugün kısa dönemli kredi faizlerini yüzde 3,45'te sabit bıraktı. Kapanışa yakın Japonya'da Nikkei 225 endeksi yüzde 0,6, Çin'de Şanghay bileşik endeksi yüzde 0,3, Güney Kore'de Kospi endeksi yüzde 1,2 ve Hong Kong'da Hang Seng endeksi yüzde 0,2 yükseldi. Borsa yükseldi Yurt içinde dün alıcılı bir seyir izleyen Borsa İstanbul'da BIST 100 endeksi, günü yüzde 2,43 değer kazancıyla 8.929,88 puandan tamamladı. Dolar/TL, dünü, önceki kapanışının yüzde 0,2 üzerinde 32,3603'ten tamamlamasının ardından bugün bankalararası piyasanın açılışında 32,3820 seviyesinden işlem görüyor. Analistler, bugün yurt içinde tüketici güven endeksi, yurt dışında ise Fed'in faiz kararının yanı sıra İngiltere'de tüketici ve Almanya'da üretici enflasyonu olmak üzere yoğun veri gündeminin takip edileceğini belirterek, teknik açıdan BIST 100 endeksinde 9.000 ve 9.100 seviyelerinin direnç, 8.900 ve 8.800 puanın destek konumunda olduğunu kaydetti."
158,Tüketiciyi aldatıcı reklamlara 17 milyon lira ceza kesildi,"Reklam Kurulu, tüketiciyi aldatıcı reklamlar ve haksız ticari uygulamalar nedeniyle işletmelere 17 milyon 37 bin 891 lira para cezası kesti.",Ekonomi,https://www.trthaber.com/haber/ekonomi/tuketiciyi-aldatici-reklamlara-17-milyon-lira-ceza-kesildi-845373.html,"Reklam Kurulu, 12 Mart 2024 tarihinde gerçekleştirdiği toplantıda, tüketicileri yanıltıcı, aldatıcı reklamlar ve haksız ticari uygulamalar hakkında inceleme yaptı. Toplantıda gündeme alınan 134 dosyadan 119'u mevzuata aykırı bulundu. Söz konusu reklam ve ticari uygulamalar hakkında durdurma ve düzeltme cezalarıyla birlikte toplam 17 milyon 37 bin 891 lira idari para cezası uygulanmasına karar verildi. Reklam Kurulu'nun bu ayki toplantısının ana gündem konusunu elektronik ticarette üyelik uygulamaları, hedefli reklamcılık ve tüketicilerin kişisel verilerinin rızaları olmaksızın alınmasına yönelik internet sitesi tasarımları oluşturdu."
159,Seçim öncesi ekonomide spekülatif haberler artıyor,"31 Mart'taki seçim öncesinde ekonomiye ilişkin spekülatif haberler arttı. Kur, borsa ve ekonomiye ilişkin ortaya atılan iddialar çürütülse de farklı versiyonlarla yeniden gündeme getiriliyor. Uzmanlar, bilgi kirliliğine karşı dikkatli olunmasını ve yetkililer dışındaki beyanatlara itibar edilmemesini tavsiye ediyor.",Ekonomi,https://www.trthaber.com/haber/ekonomi/secim-oncesi-ekonomide-spekulatif-haberler-artiyor-845366.html,"Yerel seçim öncesinde en fazla spekülasyona maruz kalan alanların başında ekonomi geliyor. Kur beklentileri havada uçuşurken. Merkez Bankası'nın Piyasa Katılımcıları Anketi, gizli rapor gibi sunuldu. Hazine ve Maliye Bakanı Mehmet Şimşek'in birçok söylemi de çarpıtıldı. Kura müdahale edileceği, vergi artışına gidileceği söylentisi yayıldı.   Ekonomik gerçeklikten uzak söylemlerdeki amaç hem borsa hem de kurda hareketlilik yaratmak, vatandaşı paniğe sevk ederek piyasa istikrarını riske atmak. Peki ortaya atılan iddialar ne kadar gerçekçi? ""Bunların hiçbir şekilde iktisadi bir temeli, rasyonel temeli yoktur"" Konuyu TRT Haber'e değerlendiren AYBÜ Öğretim Üyesi Prof. Dr. Abdulkadir Develi, yapılan spekülasyonları yersiz bulduğunu söyledi. Develi, şöyle devam etti: ""Bunların hiçbir şekilde iktisadi bir temeli, rasyonel temeli yoktur. Neden diyeceksiniz? Bakın son süreçte Türkiye'de cari dengede bir iyileşme söz konusu. Aynı şekilde CDS'de bir düşüş söz konusu. Bunun yanı sıra aynı zamanda da biliyorsunuz artık kredi değerlendirme kuruluşları Türkiye'ye dair not artışları başlatmış durumda. Diğer taraftan Türkiye'nin gri listeden çıkarılması sürecinin haziran gibi tamamlanmasını bekliyoruz. Bunların hepsi TL'nin daha güçlü olması için gerekli olan gelişmeler."" Birçok haber yalanlandı Seçimlere sayılı günler kala artan spekülatif haberler, İletişim Başkanlığı Dezenformasyonla Mücadele Merkezi'nin de gündeminde. Son dönemde birçok haber yalanlandı. ""Yetkililer haricindeki beyanatları ciddiye almamak gerek"" Sermaye Piyasası Kurulu da yanıltıcı haber yapanlarla ilgili suç ihbarında bulundu. Uzmanlar, yaratılan bu bilgi kirliliğine karşı vatandaşları uyarıyor. Sermaye Piyasaları Uzmanı Arif Ünver, ""En nihayetinde algının bozulması birtakım yapılan, grupların işine gelebiliyorken, ülke menfaatleri açısından da zarar verebilecek kısa vadeli fiyatlamaların oluşmasına zemin hazırlıyor. Dolayısıyla aslında bu sosyal bir bilinç. Finansal okur yazarlık seviyenizin düşük olduğunu düşünüyorsanız, sosyal medyada özellikle altını çiziyorum yetkili merci ve bunların temsilcileri haricindeki profillerin beyanatlarını çok ciddiye almamanız gerekiyor."" dedi."
160,Merkez Bankası faiz kararını yarın açıklayacak,"Merkez Bankası Para Politikası Kurulu, faiz kararını yarın açıklayacak. Kurul, önceki toplantısında faiz oranını yüzde 45 düzeyinde sabit tutmuştu.",Ekonomi,https://www.trthaber.com/haber/ekonomi/merkez-bankasi-faiz-kararini-yarin-aciklayacak-845359.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında 21 Mart Perşembe günü toplanacak. Aynı gün saat 14.00'te faiz kararı açıklanacak. Kurul, 22 Şubat'ta gerçekleştirdiği toplantıda, faiz oranının yüzde 45 düzeyinde sabit tutulmasına karar vermişti. Politika faizi cari ay sonu beklentisi yüzde 45 Merkez Bankası, reel ve finansal sektör temsilcileri ile profesyonellerden oluşan 70 katılımcıyla gerçekleştirdiği mart ayı Piyasa Katılımcıları Anketi'ne göre, politika faizine ilişkin cari ay sonuna yönelik beklenti yüzde 45, 3 ay sonrası için ise yüzde 46,85 oldu. 12 ay sonrası için politika faizi beklentisi de yüzde 36,62'den yüzde 36,96'ya çıktı."
161,Borsa günü yükselişle tamamladı,"Borsa İstanbul'da BIST 100 endeksi, günü yüzde 2,43 değer kazanarak 8.929,88 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-845299.html,"BIST 100 endeksi, önceki kapanışa göre 211,77 puan artarken, toplam işlem hacmi 84,1 milyar lira oldu. Bankacılık endeksi yüzde 4,90, holding endeksi yüzde 1,73 değer kazandı. Sektör endeksleri arasında en çok kazandıran yüzde 4,91 ile bilişim, en çok gerileyen ise yüzde 5,76 ile spor oldu. Küresel piyasalarda, Japonya Merkez Bankasının (BoJ) yaklaşık 10 yılın ardından negatif faiz dönemine son vermesiyle fiyatlamalar zorlaşmaya devam ederken, yarın ABD Merkez Bankasının (Fed) açıklayacağı para politikası kararları piyasaların odağında bulunuyor. Fed'in yarın ve mayısta yapacağı toplantılarda politika faizini sabit bırakmasına kesin gözüyle bakılırken, ilk faiz indirimine haziranda başlayacağı yönündeki beklentiler zayıflamayı sürdürüyor. Analistler, Fed Başkanı Jerome Powell'ın açıklamalarının bankanın gelecek dönemde atacağı adımlara ilişkin ipucu verebileceğini belirtti. Yarın yurt içinde tüketici güven endeksi, yurt dışında ise Fed'in faiz kararının yanı sıra Avrupa Merkez Bankası Başkanı Christine Lagarde'ın açıklamaları, İngiltere'de enflasyon, Avro Bölgesinde tüketici güven endeksinin takip edileceğini belirten analistler, teknik açıdan BIST 100 endeksinde 8.700 ve 8.600 seviyelerinin destek, 9.000 puanın direnç konumunda olduğunu kaydetti."
162,"Mart ayında 884,7 milyon lira SED ödemesi yapıldı","Aile ve Sosyal Hizmetler Bakanı Mahinur Özdemir Göktaş, çocukların sosyal açıdan desteklenmesi ve eğitim giderlerinin karşılanması için bu ay 884,7 milyon lira Sosyal ve Ekonomik Destek (SED) ödediklerini açıkladı.",Ekonomi,https://www.trthaber.com/haber/ekonomi/mart-ayinda-8847-milyon-lira-sed-odemesi-yapildi-845272.html,"Aile ve Sosyal Hizmetler Bakanı  Göktaş, yaptığı yazılı açıklamada, çocuklara yönelik hizmetlere özel önem verdiklerini ve çocukların farklı ihtiyaçlarını gözeterek hizmetleri çeşitlendirdiklerini vurguladı. Bu doğrultuda SED ile çocukları, ailelerinin yanında ve sosyal çevresi içerisinde desteklediklerini ifade eden Göktaş, çocukların milli değerlere sahip, kendine güvenen, eğitimli ve sağlıklı birer fert olarak yetişmeleri için tüm gayretleriyle çalıştıklarını belirtti. Aile odaklı sosyal hizmet modelleri ile çocukların öncelikli olarak aile şefkati ve sıcaklığıyla yetişebilmeleri için gayret gösterdiklerini aktaran Göktaş, şunları kaydetti: ""Çocukların aile ortamında büyümelerinin, toplumsal değerlerin korunmasında vazgeçilmez bir rolü olduğuna inanıyoruz. Bu kapsamda çocukların sosyal açıdan desteklenmesi ve eğitim giderlerinin karşılanması için mart ayına ilişkin 884,7 milyon lira SED ödemesi yaptık."""
163,Negatif faizin son kalesi de yıkıldı,"Japonya Merkez Bankası, politika faizini 17 aradan sonra ilk kez artırdı. Böylece 2016’dan bu yana uyguladığı getiri eğrisi kontrollü negatif faiz politikası da tarihe karışmış oldu. Peki negatif faiz politikası nasıl başladı, hangi ülkeler uyguladı, neden sonlandı?",Ekonomi,https://www.trthaber.com/haber/ekonomi/negatif-faizin-son-kalesi-de-yikildi-845171.html,"Finansal kriz sonrası merkez bankaları tarafından başvurulan ve bir dönem Avrupa’da da uygulanan negatif faiz politikası, son benimseyicisi Japonya’nın da 17 yıl sonra faiz artırmasının ardından tarihe karışmış oldu. Geçen hafta büyük şirketlerin beklenti üzeri ücret artırımına gitmesinin enflasyonist kaygıları beslemesi, aslında Japonya Merkez Bankası (BoJ) Başkanı Ueda Kazuo'ya da fırsat oldu. Ueda, geçen yılın nisan ayında BoJ Başkanı olarak görevi Haruhiko Kuroda’dan devralmıştı. Başkan Ueda, göreve gelir gelmez negatif faiz politikasından çıkış için beklentiler oluşmuştu. Kuroda, BoJ Başkanlığını 10 yıl boyunca sürdürmüş, negatif faiz politikası uygulamasını devreye almıştı.   Negatif faiz politikası nasıl başladı? ABD'de 2006 sonlarında ""mortgage"" piyasasında patlak veren likidite krizi, 158 yıllık Amerikan Yatırım Bankası Lehman Brothers'ın 15 Eylül 2008'de iflas etmesiyle tüm dünyanın gündemine oturdu. Bu tarihten sonra tüm dünya ekonomi ve finans piyasalarında etkisini gösteren bu krize müdahale ise alışılmadık yöntemlerin başlangıcı oldu. Bu dönemin tarihe geçen isimlerinden eski ABD Merkez Bankası (Fed) Başkanı Ben Bernanke öncülüğünde, Büyük Buhran'dan bu yana uygulanan en agresif politikalara başvurularak 2008 yılında mortgage piyasasına dayalı tahvil satın alımına başlandı. ""Parasal genişleme"" olarak bilinen bu uygulamaya ilaveten, faiz oranlarını da sıfıra yakın seviyelere indiren Fed, ""sözle yönlendirme""yi de politika setine ekleyerek yeni bir uygulamaya daha öncülük etti. Bu süreçte parasal genişlemede Fed'i, Avrupa Merkez Bankası (ECB) ve Japonya Merkez Bankası (BoJ) takip ederken, ""sözle yönlendirme"" birçok merkez bankası tarafından kullanıldı. Tüm bunlar yaşanırken, cansız iç talep ve düşük enflasyon sorunlarıyla mücadele için İsveç, İsviçre, Danimarka ve ECB gibi merkez bankaları, negatif faiz politikasını benimsedi. Son olarak BoJ'un da negatif faiz uygulamasına geçmesi ise bu konuyu gündemin odak noktasına taşıdı. Negatif faiz nedir? Ekonomiyi canlandırmak için ortaya atılan bir para politikası olan negatif faiz ile merkez bankaları, bankaların kendisinde tuttuğu cari hesaplara uyguladığı faizi eksiye düşürüyor. Böylece bankalara ""Bana yatırdığın para için faiz vermem, üste para alırım. Bu parayı bana yatıracağına, kredi ver"" mesajı veriliyor. Negatif faiz uygulaması, şirketler için borçlanma maliyetlerinin düşürülmesini ve kredi talebinin artmasını hedefliyor. Neden negatif faize başvuruluyor? Parasal genişleme, sözle yönlendirme, düşük faiz gibi uygulamalara rağmen küresel ekonomik krizin olumsuz etkilerinin hala birçok ülke ekonomisinde giderilemediği görülüyor. Çin odaklı gelişmeler, Avrupa'da ekonomik toparlanmanın hala istenilen düzeyde olmaması, düşük talep, zayıf küresel ekonomik aktivite problemlerinin yanı sıra enflasyon, birçok gelişmiş ülkede yüzde 2'lik hedefin oldukça altında seyrediyor. Ekonomik büyümeye ilişkin artan tedirginliklere, sert düşen petrol fiyatları da eklenince enflasyonun üzerindeki aşağı yönlü baskı artıyor. Tüm bu gelişmeler, ""sağlıklı ekonomilerde başvurulmayan bir yöntem"" olarak bilinse de gelişmiş ülke merkez bankalarının ""negatif faiz"" silahını kullanmasına gerekçe gösteriliyor. Ülkelerin söz konusu politikaya geçmesinin nedenleri arasında ""ticarette rekabet üstünlüğü sağlama"" da bulunuyor. Çünkü ülkeler negatif faize geçtiğinde kendi yerel para birimi değersizleşeceğinden, ihracatta rekabet üstünlüğü elde ediyor. Bu da negatif faiz uygulamasıyla ""kur savaşlarını"" gündeme taşıyor. Negatif faiz uygulayan ülkeler Geçmişte Danimarka, İsveç, İsviçre ve ECB olmak üzere 4 gelişmiş ülke merkez bankası negatif faiz uyguladı. Söz konusu merkez bankalarından mevduat faiz oranı Danimarka'da yüzde eksi 0,65 ve İsveç'te yüzde eksi 0,50’ye kadar çekilmişti. Ocak 2015’te negatif faiz politikasına geçen İsviçre'de ise bu oran yüzde eksi 1,25 olarak belirlenmişti. ECB ise 2015 yılının Haziran ayında tahvil alımlarının yanı sıra mevduat faizini yüzde eksi 0,10 düzeyine indirmişti. Negatif faiz uygulamasının bankaları zor durumda bırakmaması için ECB ayrıca bankalara ek teşvikler sağlamıştı. Negatif faiz uygulamasına son olarak BoJ geçerek, 29 Ocak 2016’da faizi yüzde eksi 0,10'a çekmişti. Aynı zamanda parasal tabanı yıllık 80 trilyon yen artıran banka, böylece hem niceliksel hem de niteliksel parasal genişleme (QQE) politikasına geçme kararı almıştı. Banka daha sonra politika setine getiri eğrisi kontrolü de eklerken, koronavirüs salgını sonrası teşvikleri kapsamında şirket ve devlet tahvil alımı yapacağını duyurmuştu. Yaklaşık 8 yıldır negatif faiz politikasını benimseyen Banka, 17 yıl aradan sonra faizleri artırarak bu politikadan da çıkmış oldu. Negatif faiz uygulamasının riskleri Negatif faiz politikası uygulayan ülkelerde, ekonomideki aktörler nakit parayı faiz ödememek için bankalar yerine kendi kasalarında tutmayı tercih edebiliyor. Bu nedenle ekonomideki aktörlerin nakit paraya talep göstereceği endişesi, negatif faiz politikasında ""en önemli risk"" şeklinde nitelendiriliyor. Bankaların merkez bankalarında tutacakları kaynakların oluşturacağı maliyet de negatif faiz uygulamasında bir diğer sorun olarak öne çıkarken, negatif faizdeki bir devlet tahvilinin alıcı bulup bulamayacağı da soru işaretlerine yol açıyor. Tüm bunlar da söz konusu politikanın, bankaların maliyet yapıları ve karlılıklarını negatif etkilemesi riskini beraberinde getiriyor. Bu risklere rağmen reel faizin daha önemli olması, negatif faizden alınan bir devlet tahvilinin daha pahalıya satılma ihtimali ve bankaların faiz yapılarını maliyete göre ayarlayabilmeleri; negatif faiz politikasını teoriden öteye geçerek gerçek yaşamda kullanılır hale getiriyor."
164,KOSGEB geçen yıl 107 bine yakın işletmeye destek verdi,"Küçük ve Orta Ölçekli İşletmeleri Geliştirme ve Destekleme İdaresi Başkanlığı (KOSGEB), 2023'te ulaştırmadan madenciliğe, inşaattan imalata kadar çeşitli sektörlerde faaliyet gösteren yaklaşık 107 bin işletmeye 18,1 milyar liradan fazla destek sağladı.",Ekonomi,https://www.trthaber.com/haber/ekonomi/kosgeb-gecen-yil-107-bine-yakin-isletmeye-destek-verdi-845169.html,"KOSGEB'in 2023 Yılı Faaliyet Raporu'ndan derlenen bilgiye göre, kurum geçen yıl da Türkiye'nin dört bir yanından çeşitli sektörlerdeki işletmelere can suyu oldu. Bu kapsamda 2023'te 106 bin 776 işletmeye 18 milyar 132 milyon 875 bin 944 lira destek verildi. İşletmelerden 39 bin 996'sı KOSGEB Destek Programları Yönetmeliği imkanlarından, 16 bin 614'ü de Mikro ve Küçük İşletmelere Hızlı Destek Programı'ndan yararlandı. KOSGEB Destek Programları Yönetmeliği kapsamında verilen desteklerden faydalanan işletmelerin birden fazla destek alabilmesi sonucu kümülatif işletme sayısı 37 bin 990'ı buldu. Her bölgedeki işletmeler yararlandı KOSGEB Destek Programları Yönetmeliği kapsamındaki desteklerden en çok Akdeniz Bölgesi faydalandı. Bölgedeki 34 bin 559 işletmeye 8 milyar 160 milyon 631 bin 711 lira destek verildi. Bu bölgeyi 22 bin 170 işletmeye verilen 4 milyar 856 milyon 106 bin 231 lira destekle Güneydoğu Anadolu Bölgesi takip etti. İki bölgenin ardından 11 bin 579 işletmeye sağlanan 2 milyar 357 milyon 875 bin 285 lira destekle Doğu Anadolu Bölgesi, 13 bin 197 işletmeye verilen 870 milyon 984 bin 161 lira destekle Marmara, 10 bin 602 işletmeye aktarılan 798 milyon 305 bin 325 liralık destekle İç Anadolu, 7 bin 307 işletmeye sağlanan 616 milyon 696 bin 521 lira destekle Karadeniz, 7 bin 362 işletmeye verilen 472 milyon 276 bin 710 lira destekle Ege bölgeleri geldi. KOSGEB Destek Programları Yönetmeliği kapsamında verilen desteğin yüzde 47,2'sinin mikro, yüzde 35,4'ünün küçük, yüzde 17,4'ünün ise orta ölçekli işletmeler tarafından kullanıldığı belirlendi. Söz konusu desteklerden imalat, madencilik ve taş ocakçılığı, elektrik, gaz, buhar ve iklimlendirme üretimi ve dağıtımı, inşaat ile ulaşım ve depolamanın da aralarında yer aldığı birçok sektör faydalandı. Deprem bölgesindeki işletmelere 12,8 milyar lira destek Öte yandan, geçen yıl KOSGEB KOBİ Kredi Faiz Desteği Yönetmeliği kapsamında 10 bin 771 işletmeye 672 milyon 6 bin 799 lira destek verildi. Deprem Sonrası Mikro, Küçük ve Orta Ölçekli İşletmelerin Canlanması Destek Programı kapsamında Adana'dan 913, Adıyaman'dan 6 bin 916, Diyarbakır'dan 697, Elazığ'dan 789, Gaziantep'ten 2 bin 657, Hatay'dan 8 bin 517, Kahramanmaraş'tan 10 bin 235, Kilis'ten 156, Malatya'dan 4 bin 632, Osmaniye'den 1962, Şanlıurfa'dan 2 bin 206 olmak üzere 39 bin 680 işletmeye toplam 12 milyar 802 milyon 900 bin lira destek sağlandı."
165,Türkiye'nin uluslararası yatırım pozisyonu verileri yayımlandı,"Türkiye'nin ocak sonu itibarıyla yurt dışı varlıkları 324,5 milyar dolar, yurt dışı yükümlülükleri ise 624,5 milyar dolar olarak gerçekleşti.",Ekonomi,https://www.trthaber.com/haber/ekonomi/turkiyenin-uluslararasi-yatirim-pozisyonu-verileri-yayimlandi-845156.html,"Türkiye Cumhuriyet Merkez Bankası (TCMB), ocak 2024 dönemine ilişkin Uluslararası Yatırım Pozisyonu (UYP) verilerini açıkladı. Buna göre, ocak 2024'te önceki yılın aynı dönemine göre Türkiye'nin yurt dışı varlıkları yüzde 1,1 azalışla 324,5 milyar dolar, yükümlülükleri ise yüzde 1,9 artışla 624,5 milyar dolar oldu. Böylece Türkiye'nin yurt dışı varlıkları ile yükümlülüklerinin farkı şeklinde tanımlanan net UYP, ocakta eksi 300 milyar dolar düzeyinde gerçekleşti. Net UYP, 2023 sonunda eksi 284,7 milyar dolar düzeyinde bulunuyordu. Rezerv varlıklar kalemi ocakta 2023 sonuna göre yüzde 5,0 azalışla 133,9 milyar dolar, diğer yatırımlar ise yüzde 2,7 yükselişle 125,5 milyar dolar seviyesinde gerçekleşti. Bu dönemde diğer yatırımlar kategorisinin alt kalemlerinden olan bankaların yabancı para ve Türk lirası cinsinden efektif ve mevduatları yüzde 6,7 artarak 49,7 milyar dolar oldu. Doğrudan yatırımlar (sermaye ve diğer sermaye), piyasa değeri ile döviz kurlarındaki değişimlerin de etkisiyle 2023 sonuna göre yüzde 6,4 artışla 168,5 milyar dolara yükseldi. Portföy yatırımları 100,4 milyar dolar oldu Portföy yatırımları, ocak sonu itibarıyla yıllık bazda yüzde 4,7 artarak 100,4 milyar dolara çıktı. Aynı dönemde yurt dışı yerleşiklerin hisse senedi stoku yüzde 12,0 yükselişle 33,1 milyar dolar, yurt dışı yerleşiklerin mülkiyetindeki Devlet İç Borçlanma Senetleri (DİBS) stoku yüzde 5,9 artışla 2,8 milyar dolar ve Hazine'nin tahvil stoku (yurt içi yerleşiklerce alınan tahvil stoku düşüldükten sonra) da yüzde 1,7 artarak 43,2 milyar dolar oldu. Diğer yatırımlar, ilgili dönemde yüzde 0,8 azalışla 355,5 milyar dolara geriledi. Aynı dönemde, yurt dışı yerleşiklerin yurt içi yerleşik bankalardaki yabancı para mevduatı yüzde 1,9 azalarak 42,4 milyar dolara inerken, TL mevduatı da yüzde 10,2 artarak 18,8 milyar dolara çıktı. Bankaların kredi stoku yüzde 0,7 artarak 63,7 milyar dolar, diğer sektörlerin toplam kredi stoku yüzde 2,1 azalarak 98,3 milyar dolar oldu."
166,Beş ülkeden yapılan güneş paneli ithalatında damping önlemi uygulanacak,"Vietnam, Malezya, Tayland, Hırvatistan ve Ürdün menşeli güneş paneli ithalatında dampinge karşı önlem uygulanması kararlaştırıldı.",Ekonomi,https://www.trthaber.com/haber/ekonomi/bes-ulkeden-yapilan-gunes-paneli-ithalatinda-damping-onlemi-uygulanacak-845089.html,"Ticaret Bakanlığı tarafından hazırlanan İthalatta Haksız Rekabetin Önlenmesine İlişkin Tebliğ, Resmi Gazete'de yayımlandı. Buna göre, Vietnam, Malezya, Tayland, Hırvatistan ve Ürdün menşeli ""bir modül halinde birleştirilmiş veya panolarda düzenlenmiş fotovoltaik hücreler"" (güneş paneli) ithalatında metrekare başına 25 dolar teminat alınacak. Aynı önlem Çin menşeli güneş panellerinin ithalatında da uygulanıyordu. Tebliğ, 7 gün sonra yürürlüğe girecek."
167,"Ticaret Bakanlığı piyasa denetimlerinde 96,8 milyon lira ceza kesti","Ticaret Bakanlığı, piyasa denetimleri kapsamında, 2023'te 124 bin 188 firmanın 4 milyon 21 bin 80 adet ürünü denetlenmiş olup 43 bin 864 aykırı ürüne 96 milyon 851 bin 871 TL idari para cezası uyguladı.",Ekonomi,https://www.trthaber.com/haber/ekonomi/ticaret-bakanligi-piyasa-denetimlerinde-968-milyon-lira-ceza-kesti-845087.html,"Ticaret Bakanlığı, adil ve rekabetçi bir iç piyasa ile istikrarlı bir iç ticaret ortamı tesis etmek hedefiyle, ticaretin istismar edilmesini engellemek ve vatandaşların memnuniyetini sağlamak amacıyla gece gündüz demeden çalışmalarını sürdürüyor. Bu doğrultuda, piyasa bozucu ve tüketiciyi yanıltıcı davranışlara yönelik gerekli tedbirleri alan Bakanlık, fahiş fiyat ve stokçulukla olan mücadelesine de kararlılıkla devam ediyor. Denetimler sonucunda, 2023 yılında 135 milyon 103 bin 257 TL, 2024 yılında ise 77 milyon 71 bin 973 olmak üzere toplamda 212 milyon 176 bin 230 TL idari para cezası uygulandı. Bu alanda alınan tedbirler sonucunda, piyasa dengesini bozmaya ve haksız kazanç elde etmeye yönelik faaliyetlerin önüne geçilmesi noktasında önemli mesafeler kat edildi. 81 ilde Ticaret İl Müdürlükleri aracılığıyla piyasa denetimlerine de aralıksız devam eden Ticaret Bakanlığı, bu kapsamda, 2023 yılında 124 bin 188 firmanın 4 milyon 21 bin 80 adet ürününü denetleyerek 43 bin 864 aykırı ürüne 96 milyon 851 bin 871 TL idari para cezası uyguladı. 2024 yılının ilk iki ayında ise 43 bin 590 firmanın 1 milyon 53 bin 440 ürünü denetlendi, 9 bin 117 aykırı ürüne 34 milyon 666 bin 798 TL idari para cezası kesildi. Önemli düzenlemeler hayata geçirildi Ticaret Bakanlığı, iç ticaret alanında otomotiv ve emlak sektörlerinde de pek çok düzenlemeyi yürürlüğe koydu. Otomotiv sektöründe geçtiğimiz dönem yaşanan tüketici mağduriyetlerini ortadan kaldırmak ve sektörde adil, rekabetçi ve istikrarlı bir piyasa yapısını tesisi etmek üzere önemli düzenlemeler hayata geçirildi. Bu kapsamda, 6 ay 6 bin kilometre olarak bilinen pazarlama ve satış kısıtlamasına ilişkin düzenleme hayata geçirildi ve bu düzenlemeye aykırı satışları noterlikler nezdinde engellendi. Ayrıca, işletmeler için uygulanan bu kısıtlama 1 yıl içinde 3’ten fazla satış yapan bireysel satıcıları da kapsayacak şekilde genişletildi. Söz konusu düzenleme otomotiv piyasasında, arz ve talebin dengelenmesine yönelik olumlu etkileri göz önünde bulundurularak, 7 Aralık 2023 tarihinde yapılan yönetmelik değişikliği ile 1 Temmuz 2024 tarihine kadar uzatıldı. Ayrıca, motosiklet piyasasında yaşanan benzer olumsuzlukların ve haksız ticari kazançların önüne geçilmesi ve kamuoyunda oluşan beklentinin karşılanması amacıyla motosikletler de aynı kapsama alındı. Yine, ikinci el taşıtların sıfır fiyatının üzerinde bir fiyattan ilan yoluyla pazarlanmasını 1 Temmuz 2024 tarihine kadar yasaklandı. Bakanlığın bir başka düzenlemesi ile de otomobil yetkili bayilerinin, satıştan kaçınma, liste fiyatının üzerinde fiyat talep etme ve alıcıyı aksesuar almaya veya takasa zorlama gibi vatandaşların taşıta ulaşmasını zorlaştırıcı faaliyetlerde bulunması da engellendi. Otomotiv sektöründe 404 milyon 741 bin lira ceza kesildi Otomotiv sektörüne yönelik bu düzenlemelere uymayanlar hakkında ülkenin dört bir yanında yoğun denetim faaliyetleri devam ediyor. Bu denetimler kapsamında bugüne kadar 2 bin 258 firma denetlendi ve toplam 688 firmaya 404 milyon 741 bin 914 TL idari para cezası uygulandı. Emlak sektöründe 1338 işletmeye ceza kesildi Ticaret Bakanlığı, otomotiv sektöründe olduğu gibi emlak sektöründe de yaşanan gerçeklikten uzak, spekülatif fiyat artışları sonucu oluşan tüketici mağduriyetlerini ortadan kaldırmak ve sektörde adil, rekabetçi ve istikrarlı bir piyasa yapısını yeniden tesis etmek üzere çalışmalarını titizlikle sürdürüyor. Bu kapsamda, konut satış ilanlarını yakından takip ediliyor ve ilan fiyatlarında haksız ve adil olmayan artışlar yaparak haksız ticari uygulamalarda bulunan emlak işletmelerine göz açtırılmıyor. Ayrıca, yetki belgesiz taşınmaz ticareti yaptığı tespit edilen işletmeler ile Yönetmelikte yer alan diğer hükümlere aykırı faaliyet gösteren emlak işletmelerine de gerekli denetimler yapılıyor ve idari müeyyideler uygulanıyor. Bu kapsamda emlak sektörüne yönelik denetimler sonucunda toplam 1338 işletmeye yaklaşık 100 milyon TL idari para cezası uygulandı. Son olarak, yapılan düzenlemelerle, gerek otomotiv gerekse emlak sektöründe, ilan platformlarına, ilan verenlerin kimlik ve iletişim bilgilerini doğrulama, bununla birlikte, ilan verme yetkilerinin bulunup bulunmadığını kontrol etme yükümlülüğü getirildi. Böylece Ticaret Bakanlığı olarak otomotiv, emlak, haksız fiyat, fiyat etiketi ve diğer iç ticaret mevzuatı kapsamında yürüttüğü denetim faaliyetleri neticesinde 2023 ve 2024 yıllarında toplam 848 milyon 240 bin 387 TL idari para cezası uyguladı."
168,"Ticaret Bakanlığı, oyuncak firmasını 2 yıl ithalattan men etti","Ticaret Bakanlığı, Oyuncakların İthalat Denetimi Tebliği hükümlerine aykırı davrandığı gerekçesiyle Şah Per Oyuncak Tolga Şahin firmasının ithalatının 2 yıl durdurulmasına karar verdi.",Ekonomi,https://www.trthaber.com/haber/ekonomi/ticaret-bakanligi-oyuncak-firmasini-2-yil-ithalattan-men-etti-845085.html,"Ticaret Bakanlığı tarafından hazırlanan İthalattan Süreli Men Hakkında Tebliğ, Resmi Gazete'de yayımlanarak yürürlüğe girdi. Buna göre, Oyuncakların İthalat Denetimi Tebliği hükümlerine aykırı davrandığı gerekçesiyle Şah Per Oyuncak Tolga Şahin firması ithalattan 2 yıl men edildi. Firmanın bugünden önce açılmış akreditifleri, peşin olarak dövizi satılmış işlemleri, çıkış ülkesinden ihraç veya bedeli transfer edilmiş belge mukabili işlemleri, çıkış ülkesinden ihraç edilmiş veya fiili ithali yapılmış mal mukabili işlemleri ve bankalarca poliçeleri kabul edilmiş veya aval verilmiş kabul kredili işlemleri kapsam dışında tutuldu."
169,İzmir'e bir serbest bölge daha kuruluyor,"Ticaret Bakanı Ömer Bolat, Menemen Serbest Bölgesi'nin de kurulma çalışmaları dosyasının Bakanlık tarafından bugün itibarıyla bitirildiğini ve Cumhurbaşkanlığına sevk edileceğini söyledi.",Ekonomi,https://www.trthaber.com/haber/ekonomi/izmire-bir-serbest-bolge-daha-kuruluyor-845037.html,"İzmir'de bir otelde AK Parti İzmir İl Başkanlığı tarafından düzenlenen İzmir Buluşmaları iftar programında konuşan Bolat, İzmir'in gerçek belediyecilikle tanışmasını temenni ettiğini, Hamza Dağ'ın hukukçuluğunun yanı sıra ülkenin her alanında proje üreten biri olduğunu ifade etti. Bolat, ortak payda olan inanç, vatan, bayrak ve milletin birliğini yüceltecek sonuçların ülkeye nasip olmasını dilediğini belirterek hükümetin İzmir'i hiçbir zaman hizmetsiz bırakmadığını vurguladı. ""200'e yakın yeni fabrika kurulacak"" Bakan Bolat, bugün işletmeye açılan Batı Anadolu Serbest Bölgesi için toplam 2 milyar dolar yatırım yapılacağını söyleyerek, şunları kaydetti: ""4 milyar dolar bir ticaret bekleniyor. 200 fabrika kurulacak. En fazla 2 sene içinde hepsinin tamamlanacağını göreceksiniz. 20 bin insanımız orada çalışacak. Bunun anlamı 100 bin kişilik aile nüfusu oradan ekmek yiyecek. Ülkemize yıllık 2 milyar dolar döviz kazandırılacak. Bir başka müjdeli haber vermek istiyorum. Geçen yıl kararı çıkmış olan Menemen Serbest Bölgesi'nin de kurulma çalışmaları dosyası Bakanlığımız tarafından bugün itibarıyla bitirildi. Hayırlı olsun inşallah. Cumhurbaşkanlığımıza sevk edeceğiz. Orada da 200'e yakın yeni fabrika kurulacak. Bunlar tamamen ihracat amaçlı arkadaşlar. Ve ülkemize yabancı şirketler gelecek. Yerli şirketlerimiz orada yer alacak. Teknolojiye odaklı ve ülkemize teknoloji ve sermaye girişini de hızlandıracak bu iki proje İzmir'e, Ege'ye ve Türkiye'ye gerçekten önemli kazanımlar sağlayacak."" ""Enflasyon OVP ile 2026 sonunda tek haneli rakama düşürülecek"" Bolat, COVID-19'la başlayan, Rusya-Ukrayna savaşıyla devam eden; gıdada, enerjide ve bütün sektörlerde biraz da aşırı talep ve tedarik zincirlerinin kopmasından dolayı yüksek bir enflasyonist sürecin yaşandığını dile getirerek, ""İnşallah orta vadeli programla beraber 2026 sonunda tek haneli rakama düşürülecek. İhracatımızı artırarak, ithalatımızı da azaltmaya çalışarak dış ticaret açığımızı ve cari açığımızı makul seviyelere getirme gayreti içindeyiz."" dedi. AK Parti İzmir Büyükşehir Belediye Başkan adayı Hamza Dağ, İzmir'i ülkenin ticaret, iş, yatırım, finans ve turizm başkenti yapmak, çok daha güvenli ve konforlu bir şehir haline dönüştürmek istediklerini belirterek, ""Nitelikli iş gücünü artıracak, bu yolla şehrimizi nitelikli üretimin merkezi yapacağız. Şehrimizin ekonomisini gelecek dönemde parlatacak 3 tane stratejik alan belirledik. Bunlar bilişim, yenilenebilir enerji ve sağlık turizmi. Gördüğüm çok net bir şey var, İzmir'in potansiyelini harekete geçirdiğimizde bu sektörlerde yatırım yapacak herkesin önünü sonuna kadar açtığımızda her çeyrekte açıklanan büyüme rakamına 0,5 ekleme ile Türkiye ekonomisine buradan katkı sağlayacağımızdan hiç şüphemiz yok."" diye konuştu. AK Parti Konak Belediye Başkan adayı Ceyda Bölünmez Çankırı, İzmir'de ticaretin kalbi olan Konak'ın kalkınması için canla başla çalışacaklarını belirterek, ""İzmir'in artık kaybedecek 5 yılı daha yok. Özellikle Konak için. Bu işe var gücümüzle inandık. Sizlerin de bize inandığınızı biliyoruz."" dedi. AK Parti İzmir İl Başkanı Bilal Saygılı, İzmir'in ihracatta uzun yıllar İstanbul'dan sonra 2. sırada olduğunu ancak bugün 4. sıraya gerilediğine dikkati çekerek, İzmir'in ihracat rakamlarının tekrar yükselmesi için çok çalışacaklarını söyledi."
170,İstanbul Havalimanı şubatta Avrupa'nın en yoğun havalimanı oldu,"İstanbul Havalimanı, şubatta günlük ortalama 1306 uçuşla Avrupa'nın en yoğun havalimanı oldu.",Ekonomi,https://www.trthaber.com/haber/ekonomi/istanbul-havalimani-subatta-avrupanin-en-yogun-havalimani-oldu-845006.html,"Avrupa Hava Seyrüsefer Güvenliği Teşkilatının (Eurocontrol) şubat ayına ilişkin Avrupa Havacılık Raporu yayımlandı. Rapora göre İstanbul Havalimanı, şubatta günlük ortalama 1306 uçuşla Avrupa'nın en yoğun havalimanları arasında ilk sırada yer aldı. İstanbul Havalimanı'nı, günlük ortalama 1258 uçuşla Londra Heathrow, 1247 uçuşla Amsterdam Schiphol ve 1097 uçuşla Paris Charles De Gaulle havalimanları izledi. Sabiha Gökçen Havalimanı ise günlük ortalama 620 uçuşla Avrupa'daki 10'uncu en yoğun havalimanı oldu."
171,Bakan Bolat: Geçen yıl 18 serbest bölgemizin ülkemiz ekonomisine kattığı ticaret hacmi 31 milyar dolardır,"Ticaret Bakanı Ömer Bolat, ""18 serbest bölgemizden geçen yıl elde ettiğimiz ihracat geliri 12 milyar 700 milyon dolara ulaştı. Bu sene de ilk 2 ayda yüzde 10 civarında serbest bölgelerimizden yapılan ihracatta artış bulunmaktadır. Geçen yıl 18 serbest bölgemizin ülkemiz ekonomisine kattığı ticaret hacmi 31 milyar dolardır"" dedi.",Ekonomi,https://www.trthaber.com/haber/ekonomi/bakan-bolat-gecen-yil-18-serbest-bolgemizin-ulkemiz-ekonomisine-kattigi-ticaret-hacmi-31-milyar-dolardir-845000.html,"Bergama ilçesinde kurulan Batı Anadolu Serbest Bölgesi'nin açılışında konuşan Bolat, buranın Türkiye'nin 19. serbest bölgesi olduğunu belirtti. Bolat, ""Çok geçmeden burada fabrikaların hepsi tamamlanmış olacak. Çevreye duyarlı yatırımlarla yenilenebilir enerjinin tam ortasında olduğumuz bu güzel Bergama'da ülkemizin ekonomisine üretim olarak, yatırım olarak, istihdam olarak ve ihracat olarak çok büyük katkılar sunacaktır."" dedi. Bakan Bolat, Türkiye'de ilk serbest bölgenin Turgut Özal tarafından 1985 yılında Mersin'de açıldığını anımsattı. Bugüne kadar 18 serbest bölgede 7,5 milyar dolarlık yatırımlar yapıldığını belirten Bolat, ""100 bin kişilik istihdam serbest bölgelerde yer almaktadır. 2 bin 111 firma bu 18 serbest bölgede yer almakta. Bunların içinde de aşağı yukarı yüzde 20'lik bir istihdam ESBAŞ tarafından sağlanmaktadır. Bu açıdan Bergama Serbest Bölgesi'nin de inşallah başarılı olacağına yürekten inanıyoruz. 2 bin 111 firmanın 548'i yabancı firmalardır. Buraya da inanıyoruz ki yabancı firmalar büyük bir ilgi göstereceklerdir."" diye konuştu.   Bolat, serbest bölgelerin kurulması, hazırlanması ve işletilmesinden sorumlu bakanlık olarak gerek işletici firmalar gerek de serbest bölgelerde yer alan firmalarla son derece koordineli bir şekilde çalıştıklarını anlattı. Serbest bölge yatırımlarına çok önem verdiklerini belirten Bolat, şunları kaydetti: ""18 serbest bölgemizden geçen yıl elde ettiğimiz ihracat geliri 12 milyar 700 milyon dolara ulaştı. Bu sene de ilk 2 ayda yüzde 10 civarında serbest bölgelerimizden yapılan ihracatta artış bulunmaktadır. Geçen yıl 18 serbest bölgemizin ülkemiz ekonomisine kattığı ticaret hacmi 31 milyar dolardır. Aşağı yukarı üçte birinden fazla yüzde 35'i ihracat geliri olarak elde edilmiştir. Serbest bölgelerimizde araştırma geliştirme yoğun, yüksek katma değerli inovasyon ve teknoloji odaklı malların ve hizmetlerin üretilmesi temel hedeflerimiz arasındadır. Hem üretim hem ihracat hem de ülkemize döviz kazandırmak, bu serbest bölgelerin kurulmasındaki en önemli hedeflerin arasında yer almaktadır."" Bolat, 21 yıldır Türkiye'nin mal ihracatını 36 milyar dolardan 256 milyar dolara, hizmetler ihracatını 14 milyar dolardan 100 milyar dolara, milli geliri 230 milyar dolardan bir trilyon 118 milyar dolara çıkardıklarını söyledi. ""Türkiye Yüzyılı'nda dünyanın ilk 10 ekonomisi arasına girmek için çalışıyoruz"" Türkiye Yüzyılı'nda dünyanın ilk 10 ekonomisi arasına girmek için çalışmalarına devam ettiklerini söyleyen Bolat, iş dünyasından 31 Mart seçimlerinde Cumhur İttifakı'nın İzmir Büyükşehir Belediye Başkan adayı Hamza Dağ ve Bergama Belediye Başkan adayı Sadık Doğruer'e destek istedi. İzmir Valisi Süleyman Elban da sanayicilere böyle bir alanın tanımlanmasının önemli olduğunu, bölgenin kentteki iş insanlarına hayırlı olmasını diledi. Cumhur İttifakı İzmir Büyükşehir Belediye Başkan adayı Hamza Dağ, Bergama'nın potansiyelini ortaya çıkaracak bir serbest bölgeye kavuştuğunu, 120 firmanın faaliyet göstereceği bölgede 20 bin kişinin çalışacağını söyledi. Stratejik konumu, tarihi ve kültürel mirası, zengin doğal kaynakları ile İzmir'in uluslararası ticaretin kalbinde yer almayı hak ettiğini belirten Dağ, ""Bizim gayemiz İzmir'i bir taraftan vatandaşlarımızın keyif aldığı bir şehir yaparken diğer taraftan tarımıyla, turizmiyle, sanayisiyle sadece kendine yetebilen değil, Türkiye'nin itici güçlerinden biri haline getirmek. Projelerimizin İzmir'i ve bölgemizi sadece ticaretin merkezi değil kültürel ve turistik bir merkez haline getireceğine inanıyoruz. İnanıyoruz ki bu hayallerimizi gerçeğe dönüştürdüğümüzde yerli ve yabancı yatırımcı yatırım yapmak için sıraya girecek. İnanıyoruz ki bu projelerimize hayat verdikçe artık bu şehrin gençleri iş bulmak için başka şehirlere göç etmek zorunda kalmayacak."" dedi. ESBAŞ Yürütme Kurulu Başkanı, BASBAŞ Üst Yöneticisi ve Yönetim Kurulu Başkan Vekili Dr. Faruk Güler de ESBAŞ'ın serbest bölgecilikteki 35 yıllık deneyimi BASBAŞ'a aktaracağını söyledi. BASBAŞ'ın yaklaşık 2,5 milyon metrekare büyüklüğündeki arazi üzerine kurulduğunu, bölgede 2 yıldır altyapı çalışması yaptıklarını anlatan Güler, şunları kaydetti: ""30 yıllık ihtiyaçları dikkate alarak 1,5 milyon metrekaresini fabrikalarımızı yapmak için hazırladık. Gümrük kapımız dahil tüm kamu binaları bitti. Kullanıma açıldı. Fabrika inşaatları başladı. Bitmek üzere olan fabrika inşaatlarımız da var. İlk fabrikamız mayıs ayının başında üretime başlıyor. 4 milyon dolar ticaret hacmimiz olacak. 2 milyar dolar ihracatımız olacak. Yaklaşık 2 milyar dolarlık da yabancı ve yerli yatırımcı olacak. Bunlar hep gelecek. 2024 yılında fabrikaların devreye alınmasıyla yaklaşık 20 milyon dolar ihracat yapacağız. Bu bölgede 500 kişi çalışıyor. 2025 yılı sonunda 75 milyon dolar ihracat gerçekleştirip 1000 kişiye istihdam sağlayacağız."" Açılış törenine AK Parti İzmir İl Başkanı Bilal Saygılı, İzmir Ticaret Odası (İZTO) Yönetim Kurulu Başkanı Mahmut Özgener, İzmir Ticaret Borsası Yönetim Kurulu Başkanı Işınsu Kestelli, Ege Bölgesi Sanayi Odası Başkanı Ender Yorgancılar, Ege İhracatçı Birlikleri Koordinatör Başkanı Jak Eskinazi, Bergama Belediye Başkanı Hakan Koştu ve iş dünyası temsilcileri katıldı."
172,Türk somonu ve çayına tanıtım desteği,"Türk somonu ve çayının tanıtımına yönelik hazırlanan projeler, Ticaret Bakanlığı'nca ""Turquality Desteği"" kapsamına alındı.",Ekonomi,https://www.trthaber.com/haber/ekonomi/turk-somonu-ve-cayina-tanitim-destegi-844887.html,"Doğu Karadeniz İhracatçılar Birliği'nden (DKİB) yapılan yazılı açıklamada, Türk çayı ve somonunun ihracatının daha da artırılması ve yurt dışındaki potansiyel pazarlarda tanıtımının yapılması amacıyla DKİB'in hazırladığı 2 projenin, Ticaret Bakanlığınca ""Turquality Desteği"" kapsamına alındığı belirtildi. Açıklamada değerlendirmelerine yer verilen DKİB Yönetim Kurulu Başkanı Saffet Kalyoncu, bölgenin iki değerli ürünü olan Türk çayı ve Türk somonunun ihracatının daha üst rakamlara ulaştırılması amacıyla potansiyel olarak görülen yurt dışı pazarlarda yazılı, görsel basın, sosyal medya, influencer, tadım etkinlikleri, fuar katılımı gibi tanıtım faaliyetleri düzenleyeceklerini ifade etti. Kalyoncu, Ticaret Bakanlığının onayları dahilinde düzenlenecek bu tanıtım etkinliklerinin 4 yıl boyunca devam edeceğine dikkati çekerek, Türk somonunda özellikle pazar çeşitliliğin sağlanması açısından sektörün tanıtıma büyük ihtiyacı olduğunu ve bu kapsamda da ilk etapta uzak ülkeler Çin, Japonya, ABD ve Kanada gibi pazarlardaki etkinliklere ağırlık vereceklerini kaydetti. ""Sonrasında sektörlerin ihtiyaç duyacağı yeni projeler hayata geçirilecek"" Türk çayı tanıtım projesi hakkında bilgi veren Kalyoncu, doğallığı, kalite ve damak tadı açısından dünyanın en kaliteli çayları arasında yer alan Türk çayının, yurt dışı pazarlarda yeterince bilinmemesi nedeniyle ihracatının istenilen düzeyde artmadığını ve bunun için de Türk çayında farkındalık oluşturarak, Avrupa ülkeleri, Türk cumhuriyetleri, Rusya Federasyonu ve Orta Doğu ülkelerine yönelik yapılacak tanıtım etkinlikleriyle marka bilinilirliği oluşturularak ihracat artışına önemli katkı sağlayacaklarını belirtti. Kalyoncu, bu yıl başlanacak projelerin sonrasında da sektörlerle istişare edilerek güncel gelişmelere uygun yeni projelerin hayata geçirileceğini ifade etti."
173,Susam ihracatında rekor artış,"Türkiye'nin susam ihracatı, yılın ilk iki ayında geçen yılın aynı dönemine göre yüzde 195 artarak 19,6 milyon dolara ulaştı.",Ekonomi,https://www.trthaber.com/haber/ekonomi/susam-ihracatinda-rekor-artis-844854.html,"Ege Hububat Bakliyat Yağlı Tohumlar ve Mamulleri İhracatçıları Birliği Başkanı Muhammet Öztürk, yaptığı açıklamada Türkiye'nin 2022 yılında 77 milyon dolar olan susam ihracatını 2023 yılında yüzde 62'lik artışla 124,5 milyon dolara çıkardığını belirtti. Susam ihracatındaki yeni hedefin 250 milyon dolara ulaşmak olduğunu dile getiren Öztürk, şunları kaydetti: ""Susamda en büyük ithalatçı 1,6 milyar dolarla Çin. Bizim susamımız kaliteli olduğundan birim fiyatı 2,4 dolardan gidiyor. Çin ise 1,5 dolar bandında ithalat yapıyor. Bizim kaliteli susamımızı, seçici bir pazar olan Japonya ve Avrupa ülkeleri alıyor. Japonya'ya 2024 yılının ocak-şubat döneminde Türkiye geneli susam ihracatımız, geçen senenin aynı dönemine göre yüzde 170'lik artışla 660 bin dolardan 1,7 milyon dolara ilerledi. İhracatımız 2024 yılının ocak-şubat döneminde ise yüzde 195'lik artışla 6 milyon 645 bin dolardan 19 milyon 632 bin dolara yükseldi."" Öztürk, ocak-şubat döneminde kimyon ihracatının yüzde 106'lık yükselişle 2 milyon 242 bin dolara, anason ihracatının yüzde 111'lik sıçramayla 754 bin dolara çıktığını ifade etti. Açıklamada, ülkenin ocak-şubat dönemindeki susam ihracatının 6,6 milyon dolarlık dilimini Egeli ihracatçıların gerçekleştirdiği belirtildi."
174,Emtia piyasasında yükseliş sürüyor,"Emtia piyasasındaki yükseliş eğilimi, jeopolitik riskler ve arza ilişkin endişelerle geçen hafta da devam etti.",Ekonomi,https://www.trthaber.com/haber/ekonomi/emtia-piyasasinda-yukselis-suruyor-844850.html,"ABD Merkez Bankasının (Fed) faiz indirimlerine ne zaman başlayacağına ilişkin belirsizliklere karşın emtia piyasasında geçen hafta genel olarak pozitif bir seyir hakimdi. Jeopolitik riskler ve arz endişeleri geçen hafta emtia fiyatlarındaki söz konusu yukarı yönlü seyirde etkili oldu. Analistler, bu hafta ABD Merkez Bankası'nın (Fed) faiz kararının piyasaların odağında bulunduğunu belirterek, küresel piyasalarda mart toplantısında Fed'in faizleri sabit bırakmasına kesin gözüyle bakılmasına karşın Fed Başkanı Jerome Powell'ın yapacağı sözle yönlendirmelerin emtia piyasasının gidişatı üzerinde etkili olabileceğini kaydetti. Değerli metal fiyatlarında geçen hafta altın haricinde yükseliş eğilimi hakimdi. Geçen hafta ons bazında altın yüzde 1 değer kaybederken, gümüş yüzde 2,2, platin yüzde 2,6, paladyum yüzde 5,5 değer kazandı. Altın fiyatları, ABD'de açıklanan enflasyon verilerinin Fed'in yakında faiz oranlarını düşüreceği ihtimalini azaltmasının ardından geriledi. ABD'de, Tüketici Fiyat Endeksinin (TÜFE) şubatta tahminlerin üzerinde artış kaydetmesinin ardından ülkede Üretici Fiyat Endeksi (ÜFE) de öngörüleri aştı. Ülkede, TÜFE, şubatta aylık bazda beklentiler dahilinde yüzde 0,4 artarken, yıllık bazda yüzde 3,2 yükselişle piyasa tahminlerini geçti. ÜFE de şubatta aylık bazda yüzde 0,6 ve yıllık bazda yüzde 1,6 artışla beklentilerin üzerinde gerçekleşti. Değişken gıda ve enerji fiyatlarını içermeyen çekirdek ÜFE de aynı dönemde aylık bazda yüzde 0,3 ve yıllık bazda yüzde 2 artarak tahminleri geride bıraktı. Gümüş fiyatları, bakır fiyatlarındaki yükselişten ve ABD'de beklentileri aşan şubat ayına ilişkin imalat sanayi üretiminden aldığı destekle yükseldi. ABD'de, imalat sanayi üretimi de şubatta yüzde 0,8 artış kaydetti. İmalat sanayi üretimine yönelik piyasa beklentisi, şubatta yüzde 0,3 artması yönündeydi. Değerli metal fiyatlarındaki yükselişe ayrıca Orta Doğu'daki jeopolitik gerilimlerin de destek verdiği ifade ediliyor. Paladyum fiyatları da son zamanlarda Çin hükümetinin ülke ekonomisinin büyümesini desteklemek için daha fazla teşvik önlemi alacağı beklentileriyle desteklendi. Bakırın libresi 11 ayın en yüksek seviyesini gördü Baz metallerde geçen hafta yükseliş eğilimi hakimdi. Tezgah üstü piyasada fiyatlar libre bazında bakırda yüzde 6, alüminyum yüzde 1,7, çinko yüzde 1,5, kurşun yüzde 2,4, nikel yüzde 0,4 arttı. Bakırın libresi geçen hafta 4,12 dolarla Nisan 2023'ten bu yana en yüksek seviyeyi test etti. Bakır fiyatlarının yükselişi, büyük ölçüde Çin'deki bakır izabe tesislerinin rafine bakır arzını sınırlandırarak ortak üretim kesintileri yapmayı planladıklarına dair haberlerin ardından güçlendi. Çin’de rafine edilmiş çinko üretiminin düşmesiyle de çinko fiyatları yükseldi. Brent petrolün varil fiyatı yüzde 4 değer kazanırken, New York Ticaret Borsasında işlem gören doğal gazın İngiliz Termal Birimi (MMBtu) cinsinden fiyatı ise yüzde 7,8 azalış kaydetti. Petrol fiyatlarında, ABD'de ticari ham petrol stoklarının beklentilerin üzerinde azalmasının ardından dünyanın en büyük petrol tüketicisi olan ülkede talebin güçlü seyrettiğine ilişkin verilerin etkisiyle geçen hafta yükseliş eğilimi görüldü. ABD Enerji Enformasyon İdaresinin (EIA) açıkladığı verilere göre, ülkedeki ticari ham petrol stokları geçen hafta beklentilerin aksine yaklaşık 1 milyon 500 bin varil azaldı. Piyasa beklentisi, stokların 900 bin varil artacağı yönündeydi. Jeopolitik gerilimler de Brent petrolün fiyatındaki yükselişleri tetikliyor. Öte yandan, Ukrayna'nın Rusya’nın güneyindeki en büyük petrol rafinerisine yönelik saldırısının Asya ve Avrupa'nın bazı bölgelerine yakıt tedarikini potansiyel olarak kesintiye uğratabileceği endişeleri de Brent petrolün yükseliş eğiliminde etkili oldu. Doğal gaz fiyatları ise ılımlı sıcaklıklar ve bahar mevsiminin yaklaşması nedeniyle baskı altında kalmayı sürdürüyor. Tarım grubunda karışık bir seyir izlendi Chicago Ticaret Borsasında kile başına fiyatlar buğdayda yüzde 1,5, mısırda yüzde 0,7, pirinç yüzde 0,4 azalırken, soya fasulyesi yüzde 1,2 artış kaydetti. Intercontinental Exchange'te libre bazında fiyatlar, pamukta yüzde 1,9, kahvede yüzde 0,7 azalırken, şekerde yüzde 2,9 arttı. 8 bin 816 dolarla zirve tazeleyen kakaonun ton fiyatı ise geçen hafta yüzde 8,3 yükseldi. Fransa Tarım Bakanlığı'nın Fransa'daki 2023/2024 dönemi yumuşak buğday stok tahminini 3,5 milyon tondan, 3,7 milyon tona çıkarması buğday fiyatlarının düşünde önemli bir etken olarak öne çıktı. Uluslararası Tahıl Konseyi'nin (IGC), Brezilya ve Çin'e ilişkin yüksek mahsul beklentilerinin ardından 2023/2024 sezonunda 1 milyar 227 milyon ton olan küresel mısır üretim tahminini 2024/2025'te 1 milyar 233 milyon tona çıkarması da mısır fiyatları için aşağı yönlü bir etkiye sahip oldu. Vietnam’da kahve stoklarının düşmesiyle kahve fiyatları yükseldi. Fildişi Sahilleri ve Gana'daki büyük kakao fabrikalarının tohum maliyetlerini karşılayamadığı için üretimi kısma veya durdurma kararı almasıyla kakao fiyatları rekor kırmaya devam etti. Dünyadaki kakao üretiminin yüzde 60'ını karşılayan iki ülkeden gelen haberlerin ardından, tüm dünyada çikolata fiyatlarını keskin bir şekilde artırması bekleniyor. İklim koşulları nedeniyle kakao hasadının azalması çikolata üreticilerini fiyat artırımı yapmaya itmişti. Üretim kesintisinin devam etmesiyle birlikte çikolata fiyatlarının daha da sert bir şekilde artabileceği tahmin ediliyor."
175,Kısa vadeli dış borç stoku ocakta azaldı,"Kısa vadeli dış borç stoku, ocak ayında 2023 yıl sonuna kıyasla yüzde 0,2 azalışla 174,9 milyar dolar oldu.",Ekonomi,https://www.trthaber.com/haber/ekonomi/kisa-vadeli-dis-borc-stoku-ocakta-azaldi-844831.html,"Türkiye Cumhuriyet Merkez Bankası (TCMB), Ocak 2024 dönemine ilişkin kısa vadeli dış borç istatistiklerini açıkladı. Buna göre, kısa vadeli dış borç stoku, ocak sonu itibarıyla 2023 sonuna göre yüzde 0,2 azalışla 174,9 milyar dolar düzeyinde gerçekleşti. Bu dönemde, bankalar kaynaklı kısa vadeli dış borç stoku yüzde 2,2 artışla 69,9 milyar dolara yükselirken, diğer sektörlerin kısa vadeli dış borç stoku yüzde 2,7 azalarak 58,8 milyar dolara geriledi. Bankaların yurt dışından kullandıkları kısa vadeli krediler, 2023 sonuna göre yüzde 5 artarak 13,2 milyar dolara çıktı. Banka hariç yurt dışı yerleşiklerin döviz tevdiat hesabı yüzde 2,3 azalarak 19,5 milyar dolara, yurt dışı yerleşik bankaların mevduatı yüzde 1,4 azalışla 20,4 milyar dolara geriledi. Yurt dışı yerleşiklerin TL cinsinden mevduatları da geçen yıl sonuna göre yüzde 10,8 yükselişle 16,8 milyar dolar oldu. Diğer sektörler altında yer alan ithalat borçları, 2023 yıl sonuna göre yüzde 3,4 azalarak 51,7 milyar dolar seviyesinde gerçekleşti. Özel sektörün kısa vadeli dış borcu 93,1 milyar dolar Tamamı kamu bankalarından oluşan kamu sektörünün kısa vadeli borcu 2023 sonuna göre yüzde 3,4 artarak 35,7 milyar dolar, özel sektörün kısa vadeli dış borcu da yüzde 1,4 azalarak 93,1 milyar dolar oldu. Bu dönemde, özel alacaklılar başlığı altındaki parasal kuruluşlara olan kısa vadeli borçlar yıl sonuna göre yüzde 0,7 yükselerek 96,2 milyar dolar, parasal olmayan kuruluşlara olan borçlar ise yüzde 2,3 azalarak 75,9 milyar dolar seviyesinde gerçekleşti. 2023 yılı sonunda 1,7 milyar dolar olan kısa vadeli tahvil ihraçları, 2024 Ocak sonu itibarıyla 2,4 milyar dolar, resmi alacaklılara olan kısa vadeli borçlar 373 milyon dolar oldu. Kısa vadeli dış borç stokunun döviz kompozisyonuna bakıldığında, yüzde 50,5'i dolar, yüzde 22,5'i avro, yüzde 10,8'i TL ve yüzde 16,2'si diğer döviz cinslerinden oluştu. Aynı dönemde, orijinal vadesine bakılmaksızın vadesine 1 yıl veya daha az kalmış dış borç verisi kullanılarak hesaplanan kalan vadeye göre kısa vadeli dış borç stoku, 225,4 milyar dolar düzeyinde gerçekleşti. Söz konusu stokun 19,6 milyar dolarlık kısmı, Türkiye'de yerleşik bankaların ve özel sektörün yurt dışı şubeleri ile iştiraklere olan borçlarından oluştu. Borçlu bazında değerlendirildiğinde, toplam stok içinde kamu sektörünün yüzde 21, Merkez Bankasının yüzde 20,5, özel sektörün ise yüzde 58,5 paya sahip olduğu görüldü."
176,"Konut Fiyat Endeksi ocakta yüzde 2,3 arttı","Konut Fiyat Endeksi, Ocakta aylık yüzde 2,3 ve yıllık yüzde 68 artışla 1190 oldu.",Ekonomi,https://www.trthaber.com/haber/ekonomi/konut-fiyat-endeksi-ocakta-yuzde-23-artti-844829.html,"Türkiye Cumhuriyet Merkez Bankası tarafından Ocak 2024 dönemine ilişkin Konut Fiyat Endeksi verileri açıklandı. Türkiye'deki konutların kalite etkisinden arındırılmış fiyat değişimlerini izlemek amacıyla hesaplanan KFE, ocakta bir önceki aya göre yüzde 2,3 artarak 1190 seviyesinde gerçekleşti. KFE, ocakta yıllık bazda yüzde 68 artarken, bu dönemde reel yükseliş yüzde 1,4 oldu. Üç büyük il için KFE değişimine bakıldığında ocakta bir önceki aya göre İstanbul, Ankara ve İzmir'de sırasıyla yüzde 1,3, 2,4 ve 2,8 artış görüldü. Endeks değerleri geçen yılın aynı ayına göre ise İstanbul'da yüzde 54,5, Ankara'da yüzde 85,6, İzmir'de yüzde 70,4 yükseldi."
177,Borsa haftaya yükselişle başladı,"Borsa İstanbul'da BIST 100 endeksi, haftaya yüzde 0,18 yükselişle 8.844,50 puandan başladı.",Ekonomi,https://www.trthaber.com/haber/ekonomi/borsa-haftaya-yukselisle-basladi-844809.html,"Açılışta BIST 100 endeksi, önceki kapanışa göre 15,80 puan ve yüzde 0,18 değer kazanarak 8.844,50 puana çıktı. Bankacılık endeksi yüzde 0,15 artış kaydederken, holding endeksi yüzde 0,05 geriledi. Sektör endeksleri arasında en fazla kazandıran yüzde 1,76 ile menkul kıymet yatırım ortaklığı, en çok kaybettiren ise yüzde 0,44 ile spor oldu. Cuma günü, satıcılı bir seyir izleyen Borsa İstanbul'da BIST 100 endeksi, günü yüzde 0,62 değer kaybıyla 8.828,70 puandan tamamladı. Analistler, küresel pay piyasalarının, ABD, İngiltere ve Japonya merkez bankalarının faiz kararlarını açıklayacağı haftaya pozitif bir seyirle başladığını belirterek, yurt içinde de Türkiye Cumhuriyet Merkez Bankasının (TCMB) alacağı para politikası kararlarının yatırımcıların odağına yerleştiğini söyledi. Ekonomistler, TCMB'nin politika faizini yüzde 45,00'te sabit bırakmasını beklerken, ekonomistlerin yıl sonu politika faizi beklentilerinin medyanı da yüzde 45,00 oldu. Bugün yurt içinde konut fiyat endeksi ve kısa vadeli dış borç istatistikleri, yurt dışında ise Avro Bölgesi'nde enflasyon ve dış ticaret verilerinin takip edileceğini bildiren analistler, teknik açıdan BIST 100 endeksinde 8.740 ve 8.600 seviyelerinin destek, 8.900 ve 9.000 puanın direnç konumunda olduğunu kaydetti."
178,VİOP'ta endeks kontratı güne düşüşle başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, haftaya yüzde 0,3 azalışla 9.761,75 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-dususle-basladi-844803.html,"Nisan vadeli endeks kontratı, açılış seansında önceki normal seans kapanışın yüzde 0,3 altında 9.761,75 seviyesinden işlem gördü. Cuma günü, satıcılı bir seyir izleyen endeks kontratı, normal seansı önceki kapanışının yüzde 0,8 altında 9.790,25 puandan tamamladı. Endeks kontratı, akşam seansında da düşüş eğilimini sürdürerek 9.760,00 puana indi. Analistler, küresel pay piyasalarının, ABD, İngiltere ve Japonya merkez bankalarının faiz kararlarını açıklayacağı haftaya pozitif bir seyirle başladığını belirterek, yurt içinde de Türkiye Cumhuriyet Merkez Bankasının (TCMB) alacağı para politikası kararlarının yatırımcıların odağına yerleştiğini söyledi. Beklenti anketine katılan ekonomistler, TCMB'nin politika faizini yüzde 45,00'te sabit bırakmasını beklerken, ekonomistlerin yıl sonu politika faizi beklentilerinin medyanı da yüzde 45,00 oldu. Bugün yurt içinde konut fiyat endeksi ve kısa vadeli dış borç istatistikleri, yurt dışında ise Avro Bölgesinde enflasyon ve dış ticaret verilerinin takip edileceğini bildiren analistler, teknik açıdan endeks kontratında 9.700 ve 9.600 seviyelerinin destek, 9.800 ve 9.900 puanın direnç konumunda olduğunu kaydetti."
179,Küresel piyasalar faiz kararlarına odaklandı,"Küresel piyasalarda, ABD, İngiltere, Japonya ve Türkiye Cumhuriyet Merkez Bankası'nın bu hafta açıklayacağı para politikası kararları yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-faiz-kararlarina-odaklandi-844795.html,"ABD, İngiltere ve Japonya merkez bankalarının faiz kararlarını açıklayacağı haftaya pozitif bir seyirle başlarken, yurt içinde de Türkiye Cumhuriyet Merkez Bankasının (TCMB) alacağı para politikası kararları yatırımcıların odağına yerleşti. ABD Merkez Bankasının (Fed), bu yıl başlaması beklenen faiz indirimlerinin zamanı ve hızına ilişkin belirsizlik devam ederken, bu hafta küresel bazda para politikasına ilişkin soru işaretlerin sınırlı da olsa azalabileceği tahmin ediliyor. Analistler, geçen hafta ABD'de açıklanan enflasyon verilerinin beklentileri aşmasıyla Fed'in yılın ilk yarısında faiz indirimlerine başlayabileceğine yönelik ihtimallerin zayıfladığını anımsatarak, çarşamba günü bankanın faiz kararını açıklamasının ardından Fed Başkanı Jerome Powell'ın yapacağı sözle yönlendirmelerin varlık fiyatları üzerinde etkili olmasının beklendiğini ifade etti. Para piyasalarında, Fed'in bu hafta gerçekleştireceği para politikası toplantısında politika faizini sabit bırakacağına kesin gözüyle bakılırken, fiyatlamalar piyasalarda bankanın faiz indirimlerine mayısta da başlamayacağına ikna olduğunu gösteriyor. Bununla birlikte Fed'in ilk faiz indirimi adımını yüzde 59 olasılıkla haziranda atabileceği tahmin ediliyor. Geçen hafta açıklanan enflasyon verilerinin ardından yaklaşık 25 baz puan yükselen ABD'nin 10 yıllık tahvil faizi yeni haftaya da yüzde 4,30 seviyesinden başlarken, dolar endeksi de 103,5 seviyesinde yatay bir seyir izliyor. Düşüş eğilimini üst üste üçüncü işlem gününe taşıyan altının ons fiyatı, şu sıralarda yüzde 0,4 azalışla 2 bin 147 dolardan alıcı buluyor. Jeopolitik gerilimler petrol fiyatlarını yukarı yönlü desteklerken, Ukrayna'nın Rusya’nın petrol rafinerilerine saldırı girişimlerine saldırılarının petrol fiyatları üzerinde etkili olabileceği tahmin ediliyor. Yükseliş eğilimini üst üste dördüncü işlem gününe taşıyan Brent petrolün varil fiyatı, şu sıralarda yüzde 0,4 artışla 85,2 dolardan işlem görürken aynı zamanda son 4 ayın en yüksek seviyesini de test etmiş oldu. Cuma günü, New York borsasında, S&P 500 endeksi yüzde 0,65, Nasdaq endeksi yüzde 0,96 ve Dow Jones endeksi yüzde 0,49 azalış kaydetti. ABD'de endeks vadeli kontratlar, yeni haftaya ise pozitif bir seyirle başladı. Avrupa'da bugün gözler Avro Bölgesinde enflasyon verilerine çevrilirken, perşembe günü de İngiltere Merkez Bankasının (BoE) açıklayacağı faiz kararı yatırımcıların odağında olacak. Analistler, Avro Bölgesinde Tüketici Fiyat Endeksinin (TÜFE) şubatta aylık yüzde 0,6 ve yıllık yüzde 2,6 artış beklendiğini belirterek, söz konusu verinin beklentilerden sapması durumunda pay piyasalarında oynaklığın aratabileceğini dile getirdi. BoE'nin politika faizini bu haftaki toplantıda sabit bırakacağına kesin gözüyle bakıldığını anımsatan analistler, BoE Başkanı Andrew Bailey'in karar sonrası yapacağı açıklamalardan bankanın gelecek dönemde atacağı adımlara ilişkin ipuçları aranacağını söyledi. Avrupa Avrupa Merkez Bankası (ECB) üyelerinin de sözle yönlendirmeleri takip edilirken, banka üyesi Olli Rehn, bu yıl borçlanma maliyetlerinde birkaç faiz indirimine izin verecek şartların ortaya çıktığını ve ilk hamlenin ""yaza doğru"" yapılabileceğini kaydetti. Bir başka ECB üyesi ve Fransa Merkez Bankası Başkanı Francois Villeroy de Galhau, Avro Bölgesinin enflasyon krizinden yavaş yavaş uzaklaştığını belirtti. Öte yandan, Ukrayna-Rusya savaşına ilişkin gelişmeler yakından takip edilirken, Rusya Devlet Başkanlığı seçimini, sandık çıkış anketine göre oyların yüzde 87,8'ini alan Vladimir Putin kazandı. Cuma günü, Fransa'da CAC 40 endeksi yüzde 0,04 ve İtalya'da MIB 30 endeksi de yüzde 0,46 artarken, İngiltere'de FTSE 100 endeksi yüzde 0,20 ve Almanya'da DAX 40 endeksi ise yüzde 0,03 azalış kaydetti. Avrupa'da endeks vadeli kontratlar, yeni haftaya ise pozitif bir seyirle başladı. Asya Asya'da da gözler Japonya Merkez Bankasının (BoJ) yarınki toplantısına çevrilirken, bankanın politika faizini 17 yıl sonra ilk kez artırabileceği tahmin ediliyor. Analistler, Japonya'nın en büyük sendika grubunun son otuz yılın en güçlü ücret anlaşmalarını açıklamasının ardından BoJ'un salı günü negatif faiz politikasını sonlandıracağına yönelik beklentilerin kuvvetlendiğini ifade etti. Öte yandan, bugün Çin'de açıklanan verilerin ekonomik aktiviteye dair olumlu sinyaller vermesi pay piyasalarında risk iştahını destekledi. Çin'de sanayi üretimi şubatta yıllık yüzde 7 ve perakende satışlar yıllık yüzde 5,5 artışla beklentileri geride bıraktı. Ülkede işsizlik oranı ise ocakta yüzde 5,3'e yükseldi. Kapanışa yakın Japonya'da Nikkei 225 endeksi yüzde 2,4, Çin'de Şanghay bileşik endeksi yüzde 0,6, Güney Kore'de Kospi endeksi yüzde 0,6 ve Hong Kong'da Hang Seng endeksi yüzde 0,2 değer kazandı. Yurt içi piyasalar Yurt içinde cuma günü satıcılı bir seyir izleyen Borsa İstanbul'da BIST 100 endeksi, günü yüzde 0,62 değer kaybıyla 8.828,70 puandan tamamlarken, bu hafta gözler TCMB'nin faiz kararına çevrildi. Ekonomistler, TCMB'nin politika faizini yüzde 45,00'te sabit bırakmasını beklerken, ekonomistlerin yıl sonu politika faizi beklentilerinin medyanı da yüzde 45 oldu. Dolar/TL, cuma günü dalgalı bir seyir izleyerek günü önceki kapanışının yüzde 0,1 altında 32,1044'ten tamamlamasının ardından bugün bankalararası piyasanın açılışında 32,2990 seviyesinden işlem görüyor. Analistler, bugün yurt içinde konut fiyat endeksi ve kısa vadeli dış borç istatistikleri, yurt dışında ise Avro Bölgesinde enflasyon ve dış ticaret verilerinin takip edileceğini belirterek, teknik açıdan BIST 100 endeksinde 8.800 ve 8.700 seviyelerinin destek, 8.900 ve 9.000 puanın direnç konumunda olduğunu kaydetti."
180,Japonya'nın 17 yıl sonra ilk kez faiz artırması bekleniyor,Japonya Merkez Bankası (BoJ) büyük şirketler ve sendikaların bu yıl önemli ücret artışları konusunda anlaşmasının ardından uzun süredir devam eden parasal genişleme politikasında bir dönüm noktası olarak Şubat 2007'den beri ilk faiz artışına hazırlanıyor.,Ekonomi,https://www.trthaber.com/haber/ekonomi/japonyanin-17-yil-sonra-ilk-kez-faiz-artirmasi-bekleniyor-844780.html,"Dünyanın önde gelen merkez bankalarından ABD Merkez Bankası (Fed), Avrupa Merkez Bankası (ECB) ve İngiltere Merkez Bankası (BoE) salgın sonrasında rekor seviyelere yükselen enflasyonu dizginlemek için faiz artırımlarına giderken, BoJ ise ultra gevşek para politikasını sürdürdü. Japonya'da sendikalar ve işverenler arasındaki ""Shunto"" olarak adlandırılan bahar ücret görüşmelerinde güçlü ücret artışları olabileceğine dair işaretler sonrasında BoJ'un Şubat 2007'den bu yana ilk faiz artışının yapılabileceği ve negatif politika faizinden vazgeçileceği fiyatlanmaya başlandı. Bankanın enflasyon zorlukları ve fiyat istikrarını sağlama isteği nedeniyle negatif faiz oranlarından çıkabileceğine dair beklentilerle gözler BoJ'nin 18-19 Mart'ta yapacağı para politikası toplantısına çevrildi. Bazı analistler BoJ'un gelecek hafta politika hamlesi yapmasını beklese de bankanın, sendikalar ve işverenler arasındaki ücret görüşmelerini değerlendireceği ve ilk faiz artırımını nisanda gerçekleştireceği ihtimali de tartışılıyor. Japonya'nın mevcut para politikası BoJ dünyada, büyük parasal genişlemenin sembolü olarak görülen negatif faiz uygulayan tek merkez bankası olarak dikkati çekiyor. Yılda sekiz kez para politikası toplantısı yapan BoJ, ekonomik görünümü ocak, nisan, temmuz ve ekim aylarında güncelliyor. Ülkede çekirdek enflasyon yüzde 2 hedefini aşmasına rağmen BoJ, aşırı gevşek para politikasına devam ediyor. Faiz oranlarının uzun süredir negatif bölgede kalması, bankaların karlılıklarını zorlarken, borç verme kapasitesi ve yatırımları sınırlıyor. Kalıcı negatif faiz oranları yenin değer kaybedeceğine dair endişelere yol açarken, tüketici ve yatırımcı güvenini de riske sokuyor. Banka, borçlanmayı, harcamaları ve sağlıklı fiyat artışını teşvik etmek amacıyla Şubat 2016'dan bu yana eksi yüzde 0,1 faiz oranı uyguluyor. Öte yandan BoJ, geçen yılın sonundan bu yana negatif faiz oranlarını sona erdirmenin temellerini atıyor. Ocak ayındaki son toplantısında da politika faizini sabit bırakan BoJ, getiri eğrisi kontrolü rejiminde de değişikliğe gitmemişti. BoJ Başkanı Kazuo Ueda, toplantının ardından düzenlediği basın toplantısında, para politikasının şimdilik son derece gevşek kalacağını söylemiş, sonraki faiz artışlarının çok ılımlı olacağını ima etmişti. Makroekonomik durum Yenin dolar karşısında güçlenmesi ve ülkenin 10 yıllık devlet tahvili faizinin üç ayın en yüksek seviyesine ulaşmasıyla Japon hisse senetlerindeki yükselişte son dönemde durgunluk yaşanıyor. Yüksek enflasyon, güçlü sermeye harcamalarına rağmen iç talebi ve özel tüketimi kısıtlarken, hassas büyüme dengesi için risk taşıyor. Ülke ekonomisi, geçen yılın son çeyreğinde bir önceki çeyreğe göre yüzde 0,1, yıllık bazda ise yüzde 0,4 büyüme kaydederek teknik resesyondan ""kıl payı"" kurtuldu. Japonya'da Tüketici Fiyat Endeksi (TÜFE) ocakta yıllık yüzde 2,2 artarken, çekirdek TÜFE yüzde 2 artış gösterdi. Tahminlerin üzerinde gelen enflasyon verileri de BoJ'un negatif faiz politikasına son verebileceğine yönelik beklentileri artırdı. Ülkede enflasyonun şubat ayında daha da hızlanması ve BoJ'a negatif faiz oranlarını sonlandırmak için alan sağlaması bekleniyor. Gelecek toplantılardan beklentiler BoJ Başkanı Kazuo Ueda, ücret müzakerelerinin, negatif faiz oranlarını sona erdirme kararında oynayacağı ""kritik"" rolü olduğunu ifade etmişti. Banka yetkililerinin son dönemdeki şahin yorumları ile büyük şirketler ve işçi sendikalarının bu yıl önemli ücret artışları üzerinde anlaşmaya varması, politika değişikliği beklentisine neden oluyor. BoJ'nin negatif faiz politikasını sona erdirdikten sonra daha fazla politika normalleştirmesine gitmeden önce enflasyona göre ayarlanmış reel ücretler üzerindeki etkiyi değerlendirmek için ""bekle-gör"" yaklaşımını benimseyeceği öngörülüyor. Negatif faiz oranlarından vazgeçilmesi durumunda Japonya'nın 10 yıl vadeli devlet tahvili faizi yüzde 1 tavanında tutma politikasından da vazgeçeceği düşünülüyor. BoJ'un negatif faizden çıkmasının sadece şirketleri ve hane halkını değil, aynı zamanda küresel para akışını da etkileyeceği tahmin ediliyor. Ücret artışları neden önemli? Temel faiz oranına 19 Mart'ta karar verecek olan BoJ, güçlü ücret artışını yıllardır uygulanan sıfır faiz politikasından düzenli bir şekilde uzaklaşmak için önemli bir ön koşul olarak görürken, daha yüksek ücretler satın alma gücünü artıracağı ve enflasyonu daha sürdürülebilir hale getireceği için ücret eğilimlerine odaklandı. Japonya'da 33 yılın en yüksek seviyesindeki ücret artışları, BoJ'a negatif faiz oranlarını sonlandırmak için hareket alanı sağlayacağı beklentilerini artırdı. Analistler, enflasyonun bir yıldan uzun bir süredir BoJ'un yüzde 2 hedefinin üzerinde seyretmesi ve sürdürülebilir ücret artışları nedeniyle merkez bankasının artık politika değişikliğine doğru ilerlemesini bekliyor. Öte yandan, ülke basınında BoJ'un gelecek haftaki para politikası toplantısında negatif faiz oranlarını sona erdirmek için son düzenlemeleri yaptığına dair haberler yer alıyor."
181,Kocaeli Şehir Hastanesi Tramvay Hattı açıldı,"Kocaeli Şehir Hastanesine ulaşımı kolaylaştıracak 3,1 kilometrelik tramvay hattının açılışı gerçekleştirildi.",Ekonomi,https://www.trthaber.com/haber/ekonomi/kocaeli-sehir-hastanesi-tramvay-hatti-acildi-844714.html,"Ulaştırma ve Altyapı Bakanı Abdulkadir Uraloğlu'nun ilk seferini yaptığı hattın açılış töreninde konuşan Kocaeli Valisi Seddar Yavuz, Cumhurbaşkanı Recep Tayyip Erdoğan liderliğindeki Türkiye Cumhuriyeti Devleti'nin önemli yatırımları birer birer hayata geçirdiğini belirtti. Yavuz, şehir hastanelerinin sağlık alanında yapılan devrimler olarak nitelendirilebileceğini vurgulayarak, ""Bunun yanında şehirler büyüyor, kentleşme artıyor, dolayısıyla da trafik de hayatımızın en önemli sorunlarından biri haline geliyor. Gerek şehirler arası gerekse de şehir içi ulaşımın yine ve süratli çözümler gerektiren sorunlarla bizi yüzleştiriyor."" dedi. İnsanların evlerinden ve iş yerlerinden ulaşımının zorlaştığına ve günün ciddi kısmının yollarda geçmeye başladığına değinen Yavuz, hayat konforunu, verimliliği ve üretimdeki etkinliği arttırma bakımından ulaşımda yapılacak yatırımların fevkalade önemli hale geldiğini anlattı.   ""Milletimize daha kaliteli hizmet noktasında 'Ak kadrolar' iş başındadır"" AK Parti Kocaeli Milletvekili Sadettin Hülagü, millete hizmet için belediyecilik anlayışının, sadece ihtiyaca cevap vermek için değil, aynı zamanda daha ihtiyaç doğmadan ön görebilmeyi gerektirdiğini söyledi. Türkiye'nin dünyaya ve Avrupa'ya örnek olan sağlık sisteminin en önemli örneklerinden biri şehir hastanelerinin her yönüyle kusursuz hizmet alanına dönüştüğünü aktaran Hülagü, bu vizyonun, Cumhurbaşkanı Erdoğan'ın nezdinde devletin bakış açısının yansıması olduğunu ifade etti. Hülagü, tramvay projesinin, güçlü belediyeciliğin sayısız örneklerinden biri olmasının yanı sıra uzun yıllardır beraber çalıştıkları Büyükakın'ın büyük vizyon sahipliğine de işaret ettiğini belirterek, ""Bu kente ilk defa tramvay yapılacağı zaman trafiğe zarar vereceğini söyleyenler, kullanılamayacağını iddia edenler, kartondan maket olduğunu söyleyenler ve sayısız karalayanların bulunduğunu gördük. Bugün ise halkımız tarafından teveccüh gösterilen, dolup taşan örnek projeye dönüşmüştür. Milletimize daha fazla, daha iyi, daha güzel ve daha kaliteli hizmet noktasında 'Ak kadrolar' iş başındadır."" diye konuştu.   AK Parti ve kadrolarının, yılların verdiği belediyecilik tecrübesiyle yerel yönetimleri, kabuklarına sıkışmış küçük yerler olmaktan çıkarıp geliştiren, yenilik katan ve değer oluşturan kurumlar haline getirdiğinin altını çizen Hülagü, bu başarıda milletiyle uyumluluk arz eden ve ihtiyaçlara cevap veren vizyonun önemine dikkati çekti. Raylı sistemde toplu taşıma hedefi yüzde 30 Kocaeli Büyükşehir Belediye Başkanı Tahir Büyükakın ise kente çeşitli alanlarda yatırım yaptıklarında muhalefetten, ""Kocaeli merkezi hükümete çok ciddi anlamda kaynak aktarıyor ama aldıkları çok az"" şeklinde eleştirilerin geldiğini anımsattı. Belediye bütçesiyle metro yatırımlarının bitirilme imkanının bulunmadığına, başlansa da yıllar süreceğine işaret eden Büyükakın, yüksek yatırımlı Gebze-Darıca OSB'yi birbirine bağlayan 15,7 kilometrelik metro ile toplam 35 kilometrelik kuzey metro hattının yatırım planlarına alınmasının ardından ise muhalefetin ""Siz ne yapıyorsunuz ki"" söylemlerine başladığını ifade etti. Büyükakın, bu söylemlerin yapma niyetinin bulunmayışının göstergesi olduğunu savunarak, ""Niyet olsa becerisi yok, imkan ve kabiliyet de yok. Sadece var olan tünelleri kapatma konusunda kısmi olarak yetenekleri olduğundan bahsetmek mümkün. Açılmış tünelleri kapatıyorlar. Daha önce başlamış projeleri bitirdik diyerek reklam yapma konusundaki yeteneklerini kısmen kabul etmek gerekir."" değerlendirmesinde bulundu.   Şimdiye kadarki çalışmalarda Ulaştırma ve Altyapı Bakanlığından destekler gördüklerini anlatan Büyükakın, konuşmasını şöyle sürdürdü: ""Esasen raylı sistemdeki toplu taşımanın, Kocaeli'deki toplu taşımanın yüzde 30'una ulaşması temel hedeflerimizden biri. Bu hattımızla şu an toplu taşımadaki raylı sistemlerin payı ciddi manada artmış olacak, yüzde 20'ye yaklaşacak. Bir tramvay hattı ihalemiz daha oldu. O da Alikahya tarafında stadın bulunduğu bölgeye uzayacak 3,8 kilometrelik hat ama bu ihalemiz aynı zamanda var olan hattın kuplajını da içerecek. Yani şu anda bir seti iki set haline getireceğiz. Yeni ihalede istasyonlarımız mevcudun iki katına çıkacak. Var olan tramvay hattı iki araç yanaşabilecek kapasiteye eriştiğinde, seferlik 300 olan yolcu taşıma kapasitesi 2 katına çıkmış olacak."" Büyükakın, Şehir Hastanesi'nin günde 50 bin civarında yolcu kapasitesi yaratmasının beklendiğini, bundan dolayı vatandaşların tramvaya ulaşmasının çok kıymetli olduğunu da sözlerine ekledi. 210 bin yolcu kapasiteli hattın duraklarında geleneksel mimari örnek alındı Ulaştırma ve Altyapı Bakanlığı Altyapı Yatırımları Genel Müdürü Yalçın Eyigün, son 20 yılın en önemli projelerinden olan şehir hastanelerine erişimi kolaylaştıran raylı sistemleri gerçekleştirmenin kendilerine nasip olduğunu dile getirdi. Bu kapsamda geçen sene İstanbul'da Başakşehir Çam ve Sakura Şehir Hastanesi'ne giden 6,2 kilometrelik raylı sistemi 3 yıl gibi rekor sürede tamamladıklarını anımsatan Eyigün, yine geçen yıl Kayseri'de 1,5 yılda 7 kilometrelik hattı bitirdiklerini dile getirdi. Eyigün, Kocaeli'de açılışını yaptıkları hattın 3. şehir hastanesi bağlantılı raylı sistem olduğuna işaret ederek, ""İnşallah 2 yıl zarfında da Bursa'da devam eden 4,6 kilometrelik şehir hastanesi bağlantısını sağlayacak metroyu hizmete açacağız."" dedi. Kocaeli'de 210 bin yolcu taşıma kapasitesine sahip projenin 5 duraktan oluştuğunu belirten Eyigün, ""12 bin 400 metrelik ray döşedik. Enerji sağlayacak 2 trafo inşa ettik. Proje kapsamında 311 bin metreküp kazı ile 41 bin metreküp beton, 6 bin ton demir ve 518 ton yüksek kalitede çelik imalatı yaptık. Enerji taşıyan kablolar 22 bin metre uzunlukta."" bilgilerini paylaştı. Eyigün, Bakanlık tarafından yapılan projede, kamera, istasyonların elektriği, anons sistemi gibi zayıf akım işlerinin Kocaeli Büyükşehir Belediyesi işletmesi UlaşımPark tarafından yapıldığını ve güzel bir partnerliğin ortaya konulduğuna değindi. Genellikle metro inşalarında rastlanılan yürüyen merdiven işlerinin de burada yapıldığına değinen Eyigün, ""Çünkü Şehir Hastanesi ile Fizik Tedavi ve Rehabilitasyon Hastanesi'nde farklı seviye sebebiyle 6 yürüyen merdiven, 4 de asansör imalatımız oldu. Yolcularımız, engelliler veya hastalar tramvaydan indiğinde kolayca hastaneye erişebilecekler."" ifadesini kullandı. Eyigün, hattın, Bekir Deresi, atık su, yağmur suyu haberleşme, elektrik, doğal gaz gibi tüm altyapı türleriyle kesişen koridor olduğuna dikkati çekerek, bu kapsamda dere ıslah çalışmasındaki yenilikler ve genişletmelerle toplam su taşıma kapasitesini 6 katına çıkarıp hattın geçtiği caddeyi daha emniyetli hale getirdiklerini bildirdi. Durakları tasarlarken kentin tarihinde yeri olan Pembe Köşk, Portakal Hafız Konağı, Sırrı Paşa Konağı, Demirciler Konağı, Gölcük Saraylı Evleri, Değirmendere Yalı Evleri gibi geleneksel yapılardan esinlendiklerini dile getiren Eyigün, istasyonlardaki durakların hem tarihi hem günümüz yapılarından izler taşıdığını sözlerine ekledi."
182,Bakan Şimşek: Enflasyon yılın ikinci yarısından itibaren yıllık bazda düşmeye başlayacak,"Hazine ve Maliye Bakanı Mehmet Şimşek, enflasyonun yılın ikinci yarısından itibaren yıllık bazda düşmeye başlayacağına işaret ederek, ""Bir program var. Sabırla ve kararlılıkla uygulayacağız ve bu program sonuç verecektir"" dedi.",Ekonomi,https://www.trthaber.com/haber/ekonomi/bakan-simsek-enflasyon-yilin-ikinci-yarisindan-itibaren-yillik-bazda-dusmeye-baslayacak-844691.html,"Hazine ve Maliye Bakanı Şimşek, Kanal 7'de gündeme ilişkin değerlendirmelerde bulundu. Enflasyonun yılın ikinci yarısından itibaren yıllık bazda düşmeye başlayacağına işaret eden Şimşek, ""Bir program var. Sabırla ve kararlılıkla uygulayacağız ve bu program sonuç verecektir."" diye konuştu. Şimşek, ""Dolar 15 gün sonra 40 lira olacak"" ve ""Merkez Bankasının raporu sızdı"" iddialarına ilişkin soru üzerine, haberler ve sosyal medyadan yapılan paylaşımlarla karamsarlık pompalandığını söyledi. Muhalefetin, projeleriyle seçim yarışını sürdürmek yerine toplumun geleceğine ilişkin ümitlerini olumsuz etkileyecek yaklaşımlarla seçimi götürmeye çalıştığına işaret eden Şimşek, ""Eylül ayında açıklanan program çalışıyor. Mart ayının ortasındayız. Dolayısıyla kötümser zemin yok. Dedik ki 'Bu program uygulamaya geçtikten sonra büyümede bir dengelenme olacak'. Yani enflasyonu, cari açığı bir şekilde kontrol altına alacak yeni bir kompozisyon çıkacak. Yani büyümenin yapısı değişecek."" ifadelerini kullandı. Şimşek, başından beri kur hedeflerinin olmadığını aktararak, ""Ama kur hedefimizin olmaması, spekülatif amaçlı piyasadaki dalgalanmalara Merkez Bankasının kayıtsız kalacağı anlamına gelmiyor."" değerlendirmesinde bulundu. Dünyanın hiçbir ülkesinde düşük taleple kurlarda yüksek oynamaya izin verilmeyeceğini bildiren Şimşek, Merkez Bankasının fiyat istikrarını tehlikeye atacak bir dalgalanmayı engelleyeceğini söyledi. ""Amaç seçim öncesi güvensizlik yaratmak"" Şimşek, kura ilişkin iddiaları anımsatarak, ""Geçen hazirandan bu yana benim söylemediğim ama bana atfen 'Söyledi' dedikleri en az 40 haberi yalanladık. Bu spekülatif tarzı masa başında uydurulan haberleri biz yalanlamaktan yorulduk. Belli kesimler bu yalanları üretmekten hala yorulmadılar. Bu seçim döneminde de bunun dozu arttı. Çünkü amaç seçim öncesi güvensizlik, belirsizlik yaratmak."" dedi. Türkiye'nin, ihtiyacı olan dış kaynağı bulmada iyi noktada olduğuna işaret eden Şimşek, geçen yılın ikinci yarısından itibaren uzun vadeli ve uygun koşullarda gelen kaynağın, bu yıl artacağını söyledi. Hazine'nin de dış kaynak bulmada sorunu olmadığını bildiren Şimşek, Hazine'nin avro cinsinden 2017'den bu yana en düşük spread (faiz farkıyla) ile borçlandığını anımsattı. ""İlave döviz talebinin ekonomik temeli yok"" ""Hazine yüksek faizle mi borçlanıyor?"" iddialarına da cevap veren Şimşek, sözlerini şöyle sürdürdü: ""Faiz neye göre yüksek? Neye göre düşük? Nominal faiz tabii ki bundan 10-15 yıl öncesine göre yüksek. Fakat şu anda bütün dünyada faizler yüksek. ABD hazinesinin 10 yıllık kağıtları yüzde 4-5 arasında işlem gördü son bir yıl içerisinde. Yani şu anda yüzde 4'ün üzerinde. ABD hazinesi yüzde 4'ün üzerinde borçlanıyor. Genelde sizin risk priminizi (CDS) buna ekiyorlar ve o sizin spreadiniz oluyor."" Şimşek, seçime 2 hafta kaldığına işaret ederek, ""Seçime kadar bu spekülatif amaçlı pozisyon alma, bunu teşvik etme, bunu telkin etme çabaları devam edecek. Şu anda ilave döviz talebinin ekonomik temeli yok. Ama 'seçim sonrası geçen sene olduğu gibi kur yükselir, para kazanırım' beklentisiyle yönlendirilen bir kesim var. İhracatçı bizim ucuz verdiğimiz reeskont kredisi ile gidip döviz alıyor ve bekliyor. İhracat gelirinin yüzde 40'ını bozdurması kuralı var. Onu da şu anda geciktiriyor. Çünkü 'ben seçim sonrası biraz daha fazla kazanabilir miyim' diye. Biz kuru tutmuyoruz ki kazanasın."" diye konuştu. ""İlave tedbir alırız"" Kur iddialarının doğru olmadığını vurgulayan Şimşek, şunları kaydetti: ""Geçen sene mayısta Türk lirası mevduat faizleri yüzde 30'lar civarında. Şu andan yüzde 53-54 civarı. O gün itibariyle beklenen enflasyona göre eksi reel faiz var. Politika faizi zaten yüzde 8,5'tu. Şu anda piyasa diyor ki '12 ay sonra enflasyon yüzde 36,7 olacak.' Bunu ben söylemiyorum. 70 reel ve finans sektörü uzmanı söylüyor. Bunu dün bir gazete istismar etmiş: 'Gizli rapor ifşa oldu. İşte kur şuraya çıkacak.' Yalanlardan biri bu. Halbuki 'gizli raporlardan ifşa oldu' yalanı Merkez Bankasının 70 finans ve reel sektörü uzmanına 'Siz 2024'ün sonunda veya bir yıl sonra kuru nerede bekliyorsunuz?' sorusuna cevabı, sanki seçim sonrası olacakmış gibi paketlenmiş. Bakın bunlar iyi niyetli olamaz. Lira şu anda cazip. Niye? Eğer yüzde 50'nin üzerinde faiz alıyorsanız, eğer piyasa önümüzdeki 12 ay enflasyonu yüzde 40'ın altında görüyorsa bu 'reel getiri var' demektir. Enflasyon konusunda kafalar karışık. Mart ayında Enflasyon Raporu açıklanacak, mayısa kadar yükselmeye devam edecek. Yükselen yıllık enflasyon, düşen aylık enflasyon. Peki önemli önemli olan 12 aylık enflasyon değil mi? Geçmiş 12 aylık enflasyonun yatırım kararlarında bir anlamı yok. Önemli olan gelecek 12 ay. Şimdi gelecek 12 ay piyasa yüzde 36,7 görüyor. Gelecek 24 ayda ise yüzde 20'li rakamları konuşuyoruz. Piyasadan bahsediyorum. İlave maliye politikasıyla birlikte belirsizlik bandı içerisinde olacağımıza inanıyorum. Olmayacağımıza inanırsak ilave tedbirler alırız. Bu da Merkez Bankasının uhdesinde olan bir konu."" Güçlü siyasi temeli olan bir ekonomik program inşa ettiklerini ve öngörülebilirliği arttırmayı amaçladıklarını bildiren Şimşek, ""Orta Vadeli Program'ın (OVP) özü dezenflasyon. Yani enflasyonu tek haneye düşürmek, milletimizi hayat pahalılığından kurtarmak."" diye konuştu. Şimşek, programla 3 yıllık perspektif sunduklarına ve bir yıllık geçiş süreci öngördüklerine işaret ederek, ""Türkiye'nin kendine özgü şartları var. Geçen yıl mayısa kadar para politikası çok fonksiyonel değildi. Bunu işlevsel hale getirecek bir süreç öngördük. Ani şok tedavilerin yan etkileri büyük olabiliyor. Bankacılık sektörünün yapısını, reel sektörün bilançolarını dikkate aldık. Çalışmaların tamamı hassasiyetle götürüldü. Bu programı okumayanlar ahkam kesiyor."" ifadelerini kullandı. Enflasyonu tekrar tek haneye, daha sonra da düşük tek haneye indirmek için hesaplar yaptıklarını anlatan Şimşek, ""Programın özünde para politikasında normalleşme var. Türk lirasını güçlendirecek, destekleyecek, pozitif getiri sağlayacak, kredi genişlemesini yavaşlatacak, enflasyon beklentilerini çıpalayacak para politikası uygulamaya başladık. Merkez Bankasında birikimiyle, tecrübesiyle çok değerli arkadaşlarımız var. Karamsarlık pompalayanlar, piyasada belirsizlik, tedirginlik yaratmaya çalışanlar, bu arkadaşların çalıştıkları kurumların kapısından geçemezler."" değerlendirmesinde bulundu. Şimşek, Merkez Bankasının elinin son derece serbest olduğunu, enflasyonu düşürmek için ne gerekiyorsa onu yapacağını söyledi. Geçen sene meydana gelen depremlerin etkisinin devam ettiğini, inşaat girdilerinin ve işçilik maliyetlerinin arttığını, yapı stokunun azalmasıyla birlikte kiraların arttığını anlatan Şimşek, bu yıl enflasyonda deprem ve seçim etkisinin sistemden çıkacağına işaret etti. Şimşek, tek seferlik etkilerin çıkarılması durumunda bu yıl enflasyonun düşeceğini belirterek, ""Enflasyon niye düşecek? Çünkü para politikası sıkılaştı, sıkılaşacak. Gelirler politikası bu paralelde belirlenecek. Enflasyon temmuzun 3'ünden itibaren düşmeye başlayacak. Çünkü çıktı açığı öngörümüze göre temmuzda eksiye dönüyor. Para politikası gecikmeli etkiye sahip olacak. Maliye politikası daha hızlı etkili."" diye konuştu. ""Vergileri artırmayacağız"" Enflasyonist yeni vergi getirilmeyeceğini, katma değer vergisi genel oranını, kurumlar vergisini ve gelir vergisini artırmayacaklarını vurgulayan Şimşek, ""Bu konuda çok netiz. Ama istisnaları, muafiyetleri, indirim oranlarını gözden geçireceğiz."" ifadelerini kullandı. Şimşek, maliye politikasıyla enflasyonun düşüşü için ne gerekiyorsa yapacaklarını aktardı. Şimşek, muhalefetin ekonomi programına ilişkin eleştirilerine de yanıt vererek, sözlerini şöyle sürdürdü: ""Program nerede diyenler, bir zahmet programı okusunlar. Önerileri varsa getirsinler. Muhalefetin sıkıntısı bu. Hiçbiri katkı vermiyor. OVP'de sıkı para, maliye ve gelirler politikası ile yapısal dönüşüm var. Dijital ve yeşil dönüşüm var. Yatırım ortamını iyileştirecek yüzlerce eylem var. Programımızın temeli sağlamdır. Temel siyasi istikrardır. Cumhurbaşkanımız programı sahiplenmiştir."" Kredi politikasına yönelik de değerlendirmede bulunan Şimşek, ""Kaynakları tüketime değil, üretken alanlara, yatırıma, istihdama ve ihracata yönlendireceğiz. Bunu kredi politikasıyla yapacağız. Müdahaleci olacağız. Biz kredi politikasında kaynağın tüketime değil, arz yönlü üretime gitmesini sağlayacağız. Bunun için ilave tedbirler gerekiyorsa alacağız."" dedi. ""Yönlendirmelere itibar edilmesin"" Şimşek, vatandaşın portföy tercihlerine saygılı olduklarını, bu tercihleri de makro ekonomik koşulların belirlediğini dile getirdi. Türk lirasını cazip hale getireceklerini belirten Şimşek, ""TL cazip hale geldikçe dezenflasyon programı uygulandıkça, kur korumalı mevduatta (KKM) ve dolar hesaplarında çözülme öngördüğümüzü söyledik. Bu, kademeli ve piyasa koşulları el verdiği ölçüde olacak. Geçen sene ağustosta KKM zirveyi bulmuş. Yaklaşık 3,4 trilyon lira, bugün 1,1 trilyon lira azalmış. 3'te 1 oranına yakın azalma var. KKM'de 29 haftadır kesintisiz azalma var. Şu anda TL mevduatın toplam mevduat içindeki payı yüzde 42'ye ulaştı. Dolar cinsinden KKM yaklaşık 141 milyar dolardan 75 milyar dolar civarına kadar indi. Bizim program çalışır."" değerlendirmesinde bulundu. Şimşek, Türkiye'nin risk priminin düştüğüne işaret ederek, KKM'den çıkışın olduğunu, cari açığın daraldığını, büyümenin yeniden dengelendiğini ve ülkenin kredi notunun arttığını söyledi. Son dönemde spekülatif amaçlı yönlendirmeler olduğuna dikkati çeken Şimşek, sözlerini şöyle sürdürdü: ""Vatandaşların, spekülatif amaçlı yönlendirmelere itibar etmemesinin kendi menfaatlerine olacağını düşünüyorum. Şu anda oturup nerede iki kuruşu varsa gidip verimli olmayan alanlarda yatırıma yönlendiren bir kesim var. Bunu siyasi saiklerle ya da gerçekten de öyle düşünüp de yapan da var. Milletin düşüncelerine, değerlendirmelerine, yorumlarına, eleştirilerine saygı duyuyoruz. Fakat makro ekonomik temeli olmayan bir portföye doğru yönlendirmeyi biz çok net şekilde görüyoruz. Bunun seçim arifesinde yapılmasının siyasi amaçla olduğunu düşünüyoruz."" ""Sonuna kadar gideceğiz"" Şimşek, piyasanın, ABD ve Avrupa merkez bankalarının bu yılın ikinci yarısında 100'er baz puan faiz indireceğini beklediğini aktararak, ""Bunlar da risk iştahını olumlu etkileyecek. Bizim gibi gelişmekte olan ülkelere yılın ikinci yarısında daha çok kaynak getirecek. Seçim belirsizliği ortadan kalkacak. O kadar çok dedikodu üretiliyor ki. Sadece kurla ve Türk lirasıyla ilgili değil, benimle ilgili dedikodu üretiyorlar. Ben bu ülkeyi seviyorum. Makro ekonomik sorunların farkındayız. Programı kararlılıkla uygulayacağız, sonuna kadar gideceğiz."" dedi. Türkiye'nin zayıf liradan bir kazancı olmadığına işaret eden Şimşek, ""Biz sırf birileri istiyor diye spekülatif amaçlı pozisyon aldı diye, TL'nin, programı bozucu düzeylerde, aşırı değersizleşmesine izin vermeyiz. Buna nasıl izin vermeyiz? TL'yi cazip hale getirerek, para politikasını ve kredi politikasını daha sıkı tutarak. Çünkü TL'de likidite olması lazım ki döviz talebi olsun. Biz TL likiditesini de çok daha güçlü şekilde Hazine ve Merkez Bankası işbirliğinde yöneteceğiz."" ifadelerini kullandı. Şimşek, Birleşik Arap Emirlikleri'yle yapılan 50 milyar dolarlık anlaşmanın 8,5 milyar dolarlık sukuk anlaşması kısmının askıya alınmasına ilişkin soru üzerine, ""Askıya alınmış bir şey yok. Türkiye'nin ihtiyacı olursa 8,5 milyar dolarlık uzun vadeli borçlanma imkanı var. Şu anda piyasada elverişli koşullarda borçlanmada sıkıntımız yok. Hazine bu sene iki borçlanma yaptı. İkisi de Türkiye kredi notunun sanki iki kademe üzerindeymiş gibi fiyatlandı. Türkiye çok elverişli koşullarda yurt dışından kaynak bulabiliyor."" diye konuştu."
183,İkinci el çevrim içi oto pazarında satışlar şubatta yüzde 35 arttı,"Türkiye'de ikinci el çevrim içi binek ve hafif ticari araç pazarında satış sayısı, şubatta geçen yılın aynı dönemine göre yüzde 35 artışla 170 bin 457 oldu.",Ekonomi,https://www.trthaber.com/haber/ekonomi/ikinci-el-cevrim-ici-oto-pazarinda-satislar-subatta-yuzde-35-artti-844686.html,"Şubatta çevrim içi mecralarda 363 bin 1 kurumsal ilan yayınlandı. Bu ilanların 170 bin 457 adedi satıldı. Geçen sene aynı döneme göre ilan adetlerinde yüzde 4, satış adetlerinde yüzde 35 artış gözlendi. İkinci el çevrim içi binek ve hafif ticari araç pazarında en çok satışı yapılan ilk 35 markanın 249 modeline ait 364 bin 881 ilanın ay boyunca fiyat değişimleri incelenerek yapılan analize göre, şubat ayında 2. el çevrim içi binek ve hafif ticari araç pazarında perakende fiyatların bir önceki aya göre ortalama yüzde 0,23, yılbaşından itibaren ise yüzde 0,17 arttığı gözlendi. Toptan satış fiyatlarında ise artış şubat ayında yüzde 2,46, yılbaşından itibaren de yüzde 4,52 seviyesinde gerçekleşti. 1196 adet ikinci el elektrikli otomobil satıldı Motor tipine göre değerlendirildiğinde, söz konusu pazarda geçen ay 100 bin 265 adetle en çok dizel araçlar satıldı. Dizel otomobilleri, 62 bin 931 satışla benzinli ve 4 bin 517 satışla oto gazlı otomobiller takip etti. Hibrit otomobil satış sayısı 1548, ikinci el elektrikli otomobil satış sayısı 1196 oldu. Şubat 2023'te 293 ikinci el elektrikli otomobil satılmıştı. Rapora göre ayrıca geçen senenin şubat ayıyla karşılaştırıldığında dizel araç satış payının yüzde 7 düştüğü, elektrikli araçların satış payının ise yüzde 201,8 arttığı gözlendi. Ortalama satış hızı 45 gün oldu Bu yılın şubat ayında toplam satışların yüzde 38,3'ünü 11 yaş ve üzeri araçlar oluşturdu. 0-5 yaş araç satışlarında ise geçen aya göre yüzde 3 artış görüldü. İkinci el çevrim içi pazarda geçen ay araçların ortalama satış hızları ocak ayı ile aynı süre olan 45 gün olarak belirlendi. Renault marka araçlar 37 gün ortalama satış hızı ile pazar ortalamasına göre daha hızlı satıldı. BMW markalı araçlar ise 63 günlük satış hızıyla en yavaş satılan araçlar oldu. Günlük 450 binden fazla ikinci el araç datası analiz ediliyor Makine öğrenmesi, yapay zeka ve büyük verinin birleşmesinden oluşan iş zekası seti Indicata, Türkiye'deki ikinci el çevrim içi araç pazarını tarayarak günlük 450 binden fazla ikinci el araç datasını analiz ediyor. Raporda yer alan satış verileri, ikinci el ticareti yapan 40 binden fazla kurum ve kuruluşun çevrim içi pazarda verdikleri ilan verilerine dayanıyor. Bunlar arasında Sahibinden, Arabam, Letgo ve VavaCars gibi listeleme sitelerinin yanı sıra kurumsal ikinci el web siteleri, Leaseplan, Intercity ve Otokoç gibi kurum ve platformlar yer alıyor. Rakamlara bireysel araç ilanları dahil edilmiyor. Çevrim içi platformda ikinci el ticareti yapan kurumlar, iki sebeple satışa sundukları araçların ilanlarını geri çekiyor. Bunlardan ilki, değişen pazar koşullarına göre araç fiyatı revize edilerek ilanın yeniden yayınlanması. Söz konusu ilanların yeniden ne zaman yayınlandığı da Indicata tarafından takip ediliyor. İkinci sebep ise satış. Kurum, aracı sattığı için ilandan çekiyor. İlandan tamamen kaldırılan araçlar, ""satış"" olarak kabul ediliyor."
184,Meyve suyu ihracatının 500 milyon doları aşması hedefleniyor,"Ege Yaş Meyve Sebze İhracatçıları Birliği Başkanı Hayrettin Uçak, Türkiye'nin, meyve suyu ihracatında bu yıl 500 milyon doları aşmayı hedeflediğini söyledi.",Ekonomi,https://www.trthaber.com/haber/ekonomi/meyve-suyu-ihracatinin-500-milyon-dolari-asmasi-hedefleniyor-844672.html,"Uçak, yaptığı yazılı açıklamada, Türkiye'de 27 milyon ton meyve üretimi gerçekleştiğini, yıllık meyve üretiminin yüzde 10'unun meyve suyu endüstrisi tarafından işlendiğini kaydetti. Geçen yıl ocak-şubat döneminde 74 milyon dolarlık meyve suyu ihraç edildiğini aktaran Uçak, 2024 yılının ilk iki aylık döneminde ihracatın yüzde 27'lik artışla 94 milyon dolara çıktığını ifade etti. Uçak, iç piyasada şeftali, kayısı, vişne, portakal suları ağırlıklı bir tüketim olduğunu belirterek, şunları kaydetti: ""Türkiye'nin konsantre (yarı mamul) ihracatının yarısı elma suyu konsantresinden geliyor. İhracatta nar, siyah havuç konsantresi Türkiye'nin rekabet gücü çok yüksek ürünleri arasında yer alıyor. Meyve suyu sektörümüz hem ihracatta hem de iç piyasada büyüme potansiyeline sahip. 2024 yılında sektörün ihracat hedefi 500 milyon doları aşmak. 2028 yılında Türkiye'nin meyve suyu ihracatından döviz getirisinin 1 milyar dolara ulaşacağını öngörüyoruz."" Türkiye'nin 2023 yılındaki 452 milyon dolarlık meyve suyu ihracatında, ABD 196 milyon dolarlık ihracatla lider pazar konumunda yer aldı. Hollanda 36,5 milyon dolarlık taleple ikinci, İtalya 22 milyon dolarlık meyve suyu ihracatıyla üçüncü oldu."
185,"SPK, tahvil ihraçlarının durdurulduğu iddialarının gerçeği yansıtmadığını bildirdi","Sermaye Piyasası Kurulu (SPK), şirketlerin tahvil ihraçlarının durdurulmasının söz konusu olmadığını, iddiaların gerçeği yansıtmadığını bildirdi.",Ekonomi,https://www.trthaber.com/haber/ekonomi/spk-tahvil-ihraclarinin-durduruldugu-iddialarinin-gercegi-yansitmadigini-bildirdi-844650.html,"SPK'nin açıklamasında, ""Bazı sosyal medya hesaplarının 'SPK, şirketlerin tahvil ihracını durdurdu' yönündeki paylaşımları üzerine bir açıklama yapılması gerekli görülmüştür. Şirketlerin tahvil ihraçlarının durdurulması söz konusu olmayıp, iddialar gerçeği yansıtmamaktadır"" ifadelerine yer verildi. Kurulun, şirketlerin ihtiyaçları ve taleplerini göz önüne alarak başvuru dosyalarını sonuçlandırdığı aktarılan açıklamada, son iki haftada 7 şirketin toplamda 200 milyon avro, 515 milyon dolar ve 5,7 milyar TL tutarında borçlanma tavanı içeren ihraç belgesinin onaylandığı belirtildi. Açıklamada, ""Şirketlerin borçlanma araçlarına ilişkin bilgiler Kurulumuzun haftalık bültenlerinde (https://spk.gov.tr/spk-bultenleri/2024-yili-spk-bultenleri) ve Kurulumuzun sosyal medya hesaplarında (https://x.com/spkgovtr) paylaşılmaktadır"" denildi."
186,Elektrik piyasasında teminat mektupları elektronik hale getirilecek,"Elektrik piyasası katılımcıları, mevcut teminat mektuplarını 1 Ocak 2025'e kadar elektronik teminat mektubuna dönüştürecek.",Ekonomi,https://www.trthaber.com/haber/ekonomi/elektrik-piyasasinda-teminat-mektuplari-elektronik-hale-getirilecek-844620.html,"Enerji Piyasası Düzenleme Kurumunun (EPDK) konuya ilişkin kararı Resmi Gazete'de yayımlanarak yürürlüğe girdi. Buna göre, organize toptan elektrik piyasalarında faaliyet gösteren piyasa katılımcılarının sunması gereken teminat mektupları, elektronik teminat mektubu olarak ibraz edilecek. Mevcut teminat mektupları 1 Ocak 2025'e kadar elektronik teminat mektubu olarak değiştirilecek. Söz konusu tarihe kadar değiştirilmeyen teminat mektupları ise teminat hesaplamalarında dikkate alınmayacak. Piyasa Yönetim Sisteminde (PYS) piyasa katılımcısı adına kayıtlı tüm serbest tüketicilerin kayıtları, teminat seviyesinin saat 11.00 itibarıyla sunması gereken ek teminat tutarını karşılamadığı ilk iş gününden itibaren silinecek. Söz konusu kayıtların silinmesi daha önce toplam teminat hesabının yapıldığı fatura döneminden itibaren geçerli olacak şekilde gerçekleştirilmekteydi. Birden fazla teminat türü ibraz eden katılımcı, teminatları kısmen veya tamamen diğer kıymetlerle değiştirilebilecek Değişikliğe göre, teminatların Türk lirası karşılıklarının hesaplanması sürecinde, döviz nakit teminatlar ve döviz elektronik teminat mektupları için Türkiye Cumhuriyet Merkez Bankası (TCMB) tarafından hesaplamanın yapılacağı günden bir iş günü önce saat 15.30’da ilan edilen döviz alış kuru göz önüne alınacak. Hazine ve Maliye Bakanlığınca ihraç edilen Devlet İç Borçlanma Senetleri için TCMB tarafından hesaplamanın yapılacağı gün Resmi Gazete’de yayımlanan gösterge niteliğindeki fiyatlar baz alınacak. Hazine ve Maliye Bakanlığınca ihraç edilen Eurobond’lar için de merkezi uzlaştırma kurulu tarafından belirlenen fiyatlar belirleyici olacak. Piyasa katılımcılarının birden fazla teminat türü ibraz etmesi durumunda, söz konusu teminatlar kısmen veya tamamen teminat olarak kabul edilen diğer kıymetlerle değiştirilebilecek. Nakit Türk lirası ve Türk lirası cinsinden elektronik teminat mektubu dışında teminat olarak kabul edilen kıymetlere değerleme katsayısı uygulanacak. Söz konusu değerleme katsayısı, benzer piyasalarda uygulanan değerleme katsayıları dikkate alınarak merkezi uzlaştırma kuruluşunun önerisiyle piyasa işletmecisi tarafından belirlenecek. Teminatlara ihtiyati tedbir konması veya ilgili kıymetin kesin teminat niteliğini ortadan kaldıran bir durum ortaya çıkması durumunda, söz konusu kıymetler piyasa katılımcısının toplam teminat hesabında dikkate alınmayacak."
187,Atatürk Havalimanı terminal binaları girişimcilik merkezine dönüşüyor,"Sanayi ve Teknoloji Bakanlığı öncülüğünde hayata geçirilecek Terminal İstanbul Projesi, Atatürk Havalimanı terminal binalarını dünyanın en büyük girişimcilik merkezine dönüştürecek.",Ekonomi,https://www.trthaber.com/haber/ekonomi/ataturk-havalimani-terminal-binalari-girisimcilik-merkezine-donusuyor-844618.html,"Türkiye'nin teknoloji ve girişimcilik alanındaki en iddialı projesi olan Terminal İstanbul Projesi’nin, Türkiye Yüzyılı’nda ekonomide yazılacak yeni başarı hikayesinin ana aktörü olarak değerlendiriliyor. Yeni girişimcilerin yetişeceği bir girişimci fabrikası olarak ifade edilen Terminal İstanbul, Türkiye’nin teknoloji geliştirme iddiasının büyüdüğü, somutlaştığı ve başarıya ulaştığı merkez haline dönüşecek. Dünyanın en büyük teknoloji ve girişimcilik merkezi haline gelecek olan Terminal İstanbul bünyesinde, 138 bin 600 metrekare alanda 2 bin teknoloji firması girişimcisine hizmet edecek, her yıl onlarca etkinlik düzenleyecek kapasiteye sahip Türkiye’nin en büyük teknoparkı kurulacak. Teknoparkta, modern çalışma ofisleri, kuluçka merkezleri, hızlandırıcı programları, ortak çalışma alanları ve AR-GE laboratuvarları gibi yenilikçi projelerin gerçekleşmesini hızlandıracak yapılar bulunacak. Küresel teknoloji şirketleri ve yatırım fonları ile girişimlerin yeni buluşma adresi Terminal İstanbul, aynı zamanda küresel teknoloji şirketleri ve yatırım fonları ile girişimlerin yeni buluşma adresi olacak. Terminal İstanbul’da girişimciliğin sadece iş dünyasıyla değil aynı zamanda toplumla bağını güçlendirecek çalışmalar yürütülecek. Deneyap Teknoloji Atölyeleri, Bilim Merkezleri, Yazılım Okulları ve Çocuk Üniversitesi yer alacak Terminal İstanbul içerisinde özellikle gençlerin gelişimine katkı sağlayacak Deneyap Teknoloji Atölyeleri, Bilim Merkezleri, Yazılım Okulları ve Çocuk Üniversitesi yer alacak. Şehrin ekonomik, sosyal ve kültürel hayatına yeni bir soluk getirecek olan Terminal İstanbul’da 2 bin 700 metrekare alana sahip Deneyap Teknoloji Atölyelerinde ortaokul ve lise düzeyindeki özel yetenekli öğrenciler yaparak öğrenme ve takım çalışması esaslı eğitimlere dahil edilecek. 18 yaşından büyük gençlere ücretsiz yeni nesil yazılım eğitimi verilecek 31 bin metrekarelik alanda yılda 1 milyondan fazla ziyaretçiye ev sahipliği yapacak Türkiye’nin en büyük Bilim Merkezi ile de 7’den 77’ye herkes bilimle buluşacak. 3 bin 200 metrekarelik alanda kurulacak Yazılım Okulları ile 18 yaşından büyük gençlere ücretsiz yeni nesil yazılım eğitimi verilecek. Çocuk Üniversitesiyle, her yıl 10-13 yaş aralığındaki bin çocuğun bilim ve teknoloji alanında teorik bilgileri deneyimleyerek öğrenme fırsatı bulacakları 2 bin 700 metrekarelik eğitim ortamı oluşturulacak. Hemen yakınında yer alan Millet Bahçesi ile Terminal İstanbul, yeni bir yaşam alanı olarak, bilim ve toplumun buluşma noktası olacak."
188,Turizm 12 aya yayılacak,"Kültür ve Turizm Bakanı Mehmet Nuri Ersoy, Türkiye'yi dünya turizminde parlayan yıldız haline getirmek için yapılan çalışmalara dikkati çekti. ""Bu süreçte turizmi 12 aya yaymak ve nitelikli turizmi güçlendirmek adına attığımız adımlar da en önemli çalışmalarımızdan biri oldu"" dedi.",Ekonomi,https://www.trthaber.com/haber/ekonomi/turizm-12-aya-yayilacak-844580.html,"Kültür ve Turizm Bakanı Ersoy, Antalya'nın Kumluca ilçesindeki Olympos Ören Yeri Karşılama Merkezi açılışında, turizmde rekorlarla dolu bir yılın geride bırakıldığını ifade ederek, 2024 yılı için 60 milyon turist ve 60 milyar dolar turizm geliri hedeflendiğini kaydetti. Sadece Türkiye'nin değil dünyanın en önemli turizm merkezlerinden biri olan Antalya'nın da geçen yıl tüm zamanların en yüksek ziyaretçi sayısına ulaştığını anımsatan Ersoy, ""Bu başarılar kesinlikle tesadüf değil. Bu rekorları kırmak, Türkiye'yi dünya turizminde parlayan bir yıldız haline getirmek elbette kolay olmuyor. Biz hedefleri belirlerken bir strateji bir planlama ortaya koyuyoruz. Bu süreçte turizmi 12 aya yaymak ve nitelikli turizmi güçlendirmek adına attığımız adımlar da en önemli çalışmalarımızdan biri oldu."" diye konuştu. ""Antalya'daki arkeolojik alanlara 5,5 milyar lira ödenek ayırdık"" Turizmin 12 aya yayılmasının kültür turizmiyle çok güçlü bir ilişkisi bulunduğunu belirten Ersoy, bu doğrultuda kültürel mirası gün yüzüne çıkarıp tüm dünyanın ziyaret edebileceği bir altyapı oluşturmak adına tarihin en yoğun çalışmalarını başlattıklarını kaydetti. Son 60 yılda Türkiye'de arkeolojiyle ilgili yapılanlara eş değer işi, gelecek 4 yılda tamamlamayı hedeflediklerini vurgulayan Ersoy, şunları söyledi: ""Antalya'yı merkeze alan Türk Arkeoloji Tarihinin Altın Çağı - Geleceğe Miras projemiz kapsamında, arkeolojik çalışma sayısını, yıllık 720'ye yükselttik. Bu dünyada rekordur, şu anda dünyada bir yıl içinde en çok kazı ve kurtarma çalışması yapılan ülke Türkiye'dir. Bu sayıyı 2024 yılında 750'ye, 2026'ya kadar da yıllık 800'e çıkarmayı planlıyoruz. 2028 yılı sonuna kadar Antalya'daki arkeolojik alanlarımıza kazılar, restorasyon ve çevre düzenlemeleri için 5,5 milyar lira ödenek ayırdık."" Bakan Ersoy, dünyanın en önemli koleksiyonlarından birine sahip Antalya Arkeoloji Müzesinin yeniden yapımıyla ilgili proje çalışmalarına başladıklarını ve bununla Kemer'e de bir Sualtı Arkeoloji Müzesi kazandıracaklarını ifade etti. Geleceğe Miras projesi kapsamında Aspendos Antik Kenti'nin de lansmanını 3 gün önce gerçekleştirdiklerini anımsatan Ersoy, Aspendos Antik Kenti'nde de tarihi gün yüzüne çıkaran çalışmaların hızlı bir şekilde devam edeceğini belirtti. ""Antalya'nın hizmet anlamında kaybedecek tek bir dakikası dahi yok"" Öte yandan Olympos Antik Kenti'nde geçen yıl karşılama merkezi yapılmasıyla ilgili bir söz verdiğini hatırlatan Ersoy, bugün de bu sözü tutmanın gururunu yaşadığını ifade etti. Olympos'ta otopark alanını, yürüyüş yollarını düzenlediklerini aktaran Ersoy, 65 milyon liraya mal olan Olympos Ören Yeri Karşılama Merkezi'ni de Antalyalıların hizmetine sunduklarını söyledi. Antalya'da turizmle bağlantılı olarak kıyı şeridi boyunca bir kültürel miras koridoru oluşturmayı hedeflediklerini anlatan Ersoy, sözlerini şöyle sürdürdü: ""Gazipaşa'dan Kaş'a kadar tüm ören yerlerinde çok kapsamlı çalışmalara hız verdik. Özellikle Olympos ve Phaselis özelinde bu bölgede doğasıyla bütünleşik, kültüre miras unsurları ile doğa turizmini öne çıkaran, nitelikli bir kültür turizmi destinasyonun oluşmasını hedefliyoruz. Ayrıca bölgede gastronomi turizminin gelişmesi için de çalışmalar yapacağız. Böylelikle bölgeyi Antalya'nın kültürel miras ve eko turizm destinasyonu olarak tescillemiş oluyoruz. Her zaman ifade ediyorum, Antalya'nın dünyanın en önemli turizm şehirlerinin önüne geçmesini sağlayacak çalışmaların hayata geçirilmesi için hizmet anlamında kaybedecek tek bir dakikası dahi bulunmuyor. Bizim kısır siyasi tartışmalara değil Antalya'ya değer katacak projeler üzerinde çalışacak birlikteliğe ihtiyacımız var."" Antalya Valisi Hulusi Şahin de Bakan Ersoy'un girişimiyle antik kentlerde çok hızlı kazı çalışmaları yürütüldüğünü söyledi. AK Parti Antalya Milletvekili Atay Uslu da kentteki ören yerlerde ciddi değişimler yaşandığını ve bunun turizme önemli katkı sağlayacağını belirtti. Bakan Ersoy ve beraberindekiler Olympos Antik Kenti'nde kazı çalışmalarını inceledi."
189,Küresel piyasalarda gözler Fed'e çevrildi,"Küresel piyasalar, bu hafta karışık bir seyir izlerken, gözler gelecek hafta ABD Merkez Bankası'nın açıklayacağı faiz kararına çevrildi.",Ekonomi,https://www.trthaber.com/haber/ekonomi/kuresel-piyasalarda-gozler-fede-cevrildi-844563.html,"Dünya genelinde bir süredir devam eden enflasyonla mücadelede sona gelinip gelinmediğine ilişkin soru işaretleri artarken, küresel anlamda gelecek dönem atılacak para politikalarına yönelik belirsizlikler de sürüyor. Analistler, hafta içinde ABD'de açıklanan hem tüketici hem de üretici enflasyonunun tahminleri aşmasıyla Fed'in yılın ilk yarısında faiz indirimlerine başlayabileceğine yönelik ihtimallerin zayıfladığını söyledi. Para piyasalarında, Fed'in 19-20 Mart'ta gerçekleştireceği para politikası toplantısında, faizi sabit bırakacağına kesin gözüyle bakılırken, bankanın faiz indirimine başlama ihtimali mayısta yüzde 7 ve haziranda yüzde 59 ile fiyatlanıyor. Gelecek hafta bankanın faiz kararının ardından Fed Başkanı Jerome Powell'ın yapacağı sözle yönlendirmelerin önemini vurgulayan analistler, bankanın ekonomiye ilişkin projeksiyonları ve politika faizine ilişkin üyelerin beklentilerinin yer aldığı ""dot plot"" grafiğinin de yatırımcıların odağına yerleştiğini belirtti. ABD Hazine Bakanı Janet Yellen, 2021'de enflasyonunun ""geçici"" olduğunu söylediği için pişmanlık duyduğunu ifade ederek, ülkedeki enflasyona ""en büyük katkıyı"" sunan kalem olan kira maliyetlerinin bu yıl düşmesini beklediğini ve kira oranlarındaki değişikliklerin TÜFE'ye yansımasının biraz zaman aldığını belirtti. Öte yandan, uluslararası kredi derecelendirme kuruluşu Fitch Ratings, küresel ekonomiye ilişkin büyüme beklentisini bu yıl için 0,3 puan artırarak yüzde 2,4'e yükseltti. ABD'nin 10 yıllık tahvil faizi haftayı yaklaşık 20 baz puan artışla 4,30'den tamamladı. Altının ons fiyatı da haftayı yüzde 0,86 azalışla 2 bin 158 dolardan kapattı. Dolar endeksi ise geçen hafta önceki kapanışının yüzde 0,6 üzerinde 103,4 seviyesine çıktı. İsrail-Filistin çatışması ve Rusya-Ukrayna Savaşı'na ilişkin gelişmeler petrol fiyatları üzerinde etkili olmaya devam ederken, Brent petrolün varil fiyatı geçen haftayı yüzde 4 artışla 84,8 dolardan tamamladı. New York borsası negatif seyretti New York borsası, bu hafta ABD'de açıklanan makroekonomik verilerden gelen karışık sinyallerle negatif seyretti. ABD'de, Tüketici Fiyat Endeksinin (TÜFE) şubatta tahminlerin üzerinde artış kaydetmesinin ardından ülkede Üretici Fiyat Endeksinin (ÜFE) de öngörüleri aştı. Ülkede, TÜFE, şubatta aylık bazda beklentiler dahilinde yüzde 0,4 artarken, yıllık bazda yüzde 3,2 yükselişle piyasa tahminlerini aştı. ÜFE şubatta aylık bazda yüzde 0,6 ve yıllık bazda yüzde 1,6 artışla beklentilerin üzerinde gerçekleşti. Değişken gıda ve enerji fiyatlarını içermeyen çekirdek ÜFE de aynı dönemde aylık bazda yüzde 0,3 ve yıllık bazda yüzde 2 artarak tahminleri geride bıraktı. ABD'de geçen hafta açıklanan verilere göre ise sanayi üretimi şubatta yatay seyredeceği yönündeki beklentilerin aksine aylık bazda yüzde 0,1 arttı. Ülkede perakende satışlar ise şubat ayında yüzde 0,6 ile beklentilerin altında artış kaydetti. New York Fed'in açıkladığı imalat endeksi ise mart ayında eksi 20,9 ile imalat sektöründeki daralmanın devam ettiğini gösterdi. Ülkede ilk kez işsizlik maaşı başvurusunda bulunanların sayısı da 9 Mart ile biten haftada 209 bin ile beklentilerin altında kaldı. Tüketicilerin kısa vadeli enflasyon beklentisi martta aylık bazda değişim göstermeyerek yüzde 3 olurken, uzun vadeli enflasyon beklentisi art arda dördüncü ayda yüzde 2,9 seviyesinde kaldı. Öte yandan, geçen hafta teknoloji hisselerindeki düşüş öne çıkarken, ABD'nin büyük teknoloji şirketlerinden Amazon ve Microsoft'un hisseleri yüzde 2'nin üzerinde değer kaybetti. Grafik ve medya yazılımları üreten Adobe'nin hisseleri de şirketin gelir tahminlerinin beklentileri karşılamaması sonrası yüzde 14'e yakın düştü. ABD'li çelik üreticisi US Steel'in hisseleri de ABD Başkanı Joe Biden'ın şirketin Japonya'nın en büyük çelik üreticisi Nippon Steel tarafından satın alınmasına karşı çıkması sonrası yüzde 6'nın üzerinde geriledi. Diğer yandan, yaklaşık 170 milyon kullanıcısı olan TikTok'un, ABD'de yasaklanmasının önünü açan yasa tasarısı Temsilciler Meclisi'nden geçti Söz konusu gelişmelerle New York borsasında Nasdaq endeksi yüzde 0,7, S&P 500 endeksi yüzde 0,13, Dow Jones endeksi yüzde 0,02 kayıpla haftayı tamamladı. 18 Mart ile başlayan haftada, salı günü inşaat izinleri ile konut başlangıçları, çarşamba günü Fed'in faiz kararı, Fed Başkanı Jerome Powell'ın açıklamaları ile ikinci el konut satışları verileri, perşembe haftalık işsizlik başvuruları ile imalat sanayi Satınalma Yöneticileri Endeksi (PMI), takip edilecek. Avrupa'da gözler enflasyon verilerine çevrildi Avrupa pay piyasaları geçen hafta alış ağırlıklı bir seyir izlerken, gözler gelecek hafta açıklanacak enflasyon verilerinin yanı sıra İngiltere Merkez Bankasının (BoE) perşembe günü açıklayacağı faiz kararına çevrildi. Avrupa Merkez Bankası (ECB) üyelerinin sözle yönlendirmeleri hafta boyunca takip edilirken, ECB Başkan Yardımcısı Luis de Guindos, ECB'nin haziranda faizleri düşürüp düşürmeme konusunda karar vermek için yeterli bilgiye sahip olacağını söyledi. ECB üyesi Klaas Knot da ücretlerin yavaşlayan enflasyon beklentilerini doğrulamaya devam etmesi halinde bankanın bu yıl en az üç kez faiz indirimine gidebileceğini ve ilk hamleyi haziranda yapabileceğini bildirdi. Banka üyesi Francois Villeroy de Galhau, ""Geçen hafta gerçekleştirdiğimiz Yönetim Konseyi toplantımızdan bu yana ilkbaharda faizleri düşürme konusunda çok geniş bir mutabakat var."" dedi. ECB Üyesi Martins Kazaks da faiz indirim kararının, önümüzdeki birkaç toplantıda gelebileceğine işaret ederek, söz konusu indirimi fazla geciktirmeye gerek olmadığını kaydetti. Analistler, para piyasalarında ECB'nin ilk faiz indirimlerine başlama ihtimalinin nisanda yüzde 11 ve haziranda yüzde 88 ile fiyatlandığını belirtti. Öte yandan, geçen hafta bölgede açıklanan verilere göre, İngiltere ekonomisi ocakta yüzde 0,2 büyüme kaydederken, Kasım 2023-Ocak 2024 dönemini kapsayan 3 aylık dönemde ise önceki 3 aylık döneme göre yüzde 0,1 daraldı. Avro Bölgesi'nde sanayi üretimi, ocakta aylık yüzde 3,2, geçen yılın aynı dönemine göre de yüzde 6,7 azalışla beklentilerin altında kaldı. Avrupa Birliği (AB) veri koruma otoritesi, AB Komisyonu'nun Microsoft 365 yazılımını kullanarak Birlik gizlilik kurallarını ihlal ettiğini bildirirken, AB Dış İlişkiler ve Güvenlik Politikası Yüksek Temsilcisi Josep Borrell, savunma sanayi ile teknoloji tabanını güçlendirmeleri ve üretimi artırmaları gerektiğini belirtti. Borrell, iki yıl süren yüksek yoğunluklu savaşın ardından mevcut stokların tükendiğini ve çatışmanın stok savaşından üretim savaşına dönüştüğünü ifade ederek, ""Yeni Avrupa Savunma Sanayi Stratejisi ile 2030 yılında ortak alımların payının yüzde 40 olmasını hedefliyoruz."" dedi. Devam eden Ukrayna-Rusya savaşına ilişkin gelişmeler de yakından takip edilirken, geçen hafta Fransa Cumhurbaşkanı Emmanuel Macron, rakip olarak nitelendirdiği Rusya'nın savaşı kazanması halinde Avrupa'nın kredibilitesinin sıfıra ineceğini söyledi. Söz konusu gelişmelerle geçen hafta Almanya'da DAX endeksi yüzde 1,3, İngiltere'de FTSE 100 endeksi yüzde 0,9, Fransa'da CAC 40 endeksi yüzde 1,7, İtalya'da MIB 30 endeksi yüzde 2,3 değer kazandı. Gelecek hafta pazartesi günü Avro Bölgesi'nde TÜFE, salı günü Avro Bölgesi'nde ZEW ekonomik güven endeksi, çarşamba günü Avro Bölgesi'nde ekonomik güven endeksi, Perşembe günü BoE'nin faiz kararı, cuma günü Almanya'da IfO iş dünyası güven endeksi verileri takip edilecek. Piyasalarda, BoE'nin ise mart toplantılarında politika faizini değiştirmeyeceği öngörülüyor. Asya borsaları karışık seyretti Asya pay piyasalarında geçen hafta karışık bir seyir hakim olurken, gözler gelecek hafta Japonya Merkez Bankasının (BoJ) açıklayacağı faiz kararına çevrildi. Analistler, BoJ'un gelecek hafta gerçekleştireceği para politikası toplantısında faizi artırıp artırmayacağına ilişkin belirsizliğin devam ettiğini ifade ederek, bankanın bu toplantıda faiz artırım kararı almasa da yakın dönemde alacağına yönelik beklentilerin güçlü olduğunu belirtti. BoJ Başkanı Kazuo Ueda geçen hafta yaptığı açıklamalarda, ""Yüzde 2'lik enflasyon hedefine istikrarlı ve sürdürülebilir bir şekilde ulaşıldığında, negatif faizlerden, getiri eğrisi kontrolünden ve diğer büyük ölçekli parasal genişleme adımlarından çıkış arayacağız."" dedi. Ueda, çeşitli parasal genişleme araçlarını aşamalı olarak nasıl kaldıracaklarının, o dönemdeki ekonomik, fiyat ve finansal koşullara bağlı olacağını bildirdi. BoJ yetkilileri, bankanın 2010'da başlattığı, borsada işlem gören fon alımlarına son vermeyi düşündüklerini duyurdu. Japonya Maliye Bakanı Shunichi Suzuki ise ülkenin artık deflasyonda olmadığını belirterek, ücret artışlarında güçlü bir trendin gerçekleştiğini söyledi. Japonya'da Toyota'nın, işçi sendikasının ücret artış talebini kabul etmesi, Japonya Merkez Bankasının (BoJ) faiz artırımına yakın olduğuna ilişkin beklentileri destekledi. Söz konusu durum Japon yeninin dolar karşısında değer kazanmasına neden olurken, pay piyasalarında ise aşağı yönlü baskı oluşturuyor. Öte yandan, Çin Merkez Bankası (PBoC), bir yıllık orta vadeli borç verme tesisi kredilerinin faiz oranını yüzde 2,50'de sabit tuttu. Böylece banka, yaklaşık son 7 ayda faizlerde değişikliğe gitmemiş oldu. Söz konusu gelişmelerin ardından haftalık bazda Hong Kong'da Hang Seng endeksi yüzde 2,25, Çin'de Şanghay bileşik endeksi yüzde 0,28 değer kazanırken, Güney Kore'de Kospi endeksi yüzde 0,5, Japonya'da Nikkei 225 endeksi yüzde 2,47 azalış kaydetti. 18 Mart ile başlayan haftada Japonya'da açıklanacak veriler öne çıkıyor. Japonya'da salı günü BoJ'un faiz kararı, cuma günü TÜFE verileri açıklanacak. Yurt içinde gözler TCMB'nin faiz kararına çevrildi Yurt içinde ise Borsa İstanbul'da BIST 100 endeksi haftayı yüzde 3,57 düşüşle 8.828,70 puandan tamamlarken, gelecek hafta Türkiye Cumhuriyet Merkez Bankası'nın (TCMB) Para Politikası Kurulu (PPK) toplantısında açıklayacağı faiz kararı yatırımcıların odağına yerleşti. Dolar/TL, haftayı bir önceki kapanışın yüzde 0,5 üzerinde 32,0749'dan tamamladı. Geçen hafta açıklanan TCMB Piyasa Katılımcıları Anketi'ne göre, Tüketici Fiyat Endeksi'nde (TÜFE) artış beklentisi 12 ay sonrası için yüzde 37,78'den yüzde 36,70'e, 24 ay sonrası için yüzde 23,05'ten yüzde 22,67'ye geriledi. Analistler, TCMB'nin mevcut sıkı para politikasını enflasyonda kayda değer bir yavaşlama olana kadar sürdürebileceğini belirtti. TCMB, ilave sıkılaşma adımları kapsamında, kredi kartı ve kredili mevduat hesaplarından nakit çekim işlemlerinde faiz oranını ihtiyaç kredisi faiz oranıyla uyumlu seviyeye yükseltirken, bankacılık sisteminde Türk lirası mevduatın payını artırmaya yönelik yeni adımlar attı. Banka, kredi kartlarından yapılan nakit avans işlemleri ve kredili mevduat hesaplarında uygulanacak aylık azami akdi faiz oranının hesaplama yönteminde değişiklik yaptı. Yeni yönteme göre, hesaplanan aylık azami akdi faiz oranı yüzde 4,42'den yüzde 5'e çıkarıldı. Uluslararası kredi derecelendirme kuruluşu Fitch Ratings'in Kıdemli Direktörü ve Türkiye Analisti Erich Arispe Morales, Türkiye'deki otoritelerin ilk hedefinin enflasyonu düşürmek olduğunu belirterek, seçim sonrasında enflasyonun düşürülmesiyle tutarlı politika sıkılaştırmasının sürmesini beklediklerini ifade etti. Türkiye'nin mevcut ekonomi politika ekseninin daha dayanıklı olduğuna ve politikaların sürdürüleceğine güvenlerinin arttığını vurgulayan Morales, ""Fark ettiğimiz bir gelişme var ki politika değişikliği Türkiye'de sadece makroekonomik finansal istikrar riskini azaltmakla kalmadı, aynı zamanda dış finansman koşullarında da iyileşme sağladı ve bu çok önemli."" değerlendirmesinde bulundu. Gelecek hafta pazartesi günü konut fiyat endeksi, çarşamba günü tüketici güven endeksi, perşembe günü TCMB'nin faiz kararı, cuma günü kapasite kullanım oranı ile reel kesim güven endeksi verileri takip edilecek. AA Finans'ın beklenti anketine katılan ekonomistler, Türkiye Cumhuriyet Merkez Bankası'nın politika faizini yüzde 45,00'te sabit bırakmasını bekliyor. Ekonomistlerin yıl sonu politika faizi beklentilerinin medyanı ise yüzde 45 oldu. Analistler, teknik açıdan BIST 100 endeksinde 8.800 ve 8.700 seviyelerinin destek konumda olduğunu, 9.000 ve 9.100 seviyelerinin direnç olarak öne çıktığını kaydetti."
190,İstenmeyen ticari mesajlara 398 milyon lira ceza,Ticari Elektronik İleti Şikayet Sistemi'nin uygulamaya alındığı 2015'ten 2023 sonuna kadar geçen sürede istenmeyen ticari iletiler için 398 milyon 94 bin lira ceza uygulandı.,Ekonomi,https://www.trthaber.com/haber/ekonomi/istenmeyen-ticari-mesajlara-398-milyon-lira-ceza-844562.html,"Ticaret Bakanlığı'nın faaliyet raporundan yapılan derlemeye göre, Elektronik Ticaretin Düzenlenmesi Hakkında Kanun ile Ticari İletişim ve Ticari Elektronik İletiler Hakkında Yönetmelik kapsamında Bakanlığın internet sitesi üzerinden kolay ve etkin bir şekilde şikayet başvurusu yapılmasına imkan tanıyan TİSS, 2015'te hizmete açıldı. Söz konusu tarihten 2023 sonuna kadar olan dönemde TİSS üzerinden yapılan şikayet sayısı 866 bin 164'e ulaştı. Şikayetlerin yüzde 77,08'ini SMS, yüzde 20,9'u sesli arama, yüzde 2,02'sini de e-postayla ilgili başvurular oluşturdu. Bu şikayetler üzerine ticaret il müdürlüklerince 2015-2023 döneminde 398 milyon 94 bin 293 lira idari para cezası kesildi. Öte yandan, e-ticaret yapan sitelerin kayıt altına alınması amacıyla oluşturulan Elektronik Ticaret Bilgi Sistemi (ETBİS) de 2017'de hizmete girdi. Geçen yıl sonu itibarıyla sisteme kaydolan işletme sayısı 35 bin 327, site sayısı 42 bin 76 oldu. ETBİS ile vatandaşlar, e-ticaret faaliyetinde bulunan gerçek ve tüzel kişilerin bilgilerine kolaylıkla ulaşırken, bu alandaki kayıt dışılığın da önüne geçiliyor.
 "
191,AVM'lerdeki yöresel ürün satış yerlerine sıkı denetim,"Alışveriş merkezlerinde kurulan yöresel ürün satış yerlerinde yapılan denetimler kapsamında Ankara'da, etiketsiz satılan 717 kilogram sucuk, 332 kilogram peynir ve 308 kilogram tereyağına el konuldu.",Ekonomi,https://www.trthaber.com/haber/ekonomi/avmlerdeki-yoresel-urun-satis-yerlerine-siki-denetim-844561.html,"Tarım ve Orman Bakanlığı'ndan yapılan yazılı açıklamaya göre, ekipler, Türkiye genelinde ramazan ayına yönelik denetimlerine hız verdi. Ülkenin her yerinde 7 bin 500 gıda kontrolü yapıldı, uygunsuz gıda satışına yönelik gerekli işlemler uygulandı. Bu kapsamda Ankara Tarım ve Orman Müdürlüğü ekipleri, kentteki AVM'lerde açıkta satılan ürünlere yönelik çalışma başlattı. Bazı alışveriş merkezlerinde kurulan yöresel ürün satış yerlerinde yapılan kontroller sonucunda etiketsiz satılan 717 kilogram sucuk, 332 kilogram peynir ve 308 kilogram tereyağına el konuldu. Etiketli satılan zeytinyağı ve tereyağlarından da numuneler alındı. Denetimlerin ardından ilgili işletmelere idari para cezası uygulandı. Bakan Yumaklı, denetimlerin artacağını söylemişti Tarım ve Orman Bakanı İbrahim Yumaklı, ramazan öncesi yaptığı açıklamada, denetimlerin sıklaştırılacağını ve halkın sağlığıyla oynayanlara karşı gerekli işlemleri yapacaklarını ifade etmişti. Yumaklı, vatandaşlara, uygunsuz gördükleri ürünleri ""ALO 174 Gıda Hattı""na bildirmeleri çağrısında bulunmuştu."
192,TCMB faiz kararını perşembe günü açıklayacak,Merkez Bankası Para Politikası Kurulu faiz kararını 21 Mart Perşembe günü açıklayacak. Banka bir önceki toplantıda politika faizini yüzde 45 seviyesinde sabit tutmuştu.,Ekonomi,https://www.trthaber.com/haber/ekonomi/tcmb-faiz-kararini-persembe-gunu-aciklayacak-844545.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında 21 Mart Perşembe günü toplanacak. Aynı gün saat 14.00'te faiz kararı açıklanacak. Geçen ay gerçekleştirilen PPK toplantısında politika faizi yüzde yüzde 45 seviyesinde sabit tutulmuştu. Politika faizi yıl sonu beklentisi yüzde 45 Ekonomistlerin politika faizindeki değişikliğe ilişkin beklentilerinin medyan değeri, faizin yüzde 45'te sabit bırakılması yönünde oldu. Ekonomistlerin yıl sonu politika faizi beklentilerinin medyanı ise yüzde 45 oldu. Piyasa Katılımcıları Anketi TCMB'nin piyasa katılımcıları anketine göre ise cari ay sonuna yönelik beklenti 45, 3 ay sonrası için ise yüzde 46,85 oldu. 12 ay sonrası için politika faizi beklentisi de yüzde 36,62'den yüzde 36,96'ya çıktı."
193,Bakan Bayraktar: Türkiye 30 yılda karbon emisyonlarını nötr hale getirecek,"Bakan Bayraktar, ""Türkiye 30 yılda karbon emisyonlarını nötr hale getirecek ve daha çevreci, daha yeşil daha çok yenilenebilir enerjiyi kullanan bir ülke haline gelecek"" açıklamasını yaptı.",Ekonomi,https://www.trthaber.com/haber/ekonomi/bakan-bayraktar-turkiye-30-yilda-karbon-emisyonlarini-notr-hale-getirecek-844536.html,"Enerji ve Tabii Kaynaklar Bakanı Alparslan Bayraktar, AK Parti İl Gençlik Kollarının Konak'ta bir otelde düzenlediği ""Gençlik Sofrası"" sahur programına katıldı. Bayraktar, burada yaptığı konuşmada, Türkiye'nin enerji vizyonunu ve Türkiye Yüzyılı'na dair hedeflerini anlattı. Türkiye'nin büyüyen ekonomisi, genç ve dinamik nüfusuyla artan enerji talebi en önemli konulardan biri olduğunu belirten Bayraktar, ülkenin ciddi bir enerji talebi olduğunu, öncelikli görevlerinin bu artan enerji talebini karşılamak olduğunu söyledi. Türkiye ekonomisinin ise en önemli konularından birinin enerjideki dışa bağımlılık olduğunu belirten Bayraktar, şunları kaydetti: ""Türkiye maalesef kullandığı enerjinin yaklaşık üçte ikisini ithal ediyor. Doğal gazın neredeyse tamamını, petrolün yüzde 92'sini, kömürünü ve madenlerini büyük bir kısmını maalesef ithal etmek yoluyla karşılıyor ve bu nedenle her sene biz enerjiye ve maden ithalatına 10 milyar dolarlık bir fatura ödüyoruz. Şimdi bu faturaları ödeyerek maalesef cari açık veriyoruz ve bu cari açık bizim ekonomimizdeki en kırılgan, bizi en zorlayan konulardan biri haline geliyor.""    Bayraktar, artan enerji talebini ve dışa bağımlılığı düşürmekle ilgili gece gündüz çalıştıklarını vurguladı. Cumhurbaşkanı Recep Tayyip Erdoğan'ın önlerine çok büyük bir hedef koyduğunu kaydeden Bayraktar, ""Türkiye önümüzdeki 30 yılda karbon nötr bir ekonomi olacak. Ne demek? Türkiye 30 yılda karbon emisyonlarını nötr hale getirecek ve daha çevreci, daha yeşil daha çok yenilenebilir enerjiyi kullanan bir ülke haline gelecek."" diye konuştu. İzmir'de özellikle rüzgar enerjisinin son derece yüksek potansiyele sahip olduğunu ifade eden Bayraktar, jeotermal, biokütle enerjisini mutlaka en üst seviyede ekonomiye kazandırılması gerektiğinin altını çizdi. Bayraktar, ülkenin doğal gaz ve petrolde olan dışa bağımlılığını düşürmek için milli enerji ve maden politikası vizyonu çerçevesinde çalışma yürüttüklerini belirterek şöyle devam etti: ""Akdeniz'de, Karadeniz'de doğal gaz ve petrol araması yaptık. 2016'da kendi gemilerimizle başladığımız ve şu anda dünyanın en büyük filosuna sahip olduğumuz Fatih, Yavuz, Kanuni ve Abdülhamit Han gemileriyle Karadeniz'de ve Akdeniz'de gidilmedik yer adeta bırakmadık."" Bayraktar, birilerinin bulamazlar, yapamazlar demelerine rağmen Karadeniz'de, Sakarya gaz sahası adını verilen sahada 2 bin 100 metre deniz derinliğinde gazın bulunduğunu borularla, Zonguldak Filyos Limanı'na getirildiğini ve Türkiye'de 1,4 milyon hane halkına yetecek kadar doğal gazı ürettiklerini söyledi. Bayraktar, Şırnak'ta, Gabar'da günde 37 bin varil petrol üretildiğini belirterek şunları söyledi: ""İnşallah 2024 sonunda bunu 100 bin varile çıkaracağız ama ülkemiz çok büyük, ekonomimiz büyüyor, ihtiyaçlarımız artıyor. Dolayısıyla bizim daha çok Gabar keşfine daha çok Sakarya gaz keşfe ihtiyacımız var. Gece gündüz çalışmaya, gayret etmeye devam edeceğiz. Biz 2053'te, yani önümüzdeki 30 yılda hem karbon nötr olmak hem de Türkiye'yi enerjide bağımsız kılmak, dışa bağımlılığımızı bitirmek hedefiyle yola devam edeceğiz.""    Türkiye'nin nükleer enerji alanında da Mersin Akkuyu'da nükleer santral yaptıklarını kaydeden Bayraktar, şunları kaydetti: ""2010 yılında uluslararası anlaşma yoluyla Rusya Federasyonu ile yapılan anlaşma çerçevesinde biz şu anda Mersin Akkuyu'da nükleer santral yapıyoruz. Kimileri bize nükleer santral yapmayın, nükleer ihtiyaç yok, gerek yok şöyle tehlikeli, böyle tehlikeli derken ne oldu biliyor musunuz? Sadece birkaç ay önce Dubai'de Birleşmiş Milletler Çevre Konferansı'nda bütün dünyanın gelişmiş ülkeleri dediler ki, dünyanın iklim değişikliğiyle mücadele edebilmesi için küresel ısınmayla mücadele edebilmesi için mevcut nükleer gücü 3 kat arttırması lazım. Türkiye'nin de bu kapsamda nükleer enerjiye sahip olması lazım. Gelişmiş ülkelerde ne varsa Avrupa'nın ortasında Fransa'da ne varsa Amerika'da, Çin'de ne varsa Türkiye'nin de ona sahip olması lazım."" İzmir'de de Türkiye vizyonuna sahip bir belediyeciliğe ihtiyaç olduğunu belirten Bayraktar, Büyükşehir Belediye Başkan adayı Hamza Dağ'ın projelerindeki inovasyon örneklerini çok beğendiğini anlattı. Cumhur İttifakı İzmir Büyükşehir Belediye Başkan adayı Dağ Cumhur İttifakı İzmir Büyükşehir Belediye Başkan adayı Hamza Dağ da gençler için çok önemli projelerinin olduğunu, İzmir'de 7 gün 24 saat çalışacak kütüphane hizmetini, Büyükşehir Belediyesi olarak yapacaklarını dile getirdi. Dağ, kütüphaneleri gençlerin hizmetine sunmuş olacaklarını belirterek ""1 Nisan'dan itibaren Büyükşehir Belediyesi olarak önce üniversite etrafında dev mekan tarzı 7 gün 24 saat çalışan çayı, çorbası, keki ücretsiz olan kütüphaneleri hayata geçirecek ve gençlerimizin hizmetine sunmuş olacağız. Hayırlı uğurlu olsun diyorum."" dedi. İzmir'de yaşayıp üniversiteyi kazanan gençlere maddi yardımda bulunacaklarını açıklayan Dağ, ""İlk defa üniversiteyi kazandığında kardeşlerimiz ne yapacağız düşüncesinde, anne babaları ne yapacağız düşüncesinde oluyorlar. Onun için dedik ki biz bir can suyu verelim. İzmir'de yaşayıp da üniversiteyi kazanan genç kardeşlerimize ilk yıl için on bin lira destek ödemesi yapalım dedik."" diye konuştu. Dağ, İzmir'de gençlerin her sınavda başarılı olmasının en büyük arzularının olduğunu, LGS, AYT, TYT ve üniversite sınavlarında ilk 1000'e giren İzmirli gençlere 50 bin lira destek ödemesi yapacaklarını söyledi. AK Parti Gençlik Kolları Genel Başkanı ve İzmir Milletvekili Eyyüp Kadir İnan da seçim kampanyası başladığı ilk günden itibaren AK Parti Gençlik Kolları olmak üzere canla başla çalışmalara başladıklarını söyledi. Cumhurbaşkanı seçiminin zaferini birilerinin maç olarak değerlendirdiğini belirten İnan, şunları kaydetti: ""Biz bu maçı 1-0 geride bıraktık ama bu seçimlerde birileri bu maçı 1-1 yapmanın derdinde olacak. Bunu da iyi biliyoruz. Hamza Bey iyi bir futbolcu. Kendisinin maç tecrübesini tüm gençlik kollarımız, gençlik yıllarından itibaren çok iyi biliyor. Ben inanıyorum ki başta Büyükşehir Belediye Başkan adayımız Hamza Bey başta olmak üzere, AK Gençlik'in enerjisiyle, tüm Türkiye'de bu gençler bunlara öyle bir gol atacak ki bu maçı on sıfır geride bırakacağız."" AK Parti İzmir Milletvekili ve Konak Belediye Başkan adayı Ceyda Bölünmez Çankırı ise gençlerle bir arada olmaktan memnuniyet duyduğunu, 31 Mart'ta akşamı Konak Meydanı'nda aynı bu gece burada toplanıldığı gibi toplanılacağına olan inancını dile getirdi. AK Parti İzmir İl Başkanı Bilal Saygılı, gençlere programa ilgisinden dolayı teşekkür etti. Konuşmaların ardından AK Parti İzmir İl Gençlik Kolları Başkanı Recep Tayyip Taslak, Bakan Bayraktar'a İzmir Saat Kulesi'nin minyatürünü hediye etti."
194,Kredi kartıyla nakit avans çekiminde faiz oranı yüzde 5'e yükseldi,"Kredi kartıyla nakit avans çekiminde faiz oranı yüzde 4,42'den yüzde 5'e yükseldi.",Ekonomi,https://www.trthaber.com/haber/ekonomi/kredi-kartiyla-nakit-avans-cekiminde-faiz-orani-yuzde-5e-yukseldi-844522.html,"Türkiye Cumhuriyet Merkez Bankası (TCMB), ilave sıkılaşma adımları kapsamında, kredi kartı ve kredili mevduat hesaplarından nakit çekim işlemlerinde faiz oranını ihtiyaç kredisi faiz oranıyla uyumlu seviyeye yükseltirken, bankacılık sisteminde Türk lirası (TL) mevduatın payını artırmaya yönelik yeni adımlar attı. TCMB'nin Kredi Kartı İşlemlerinde Uygulanacak Azami Faiz Oranları Hakkında Tebliğ'de Değişiklik Yapılmasına Dair Tebliği, Resmi Gazete'de yayımlandı. TCMB, kredi kartlarından yapılan nakit avans işlemleri ve kredili mevduat hesaplarında uygulanacak aylık azami akdi faiz oranının hesaplama yönteminde değişiklik yaptı. Yeni yönteme göre, hesaplanan aylık azami akdi faiz oranı yüzde 4,42'den yüzde 5'e çıkarıldı. Son günlerde ihtiyaç kredisi faiz oranlarında yaşanan artış sonrası nakit avans için uygulanan faiz oranı, ihtiyaç kredisi faiz oranına göre düşük kalmıştı. Yapılan değişiklikle farklılık giderilirken, söz konusu oranlar bugünden itibaren geçerli olacak. Bankaların tüzel kişi TL payı için aylık artış hedefi Merkez Bankasının bankalara gönderdiği uygulama talimatı ile gerçek ve tüzel kişiler için uygulanan TL payı hedefleri de güncellendi. Buna göre, bankaların tüzel kişi TL payı için aylık artış hedefi getirildi. Daha önce tüzel kişi TL payı için bir önceki aya göre artış hedefi bulunmuyor ve 18 Ağustos 2023'teki seviyesinin korunması gerekiyordu. Ayrıca, bankaların TL payı seviyelerine göre farklı olarak belirlenmiş olan gerçek kişi TL payı aylık artış hedefleri güncellendi ve hedeflerin sağlanamaması halinde uygulanacak komisyon oranı artırıldı. Uygulama, bugünden itibaren geçerli olacak."
195,THY'nin bugünkü Sinop seferleri iptal edildi,"Türk Hava Yolları, bugün yapılması planlanan İstanbul-Sinop seferlerinin, Sinop'taki olumsuz hava koşulları nedeniyle karşılıklı iptal edildiğini duyurdu.",Ekonomi,https://www.trthaber.com/haber/ekonomi/thynin-bugunku-sinop-seferleri-iptal-edildi-844468.html,"Türk Hava Yolları (THY) Basın Müşavirliğinden yapılan açıklamada, Sinop'ta yaşanan olumsuz hava koşulları nedeniyle bugünkü TK 2844-2845 İstanbul-Sinop-İstanbul seferlerinin karşılıklı iptal edildiği aktarıldı."
196,Kayseri'de tohumluk özel üretim alanları hibe edilecek,Kayseri Tarım ve Orman Müdürlüğü 2024 yılı içerisinde sertifikalı tohum için özel üretim alanlarını belirleyip üreticiye hibe edecek. Hibe'den yararlanmak için başvurular başladı.,Ekonomi,https://www.trthaber.com/haber/ekonomi/kayseride-tohumluk-ozel-uretim-alanlari-hibe-edilecek-844470.html,"Özel üretim alanlarına verilecek desteklerden yararlanmak isteyenlerin Kayseri Tarım İl Müdürlüğü'ne belirlenen evrakla başvurması gerekiyor.   Destek istenen tohumluk özel alanın yeri ilçe, köy ve mevkii içeren kroki ile işaretlenecek.  Dosyada üretim planı, ön bitkilere ait bilgiler ve arazi kullanım hakkına ilişkin belgeler de yer alacak. Tohumluk yetiştiricileri ile yapılan tohumluk üretim sözleşmesinin de hazırlanarak müdürlüğe gönderilmesi gerekiyor. Destek ile ilgili açıklamada başvuru için talep edilen belgelerin eksiksiz olarak hazırlanarak ilgili müdürlüğe gönderilmesi, eksik evrak bulunan dosyaların işleme alınmayacağı belirtiliyor.  Son başvuru 25 Mart  Başvurular 25 Mart 2024 tarihinde mesai bitimine kadar devam edecek. Bu tarihten sonra yapılacak olan müracaatlar tohumluk komisyonunca kabul edilmeyecek. Başvuru şartları neler ? Tohumluk özel üretim alanlarıyla ilgili müdürlüğün duyurduğu müracaatlarda uyulması gereken şartlar; 1-Tohumluk yetiştirilecek alanların mümkün olduğunca aynı mevkide olması, 2-Tohum üretici kuruluşları kendi aralarında istişare ederek üretim yerlerini belirlemesi, 3-Tohum üretici kuruluşların muhtarlarla ve çiftçilerle görüşerek üretim alanlarını tespit etmesi, 4-Tohumluk üretimlerinde üretilecek tohumluğun vasfının ve sınıfının belirtilmesi (hat, hibrit, Orijinal veya Sertifikalı), 5-Tohumluk üretimi komşu köyün sınırlarına yakın yerlerde yapılacaksa o köy muhtarlıklarına da bilgi verilmesi gerekmektedir.  "
197,TARSİM'den Antalya'daki hortumdan etkilenenlere 39 milyon lira ödeme,"Tarım Sigortaları Havuzu (TARSİM), Antalya'nın Kumluca ve Demre ilçelerinde meydana gelen hortum afetinden etkilenen üreticilere 39 milyon TL ödeme gerçekleştirdi.",Ekonomi,https://www.trthaber.com/haber/ekonomi/tarsimden-antalyadaki-hortumdan-etkilenenlere-39-milyon-lira-odeme-844462.html,"TARSİM'den yapılan açıklamaya göre, 5 Mart tarihinde Antalya'nın Kumluca ve Demre ilçelerinde meydana gelen hortum afetinin ardından bölgedeki seralarda ve içindeki bitkisel ürünlerde hasar oluştu. Sigortalı sera üreticilerinden alınan hortum sebepli ihbarları takiben, TARSİM tarafından görevlendirilen eksperler, hasar tespit çalışmalarını çok kısa bir süre içinde tamamladı. Hortumun sera alanlarında, örtü (cam ve plastik), konstrüksiyon unsurlarında ve içerisindeki ürünlerde hasarlar meydana getirdiği, yapılan ekspertiz işlemleri sonrasında ise hasar gördüğü tespit edilen sigortalı sera üreticilerine bir hafta içinde 39 milyon TL hasar ödemesi gerçekleştirildiği belirtildi. Hortumdan zarar gören üreticilere geçmiş olsun dileklerini ileten TARSİM, tarım sigortasının ihmal edilmemesi gerektiğini vurguladı."
198,Birleşik Krallık ile STA güncelleme müzakereleri 10 Haziran'da başlayacak,"Ticaret Bakanı Ömer Bolat, Türkiye ile Birleşik Krallık arasındaki serbest ticaret anlaşmasını (STA) güncelleme müzakerelerinin teknik olarak 10 Haziran'da Londra'da başlayacağını söyledi.",Ekonomi,https://www.trthaber.com/haber/ekonomi/birlesik-krallik-ile-sta-guncelleme-muzakereleri-10-haziranda-baslayacak-844450.html,"Bakan Bolat, resmi davet üzerine bulunduğu başkent Londra'da İngiltere İş ve Ticaret Bakanı Kemi Badenoch'un yanı sıra İngiliz ve Türk iş insanları ile görüşmelerinin ardından, AA muhabirinin sorularını yanıtladı. Türkiye ve İngiltere'nin askeri ve siyasi açıdan iki güçlü ortak olduğunu, ekonomi ve ticaret alanında da güçlü ilişkileri bulunduğunu dile getiren Bolat, iki ülke arasındaki mevcut serbest ticaret anlaşmasının İngiltere'nin Avrupa Birliğinden ayrılması sonrasında karşılıklı ticaretin yasal bir zemine oturması için yapıldığını anımsattı. ""Karşılıklı ticaretimiz 19 milyar dolara yükseldi"" Bolat, söz konusu anlaşmanın 2021 başında yürürlüğe girdiğini ve COVID-19 salgını şartlarında dahi oldukça başarılı ilerlediğini kaydederek, sözlerini şöyle sürdürdü: ""Karşılıklı ticaretimiz 19 milyar dolara yükseldi ve bu ticarette geçen yıl itibarıyla Türkiye 6 milyar dolar fazla kazandı. Ama ticaret yıllar içinde değişebiliyor. Önemli olan karşılıklı ticaretteki ivmenin devam etmesi. Mevcut serbest ticaret anlaşması sanayi ürünlerini kapsıyordu. Hizmetler sektörünü, yani eğitim, sağlık, fuarcılık, bankacılık, telekomünikasyon, taşımacılık, kara, hava, deniz ve demir yolu taşımacılığı ve turizm sektörlerini de dahil etmek, ortak yatırımları kurala bağlamak ve teşvik etmek, geliştirmek ve tarımsal ürünlerde de karşılıklı bazı tavizlerin elde edilmesi zeminini konuşmak üzere STA'nın güncellenmesi müzakerelerini her iki ülke birbirine teklif etti."" Bolat, Londra'da mevkidaşı Badenoch ile bu süreci başlattıklarını belirterek, müzakerelerin zaman alabileceğini, İngiltere'nin yoğun bir seçim dönemine girdiğini ancak teknik düzeyde müzakerelerin 10 Haziran'da Londra'da başlayacağını söyledi. ""UKEF, demir yolu ve yenilenebilir enerji projelerine 4 milyar dolar finansman sağladı"" Bakan Bolat, söz konusu yeni alanlarda her iki ülkenin fayda sağlayabileceği ve kazan-kazan ilkesi temelinde bir STA için müzakerelerin yapılacağını ifade ederek, şunları söyledi: ""Biz kendi ülkemize azami fayda ve avantaj sağlamaya çalışacağız. Onlar da kendi ülkeleri için masaya taleplerini koyacaklar. Yani iki taraf da bu taleplerde anlaşamazsa zaten anlaşma olmaz. Mevcut serbest ticaret anlaşması devam eder, sanayi ürünlerinde. Ama iki ülkenin de kazan kazan ilkesiyle ticaretlerini artırabileceği bir ortam ve şartlar oluştuğu takdirde de anlaşmaya varılır."" Bolat, Türkiye'nin Birleşik Krallık ile turizm haricinde dahi 5 milyar dolarlık hizmetler ticareti bulunduğunu belirterek, üçüncü ülkelerdeki müteahhitlik hizmetlerinde her iki ülke firmalarının birlikte çalışması noktasında iki ay önce İstanbul'da bir niyet mektubu imzalandığını anımsattı. Bu kapsamda Türk ve İngiliz firmalarının birlikte iş yapmasının teşvik edileceğini dile getiren Bolat, ""Yine, Birleşik Krallık resmi İhracat Kredi Kuruluşu (UKEF) Türkiye'de demir yolu projeleri ve yenilenebilir enerji gibi bazı önemli projelere 4 milyar dolar civarında finans desteği verdi. Bu da ülkemizde bu projelerin tamamlanması açısından büyük önem arz ediyor. Kendilerine bu iş birliğinin devamını istediğimizi belirttik."" diye konuştu. 20 milyar dolar hedefi İki ülke arasında 19 milyar doları bulan ticaret hacminin dünya ticaretinin küçüldüğü ve küresel ekonominin durgunluk içinde olduğu bir dönemde gerçekleştiğini belirten Bolat, ""İlk planda bu seneki hedefimiz 19 milyar doları aşarak karşılıklı ticarette 20 milyar dolara ulaşmak."" dedi. ""Türkiye'nin savunma sanayi üretimi ve ihracatı 5 yılda geometrik hızla büyüyecek"" Ticaret Bakanı Bolat, Türk Hava Yollarının Airbus'a verdiği uçak siparişini anımsatarak, bazı modellerin ağırlıklı İngiltere'de yapılacağını ve bazı uçaklarda İngiliz motor şirketinin motorlarının bulunacağını belirterek, ""Dolayısıyla İngilizler Türkiye ile ekonomik ilişkilerin artmasına büyük önem veriyor."" ifadesini kullandı. Türkiye'nin de savunma sanayisi ürünlerinde Avrasya'da önemli bir üretim ve tedarik ülkesi haline geldiğine işaret eden Bolat, şöyle konuştu: ""Türkiye dostlarına ya da kendisinden ürün almak isteyenlere 'sana şunu dayatırım ya da ambargo uygularım' gibi dostane olmayan yaklaşımlar hiçbir zaman uygulamıyor. Bu anlamda da Türkiye güvenilir bir tedarikçi ve satıcı ülke konumunda. Savunma sanayimizin önünde daha çok güzel günler var. İnşallah daha büyük hedeflere ulaşacağız. Önümüzdeki 5 yıllık süreçte Türk savunma sanayisi üretimi ve ihracatı adeta geometrik bir hızla büyüyecek, gelişecek ve ülkemize de teknoloji ve katma değer katacak. Aynı zamanda savunma sanayisinde, ihracat pazarlarında ürün ortaya koyduğunuz ve bu da alıcı bulduğu zaman, ülkenizin genel sanayisine çok büyük değer veriliyor."""
199,"Ticaret Bakanlığı, piyasa denetimlerinde 4,8 milyon lira ceza kesti",Tüketici ürünlerine yönelik yürütülen piyasa gözetimi ve denetimi faaliyetlerinde tespit edilen aykırılıklar için 2024'te 4 milyon 781 bin 121 lira idari para cezası uygulandı.,Ekonomi,https://www.trthaber.com/haber/ekonomi/ticaret-bakanligi-piyasa-denetimlerinde-48-milyon-lira-ceza-kesti-844448.html,"Ticaret Bakanı Ömer Bolat, 15 Mart Dünya Tüketiciler Günü dolayısıyla sosyal medya hesabından paylaşımda bulundu. Bakanlığın 85 milyon tüketicinin ekonomik çıkarları ile sağlık ve güvenliklerini koruyucu, zararlarını tazmin edici denetimler yaptığını, böylece tüketicilerin hak ve menfaatlerini koruduğunu belirten Bolat, 2023 yılında tüketici hakem heyetlerine 727 bin 630 başvuru yapıldığını ifade etti. Bolat, bu başvuruların yüzde 66'sının e-Devlet üzerinden gerçekleştirildiğini ve 707 bin 814 karar alındığını bildirdi. Bu yılın şubat ayı itibarıyla 124 bin 245 başvuru yapıldığını belirten Bolat, aynı dönemde 136 bin 14 başvurunun tüketici hakem heyetlerince karara bağlandığına işaret etti. Reklam Kurulu 2024'te 66 milyon lira ceza uyguladı Reklam Kurulunun 2023 yılında tüketicileri aldatıcı ve yanıltıcı tanıtımlar yapan firmalar hakkında yaklaşık 114 milyon lira ceza uyguladığını ifade eden Bolat, Kurulun Mart 2024 itibarıyla yaklaşık 66 milyon lira idari para cezası verdiğini kaydetti. Bolat, Bakanlıkça gerçekleştirilen piyasa gözetimlerinin sonuçlarına ilişkin de şu bilgileri verdi: ""2023 yılında Bakanlığımız sorumluluğunda bulunan tüketici ürünlerine yönelik gerçekleştirilen piyasa gözetimi ve denetimi faaliyetlerinde tespit edilen aykırılıklara 15 milyon 332 bin 8 lira, 2024'te ise 4 milyon 781 bin 121 lira idari para cezası uygulanmıştır. Yapılan piyasa gözetimi ve denetimi faaliyetleriyle, sorumluluğumuzdaki ürün gruplarında 2011 yılında yüzde 32 olan güvensizlik oranı yüzde 1,7'ye düşürülmüştür."" Bolat, tüm bu emek ve gayretlerin odağında yer alan tüketicinin layık olduğu seviyeye ulaşması amacı ve hakları, hak arama yolları, bilinçli tüketim konularındaki bilgi ve bilinç düzeyinin her geçen gün artması temennisiyle vatandaşların 15 Mart Dünya Tüketiciler Günü'nü kutladı."
200,"EPDK, iki dağıtım şirketine 191 milyon lira para cezası kesti","Enerji Piyasası Düzenleme Kurumu, depolama yatırımları ve lisanssız elektrik üretimine yönelik yatırımcılara karşı sorumluluğunu yerine getirmeyen Akedaş Elektrik Dağıtım Şirketi (AKEDAŞ) ve Uludağ Elektrik Dağıtım Anonim Şirketi'ne (UEDAŞ) 191 milyon lira para cezası kesti.",Ekonomi,https://www.trthaber.com/haber/ekonomi/epdk-iki-dagitim-sirketine-191-milyon-lira-para-cezasi-kesti-844420.html,"Enerji Piyasası Düzenleme Kurumu'ndan (EPDK)yapılan açıklamaya göre, depolamalı elektrik üretim tesisi kurmak amacıyla önlisans başvurusu alınmasına ilişkin süreçte AKEDAŞ'ın depolamalı önlisans başvuruları için dağıtım hattı kapasitesinin uygun olmaması gerekçesiyle olumsuz görüş oluşturmasına rağmen eşzamanlı olarak lisanssız projeler için kapasite tahsisi yaptığı belirlendi ve AKEDAŞ tarafından yapılan bu işlem için, şirkete 173 milyon lira idari para cezası yaptırımı uygulandı. UEDAŞ'ın da başvurular hakkında bağlantı görüşleri oluştururken trafo merkezlerinde kapasite olmasına rağmen daha önce bildirilen başvurulara olumsuz, daha sonra bildirilenlere olumlu bağlantı görüşü oluşturduğu tespit edildi. UEDAŞ tarafından yapılan mevzuata aykırı bu işlem için Şirkete Elektrik Piyasası Kanunu'nun 16. maddesi uyarınca 18 milyon lira idari para cezası yaptırımı uygulandı. Ayrıca iki şirketin uygulamaları sonucu hak kaybına uğrayan başvuru sahiplerine ilişkin gerekli düzeltmeler de yapıldı. ""Her yatırımın hayata geçirilmesini dikkatle takip ediyoruz"" EPDK Başkanı Mustafa Yılmaz, bu cezanın dağıtım şirketleri için önemli bir ders niteliği taşıması gerektiğini belirterek, ""Nasıl ki tüketici hakları konusunda azami hassasiyeti gösteriyorsak, Türkiye'nin enerjisini yükseltecek, özellikle de yenilenebilir enerji kaynaklarımızı kullanarak ülkemizin gücüne güç katacak her yatırımın hayata geçirilmesini dikkatle takip ediyoruz."" ifadelerini kullandı. EPDK'nın belirlediği kurallara titizlikle uyulmasının ve yeni yatırımların hızla sahaya yansıtılması için dağıtım şirketlerinin üzerine düşen sorumluluğu layıkıyla yerine getirmesinin önemine dikkati çeken Yılmaz, şunları kaydetti: ""Depolama yatırımları ve lisanssız elektrik üretimi Türkiye’nin enerjisi için hayati önem taşıyor. Biz EPDK olarak ‘daha fazla yerli ve yenilenebilir enerji için, daha fazla yatırım için’ üzerimize düşeni hızla yerine getirirken, dağıtım şirketlerinin ağır davranma, farklı hesapların içine girme lüksü olamaz. Kimsenin yatırımcıyı yanıltmaya, oyalamaya daha da önemlisi Türkiye’nin enerjideki yükselişini akamete uğratmaya hakkı yok. Bu süreçte sorumluluğunu yerine getirmeyen, düzenlemelerimize aykırı davranan, yatırımcının önünü açmayan, hak kaybına sebep olan dağıtım şirketleri bedelini ağır öder. Ben bu cezanın ilk ve son olacağını umuyorum."" Depolamalı RES ve GES'lere 40 milyar dolar yatırım yapılması bekleniyor Açıklamada ayrıca depolamalı Rüzgar Enerjisi Santrali ve Güneş Enerjisi Santrali yatırımları hakkında bilgi verildi. Buna göre, EPDK tarafından, depolamalı elektrik üretim tesisi kurulması amacıyla yapılan başvurulardan 30 bin 688 megavat gücündeki 613 projeye önlisans verildi. Verilen önlisansların 16 bin 704 megavat gücündeki 236'sını RES projesi, 13 bin 984 megavat gücündeki 377'sini ise GES projesi oluşturuyor. Bu önlisansların karşılığı olarak sahada 40 milyar dolar düzeyinde yatırım yapılması bekleniyor. Depolamalı RES/GES yatırımlarının yanı sıra lisanssız elektrik üretimi de hem Türkiye'nin yenilenebilir enerji kaynaklarından azami düzeyde yararlanabilmesi için hem de öztüketimini kendi elektriğini üreterek karşılama imkanına sahip herkes için büyük önem taşıyor. Bu kapsamda önlisans başvurularına yönelik TEİAŞ tarafından gerekli kapasite tahsisleri gerçekleştirildi. Ayrıca bu başvurulardan tesis kurulu gücü 50 megavat'ın altında olan başvurular için de ilgili projenin yer aldığı şehre göre dağıtım şirketlerinden bağlantı görüşü istendi. Dağıtım şirketleri tarafından oluşturulan bağlantı görüşlerinin TEİAŞ tarafından uygun bulunması halinde tesis kurulu gücü 50 megavatın altında olan başvuruların dağıtım şirketlerince uygun bulunan trafo merkezlerine bağlanması sağlanıyor. Böylece planlanan yatırımların da hızla sahaya yansıması, enerji arz güvenliği ile yerli ve yenilenebilir enerji kapasitesine katkı sağlaması hedefleniyor."
201,Evde Bakım Yardımı hesaplara yatırılmaya başlandı,"Aile ve Sosyal Hizmetler Bakanı Mahinur Özdemir Göktaş, Evde Bakım Yardımı'nın hesaplara yatırılmaya başlandığını bildirdi.",Ekonomi,https://www.trthaber.com/haber/ekonomi/evde-bakim-yardimi-hesaplara-yatirilmaya-baslandi-844407.html,"Göktaş, yaptığı yazılı açıklamada, Bakanlık tarafından sunulan en önemli aile odaklı bakım hizmet modellerinden olan Evde Bakım Yardımı'nın 2006'da engelli bireylerin öncelikle aile yanında desteklenmeleri düşüncesiyle başlatıldığını hatırlattı. Engelli vatandaşların, aile bütünlüklerini muhafaza edecek şekilde bakımlarının evde yapılmasını öncelediklerini belirten Göktaş, ""Evde Bakım Yardımı ile engellilerin yaşadığı ortamdan ayrılmadan, ailesi veya yakınlarıyla birlikte yaşayarak aile birliğinin korunmasına ve güçlenmesine destek oluyoruz"" ifadelerini kullandı. Göktaş, bakanlık olarak engelli bireylerin eğitim, sağlık, güvenlik, istihdam gibi temel haklarına tam olarak ulaşmaları için hak temelli bir bakış açısıyla politikalar geliştirdiklerini aktarırken, ""bütüncül ve adil"" sosyal hizmet modelleriyle toplumun her bir ferdine ulaşmaya çalıştıklarını kaydetti. Aylık 7 bin 608 lira ödeme yapılıyor Evde Bakım Yardımı kapsamında hak sahibi başına aylık 7 bin 608 lira ödeme yapıldığını belirten Göktaş, şunları aktardı: ""Evlerinde bakılan tam bağımlı vatandaşlar ve aileleri için bu ay toplam 4,2 milyar lira Evde Bakım Yardımı'nı hesaplara yatırmaya başladık. Halihazırda 559 bin vatandaşımız Evde Bakım Yardımı'ndan yararlanıyor. Türkiye Yüzyılı vizyonumuz çerçevesinde Bakanlık olarak engellilik alanındaki hak temelli sosyal yardımların şeffaf bir anlayışla sürdürülebilir olması için çalışmalarımızı sürdüreceğiz. Ödemelerin tüm engelli vatandaşlarımıza ve ailelerine hayırlı olmasını diliyorum."""
202,Tarihin en yüksek euro ihracatı gerçekleşti,"Hazine ve Maliye Bakanı Mehmet Şimşek, ülke tarihinin en yüksek euro ihracatının dün başarıyla tamamladığını duyurdu.",Ekonomi,https://www.trthaber.com/haber/ekonomi/tarihin-en-yuksek-euro-ihracati-gerceklesti-844393.html,"Bakan Şimşek, sosyal medya hesabından ekonomiye yönelik paylaşım yaptı. Şimşek, paylaşımında şu ifadeleri kullandı: ""Ülke tarihimizdeki en yüksek tutarlı euro ihracımızı dün başarıyla tamamladık. 3 yıl aradan sonra ihraç ettiğimiz 2 milyar tutarındaki ilk euro tahvilimizin spreadi 2017’den beri en düşük seviyede gerçekleşti. 5 kattan fazla talep gelen işlemimiz, bu sene yatırım yapılabilir nota sahip ülke ihraçları dışında gerçekleşen ilk euro ihracı oldu. Bu başarılı ihraç uluslararası yatırımcıların ülkemize olan güveninin, programımıza duyulan inancın açık bir göstergesidir. Yerel seçim sürecinde kısa vadeli beklentiler ile oluşturulan spekülatif söylemler ve pozisyonlar programımızın hedeflerine ulaşmasını engelleyemeyecek"" dedi. "
203,Bütçe uygulama sonuçları açıklandı,"Türkiye'nin merkezi yönetim bütçe gelirleri şubatta 536 milyar 107 milyon lira, giderleri 689 milyar 905 milyon lira oldu.",Ekonomi,https://www.trthaber.com/haber/ekonomi/butce-uygulama-sonuclari-aciklandi-844364.html,"Hazine ve Maliye Bakanlığı, şubat ayına ilişkin bütçe uygulama sonuçlarını açıkladı. Buna göre, şubatta bütçe gelirleri, geçen yılın aynı ayına kıyasla yüzde 145 artarak 536 milyar 107 milyon liraya, bütçe giderleri de yüzde 77,2 artışla 689 milyar 905 milyon liraya ulaştı. Ocak-şubat döneminde ise bütçe gelirleri geçen yılın aynı dönemine kıyasla yüzde 127,1 yükselerek 1 trilyon 153 milyar 356 milyon liraya çıktı. Bütçe giderleri de aynı dönemde yüzde 105,1 artarak 1 trilyon 457 milyar 873 milyon lirayı buldu. Böylece merkezi yönetim bütçesinde şubatta 153 milyar 798 milyon lira, ocak-şubat döneminde de 304 milyar 517 milyon lira açık oluştu."
204,Türkiye'nin doğal gaz üretiminin 13 milyar metreküp olacağı hesaplanıyor,"Türkiye'nin, 2050 itibarıyla yıllık 13 milyar metreküp doğal gaz üretim miktarına ulaşarak Batı pazarları ile Orta Doğu ve Rusya'daki başlıca enerji tedarikçileri arasında konumlanacağı öngörülüyor.",Ekonomi,https://www.trthaber.com/haber/ekonomi/turkiyenin-dogal-gaz-uretiminin-13-milyar-metrekup-olacagi-hesaplaniyor-844363.html,"Türkiye'nin Karadeniz'deki doğal gaz üretiminin yıldan yıla artırması bekleniyor. Karadeniz'de bulunan Sakarya gaz sahasında üretimin bu yıl 1,6 milyar metreküpe ulaşacağı tahmin edilirken, sahanın ilk fazında en yüksek üretimin 3,5 milyar metreküp olacağı öngörüldü. Sakarya gaz sahasının ikinci fazındaki geliştirmenin de tamamlanmasıyla üretimin yıllık toplam 11 milyar metreküpe ulaşacağı hesaplandı. Raporda, Sakarya gaz sahasındaki gelişmelerin önemine işaret edilerek, ""Türkiye'nin 2050 itibarıyla 13 milyar metreküp doğal gaz üretimine ulaşması bekleniyor."" ifadesi kullanıldı. Sakarya sahasının genişletilmesi ve Güney Akçakoca Alt Havzası'ndaki olası keşiflerle üretim miktarının artabileceğine dikkat çekildi. Türkiye'nin bölgesel merkez olma adımları Türkiye'nin yaptığı çalışmalarla Batı pazarları ile Orta Doğu ve Rusya'daki başlıca enerji tedarikçileri arasında stratejik ve kilit ülke olmak için adımlar attığı belirtilen raporda, ""Türkiye, Avrupa'nın geri kalanına olan boru hattı bağlantısı ve üç yeniden gazlaştırma terminalindeki yükleme tesisleri sayesinde bölgesel bir merkez rolüne doğru ilerlemeye başlamıştır."" değerlendirmesinde bulunuldu. Raporda, Rusya ve Türkiye'nin 2022'den bu yana Türkiye'de uluslararası bir gaz merkezi kurmayı ve Rus gazının bu girişime önemli ölçüde dahil olmasını planladığına işaret edildi. Türkiye'nin 2022'de 54 milyar metreküp doğal gaz ithal ettiği belirtilen raporda, bu miktarın yüzde 72'sinin boru hatları aracılığıyla alındığı kaydedildi. Türkiye'nin doğal gazda kaynak çeşitliliğine vurgu yapılan raporda, Rusya, İran ve Azerbaycan'dan boru hatlarıyla doğal gaz alındığı, ayrıca toplam yıllık 27 milyon ton kapasiteye sahip 5 sıvılaştırılmış doğal gaz (LNG) terminalinin bulunduğu belirtildi. Net doğal gaz ithalatının 2050 itibarıyla yıllık 55 milyar metreküpe ulaşacağı tahminine yer verilen raporda, şunlar kaydedildi: ""Türkiye'nin LNG ithalatının 2050'de yıllık 8 milyon tona gerileyerek marjinal düşüş yaşayacağı tahmin edilmektedir. Bu beklenti, Rusya, Azerbaycan ve İran gibi çeşitli ülkelerden boru hattı gazının verimli bir şekilde tedarik edilmesi ve Türkiye pazarının kaynaklarının çeşitlendirilmesinden kaynaklanmaktadır. Türkiye, 2022'de doğal gaz yatırımlarında büyük bir gelişme yaşadı. Özellikle Karadeniz'deki Sakarya projesinin ilk aşamasının etkisiyle 2022'de upstream gaz yatırımı 1,6 milyar dolar artarak 2,3 milyar dolar olarak kaydedilmiştir. Uzun vadede Türkiye'nin 8,7 milyar dolar tutarında upstream sermaye yatırımıyla 13 milyar metreküp gaz üretimine ulaşması beklenmektedir."""
205,Türkiye'nin uzay misyonu oyuncak satışlarına yansıdı,"Türkiye'nin ilk insanlı uzay görevini başarıyla tamamlamasının ardından, kırtasiye ve oyuncak sektöründe ""uzay"" konseptli ürünler artan talep nedeniyle ""yok"" satmaya başladı.",Ekonomi,https://www.trthaber.com/haber/ekonomi/turkiyenin-uzay-misyonu-oyuncak-satislarina-yansidi-844362.html,"Türkiye'nin ilk astronotu Alper Gezeravcı'nın gerçekleştirdiği insanlı uzay misyonu toplumda farkındalığı artırmasının yanı sıra bazı sektörlerde yeni konseptleri ve iş imkanlarını beraberinde getirdi. Özellikle kırtasiye ve oyuncak sektörü, talebin artışı üzerine uzay temalı ürünlere yöneldi. Ankara Kitap ve Kırtasiyeciler Odası Başkanı Müslüm Küçükarzuman, zaman zaman filmlerin, çizgi film kahramanlarının veya sporcu başarılarının bu tür talep artışlarına yol açtığını, bu kez Türkiye'nin uzaya yönelik attığı adımın etkisini gördüklerini söyledi. Küçükarzuman, ""Bir Türk'ün uzaya gitmesi çocuklarımızı etkiledi. Bizler teleskop yapımı için malzemeler satıyoruz, onlarda artış yaşandı. Uzay mekiği maketlerine talep artışı var. Bir de öğretmenlerden kaynaklı bu alandaki Ay tutulması, Güneş tutulması gibi olayları gösteren ders materyallerine talep arttı. Uzay temalı kitaplarda da yeni yeni baskılar başladı."" dedi. Uzay mekiği oyuncakları gibi bazı ürünlerin ithal olduğuna dikkati çeken Küçükarzuman, alınacak malzemelerle çocuklar için teleskopların basit şekilde yapılabileceğini dile getirdi. ""Yoğun talebe piyasa hazırlıksız yakalandı"" Toptan Oyuncakçılar Birlikteliği Toplu İş Yeri Yapı Kooperatifi (Toy-Koop) Başkanı Ender Mıcık da Türkiye'nin uzay misyonuna yönelik farkındalığın artmasının bu alanla ilgili ürünlerde talep artışına yol açtığını söyledi. Mıcık, yoğun talebe piyasanın hazırlıksız yakalandığına işaret ederek, şöyle konuştu: ""Bu süreçte büyük bir talep artışı oldu fakat oyuncak sektörü konuyu iyi takip edemedi. Böyle bir talep patlaması olacağı kimsenin aklına gelmedi diyebilirim. Çeşitlilik olmadığından mevcut ürünler hemen tükendi. Piyasada ürün arayışı birdenbire arttı."" Uzay temalı ürünlerin ""yok"" satmaya başladığını vurgulayan Mıcık, tüketicilerin talebi doğrultusunda satıcıların söz konusu temada ürün arayışına girdiğini anlattı. Mıcık, talebi karşılamak için ürünlerin ithal edildiğini belirterek, ""Bu kapsamda yerli üretim astronot ve uzay kapsülü gibi oyuncak üretimi de yapılıyor."" ifadesini kullandı. Sektörde oluşan talep dolayısıyla üreticilerin uzay temalı oyuncak üretimine giriştiklerine dikkati çeken Mıcık, şunları kaydetti: ""Üreticiler piyasaya bu ürünleri arz ettiler ve satışlarının kötü olmadığını söylüyorlar fakat ithalatta bağımlı olduklarından ürünlere özellik katma konusunda plastiğe dayalı basit parçalar kullanılıyor. Oyuncak aksam ve yedek parçalarındaki yüksek vergiler ve denetim süreçleri firmaların sesli, ışıklı ve hareketli ürünleri üretmesinde engel teşkil ediyor. Maliyetler de üreticiyi basit ürünler üretmeye yöneltiyor."""
206,"DSİ, 3 yılda 420 bin hektar tarım alanını suyla buluşturacak","Devlet Su İşleri Genel Müdürlüğü, Türkiye'nin 8,5 milyon hektar olan teknik ve ekonomik olarak sulanabilir tarım alanı potansiyelinin 7,52 milyon hektarlık kısmını 3 yıl sonunda suyla buluşturmayı amaçlıyor.",Ekonomi,https://www.trthaber.com/haber/ekonomi/dsi-3-yilda-420-bin-hektar-tarim-alanini-suyla-bulusturacak-844356.html,"Tarım ve Orman Bakanlığı Devlet Su İşleri (DSİ) ile Tarımsal Araştırmalar ve Politikalar Genel Müdürlüğü verilerinden yaptığı derlemeye göre, Türkiye'nin 78 milyon hektarlık yüzölçümünün yaklaşık üçte birini teşkil eden 24 milyon hektar alan ekilebilir tarım arazisi durumunda. Söz konusu alanın 8,5 milyon hektarı teknik ve ekonomik olarak sulanabilir özellikte. Sulamaya açılan arazi varlığı 2020 yılı sonunda 6,7 milyon hektar oldu, geçen yıl sonu itibarıyla da 7,1 milyon hektara ulaştı. Toplumun gıda ihtiyacının karşılanması, sanayide kullanılan zirai ürünlerin üretilebilmesi, tarımda istihdamın korunması ve hayat standardının yükseltilmesi için kalan 1,4 milyon hektar alanın sulanması ve bunun için gereken sulama tesislerinin inşa edilmesi öngörülüyor. Bu kapsamda, sulamaya açılacak tarım alanı büyüklüğünün 2026 yılı sonunda 7,52 milyon hektara çıkarılması hedefleniyor. Böylece, 3 yıl sonunda 420 bin hektar tarım alanı suya kavuşmuş olacak. Yıllık su tüketiminin yüzde 77'si sulamada gerçekleşiyor Türkiye'nin yıllık su tüketimi 57 milyar metreküpü buluyor. Bu tüketim miktarının 44 milyar metreküplük (yüzde 77) kısmı sulama, 13 milyar metreküplük (yüzde 23) kısmı da içme-kullanma ve sanayi suyu ihtiyaçlarının karşılanmasında kullanılıyor. Suyun 4'te 3'ü tarımsal sulamada kullanıldığı için sulama tesisleri inşa edilirken modern ve tasarruflu yağmurlama ve damlama sistemleri tercih ediliyor. Modern sulama yöntemleri, üretim deseninin çeşitlenmesine, verimlilik ile çiftçi gelirlerinde doğrudan ve dolaylı artışına neden oluyor. Yağmurlama ve damlama sistemleriyle su tasarrufu sağlanıyor Klasik sulama sistemlerinde 8 hektar alan için saniyede ortalama 30 litre su kullanılırken, modern sulama yöntemlerinde saniyede ortalama 10 litre su tüketiliyor. Böylece, 3'te 2 oranında tasarruf sağlanıyor. Türkiye'nin ""enerjide dışa bağımlılığın azaltılması ve yenilenebilir enerji kaynaklarının oranının artırılması"" stratejisiyle uyumlu olarak terfili (pompajlı) sulamaların işler hale getirilmesi amacıyla güneş enerjisi santrallerinden faydalanılması için çalışmalar yapılıyor. Bu alandaki ilk çalışma olan Adıyaman Samsat Pompaj Sulaması faaliyete geçti."
207,Kripto düzenlemesiyle yatırımcılar korunacak,"AK Parti Bilgi ve İletişim Teknolojileri Başkanı Ömer İleri, ABD'de kripto varlıklara ilişkin düzenlemenin olmadığı, AB'de ise ""MİCA"" adındaki düzenlemenin aralık ayında etkin olacağını belirterek, yerel seçimlerin ardından Meclis'e sunacakları kanun teklifiyle, Türkiye'nin dünyanın önde gelen ülkelerinden biri olması için çalıştıklarını söyledi.",Ekonomi,https://www.trthaber.com/haber/ekonomi/kripto-duzenlemesiyle-yatirimcilar-korunacak-844358.html,"AK Parti Genel Başkan Yardımcısı İleri, 31 Mart Mahalli İdareler Genel Seçimleri'nin ardından Meclis'e sunulması beklenen kripto varlıklara yönelik yasal düzenleme taslağına ilişkin soruları yanıtladı. Blok zincir teknolojilerinin AK Parti'nin öncelikli alanlarından biri olduğunu belirten İleri, Orta Vadeli Program ile 2023 Genel Seçim Beyannamesi'nde bu konuya ayrı bir yer ayırdıklarını hatırlattı.   İleri, kripto varlıklar konusunun önemine işaret ederek, Türkiye'nin bu alanda önünü açmak için bir yasal düzenleme çalışması içerisinde olduklarını söyledi. Kripto varlıkların Türkiye'de oldukça ilgi gördüğüne dikkati çeken İleri, Türkiye'de şu anda 10 milyon kişinin kripto varlık hesabı olduğunu söyledi. Ömer İleri, bu alanda bir düzenlenmenin gerekli olduğunu belirterek, ""Bu kullanıcıların önemli bir kısmı, bu alanın bir anlamda devlet denetiminde hayata geçmesi noktasında hem fikir. Burada bir regülasyon ihtiyacı olduğu herkes tarafından dillendiriliyor. Biz de bu istikamette başta bakanlığımız olmak üzere çeşitli çalışmalarda bulunduk. Şu an itibariyle Meclis grubumuzda çalışmalar devam ediyor"" diye konuştu. Bu düzenlemenin temel amacının bu alana yasal bir çerçeve getirmek olduğunu vurgulayan İleri, ""Amacımız, bu alanda bir taraftan Türkiye'nin önünü açmak diğer taraftan da vatandaşımızı, yatırımcımızı korumak. Burada hassas bir denge sağlamaya çalışıyoruz"" dedi. AK Parti Genel Başkan Yardımcısı İleri, şöyle devam etti: ""Blok zincir teknolojileri, AK Parti olarak bizim bir süredir yakından takip ettiğimiz alan. Hatırlarsınız 'Forum Metaverse', ""Blok Zincir İstanbul' etkinliklerimiz oldu. Bu etkinliklere Cumhurbaşkanımız teşrif ettiler. Bu etkinlikler, bir devlet liderinin bu alanda katılım gösterdiği ilk etkinlik haline geldi. Türkiye'nin geleceği açısından da önemsediğimiz bir alan. Geldiğimiz süreçte bu alanın öneminin farkında olarak bir taraftan vatandaşımızı korumak ama diğer taraftan da alanın önünü açmak adına önemli bir çalışmayı yürütüyoruz. Gerçekten iyi çalışılmış bir yasa teklifi haline geliyor. Kripto alanında ABD'de federal düzeyde uygulamaya girmiş bir düzenleme mevzu bahis değil, Avrupa Birliği'nde ise 'MiCA' adında bir düzenleme var ki o da Konsey ve Parlamento arasında bir uzlaşma aşamasına gelmiş durumda; 2024 aralık itibarıyla etkin hale gelecek. Türkiye'nin bu alanda, dünyanın önde gelen ülkelerinden biri olması için çalışıyoruz."" ""Esnek bir altyapı oluşturuyoruz"" Düzenlemenin kripto alanıyla ilgili temel tanımları yapacağını ve temel bir çerçeve ortaya koyacağını söyleyen İleri, ""Çalışma, bununla birlikte kripto varlık platformlarını, servis sağlayıcılarını, hizmet sağlayıcılarını, hizmet modellerini düzenleyecek çeşitli düzenlemeler getirecek"" dedi. ""Esnek bir altyapı oluşturuyoruz"" diyen İleri, bunun temel kavramlar üzerine inşa edilecek bir çalışma olduğunu, detayların ilerleyen süreçlerde gerek görüldükçe ikincil düzenlemelerle hayata geçeceğinin altını çizdi. Sektör paydaşları tasarıyı destekliyor İleri, sektördeki paydaşları davet ederek fikirlerini aldıklarını aktararak, ""Gerçekten ortaya güzel bir düzenleme çıkmakta olduğunu görüyoruz. Son aşamalara doğru yaklaşıyoruz, seçimin hemen akabinde gündemimize gelecek"" ifadelerini kullandı. Düzenlemenin inovatif, sektörün önünü açıcı nitelikte olduğunu dile getiren İleri, ""Sektör paydaşlarının mevcut tasarıyı büyük ölçüde desteklediğini görüyoruz"" dedi. İleri, geçmiş dönemlerde sektörün ""anlaşılamadığını düşündüğü"" süreçler olduğunu ifade ederek, ""Gerek AK Parti Genel Merkezi'nde gerek Meclisimizde gerekse de Bakanlığımızın kurumları vasıtasıyla onları dinledik, onların dilini de konuşuyoruz, ne demek istediklerini de gayet net anlıyoruz ve onların taleplerini de büyük ölçüde teklife yansıtmış durumdayız"" bilgisini verdi. Ömer İleri, kripto varlık sahiplerinin güvenliğinin nasıl sağlanacağına yönelik, şunları kaydetti: ""Güvenlikten kastımız aslında şu; bir yatırımcı olarak bir platformdan hizmet almaya başladığınız zaman doğru bilgilendirilmeniz, bu platformun uygun altyapıya sahip olması, bu anlamda güvenilir olması, sizin normal şartlarda baş başa kalmak istemediğiniz risklerle, bu platformlar vasıtasıyla baş başa kalmıyor olmanız... Aslında burada çok genel bir güvenlik tanımı var. Hakkaniyet çerçevesinde yatırımcıyı, vatandaşı yanlış yönlendirmeden korumak, onların yatırımlarını korumak, kötü niyetli aktörlerin önünü kapatmak ama bütün bunları yaparken de sektörün önünü açmak, ikisini birden yapmak. Zaten temel problem her zaman budur; bu ikilemi çözmektir. Burada çok yerinde bir denge sağlandığını görüyoruz."""
208,"Çin Merkez Bankası, politika faizini sabit tuttu","Çin Merkez Bankası (PBoC), 1 yıl vadeli borçlanma faizi oranını (politika faizi) sabit tutarken, Orta Vadeli Kredi Aracı (MLF) ve ters repo işlemleriyle piyasaya aktardığından daha fazla nakit varlığı geri aldı.",Ekonomi,https://www.trthaber.com/haber/ekonomi/cin-merkez-bankasi-politika-faizini-sabit-tuttu-844350.html,"PBoC'dan yapılan açıklamada, MLF ile bankalara yüzde 2,5 faizle bir yıl vadeli 387 milyar yuan (yaklaşık 53,78 milyar dolar), ters repo işlemleri ile de yüzde 1,8 faizle 7 gün vadeli 13 milyar yuan (yaklaşık 1,81 milyar dolar) aktarıldığı bildirildi. Banka, MLF ile 15 Mart 2023'te bankalara 481 milyar yuan (yaklaşık 66,84 milyar dolar) nakit sağlamıştı. Söz konusu kredilerin 1 yıllık vadesi dolduğundan ve aynı faizle daha az para aktarıldığından piyasadan yaklaşık 13 milyar dolar net nakit çıkışı oldu. Bankanın açıklamasında, işlemlerin, ""finans kuruluşlarının ihtiyaçlarını karşılamak üzere bankacılık sistemindeki likiditeyi yeterli ve makul seviyede tutmayı"" amaçladığı kaydedildi. MLF, Çin bankalarının menkul varlıkları karşılığında Merkez Bankasından orta vadeli kredi almasına olanak sağlıyor. Ters repo işlemlerinde ise Merkez Bankası, menkul varlıkları ileri tarihte geri satmak üzere satın alarak piyasaya nakit aktarıyor. Çin Merkez Bankasının, piyasalardaki büyümeyi teşvik edici parasal genişleme beklentisine karşı ihtiyatlı para politikasını sürdürdüğü gözleniyor. Analistler, ABD'de enflasyon verilerinin beklentilerin üzerinde gelmesinin ardından ABD Merkez Bankasının (Fed) faiz indirimlerine öngörülenden daha geç başlayabileceği öngörüsünün PBoC'nin faiz kararında kararını etkili olmuş olabileceğini ifade etti."
209,Özel sektörün yurt dışı kredi borcu azaldı,"Özel sektörün yurt dışından sağladığı krediler dolayısıyla toplam borcu, Ocak ayı itibarıyla 2023 yıl sonuna göre 1,7 milyar dolar azalarak 162 milyar dolar oldu.",Ekonomi,https://www.trthaber.com/haber/ekonomi/ozel-sektorun-yurt-disi-kredi-borcu-azaldi-844346.html,"Türkiye Cumhuriyet Merkez Bankası, Ocak 2024 dönemine ilişkin özel sektörün yurt dışı kredi borcu gelişmelerini yayınladı. Buna göre, özel sektörün yurt dışından sağladığı krediler kaynaklı toplam borcu ocakta 2023 sonuna kıyasla 1,7 milyar dolar azalarak 162 milyar dolara düştü. Bu dönemde, özel sektörün yurt dışı kaynaklı uzun vadeli kredi borcu 1,8 milyar dolar azalarak 152,7 milyar dolara gerilerken, kısa vadeli kredi borcu (ticari krediler hariç) 158 milyon dolar artışla 9,3 milyar dolara çıktı. Bankaların uzun vadeli kredi biçimindeki borçlanmaları ocakta 2023 sonuna göre 152 milyon dolar artarken, tahvil ihracı şeklindeki borçlanmaları 61 milyon dolar yükselişle 14,9 milyar dolara ulaştı. Bu dönemde, bankacılık dışı finansal kuruluşların kredi biçimindeki borçlanmaları 151 milyon dolar azalırken, tahvil stoku 27 milyon dolar düşüşle 1,2 milyar dolar oldu. Aynı dönemde finansal olmayan kuruluşların kredi biçimindeki borçlanmaları 1,6 milyar dolar azalırken, tahvil stoku 16 milyon dolar gerileyerek 10,1 milyar dolar seviyesinde gerçekleşti. Bankaların kısa vadeli kredi borçlanmaları, ocakta 2023 sonuna göre 15 milyon dolar artışla 4,5 milyar dolar olurken, finansal olmayan kuruluşların kredi borçlanmaları 264 milyon dolar yükselişle 1,4 milyar dolara çıktı. Bir yıl içindeki anapara geri ödemesi 48 milyar dolar Uzun vadeli kredi borcuna ilişkin ocak sonu itibarıyla tahvil hariç özel alacaklılara olan borç, geçen yılın sonuna kıyasla 1,3 milyar dolar azalarak 106 milyar dolara düştü. Bu dönemde kısa vadeli kredi borcuna yönelik tahvil hariç özel alacaklılara olan borç da 158 milyon dolar azalışla 7,7 milyar dolar oldu. Döviz kompozisyonuna bakıldığında, 152,7 milyar ABD doları tutarındaki uzun vadeli kredi borcunun yüzde 58,7'si dolar, yüzde 35,5'i avro, yüzde 2,2'si Türk lirası ve yüzde 3,6'sı diğer döviz cinslerinden oluştu. Kısa vadeli kredi borcunun ise yüzde 42,7'sini dolar, yüzde 28,8'ini avro, yüzde 22,7'sini Türk lirası ve yüzde 5,8'ini diğer döviz cinsleri oluşturdu. Öte yandan, uzun vadeli toplam kredi borcunun yüzde 37,5'i finansal kuruluşlara, yüzde 62,5'i finansal olmayan kuruluşlara, kısa vadeli toplam kredi borcunun ise yüzde 71'i finansal kuruluşlara ve yüzde 29'u finansal olmayan kuruluşlara borçlardan oluşuyor. Özel sektörün yurt dışından sağladığı krediler kaynaklı toplam borcu ocak sonu itibarıyla kalan vadeye göre incelendiğinde, 1 yıl içinde gerçekleştirilecek anapara geri ödemelerinin toplam 48 milyar dolar düzeyinde olduğu hesaplandı."
210,TCMB'nin Piyasa Katılımcıları Anketi yayınlandı,"Türkiye Cumhuriyet Merkez Bankası Piyasa Katılımcıları Anketi'ne göre, Tüketici Fiyat Endeksi'nde yıl sonu artış beklentisi yüzde 44,19 oldu. 12 ay sonrası için politika faizi beklentisi ise yüzde 36,62'den yüzde 36,96'ya çıktı.",Ekonomi,https://www.trthaber.com/haber/ekonomi/tcmbnin-piyasa-katilimcilari-anketi-yayinlandi-844342.html,"TCMB'nin mart ayı Piyasa Katılımcıları Anketi yayınlandı - TÜFE'de artış beklentisi 12 ay sonrası için yüzde 37,78'den yüzde 36,70'e, 24 ay sonrası için yüzde 23,05'ten yüzde 22,67'ye geriledi - TCMB'nin politika faizine ilişkin cari ay sonuna yönelik beklenti yüzde 45, 3 ay sonrası için ise yüzde 46,85 olarak belirlendi İSTANBUL (AA) - Türkiye Cumhuriyet Merkez Bankası (TCMB) Piyasa Katılımcıları Anketi'ne göre, Tüketici Fiyat Endeksi'nde (TÜFE) yıl sonu artış beklentisi yüzde 44,19 oldu. Merkez Bankası, reel ve finansal sektör temsilcileri ile profesyonellerden oluşan 70 katılımcıyla gerçekleştirdiği mart ayı Piyasa Katılımcıları Anketi'ni yayınladı. Buna göre, geçen ay yüzde 3,17 olan mart ayı TÜFE artışı beklentisi, bu anket döneminde yüzde 3,43'e çıktı. Cari yıl sonu TÜFE artışı beklentisi de yüzde 42,96'dan yüzde 44,19'a yükseldi. TÜFE'de artış beklentisi 12 ay sonrası için yüzde 37,78'den yüzde 36,70'e, 24 ay sonrası için de yüzde 23,05'ten yüzde 22,67'ye geriledi. Katılımcıların yıl sonu dolar/TL beklentisi 40,5344 oldu. 12 ay sonrası dolar/TL beklentisi ise 41,1543'ten 42,7890'a yükseldi. Bir önceki anket döneminde 34,6 milyar dolar olan yıl sonu cari işlemler açığı beklentisi, bu dönemde 33,3 milyar dolara indi. Gelecek yıl için cari işlemler açığı beklentisi de 31,8 milyar dolara geriledi. Politika faizi cari ay sonu beklentisi yüzde 45 Cari yıl için Gayrisafi Yurt İçi Hasıla (GSYH) artış beklentisi yüzde 3,3'te, gelecek yıl için de yüzde 3,8'de sabit kaldı. TCMB'nin politika faizine ilişkin cari ay sonuna yönelik beklenti yüzde 45, 3 ay sonrası için ise yüzde 46,85 oldu. 12 ay sonrası için politika faizi beklentisi de yüzde 36,62'den yüzde 36,96'ya çıktı."
211,Tarım ÜFE şubatta arttı,"Tarım Ürünleri Üretici Fiyat Endeksi şubatta bir önceki aya göre yüzde 7,18, geçen yılın aynı ayına kıyasla yüzde 60,28 artış gösterdi.",Ekonomi,https://www.trthaber.com/haber/ekonomi/tarim-ufe-subatta-artti-844339.html,"Türkiye İstatistik Kurumu, şubat ayına ilişkin Tarım ÜFE verilerini açıkladı. Buna göre, Tarım-ÜFE'de şubat bir önceki aya göre yüzde 7,18 artış, bir önceki yılın Aralık ayına göre yüzde 11,30 artış, bir önceki yılın aynı ayına göre yüzde 58,29 artış ve on iki aylık ortalamalara göre yüzde 60,28 artış gerçekleşti. Sektörlerde bir önceki aya göre, tarım ve avcılık ürünleri ve ilgili hizmetlerde yüzde 7,28 artış, ormancılık ürünleri ve ilgili hizmetlerde yüzde 5,25 artış ve balık ve diğer balıkçılık ürünleri; su ürünleri; balıkçılık için destekleyici hizmetlerde yüzde 5,93 artış gerçekleşti. Ana gruplarda bir önceki aya göre, tek yıllık (uzun ömürlü olmayan) bitkisel ürünlerde yüzde 8,98 artış, çok yıllık (uzun ömürlü) bitkisel ürünlerde yüzde 2,55 artış ve canlı hayvanlar ve hayvansal ürünlerde yüzde 6,02 artış gerçekleşti. Yıllık değişimin en yüksek olduğu alt grup yüzde 168,10 ile yağlı meyveler oldu. Aylık değişimin en yüksek olduğu alt grup yüzde 17,23 ile tropikal ve subtropikal meyveler oldu."
212,Ücretli çalışan sayısı arttı,"Ücretli çalışan sayısı, ocakta bir önceki yılın aynı ayına göre yüzde 2,8 artış göstererek 15 milyon 22 bin kişiye çıktı.",Ekonomi,https://www.trthaber.com/haber/ekonomi/ucretli-calisan-sayisi-artti-844321.html,"Türkiye İstatistik Kurumu, ocak ayına ilişkin ücretli çalışan istatistiklerini açıkladı. Buna göre, sanayi, inşaat ve ticaret-hizmet sektörleri toplamında ücretli çalışan sayısı ocakta bir önceki yılın aynı ayına göre yüzde 2,8 arttı. Ücretli çalışan sayısı bir önceki yılın aynı ayında 14 milyon 620 bin 763 kişi iken, 2024 yılı Ocak ayında 15 milyon 22 bin 900 kişi oldu. Ücretli çalışanların alt detaylarına bakıldığında; Ocak ayında ücretli çalışan sayısı yıllık olarak sanayi sektöründe yüzde 0,1 arttı, inşaat sektöründe yüzde 9,6 arttı ve ticaret-hizmet sektöründe yüzde 3,1 arttı. Ücretli çalışan sayısı aylık yüzde 0,1 arttı Sanayi, inşaat ve ticaret-hizmet sektörleri toplamında ücretli çalışan sayısı ocakta bir önceki aya göre yüzde 0,1 arttı. Ücretli çalışanların alt detaylarına bakıldığında; Ocak ayında ücretli çalışanlar aylık olarak sanayi sektöründe yüzde 0,3 azaldı, inşaat sektöründe yüzde 0,7 arttı ve ticaret-hizmet sektöründe yüzde 0,3 arttı."
213,Borsa güne yükselişle başladı,"Borsa İstanbul'da BIST 100 endeksi, güne yüzde 0,21 yükselişle 8.901,86 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-844315.html,"Açılışta BIST 100 endeksi, önceki kapanışa göre 18,34 puan ve yüzde 0,21 değer kazanarak 8.901,86 puana çıktı. Bankacılık endeksi yüzde 0,09 ve holding endeksi yüzde 0,20 artış kaydetti. Sektör endeksleri arasında en fazla kazandıran yüzde 1,31 ile turizm olurken, en çok kaybettiren ise yüzde 0,82 ile bilişim oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 0,30 değer kaybıyla 8.883,52 puandan tamamladı. Analistler, küresel pay piyasalarında, ABD'de tüketici ve üretici enflasyonlarının beklentilerin üzerinde gelmesinin ardından ABD Merkez Bankası'nın (Fed) faiz indirimlerine öngörülenden daha geç başlayabileceği endişesiyle risk iştahının güç kaybettiğini ifade etti. Bugün, yurt içinde Türkiye Cumhuriyet Merkez Bankası (TCMB) Piyasa Katılımcıları Anketi ve özel sektörün yurt dışından sağladığı kredi borcu istatistikleri, yurt dışında ise ABD'de sanayi üretimi, kapasite kullanımı, New York Fed imalat sanayi endeksi ile Michigan Üniversitesi tüketici güven endeksi verilerinin takip edileceğini belirten analistler, teknik açıdan BIST 100 endeksinde 9.000 ve 9.100 seviyelerinin direnç, 8.800 ve 8.700 puanın destek konumunda olduğunu kaydetti."
214,Küresel piyasalarda risk iştahı güç kaybediyor,"Küresel piyasalarda, ABD'de dün açıklanan enflasyon verilerinin beklentilerin üzerinde çıkmasının ardından faiz indirimine öngörülenden daha geç başlanabileceği endişesiyle risk iştahı güç kaybediyor.",Ekonomi,https://www.trthaber.com/haber/ekonomi/kuresel-piyasalarda-risk-istahi-guc-kaybediyor-844297.html,"Dünya genelinde bir süredir devam eden enflasyonla mücadelede sona gelinip gelinmediğine ilişkin soru işaretleri artarken, küresel anlamda gelecek dönem atılacak para politikalarına yönelik belirsizlikler artıyor. Hafta içinde ABD'de açıklanan Tüketici Fiyat Endeksinin (TÜFE) şubatta tahminlerin üzerinde artış kaydetmesinin ardından ülkede Üretici Fiyat Endeksinin (ÜFE) de öngörüleri aştı. ÜFE şubatta aylık bazda yüzde 0,6 ve yıllık bazda yüzde 1,6 artışla beklentilerin üzerinde gerçekleşirken, değişken gıda ve enerji fiyatlarını içermeyen çekirdek ÜFE de aynı dönemde aylık bazda yüzde 0,3 ve yıllık bazda yüzde 2 artarak tahminleri geride bıraktı. Analistler, hem tüketici hem de üretici enflasyonunun tahminleri aşmasıyla Fed'in yılın ilk yarısında faiz indirimlerine başlayabileceğine yönelik ihtimallerin zayıfladığını söyledi. 19-20 Mart'ta düzenlenecek Federal Açık Piyasa Komitesi (FOMC) toplantısında bankanın faizleri sabit bırakacağına kesin gözüyle bakılırken, ÜFE verilerinin ardından para piyasalarındaki fiyatlamalarda Fed'in faiz indirimine başlama ihtimali mayısta yüzde 9 ve haziranda yüzde 60'a geriledi. Gelecek hafta bankanın faiz kararının ardından Fed Başkanı Jerome Powell'ın yapacağı sözle yönlendirmelerin önemini vurgulayan analistler, bankanın ekonomiye ilişkin projeksiyonları ve politika faizine ilişkin üyelerin beklentilerinin yer aldığı ""dot plot"" grafiğinin de yatırımcıların odağına yerleştiğini belirtti. ÜFE verilerinin ardından, ABD'nin 10 yıllık tahvil faizi 10 baz puanlık artışla yüzde 4,2960 seviyesine çıkarken, şu sıralarda yüzde 4,2850'de dengelendi. Dolar endeksi de dün yüzde 0,6 yükselişle 103,4 seviyesinden günün tamamlarken, bugün yatay bir seyir izliyor. Dün, yüzde 0,6 değer kaybıyla günü 2 bin 162 dolardan kapatan altının ons fiyatı, şu dakikalarda önceki kapanışının yüzde 0,1 üzerinde 2 bin 165 dolardan alıcı buluyor. İsrail-Filistin çatışması ve Rusya-Ukrayna Savaşı'na ilişkin gelişmeler petrol fiyatları üzerinde etkili olmaya devam ederken, Uluslararası Enerji Ajansının (IEA), 2024'te arz açığı öngörmesinin ardından Brent petrolün varil fiyatı dün yüzde 1,4 artışla 85,2 dolara çıkarak son 4 ayın en yüksek seviyesini test etti. Brent petrolün varil fiyatı şu sıralarda 84,8 dolardan işlem görüyor. Kripto para piyasaları tarafında ise Bitcoin, üst üste 5 gün rekor tazeleyerek 74 bin dolara yaklaşmasının ardından ABD'de ÜFE'nin beklentileri aşmasıyla düşüş eğiliminde hareket ederek 67 bin dolara kadar geriledi. Dün, New York borsasında, S&P 500 endeksi yüzde 0,29, Nasdaq endeksi yüzde 0,30 ve Dow Jones endeksi yüzde 0,35 azalış kaydetti. ABD'de endeks vadeli kontratlar, yeni güne de negatif bir seyirle başladı. Avrupa borsalarında da dün Fransa hariç negatif seyir hakim oldu. Fed'in faiz indirimine bu yılın ilk yarısında başlama ihtimali zayıflarken, pay piyasalarında risk iştahı da törpülendi. Avrupa Avrupa Merkez Bankası (ECB) üyelerinin sözle yönlendirmeleri takip edilirken, ECB Başkan Yardımcısı Luis de Guindos, ECB'nin haziranda faizleri düşürüp düşürmeme konusunda karar vermek için yeterli bilgiye sahip olacağını söyledi. ECB üyesi Klaas Knot da ücretlerin yavaşlayan enflasyon beklentilerini doğrulamaya devam etmesi halinde bankanın bu yıl en az üç kez faiz indirimine gidebileceğini ve ilk hamleyi haziranda yapabileceğini bildirdi. Söz konusu gelişmelerin ardından dün yüzde 0,6 azalışla 1,0880 seviyesine inen avro/dolar paritesi, bugün de düşüş eğiliminde hareket ederek 1,0870'ten işlem görüyor. Öte yandan, hali hazırda devam eden Ukrayna-Rusya savaşına ilişkin gelişmeler de yakından takip edilirken, dün Fransa Cumhurbaşkanı Emmanuel Macron, rakip olarak nitelendirdiği Rusya'nın savaşı kazanması halinde Avrupa'nın kredibilitesinin sıfıra ineceğini söyledi. Dün, Fransa'da CAC 40 endeksi yüzde 0,29 artarken, İngiltere'de FTSE 100 endeksi yüzde 0,37 ve İtalya'da MIB 30 endeksi de yüzde 0,29 ve Almanya'da DAX 40 endeksi ise yüzde 0,11 azalış kaydetti. Avrupa'da endeks vadeli kontratlar, yeni güne de negatif bir seyirle başladı. Asya Küresel pay piyasalarında düşen risk iştahı, Asya borsalarında da etki oldu. Çin Merkez Bankası (PBoC), bir yıllık orta vadeli borç verme tesisi kredilerinin faiz oranını yüzde 2,50'de sabit tuttu. Böylece banka, yaklaşık son 7 ayda faizlerde değişikliğe gitmemiş oldu. Öte yandan, Japonya Maliye Bakanı Shunichi Suzuki, ülkenin artık deflasyonda olmadığını belirterek, ücret artışlarında güçlü bir trendin gerçekleştiğini söyledi. Bugün ülkenin en büyük sendikasının anlaşılan ücret zamlarını açıklaması beklenirken, Japonya Merkez Bankası'nın (BoJ) gelecek hafta politika faizini artırıp artırmayacağına yönelik belirsizlikler de devam ediyor. Yükseliş eğilimini üst üste 4'üncü işlem gününe taşıyan dolar/yen paritesi, şu sıralarda önceki kapanışının hemen üzerinde 148,4 seviyesinde bulunuyor. Kapanışa yakın Çin'de Şanghay bileşik endeksi yüzde 0,1 yükselirken, Japonya'da Nikkei 225 endeksi yüzde 0,3, Güney Kore'de Kospi endeksi yüzde 1,5 ve Hong Kong'da Hang Seng endeksi yüzde 1,9 değer kaybetti. Yurt içi piyasalar Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 0,30 değer kaybıyla 8.883,52 puandan tamamladı. Dolar/TL, dün alıcılı bir seyir izleyerek günü önceki kapanışının yüzde 0,2 üzerinde 32,1491'den tamamlamasının ardından bugün bankalararası piyasanın açılışında 32,2110 seviyesinden işlem görüyor. Analistler, bugün yurt içinde Türkiye Cumhuriyet Merkez Bankası (TCMB) Piyasa Katılımcıları Anketi ve özel sektörün yurt dışından sağladığı kredi borcu istatistikleri, yurt dışında ise ABD'de sanayi üretimi, kapasite kullanımı, New York Fed imalat sanayi endeksi ile Michigan Üniversitesi tüketici güven endeksi verilerinin takip edileceğini belirterek, teknik açıdan BIST 100 endeksinde 8.800 ve 8.700 seviyelerinin destek, 8.900 ve 9.000 puanın direnç konumunda olduğunu kaydetti."
215,Bakan Bayraktar: Gabar'da petrol üretimimizi daha da artıracağız,"Enerji ve Tabii Kaynaklar Bakanı Alparslan Bayraktar, ""Gabar'da Türkiye'nin en büyük petrol keşfini yaptık. Bugün kendi petrolümüzü orada üretiyoruz. Üretimimizi daha da artıracağız"" dedi.",Ekonomi,https://www.trthaber.com/haber/ekonomi/bakan-bayraktar-gabarda-petrol-uretimimizi-daha-da-artiracagiz-844233.html,"Bakan Bayraktar, Diyarbakır'ın Bismil ilçesinde bir düğün salonunda düzenlenen ""Bismil'deki Kanaat Önderleri ve Sivil Toplum Kuruluşu Temsilcileriyle İftar Programı""nda yaptığı konuşmada, Cumhurbaşkanı Recep Tayyip Erdoğan'ın selamını getirdiğini söyledi. Kentteki programları çerçevesinde gençler ve esnafla bir araya geldiklerini ifade eden Bayraktar, ilçede sorunları yerinde dinlediklerini belirtti. 31 Mart'ta yapılacak seçimle ilgili çalışmalar gerçekleştirdiklerini aktaran Bayraktar, ""31 Mart'ta AK Parti Cumhur İttifakı olarak Bismil'de, Diyarbakır'da, Türkiye'nin bütün şehirlerinde hizmeti, eseri, projeyi, çalışmayı önceleyen bir anlayışla sizlere hizmet etmek istiyoruz. Bu anlamda sizlerin, bu kardeşlerimize desteklerini esirgemeyeceğinize inanıyorum. İnşallah merkezi yönetimde, yerel yönetimlerle, el ele, güçlü bir şekilde Türkiye'yi daha ileri, güçlü, büyük ve müreffeh bir ülke olma yolunda hep birlikte gayret edeceğiz."" dedi. Diyarbakır'ın çok kadim bir şehir ve ülke için çok önemli bir tarım yeri olduğunu aktaran Bayraktar, ülkenin gıda ve enerjide tam bağımsızlığı için gece gündüz çalıştıklarını, onun için Diyarbakır ve Bismil'in daha güçlü olması ve daha çok üretmesi gerektiğini kaydetti. Tarımsal sulamayla ilgili taleplerin farkında olduklarını ifade eden Bayraktar, şöyle konuştu: ""Elektrikle alakalı sıkıntıları, ihtiyaçları biliyoruz. Bununla alakalı hem dağıtım şirketlerinin yapması gerekenler hem enerji fiyatlarını düşürmeyle alakalı projelerimizi geliştiriyoruz. Özellikle tarımsal sulamada kooperatiflerin kendi enerjilerini ürettiği, enerji maliyetlerini aşağı çektiği ama bir taraftan da ilgili sulamayla alakalı barajların, kanallarının yapıldığı, cazibeyle, sulamayla bu toprakları, bu bereketli mümbit toprakları buluşturacağımız bir çalışma içerisinde önümüzdeki dönemde inşallah 2028'e kadar olacağız."" ""Gitmemiş mahallelere, beldelere de doğal gaz götüreceğiz"" Bakan Bayraktar, Türkiye'nin enerjide dışa bağımlılığını bitirmek için çalıştıklarını bildirdi. ""Gabar'da Türkiye'nin en büyük petrol keşfini yaptık. Bugün kendi petrolümüzü orada üretiyoruz. Üretimimizi daha da arttıracağız. Karadeniz'de gazımızı bulduk. Bugün Diyarbakır'da, Bismil'de, Türkiye'nin 81 il, 860 yerleşim yerinde doğal gaz kullanılıyor."" ifadelerini kullanan Bayraktar, gitmemiş mahallelere, beldelere de doğal gaz götüreceklerine dikkati çekti. Vatandaşları daha konforlu, çevreci ve temiz bu yakıtla buluşturacaklarını anlatan Bayraktar, konuşmasını şöyle sürdürdü: ""Bunu kendi gazımızla yapalım istiyoruz. Dışarıdan ithal ettiğimiz gazla değil. Onun için Türkiye önümüzdeki süreçte kendi gazını, petrolünü bulan, kömürünü, madenlerini çıkaran, Diyarbakır aynı zamanda bir maden şehri. Bu kaynakları mutlaka ekonomimize kazandıracağız."" Bugün Bismil'de moral ve enerji bulduklarını dile getiren Bayraktar, bu heyecan ve bu dinamizm içerisinde hizmet etmeye devam edeceklerini sözlerine ekledi. Programa, Diyarbakır Valisi Ali İhsan Su, AK Parti Diyarbakır milletvekilleri Galip Ensarioğlu, Suna Kepolu Ataman ve Mehmet Sait Yaz, AK Parti Diyarbakır İl Başkanı Mehmet Raşit Ocak, Tarımsal Strateji ve Politika Geliştirme Merkezi (TARPOL) Yönetim Kurulu Başkanı Mehmet Mehdi Eker, AK Parti Diyarbakır Büyükşehir Belediye Başkan adayı Mehmet Halis Bilden, kanaat önderleri ve sivil toplum kuruluşu temsilcileri katıldı."
216,"Bakan Bolat, Birleşik Krallık'ta iş insanları ve STK'lerle buluştu","Ticaret Bakanı Ömer Bolat, Birleşik Krallık'ta yerleşik Türk iş insanları ve sivil toplum kuruluşlarının (STK) temsilcileriyle bir araya geldi.",Ekonomi,https://www.trthaber.com/haber/ekonomi/bakan-bolat-birlesik-krallikta-is-insanlari-ve-stklerle-bulustu-844232.html,"Bolat, başkent Londra'da Yunus Emre Enstitüsü'nde düzenlenen toplantıda, aldığı resmi davet üzerine ülkede bulunduğunu ve İngiltere İş ve Ticaret Bakanı Kemi Badenoch ile ikili görüşmesinin yanı sıra Türk ve İngiliz iş insanlarıyla yuvarlak masa toplantısında bir araya geldiğini ifade etti. İki ülkenin ilişkilerinin oldukça iyi olduğunu ancak turizm, finans ve birçok sektörde ilişkilerin geliştirilebileceğini dile getiren Bolat, ülkeler arasındaki mevcut Serbest Ticaret Anlaşması'nın (STA) ağırlıklı olarak sanayi ürünlerini kapsadığını ve demir çelik ve tarım ürünleri gibi alanların anlaşma dışında kaldığını söyledi. Bolat, buna rağmen anlaşmanın çok iyi ilerlediğini ve iki ülke arasındaki ticaret hacminin 19 milyar dolara yaklaştığını anımsatarak, ""Bu iyi bir rakam. Bunun içinde 12,5 milyar dolar bizim ihracatımız. 6 milyar dolar dış ticaret fazlası verebiliyoruz."" dedi. Güncellenecek STA için eğitim, sağlık, lojistik, ulaştırma, finans, telekomünikasyon ve ortak yatırımların gündemde olduğunu ve tarım ürünlerine ilişkin bazı tavizlerin sağlanması konusunda, karşılıklı tavizler verilmesi konusunda iki ülkenin tekliflerde bulunduğunu dile getirdi. Böylece, Türkiye ve Birleşik Krallık'ın bu sabah STA'nın güncellenmesine ilişkin müzakereleri başlatmaya karar verdiğini kamuoyuna açıkladıklarını aktaran Bolat, müzakerelerin ilk turunun 10 Haziran haftasında yapılacağını söyledi. Bolat, iki ülke arasında turizm sektöründeki ilişkinin de iyi seviyede olduğunu ve geçen yıl Türkiye'yi 3,8 milyon İngiliz turistin ziyaret ettiği bilgisini paylaştı.    Türkiye'nin cari açığı geriliyor Toplantıdaki iş insanları ve STK temsilcilerine Türkiye ekonomisindeki son gelişmeleri de anlatan Bolat, Türkiye'nin milli gelirinin iki hafta önce tarihi bir rakama ulaştığını ve bir trilyon doları aştığını söyledi. Bolat Türkiye'nin mal ihracatının da 256 milyar dolara çıktığını belirterek, ""Bu yılki hedefimiz 267 milyar dolar, yani mal ihracatımızı yüzde 4 artırmak."" dedi. Türkiye'nin İngiltere gibi hizmetler ülkesi olduğunu ifade eden Bolat, toplam hizmetler gelirinin 100 milyar dolar olduğunu, bunun 54 milyar dolarını turizm, 40 milyar dolarını lojistik, 2,5 milyar dolarını sağlık ve 800 milyon dolarını eğitimin oluşturduğu bilgisini paylaştı. Bolat, ""Bu yıl 110 milyar dolar hizmetler ihracatı hedefliyoruz."" dedi. Türkiye'nin cari açığının gerilemeye devam ettiğini kaydeden Bolat, şubat ayı rakamlarının nisanda açıklanacağını ve cari açığın 31-32 milyar dolara gerilemesinin, mart verilerinde ise cari açığın 30 milyar doların altına inmesinin beklendiğini ifade etti. Bolat, orta vadede Türkiye'nin cari açığının makul seviyeye gerileyeceğini sözlerine ekledi."
217,Birleşik Krallık ile serbest ticaret anlaşmasının güncellenmesi müzakereler başladı,"Ticaret Bakanı Ömer Bolat, Birleşik Krallık ile serbest ticaret anlaşmasının güncellenmesine ilişkin müzakerelere başlandığını açıkladı.",Ekonomi,https://www.trthaber.com/haber/ekonomi/birlesik-krallik-ile-serbest-ticaret-anlasmasinin-guncellenmesi-muzakereler-basladi-844181.html,"Birleşik Krallık ile serbest ticaret anlaşmasının güncellenmesi müzakereler başladı Ticaret Bakanı Ömer Bolat, başkent Londra'da İngiltere İş ve Ticaret Bakanı Kemi Badenoch ile bir araya gelerek iki ülke arasındaki ticaret ve yatırım ilişkilerinin ele alındığı ikili görüşme gerçekleştirdi. Bolat, görüşme sonrası yaptığı konuşmada, iki ülke arasındaki mevcut Serbest Ticaret Anlaşması'nın (STA) güncellenmesine yönelik müzakerelerin başlatılması dolayısıyla Londra'da bulunmaktan memnuniyet duyduğunu ifade etti. Müzakerelerin her iki tarafın da ilişkileri güçlendirme konusundaki güçlü kararlılığını gösteren bir kilometre taşı olduğunu belirten Bolat, ""2021'den bu yana yürürlükteki mevcut STA'mız, Brexit öncesinde var olan Gümrük Birliği kapsamındaki imtiyazları koruyarak, geçtiğimiz yıl yaklaşık 19 milyar dolara ulaşan ikili mal ticaretimize katkı sağladı."" dedi. Bolat, iki ülke arasındaki STA'nın yaklaşık 30 yıl önce kurulan Gümrük Birliğine dayandığını anımsatarak, anlaşmanın kapsamının sınırlı kaldığını ve ağırlıklı olarak sanayi mallarını kapsadığını dile getirdi. Turizm hariç toplam ikili hizmet ticaretinin 2022'de 5 milyar doların üzerinde gerçekleştiğini kaydeden Bolat, ""2023'te Türkiye'nin İngiltere'deki yatırımlarının toplam değeri 4,9 milyar dolar, İngiltere'nin Türkiye'deki yatırımlarının toplam değeri ise 8,6 milyar dolar oldu. Ancak mal, hizmet ve yatırım rakamlarının potansiyelinin çok altında olduğuna inanıyorum."" diye konuştu. ""STA güncelleme görüşmelerine başlama konusunda karşılıklı istekliliğimizi beyan ettik"" Bolat, bu kapsamda modern bir STA için güncellenmesi gereken alanların değerlendirildiğine dikkati çekerek, şöyle konuştu: ""18 Temmuz 2023'te Ankara'da gerçekleştirilen STA Ortak Komitesi 3. toplantısında teknik ekiplerimiz inceleme sonuçlarını paylaşmış ve bu süreci nihai hale getirmişlerdi. Bu toplantının ardından yayımladığımız ortak bildiriyle STA güncelleme görüşmelerine başlama konusunda karşılıklı istekliliğimizi beyan ettik. Birleşik Krallık'ın müzakerelerin başlatılması için tamamlanması gereken iç sürecini kısa bir süre önce tamamladığını öğrenmekten büyük memnuniyet duyuyoruz. STA müzakereleri, 21. yüzyıl standartlarını karşılayan ve Türkiye ile Birleşik Krallık'ın modern ekonomilerine daha uygun çağdaş bir anlaşma için bir fırsat olacaktır. Güncelleme müzakerelerinin ilk turunu bu yıl 10 Haziran haftasında Londra'da gerçekleştirmeye hazırız. STA'mızın güncellenmesi ve farklı alanlara genişletilmesinin ikili ticaretimizin artırılmasına ve çeşitlendirilmesine yardımcı olacağına ve ülkelerimiz arasındaki güçlü işbirliği ve bağlara daha fazla katkıda bulunacağına inanıyorum."" Birleşik Krallık Türkiye'nin en büyük dördüncü ihracat pazarı Ticaret Bakanlığının açıklamasına göre, 2023'te Türkiye ve Birleşik Krallık arasındaki ticaret hacmi yaklaşık 19 milyar dolara ulaştı. Birleşik Krallık, 12,4 milyar dolarlık ihracat hacmiyle Türkiye'nin en büyük dördüncü ihracat pazarı konumunda bulunurken, 2023 itibarıyla Türkiye'ye 8,6 milyar dolar doğrudan yatırım yaparak Türkiye'deki en büyük on yatırımcı ülke arasında yer aldı. Türkiye'den Birleşik Krallık'a yapılan yatırımlar ise 4,9 milyar dolar seviyesine ulaştı. İki ülke arasındaki mevcut anlaşma, Birleşik Krallık'ın Avrupa Birliğinden ayrılışı sonrasında Gümrük Birliği kapsamındaki mevcut tavizlerin korunmasını sağlamış, bu sayede iki ülke arasındaki ticaret hacmine de katkıda bulunmuştu. STA'nın güncellenmesi ve daha kapsamlı bir anlaşma haline gelmesi için tarafların yürüttüğü gözden geçirme çalışmaları sonrasında güncelleme müzakerelerine başlamaya yönelik alınan karar 18 Temmuz 2023'te alınmıştı. STA güncelleme müzakereleri neticesinde, anlaşmanın hizmet ticareti, yatırımlar ve ilave tarım tavizleri gibi alanları içerecek şekilde genişletilmesi, ayrıca yatay kurallar bakımdan kapsamlı hükümler içermesi hedefleniyor. Böylece Türkiye ve Birleşik Krallık'ın modern ekonomilerine hitap eden ve 21. yüzyıla uygun, güncel bir anlaşma modeline yönelik çalışma fırsatı oluşturulması planlanıyor. Güncellenmiş STA ile her iki ülkedeki iş dünyası için daha güçlü ve kapsamlı bir hukuki zemin tesis edilmesi hedeflenirken, STA'nın güncellenmesiyle iki ülke arasında devam eden diyalog ve iş birliği imkanları genişletilmesi de bekleniyor."
218,Türkiye’nin her yeri Çukurova olacak,"Artan nüfus ve azalan gıdanın çözümü topraksız tarım, dikey tarım, jeotermal tarım ve sera organize tarım bölgeleri olacak. Klasik tarım faaliyetinin yanına eklenen 4 yeni model, apartman altlarında, otoparklarda hatta cruise gemilerinde bile bitki yetiştirilmesine imkan sağlıyor.",Ekonomi,https://www.trthaber.com/haber/ekonomi/turkiyenin-her-yeri-cukurova-olacak-844177.html,"Dünya nüfusu hızla artıyor, tarım toprakları ve su miktarı ise çeşitli etkilerle azalıyor. Dünyada giderek büyümesi beklenen tarımsal gıda ihtiyacı için yeni formüller devreye girerken, Türkiye’de de Tarım ve Orman Bakanlığı tarafından geliştirilen teknolojiler ve sağlanan teşviklerle alternatif üretim yollarının önü açılıyor. Bitkisel Üretim Genel Müdürlüğü (BÜGEM) tarafından yürütülen çalışmalarla klasik tarım yönteminin yanına eklenen 4 yeni yöntemle, gıda üretimi hem daha az toprak ve suya ihtiyaç duyuyor hem daha yılın 365 günü yapılabiliyor ve hem de tarım ilaçları kullanılmadığı için doğa kirletilmiyor.    Dikey Tarım Üretim Modeli Geçmişte tarımsal üretim tarla, bahçe, sera gibi alanlarda yapılıyordu. Yeni teknolojilerle ‘Dikey Tarım Üretim Modeli’ de devreye girdi. Bu modelde kapalı bir alanda, güneşe ve toprağa ihtiyaç duyulmadan bitkiler katlı raflarda veya kulelerde yetiştiriliyor. Hidroponik, aquaponik ve aeroponik gibi farklı tekniklerle LED ışık kullanılarak bitkinin fotosentez yapması sağlanıyor. Bu yöntem, apartman otoparklarında, gökdelenlerde hatta cruise gemileri gibi büyük yapıların içinde, kendi ihtiyaç duyduğu sebzeleri yetiştirmek için kullanılıyor. Tarım ilacı kullanılmadan yapılan dikey tarımda yüzde 95 oranında su tasarruf sağlanıyor. Kontrol edilebilir iklim koşulları nedeniyle, her mevsimde her ürün yetiştirilebilirken, bölgeler arası taşıma yapılmadığı için karbon ayak izi de düşürülüyor. Hasat kayıpları ise yok denecek kadar az. Sistemin tek dezavantajı yüksek enerji gerektirmesi. Bu nedenle özellikle yenilenebilir enerji kaynakları ile birlikte devreye alınıyor.    Bu çalışmalara bir örnek olarak gerçekleştirilen İstanbul Kapalı Dikey Tarım Uygulama Merkezi, 8 Aralık 20022’de İstanbul’da, yerin 30 metre altında faaliyete geçti. 700 metrekare alanda, 12 ay boyunca yüksek miktarda üretim yapılıyor.    Topraksız Tarım Üretim Modeli Bu yöntemde bitkiler ihtiyaçları olan elementleri toprak yerine minerallerin özel hazırlandığı solüsyondan alıyor. Kökleri desteklemek için kum, turba, Hindistan cevizi yünü, kaya yünü gibi malzemeler kullanılabiliyor. Yıl boyu üretim yapılabiliyor ve solüsyon içeriği ayarlanarak bitki gelişimi hızlandırılabiliyor. Topraksız tarımın dezavantajları arasında ilk kuruluş maliyetlerinin yüksekliği ve kalifiye eleman bulunması yer alıyor.    Jeotermal seracılık Klasik tarıma bir alternatif olan ‘jeotermal seracılık’ ise yılın 11 ayı üretim yapılabilmesine imkan veriyor. Türkiye, jeotermal kaynaklar açısından dünyada 7, Avrupa’da 1’inci sırada yer alıyor. Toplam 9 bin 943 dekor sera, jeotermal kaynaklarla ısıtılıyor. Ancak 30 bin dekar daha seranın jeotermal ile ısıtılması mümkün. Afyonkarahisar, İzmir, Manisa, Denizli, Kırşehir, Şanlıurfa, Balıkesir, Kütahya, Aydın, Konya, Yozgat, Eskişehir, Nevşehir jeotermal sera yatırımı yapılan iller oldu. Bu yöntemde çevreci ve yenilebilir enerji kaynağı kullanılırken, ısıtma maliyeti önemli ölçüde düşürülüyor. Mevsim geçişlerinde bu maliyet düşüklüğü, sezonluk arz sorunlarını da ortadan kaldırıyor.    Her yeri ‘Çukurova’ya dönüştürecek proje “Türkiye’nin her yerini ‘Çukurova’ya dönüştürecek proje” olarak tanımlanan yöntem ise ‘Sera Organize Tarım Bölgeleri (OTB)’ oldu. Bu yöntemle özellikle büyükşehirlerde Organize Sanayi Bölgeleri modelinde olduğu gibi OTB kuruluyor. Sera yöntemiyle üretim yapıldığı için hem sezonluk arz sıkıntıları ortadan kaldırılıyor hem de taşıma maliyetleri ve aracılardan kaynaklı fiyat yükselmelerinin önüne geçiliyor. Bitkisel üretimle yan yana hayvansal üretim de yapılabiliyor. Türkiye’de 2023’ün ilk dönemi itibariyle 11’i jeotermal destekli olmak üzere 18 OTB bulunuyor. 4 OTB ön talep toplama sürecinde, 4 OTB’nin ise altyapı işlemleri tamamlandı. 3 OTB’de ise altyapı işlemleri devam ediyor.   "
219,"Merkez Bankası rezervleri 130,5 milyar dolar oldu","Türkiye Cumhuriyet Merkez Bankasının (TCMB) toplam rezervleri, 8 Mart haftasında bir önceki haftaya göre 386 milyon dolar azalışla 130 milyar 533 milyon dolara geriledi.",Ekonomi,https://www.trthaber.com/haber/ekonomi/merkez-bankasi-rezervleri-1305-milyar-dolar-oldu-844164.html,"TCMB'nin haftalık para ve banka istatistikleri açıklandı. Buna göre, 8 Mart itibarıyla Merkez Bankası brüt döviz rezervleri 2 milyar 726 milyon dolar azalışla 77 milyar 785 milyon dolara düştü. Brüt döviz rezervleri, 1 Mart'ta 80 milyar 511 milyon dolar seviyesinde bulunuyordu. Bu dönemde altın rezervleri 2 milyar 340 milyon dolar artışla 50 milyar 408 milyon dolardan 52 milyar 748 milyon dolara yükseldi. Merkez Bankasının toplam rezervleri, 8 Mart haftasında bir önceki haftaya kıyasla 386 milyon dolar düşüşle 130 milyar 919 milyon dolardan 130 milyar 533 milyon dolara geriledi."
220,Küresel petrol arzı şubatta günlük 340 bin varil arttı,"Uluslararası Enerji Ajansı (IEA), küresel petrol üretiminin şubatta önceki aya göre günlük 340 bin varil artışla yaklaşık 101 milyon 960 bin varile yükseldiğini bildirdi.",Ekonomi,https://www.trthaber.com/haber/ekonomi/kuresel-petrol-arzi-subatta-gunluk-340-bin-varil-artti-844119.html,"IEA'nın şubat ayına ilişkin petrol piyasası raporuna göre, Petrol İhraç Eden Ülkeler Örgütünün (OPEC) ham petrol üretimi şubatta önceki aya göre günlük yaklaşık 140 bin varil artarak 26 milyon 910 bin varil oldu. Bu dönemde ham petrol dışındaki diğer konvansiyonel olmayan OPEC üretimi ise günlük 5 milyon 460 bin varil olarak kayıtlara geçti. Böylece OPEC'in toplam petrol üretimi, geçen ay günlük yaklaşık 32 milyon 370 bin varil olarak gerçekleşti. OPEC dışı ülkelerin günlük petrol üretimi ise söz konusu dönemde günlük 200 bin varil artarak yaklaşık 69 milyon 590 bin varil oldu. Buna göre, küresel petrol üretimi şubatta önceki aya göre günlük 340 bin varil artarak 101 milyon 960 bin varil oldu. Rapora göre, ABD ve Kanada'da etkili olan soğuk hava dalgası ve Libya'nın en büyük petrol sahasında yaşanan karışıklık nedeniyle yaşanan üretim kesintilerinin ardından küresel petrol arzı şubat ayında yükseliş eğilimine devam etti. Bu dönemde, ABD küresel petrol arzına günlük yaklaşık 170 bin artışla 19 milyon 650 bin varil, Kanada günlük yaklaşık 190 bin varil artışla 6 milyon 120 bin varil, Libya ise günlük yaklaşık 130 bin varil artışla 1 milyon 160 bin varil katkı sağladı. Küresel petrol arzındaki büyümede başı yine ABD çekecek Rapora göre, geçen ayki yükseliş eğilimine rağmen ocakta hava şartlarına bağlı üretim kesintileri ve OPEC+ grubunun arz kesintileri nedeniyle küresel petrol arzında yılın ilk çeyreğinde geçen yılın son çeyreğine göre günlük 870 bin düşüş bekleniyor. Küresel petrol arzının bu yıl geçen yıla göre günlük yaklaşık 800 bin varil artarak yaklaşık 102 milyon 900 bin varil olacağı tahmin ediliyor. Yıl sonuna doğru günlük yaklaşık 20 milyon 600 bin varillik rekor üretim seviyesine ulaşması beklenen ABD'nin bu yıl üst üste dördüncü kez küresel petrol arzındaki büyümede başı çekeceği öngörülüyor. ABD'nin yanı sıra Guyana, Brezilya ve Kanada'nın da bugüne kadarki en yüksek üretim seviyelerine ulaşması ve OPEC+ grubu dışı söz konusu dört ülkenin küresel petrol arzında bu yıl günlük 1 milyon 300 bin varil eklemesi bekleniyor. Ayrıca, yaptırımlara rağmen geçen yıl ABD'den sonra dünyanın en büyük arz artışını kaydeden İran'ın günlük 280 bin varille üretimini daha da artıracağı tahmin ediliyor. Küresel petrol talebine ilişkin artış öngörüsü yukarı yönlü revize edildi Raporda, küresel petrol talebinde, ABD'nin ekonomik görünümündeki iyileşme ve şirketlerin Kızıldeniz'deki riskten kaçınmak için gemilerini Ümit Burnu'na yönlendirmesinin yakıt tüketimini artırması nedeniyle yılın ilk çeyreğinde günlük yaklaşık 1 milyon 700 bin varil artışa işaret edildi. Buna göre, küresel petrol talebindeki büyüme tahmini, geçen ayki rapora göre ilk çeyrek için günlük 270 bin varil, 2024 yılının geneli için ise günlük 110 bin varil yukarı yönlü revize edildi. COVID-19 salgını dönemindeki aşırı dalgalanmaların ardından küresel petrol talebindeki büyümenin bu yıl geçen yıla göre hız kaybedeceği ve günlük yaklaşık 1 milyon 300 bin varil olacağı öngörülüyor. Küresel petrol talebinin bu yıl günlük yaklaşık 103 milyon 180 bin varil seviyesinde olması bekleniyor. Küresel petrol talebi, geçen yıl günlük yaklaşık 2 milyon 300 bin varil artışla 101 milyon 840 bin varil seviyesinde gerçekleşmişti."
221,Dijital Avrupa Programı kapsamında 22 yeni hibe çağrısı açıldı,"Dijital Avrupa Programı kapsamında, ""Bulut, Veri ve Yapay Zeka"", ""İleri Dijital Beceriler"" ve ""Teknolojilerin En İyi̇ Şekilde Kullanımının Hızlandırılması"" başlıklarıyla açılan 22 yeni hibe çağrısının başvuruları açıldı.",Ekonomi,https://www.trthaber.com/haber/ekonomi/dijital-avrupa-programi-kapsaminda-22-yeni-hibe-cagrisi-acildi-844109.html,"Cumhurbaşkanlığı Dijital Dönüşüm Ofisi Başkanlığı'ndan edinilen bilgiye göre, Dijital Avrupa Programı, stratejik dijital kapasitelerin oluşturulmasına ve bu alandaki teknolojilerin kullanımının yaygınlaştırılmasına odaklanan Avrupa Birliği'nin (AB) 2027 yılına kadar uygulayacağı bir finansman programı niteliği taşıyor. Dijital Avrupa Programı'nın koordinasyonu, Sanayi ve Teknoloji Bakanlığı ile Cumhurbaşkanlığı Dijital Dönüşüm Ofisi işbirliğiyle gerçekleştiriliyor. Dışişleri Bakanlığı Avrupa Birliği Başkanlığı, programın başvuru ve devam sürecine ilişkin gerekli desteği ve AB ile müzakereler yapılması aşamasında koordinasyonu sağlıyor. Programın bütçesi 8,2 milyar euroyu buluyor. Türkiye, geçen yıl imzaladığı anlaşmayla Dijital Avrupa Programı'na dahil oldu. Yeni hibe çağrısına başvurular başladı Programla Avrupa ekonomisi, sanayisi ve toplumunun dijital dönüşümünü desteklemek ve hızlandırmak, AB vatandaşlarının, kamu kurumlarının ve işletmelerin dijital dönüşümden yararlanmasını sağlamak, küresel dijital ekonomide AB'nin rekabetçiliğini artırmak amaçlanıyor. Dijital teknoloji ve altyapılarda AB'nin dışa bağımlılığını azaltmanın ve stratejik özerkliğini sağlamanın, Birlik içindeki dijital bölünmenin azaltılmasına destek olmanın hedeflendiği program kapsamında, ""Bulut, Veri ve Yapay Zeka"", ""İleri Dijital Beceriler"" ve ""Teknolojilerin En İyi Şekilde Kullanımının Hızlandırılması"" başlıkları altında toplam 22 yeni hibe çağrısının başvuruları açıldı. Toplam bütçesi 176,5 milyon euro olan yeni açılan çağrılar için başvurular 29 Mayıs'ta sona erecek. Açılan 22 yeni hibe çağrısına ve detaylarına ""ddo.link/dap-mart2024"" adresinden ulaşılabiliyor. Koordinatör veya ortak olarak katılım sağlanabiliyor Türkiye'den paydaşlar, açılan hibe programlarına gerek koordinatör gerekse ortak şeklinde katılımda bulunabiliyor. Bu süreçte Dijital Avrupa Programı'nın ulusal yürütücüleri olan Cumhurbaşkanlığı Dijital Dönüşüm Ofisi ile Sanayi ve Teknoloji Bakanlığı, paydaşların çağrılar hakkında bilgilendirilmesi, uygun çağrılara uygun kurumların yönlendirilmesi ve uluslararası konsorsiyumların oluşturulması gibi programa ilişkin birçok konuda destek sunuyor. İlgili kurumlar, Dijital Avrupa Programı ve açılan çağrılara yönelik her türlü soru, görüş ve destek için ""dapkg@cbddo.gov.tr"" ve ""dijitalavrupa@sanayi.gov.tr"" adresleriyle iletişim kurabilecek."
222,Yeşil dönüşümde bu yıl 50 firma desteklenecek,"Küçük ve orta ölçekli işletmelerin yeşil dönüşümünü verimli şekilde gerçekleştirmelerine katkı amacıyla uygulanan ""Yeşil Dönüşüm Destek Programı""ndan yıl sonuna kadar 50 firma yararlandırılacak.",Ekonomi,https://www.trthaber.com/haber/ekonomi/yesil-donusumde-bu-yil-50-firma-desteklenecek-844107.html,"Sanayi ve Teknoloji Bakanlığı 2024-2028 Yılı Stratejik Planı'ndan yaptığı derlemeye göre, verimlilik alanındaki bilimsel ve teknik kapasitenin uygulamalı eğitimlerle güçlendirilmesi, bilimsel yayın ve etkinliklerin niteliğinin yükseltilmesi, bu kapsamda üniversite, sanayi, kamu arası ortak iş yapabilme kabiliyetinin artırılması, imalat sanayisinde kaynak verimli üretim teknolojilerinin yaygınlaştırılması amaçlanıyor. Plan döneminde yürütülecek çalışmalarla verimlilik alanındaki uluslararası işbirliklerinin güçlendirilmesi, teknoloji odaklı, rekabetçi, sürdürülebilir, yerli ve milli bir sanayi yapısının oluşması, ekonominin verimlilik esaslarına katkı sağlayacak uygulama, politika ve stratejiler geliştirilmesi, bunların ülke düzeyinde uygulanmasının sağlanması hedefler arasında yer alıyor. Yüksek teknolojili ürünlere yönelik çağrı programları artacak Bu kapsamda, orta-yüksek ve yüksek teknoloji alanında yerli üretim kabiliyetlerinin artırılmasına ve sanayide yeşil dönüşümün sağlanmasına yönelik destek programlarının artırılarak sürdürülmesi planlanıyor. Atılacak adımlarla küçük ve orta ölçekli işletmelerin yeşil dönüşümünü verimli şekilde gerçekleştirmelerine katkı sağlamak amacıyla uygulanan ""Yeşil Dönüşüm Destek Programı"" kapsamında, bu yıl itibarıyla 50 firmanın desteklenmesi hedefleniyor. Söz konusu firma sayısının 2025'te 75, 2028'de ise 200 olması bekleniyor. Sanayi ve Teknoloji Bakanlığının belirlediği orta-yüksek ve yüksek teknolojili öncelikli ürün listesindeki malzeme ve teçhizata ilişkin yatırımların desteklenmesine yönelik uygulanan ""Teknoloji Odaklı Sanayi Hamlesi Programı"" kapsamında açılan çağrı sayısının da artırılması öngörülüyor. Söz konusu listede yer alan ürünlerin AR-GE'sini yapmayı veya üretmeyi amaçlayan projeler için bu yıl itibarıyla 6 çağrı açılacak. Bu sayının 2025'te 7, 2028'de 13'e yükseltilmesi planlanıyor. Hedeflere ulaşılması için ""Teknoloji Odaklı Sanayi Hamlesi Programı""na ilişkin tüm çağrı süreçleri ve izleme değerlendirme sisteminin etkinliği artırılacak. Ayrıca ""Yeşil Dönüşüm Destek Programı""na ilişkin süreçlerde yazılım altyapısının etkinliği de yükseltilecek. Model fabrikaların sayısı yıl sonunda 12'ye ulaşacak Ayrıca, Türkiye'de 8 olan yetkinlik ve dijital dönüşüm merkezi (model fabrikalar) sayısının, yıl sonunda 12'ye ulaştırılması hedefleniyor. Bu fabrikalarda öğren-dönüş programları ve danışmanlık hizmetleri çerçevesinde hizmet alan firma sayının yıl sonunda 1700 olması planlanırken sayının 2025'te 2 bin 50'yi, 2028'de 2 bin 800'ü bulması bekleniyor. Bu hedeflerin hayata geçirilmesi için ilgili alanlardaki uluslararası bilimsel, teknik gelişmeler, politik, ekonomik ve sosyal yönelimler sistematik biçimde izlenecek. Sanayinin dijital dönüşümüne yönelik yeni uygulamalar takip edilecek, bu kapsamda belirlenen konularda proje ve programlar geliştirilecek."
223,Tüketicilerin online alışveriş ve internet aboneliği şikayetleri arttı,"Tüketiciler en çok online alışverişlerde yaşanan sorunlar nedeniyle şikayette bulunurken, bunu GSM ve internet abonelikleri, özel okul fiyatları ve mobilya siparişlerinde yaşanan sorunlar izliyor.",Ekonomi,https://www.trthaber.com/haber/ekonomi/tuketicilerin-online-alisveris-ve-internet-aboneligi-sikayetleri-artti-844104.html,"Her yıl 15 Mart Dünya Tüketiciler Günü'nün içinde bulunduğu hafta ""Tüketiciyi Koruma Haftası"" olarak kutlanıyor. Tüketiciler Konfederasyonu (TÜKON) Genel Başkanı Aziz Koçal, Tüketiciyi Koruma Haftası kapsamında yaptığı açıklamada, tüketicilerin en çok online alışverişler, GSM ve internet abonelikleri, özel okul fiyatları ve mobilya siparişleriyle ilgili sorun yaşadığını anlattı. Koçal, online alışverişlerde genellikle ürünün teslim edilmemesi yönünde şikayetlerin öne çıktığını kaydederek, ""Sosyal medya platformlarından verilen siparişlerde ürünün teslim edilmemesi, teslim edilenlerin de verilen siparişlerle alakasının bulunmaması, ödenen ücret talep edildiğinde ücretin iade edilmemesi ve muhatap bulunamaması gibi durumlarla karşılaşıyoruz. Tüm uyarılarımıza rağmen maalesef sosyal medya üzerinden sipariş verilmeye devam ediliyor"" diye konuştu. Online satış platformlarından sipariş edilen elektronik ürünlerde ürün kalmadığı yönünde bilgi verilerek ürününün gönderilmemesi, para iadesinin ise 5-6 aylık bir süreçte gerçekleştiği yönde ciddi şikayetler olduğunu dile getiren Koçal, online alışverişlerde 14 günlük cayma süresini bazı satıcıların kabul etmediğini belirtti. ""Özel okul fiyatlarına ilişkin şikayetler son aylarda yoğunlaştı"" Aziz Koçal, GSM ve internet aboneliklerine yönelik şikayetlere ilişkin, ""Firmalar taahhüt süresi bitmeden tüketiciye aldatıcı bilgi verebiliyor. Böylece, tüketicinin 2-3 ay önceden zamlı tarifeye geçmesi sağlanıyor. Ayrıca, taahhütlü abonelikler kapsamında tüketiciye yanıltıcı bilgi verildiğini görüyoruz. Bu durumda, tüketiciler abonelikten vazgeçmek istediğinde cayma bedeli adı altında yüklü fatura ödemesi ile karşı karşıya kalıyor"" diye konuştu. Son aylarda özel okulların fiyatlarıyla ilgili şikayetlerin de zirve yaptığını ifade eden Koçal, sözlerini şöyle sürdürdü: ""Mobilya türü siparişlerde eksik ve kusurlu teslimatlar, ölçülere uygun olmaması, verilen özel siparişlerin taahhüt edilen sürede teslim edilmemesi, sürekli tüketicinin oyalanması gibi şikayetler yer alıyor. Bu arada finansal kuruluşlara yönelik kredi kartı aidatları, işlem komisyonları gibi şikayetler artmaya başladı. Bir başka şikayet türü ise kredisini veya kredi kartı borçlarını ödeyemeyen vatandaşların bankalar tarafından varlık şirketlerine devir olan borçları nedeniyle sürekli aranarak taciz edilmeleri, yüklü ödemelerin çıkması, bu şikayetlerin önümüzdeki aylarda yükseleceğini tahmin ediyoruz."" ""Çok ilginç şikayetlerle karşılaşıyoruz"" Koçal, tüketicilerden zaman zaman ilginç şikayetler aldıklarını belirterek, ""Bir tüketici gece yarısı bize ulaşarak, bir paket sigara aldığını ancak sigaranın içindeki tütün miktarının az olduğunu şikayet etmişti. Bu konudaki hakları öğrenmek istedi, hatta tazminat davası açıp açamayacağını sormuştu. Bir başka ilginç bulduğum şikayeti ise İstanbul'da yaşayan evli bir kadından almıştık. Yeni evlenen kadın, şubemizi arayıp, 'Ayıplı mallarda hakkımı öğrenmek istiyorum çünkü kocamın ayıpları çok fazla. Ne yapmalıyım, haklarım nedir?' diye sormuştu"" ifadelerini kullandı. ""Tüketiciler e-devlet üzerinden başvuru yapabiliyor"" Tüketici Birliği Federasyonu Genel Başkanı Mehmet Bülent Deniz de tüketicilerin karşılaştıkları sorunların zamanla değiştiğini belirterek, ""Örneğin, 25 yıl önce tüketicileri en çok kapıya gelen pazarlamacıların yol açtığı sorun mağdur ederken, günümüzde özellikle internet üzerinden yapılan alışverişlerde şikayetler öne çıkıyor"" dedi. Türkiye'nin, mevcut tüketici hukukunun getirdiği koruma mekanizmasıyla dünyadaki birçok ülkenin yasalarından daha üst standart sağladığını vurgulayan Deniz, ""Ancak bir yasa ne denli mükemmel olursa olsun, yasanın koruması ancak tüketicinin hakkını aramasıyla mümkün. Bu nedenle uğradığı mağduriyet konusunda hak arama süreçleri tüketici tarafından işletilmeli"" ifadelerini kullandı. Deniz, tüketicilere, mağduriyet yaşadıklarında mutlaka haklarını aramaları çağrısında bulunarak, şu uyarıları yaptı: ""Mevcut hukuk düzeni tüketicilerin haklarını ararken başvuru yapacakları tüketici hakem heyeti, tüketici mahkemeleri gibi mercilerde ücretsiz ve hızlı şekilde karar çıkması ilkesine dayanıyor. Yani tüketici hakkını ararken, yapacağı hukuki girişimler için herhangi bir ücret ödemiyor. Yine illerde ve birçok ilçedeki ticaret il müdürlüklerinde bulunan tüketici hakem heyetlerine şahsen başvuru yapılabildiği gibi e-devlet üzerinden de Tüketici Hakem Heyetlerine başvuru olanağı bulunuyor."" Deniz, tüketicilerin hakkını aramaları konusunda yıllar içinde olumlu ve büyük değişimler gözlemlendiğini belirterek, bu değişimde tüketici örgütlerinin büyük payının olduğunu sözlerine ekledi."
224,"Çömlekköy Barajı ekonomiye yıllık 423,8 milyon lira katkı sağlayacak","Tarım ve Orman Bakanı İbrahim Yumaklı, Edirne'deki Çömlekköy Barajı'nın yapımına başlandığını belirterek, ""Toplam 800 milyon lira proje bedelli baraj tamamlandığında ülke ekonomisine yıllık 423 milyon 750 bin lira katkı sağlayacak"" dedi.",Ekonomi,https://www.trthaber.com/haber/ekonomi/comlekkoy-baraji-ekonomiye-yillik-4238-milyon-lira-katki-saglayacak-844100.html,"Çömlekköy Barajı ilk olarak 1990'da ön inceleme aşamasında Devlet Su İşlerince (DSİ) ele alındı. Tamamlandığında 56 bin 500 dekar tarım arazisini suya kavuşturacak, 22,5 milyon metreküp su tutma kapasiteli barajda depolanacak suyla 468 hektar alanın sulanması amaçlanıyor. Çömlekköy Barajı'nın, su temini ve taşkın hesapları ise DSİ tarafından 2006'da güncellendi. Cumhurbaşkanlığınca 2002'de yatırım programına alınan barajın yapım ihalesi 6 Haziran 2023'te yapılırken, konuya ilişkin sözleşme 8 Şubat 2024'te imzalandı. ""Tarımsal üretime güç katacak"" Tarım ve Orman Bakanı Yumaklı, AA muhabirine yaptığı açıklamada, Çömlekköy Barajı tamamlandığında Edirne'nin üretimine katkı sağlayacağını belirterek, ""Çömlekköy Barajı'nın yapımına başlandı. Baraj faaliyetine başladığında Edirne'nin başta çeltik, hububat ve buğday olmak üzere tarımsal üretimine güç katacak. Toplam 800 milyon lira proje bedelli baraj tamamlandığında ülke ekonomisine yıllık 423 milyon 750 bin lira katkı sağlayacak"" değerlendirmesini yaptı. Yumaklı, Tunca Nehri üzerindeki regülatör kurak debi dikkate alınarak tasarlandığından, barajdan su akışının her mevsim gerçekleşeceğini belirtti. Bakan Yumaklı, tüm ülkede olduğu gibi barajın bulunduğu bölgede de üretimin artması için çalışmalara devam edeceklerini söyledi. İklim değişikliğinin üretime olumsuz etkilerinin olabileceğine işaret eden Yumaklı, baraj sayesinde bölgede kuraklık nedeniyle üretim yapmaktan çekinen çiftçilerin üretim yapmaya devam edeceklerini sözlerine ekledi."
225,Doğal depolarda muhafaza edilen tohumluk patatesler tarlalara yollanıyor,"Çürümemesi için Nevşehir'de kayadan oyma doğal soğuk hava depolarında muhafaza edilen tohumluk patatesler, çeşitli işlemlerden geçtikten sonra ekim için Türkiye'nin farklı yörelerine sevk ediliyor.",Ekonomi,https://www.trthaber.com/haber/ekonomi/dogal-depolarda-muhafaza-edilen-tohumluk-patatesler-tarlalara-yollaniyor-844098.html,"Nevşehir'de, Kapadokya'ya özgü tüf kayalar içine oyulmuş depolar hem yeni hasat dönemine kadar ülkenin patates ihtiyacını karşılıyor hem de yeni sezonda ekilecek tohumlukların muhafazasında kullanılıyor. Bölgede farklı boyutlardaki 1321 ruhsatlı yer altı deposuna sonbaharda konulan patates tohumları, doğal yapı nedeniyle ihtiyaç duyduğu nem ve ısıya sahip ortamda çürüme, küflenme ve çillenme olmadan aylarca kalabiliyor. Depolardaki muhafaza sürecinin ardından mahzenlerden alınan tohumlar, işçilerin sıra sıra dizildiği bantlara dökülüyor ve bozulma meydana gelmiş olanlar ayıklanıyor.    Bölgedeki depolardan sevk edilen ve ülkenin ihtiyacının yaklaşık yüzde 65'ini karşılayan tohumlar yeni sezonda bereketli hasat dönemi için toprakla buluşturuluyor. 250 bin ton patates tohumu bu depolarda korunuyor Nevşehir Tarım ve Orman İl Müdürü Özgür Memiş, Nevşehir'in patates üretimi konusunda ülke genelindeki şehirler arasında yedinci sırada bulunduğunu ancak yıl boyunca patates ihtiyacının doğal depolar sayesinde karşılanmasını sağlayan yöre olduğunu belirtti. Kayadan oyma yer altı depolarının stratejik öneme sahip olduğunu dile getiren Memiş, şöyle konuştu: ""Bir ürünü üretmek kadar o ürünü uygun koşullarda muhafaza etmek de ayrı bir önem taşımakta. Bu bağlamda ilimizde 1321 kayadan oyma doğal soğuk hava deposu bulunmakta. Bu depolarda yıllık 2 milyon ton patates depolanmakta. Bunun da 250 bin tonu tohumluk patates. Depolarımıza gelen tohumluk patatesler İl Tarım ve Orman Müdürlüğümüzde kontrol edilip sertifikalandırılmakta. Sertifikalandırılan tohumluk patatesler aralık ayından hazirana kadar patates dikim alanlara sevk edilmekte. Yer altı doğal soğuk hava depolarında muhafaza edilen tohumluk patatesler sadece Nevşehir değil, patates dikimi yapılan diğer bütün yörelere gönderilmekte. Bu depolar patates muhafazasında nem ve sıcaklık olarak uygun alanlar. Bunlar sayesinde işletme maliyetinden sonraki süreçte hiçbir maliyet çıkmadan ürün yaklaşık 9 ay depolanabilmekte.""    ""Tohum sevkiyatlarına başladık"" Bölgedeki doğal depo işletmecilerinden ziraat mühendisi Hasan Asaf Deviren de bölgedeki yer altı depolarının hiçbir enerjiye gerek duymaksızın ısı ve nem dengesini koruma özelliğine sahip olduğunu ifade etti. Kendilerine ait depoda 8 bin ton patates tohumunun muhafazasının sağlanabildiğini aktaran Deviren, ""Bu depolardaki nem yüzde 90 seviyelerindedir. Sıcaklığın aynı seviyede olması tohumluk ve yemekli patatesin depolanası için uygun özellik taşımakta. Tohum sevkiyatlarına başladık. Erkenci ekim yapılan Adana ve Ödemiş bölgelerine sevkiyat tamamlandı. Afyon bölgesine sevkiyatımız sürüyor"" diye konuştu."
226,"Tüketici hakem heyetleri, 3 yılda yaklaşık 6,3 milyar liralık uyuşmazlığı çözdü","Tüketici hakem heyetleri, 2021-2023 döneminde vatandaşların 6 milyar 270 milyon 934 bin 665 liralık uyuşmazlığına çözüm sağladı.",Ekonomi,https://www.trthaber.com/haber/ekonomi/tuketici-hakem-heyetleri-3-yilda-yaklasik-63-milyar-liralik-uyusmazligi-cozdu-844081.html,"Ticaret Bakanlığı verilerine göre, tüketici hakem heyetleri, kurulduğu günden bu yana kadar yaklaşık 17 milyon başvuruyu karara bağladı. Tüketici hakem heyetlerine 2021-2023 döneminde perakende ticaret, abonelik, finansal hizmetler, turizm, ulaşım-sağlık-eğitim ve diğer hizmetler sektörlerinde 1 milyon 901 bin 83 başvuru geldi. Başvuruların toplam tutarının 6 milyar 270 milyon 934 bin 665 lira olduğu hesaplandı. En çok başvuru ""perakende ticaret"" sektörüne yönelik Bu başvuruların sektörlere göre dağılımı incelendiğinde, yüzde 53,2'sinin ""perakende ticaret"" sektörüne yönelik olduğu belirlendi. Böylece, söz konusu dönemde her 2 başvurudan biri perakende ticaret sektörüne yönelik oldu. Perakende ticaret sektörünü yüzde 14,6 ile ""diğer hizmetler"", yüzde 14,2 ile ""abonelik hizmetleri"", yüzde 11,7 ile ""finansal hizmetler"", yüzde 4,8 ile ""ulaşım-sağlık-eğitim hizmetleri"" ve yüzde 1,5 ile ""turizm hizmetleri"" sektörleri takip etti. Tüketici hakem heyetlerinin 3 yıllık dönemde çözüm sağladığı 6 milyar 270 milyon 934 bin 665 liralık uyuşmazlık tutarı içinde de en büyük payı 3 milyar 734 milyon 216 bin 143 lira ile perakende ticaret sektörü aldı. Başvuruların yarısı tüketici lehine sonuçlandı Tüketici hakem heyetlerine 3 yıllık dönemde yapılan başvuruların yüzde 50'si tüketiciler lehine sonuçlandı. Tüketici hakem heyetlerinin ortalama karar alma süresi 2021'de yaklaşık 119 gün olarak hesaplanırken, bu süre 2022'de yaklaşık 94 güne geriledi. Bu süre geçen yıl 98 gün olarak tespit edildi. Bakanlığa ulaşan şikayetlerin yüzde 85'i CİMER'den Bu arada tüketiciler, tüketici hakem heyetlerinde hak aramak yanında, farklı konulardaki şikayetlerini de Bakanlığa iletebiliyor. Devre tatil, paket tur, kampanyalı satış, işyeri dışında satış, mesafeli satışlar, tüketici kredisi, konut finansman kredisi, kredi kartları, süreli yayın, abonelik, ayıplı mal ve hizmet gibi konulardaki şikayetler, CİMER, AK Parti İletişim Merkezi (AKİM), e-Devlet, e-posta, yazılı başvuru ve diğer yollarla Bakanlığa ulaştırılıyor. Bu kapsamda 2021-2023 dönemde Bakanlığa 378 bin 357 tüketici şikayet başvurusunda bulundu. Vatandaşlar, başvuru yolları arasında en çok yüzde 85 oranıyla CİMER'i tercih etti. Tüketiciler CİMER üzerinden 322 bin 439 başvuruda bulundu. CİMER'i 48 bin 466 ile e-Devlet, 7 bin 133 ile yazılı başvuru, 179 ile ""Bakana ulaşın"" maili, 90 ile AKİM ve 50 ile diğer internet başvuruları takip etti. Çağrılar 2 dakikada cevaplandı Tüketicilerin sorunlarına ilişkin çözüm yollarının sunulduğu ve bu sorunların ilgili makamlara iletildiği ""Alo 175 Tüketici Danışma Hattı""nda günlük ortalama 1000 başvuru yanıtlanıyor. Bu hatta gelen çağrılar ortalama iki dakikada cevaplanıyor. Bu hatta gelen çağrılar, ağırlıklı olarak ayıplı mal ve hizmetler, mesafeli sözleşmeler, abonelik sözleşmeleri ve satış sonrası hizmetler konularından oluşuyor. Bu kapsamda Tüketici Danışma Hattı'yla 2021'de 476 bin 650, 2022'de 333 bin 438, 2023'te 385 bin 682 olmak üzere 1 milyon 195 bin 770 çağrı cevaplandı."
227,Ticaret Bakanlığı'ndan restoran ve kafelerde fiyat listesi denetimi,"Ticaret Bakanlığı, aralarında İstanbul, Ankara, İzmir, Antalya ve Van'ın da yer aldığı 17 ildeki restoran, lokanta ve kafelerde, tarife ve fiyat listelerinin görünür şekilde işletmenin önüne ve masaların üzerine konulması uygulamasına ilişkin denetim yaptı.",Ekonomi,https://www.trthaber.com/haber/ekonomi/ticaret-bakanligindan-restoran-ve-kafelerde-fiyat-listesi-denetimi-844077.html,"Fiyat Etiketi Yönetmeliği'nde değişiklik yapan Bakanlık, tarife ve fiyat listelerine ilişkin belgelerin lokanta, restoran, kafe, pastane ve benzeri yiyecek ve içecek hizmeti sunulan iş yerlerinde giriş kapısının önüne ve hizmet sunulan masaların üstüne, tüketiciler tarafından kolaylıkla görülebilir ve okunabilir şekilde konulması şartını getirmişti. Söz konusu uygulama, 1 Ocak'tan itibaren yürürlüğe girerken, gıda işletmelerinin bu düzenlemeye uyumu da Bakanlık tarafından yakın takibe alındı. Bakanlık ekipleri, 17 ilde restoran, lokanta, kafe, pastane, yiyecek ve içecek hizmeti sunulan bazı iş yerlerinde fiyat listelerine ilişkin denetim yaptı. Bu denetimler, İstanbul, Ankara, İzmir, Antalya, Manisa, Aydın, Bursa, Kocaeli, Sakarya, Balıkesir, Tekirdağ, Samsun, Kayseri, Konya, Adana, Mersin ve Van'da gerçekleştirildi. ""Vatandaş fiyat listesini karşılaştırsın"" Bu kapsamda İstanbul Ticaret İl Müdürlüğü ekipleri, Kadıköy'deki bazı restoranlarda fiyat etiketi denetiminde bulundu. Konuya ilişkin değerlendirmede bulunan İstanbul Ticaret İl Müdürü İsmail Menteşe, ocak ve şubat aylarına göre işletmelerin fiyat listesi konma uygulamasına daha fazla uyum gösterdiğini belirterek,""Çünkü biz o tarihten bu yana denetimlerimizi devam ettiriyoruz. Son zamanlarda uygunsuzluk oranımız düşmeye başladı. Yaklaşık 108 arkadaşımızla 27 ayrı lokasyonda denetimlerimizi gerçekleştiriyoruz"" dedi. Vatandaşın ekonomik olarak zarara uğramaması için işletmelere geldiğinde kapıda fiyat listesi olup olmadığını kontrol etmesi gerektiğini bildiren Menteşe, ""Tıpkı marketlerde raf ve kasa fiyat uyumluluğu gibi oradaki fiyatla menüdekinin karşılaştırılması uygun olacaktır. Bizim haksız fiyat değerlendirme sistemimiz var. Ocak ayından bugüne kadar yaklaşık 1383 firmayı denetledik, bu denetimlerde 2 bin 80 aykırılık tespit edildi. Bunlara da 4,5 milyon lira civarında idari yaptırım uyguladık"" diye konuştu. Ankara Ticaret İl Müdürlüğü ekipleri de Çukurambar semtindeki restoranlara yönelik denetim yaptı. Ankara Ticaret İl Müdür Vekili Elif Tan, lokanta ve restoranların giriş kapısı önünde ve hizmet sunulan masaların üzerinde bulunması gereken fiyat listeleriyle ilgili denetim gerçekleştirdiklerini aktararak, ""Ayrıca tüketiciye sunulan yiyecek ve içeceklerin menü fiyatları ile kasa fiyatı uyumunu kontrol ettik"" değerlendirmesinde bulundu. İzmir Ticaret İl Müdürlüğü ekiplerince yapılan denetimde de fiyat listelerinin görünür olup olmadığı, perakende satılan ürünlerin raf ve kasa fiyatı uyumu ile tüketicinin alacağı ürün konusunda hızlı bilgi elde edip edemediği gibi konularda kontroller gerçekleştirildi. ""Tüketicinin ekonomik menfaati için denetim yapıyoruz"" Antalya Ticaret Müdürü Halil Özşahan, söz konusu denetimlerin tüketicinin ekonomik menfaatinin korunması amacıyla önemli olduğunu söyledi. Özşahan, ekiplerce il genelinde yaygın ve yoğun şekilde denetimlerin yapılmakta olduğunu belirtti. Manisa Ticaret İl Müdürü Serkan Karabacak da gerçekleştirdikleri denetimlerin ardından yaptığı değerlendirmede, mevcut yönetmeliğe aykırı olarak fiyat listesini iş yeri önüne asmayan işletmelere menüde bulunan ve sattıkları her bir ürün için 2 bin 172 lira ceza uygulandığını aktardı. Karabacak, ""İşletmeler buradan çok ciddi cezalar alabilirler. O yüzden vatandaşımızın hayatını kolaylaştırmak amacıyla yürürlüğe konulan Fiyat Etiketi Yönetmeliği'nin daha sağlıklı işlemesi için hem işletmelerimizi uyarıyoruz hem de denetimlerimizi sürdürüyoruz"" diye konuştu. Aydın Ticaret İl Müdürlüğü ekipleri de vatandaşlar tarafından görülebilir bir yerde bulunması gereken fiyat tarifeleri ile masalardaki menü listelerini kontrol etti. Ekiplerin denetlediği işletmelerin büyük bölümünün düzenlemeye uyduğu tespit edildi. ""Dijital ve elektronik pano da olabilir"" Bursa Ticaret İl Müdürü İsmail Aslanlar da yazılı veya basılı materyaller, dijital veya elektronik pano ya da levha şeklinde olabilen tarife ve fiyat listelerinin işletmelerin giriş kapısında bulundurulması gerektiğini anımsatarak, sözlerini şöyle sürdürdü: ""Denetim esnasında tarife ve fiyat listelerine rastlanılmaması halinde, her bir aykırılık için 2 bin 172 lira ayrı ayrı idari para cezası uygulanıyor. Denetim sonucu herhangi bir aykırılığa rastlanılmaması halinde ise işletme yetkilisine teşekkür ederek denetimi sonlandırıyoruz. Piyasada herhangi bir aykırılığa, düzensizliğe, dalgalanmaya ve haksızlığa mahal vermemek adına, yasal ticareti de zorlaştırmadan ve engellemeden geniş kapsamlı piyasa denetimlerimiz il genelinde devam ediyor."" ""Karekodlu menü yeterli değil"" Kocaeli Ticaret İl Müdürü Veysi Uzunkaya da her gün aralıksız ve etkin şekilde gıda hizmeti sunan iş yerlerine yönelik denetimlerinin devam ettiğini söyledi. Denetimlerin hem tüketicinin hem de dürüst tacirlerin haklarının korunması için önemli olduğuna işaret eden Uzunkaya, ""İçinde bulunduğumuz kutsal ramazan ayında tüketicilerimizin haklarının korunması noktasında bütün esnaf ve tacirimizin dikkatli ve hassas olmasını özellikle rica ediyoruz"" değerlendirmesinde bulundu. Sakarya Ticaret İl Müdürü Emre Atmaca da denetimlerde teknolojinin getirdiği yenilikler doğrultusunda bazı işletmelerin sadece karekodlu menüleri kullandıklarını gördüklerini ancak bu uygulamanın yönetmeliğe uyum için tek başına yeterli olmadığını belirtti. Atmaca, 1 Ocak'ta yürürlüğe giren söz konusu düzenleme ile tüketicilerin bilgilendirilmesi, ekonomik çıkarlarının en üst seviyede korunması ve olabilecek mağduriyetlerin engellenmesinin hedeflendiğini, ekiplerin, rutin denetimlerini sürdürdüğünü söyledi. Balıkesir Ticaret İl Müdürü İlhan Pehlivan da işletmelerin, kapı girişleri ve masaların üzerine fiyat tarifesi konulması uygulamasını denetlediklerini belirterek, ""İşletmelerin bunu yapması gerekiyor. Amaç, tüketicinin en doğru şekilde bilgilendirilmesidir, yemeğini yemeden önce ne kadar ödeyeceğini bilmesidir. Marketlerin yanı sıra lokanta denetimlerimizi de her gün sürdürüyoruz"" ifadesini kullandı. Tekirdağ Ticaret İl Müdürlüğü ekipleri de menülerde, satışa sunulan ürünlerin tümünün bulunup bulunmadığını kontrol ederek, kasa ve menü fiyatlarını karşılaştırdı. Tekirdağ Ticaret İl Müdürü Mehmet Furtına, ""Ticaretin Yüzyılı"" hedefleri doğrultusunda çalıştıklarını belirtti. Samsun Ticaret İl Müdürü Kürşat Turpçu da fiyat listelerinin düzenlemeye uygun duyurulması halinde karekodlu menü kullanılmasında sakınca bulunmadığını bildirerek, ""Tüketici açıkça kendi rızasıyla fiziksel basılı menü istemediğini belirtmezse, hizmet sunulan masaya menü tarife ve liste getirilmesi gerekir"" dedi. ""Vatandaşa menü versinler"" Kayseri Ticaret İl Müdür Vekili Gazi Dinçaslan da ilde esnafın söz konusu uygulamaya dikkat ettiğine işaret ederek, ""Uymayanlara da burada duyurmuş olalım. Herhangi bir idari yaptırıma maruz kalmamak için mutlaka kapılarında fiyat etiketlerini bulundursunlar ve vatandaşa menü versinler"" diye konuştu. Konya Ticaret İl Müdürü Mustafa Çağlayan da ramazan ayında denetimleri daha da artırdıklarına dikkati çekti. Tüketicilerin mağdur olmaması için çalıştıklarını aktaran Çağlayan, ""Yılbaşından bu yana fiyat listesi ve etiket denetimlerimiz devam ediyor. Vatandaşlarımızın fiyatlarla alakalı sorun yaşaması durumunda anında müdahale ediyoruz ve gerekli yasal işlemleri yapıyoruz"" ifadelerini kullandı. Adana Ticaret İl Müdür Vekili Hüseyin Gödelek de denetimlerdeki ilk hedefin tüketicinin mağdur edilmemesi olduğunu belirterek, düzenlemeye uyulmadığı taktirde her bir ürün için 2 bin 172 lira idari para cezası uygulandığını anımsattı. Mersin İl Ticaret Müdürlüğü ekipleri de Adnan Menderes Bulvarı'nda sahil kenarında bulunan işletmelerde fiyat listelerini kontrol etti. Mersin Ticaret İl Müdürü Ferhat Sümer, kent genelindeki denetimlerin aralıksız sürdüğünü aktardı. Van Ticaret İl Müdür Vekili Derya Ayaydın da başta alışveriş merkezleri olmak üzere tüm lokanta, restoran, kafe, pastane gibi yiyecek ve içecek hizmetinin sunulduğu işletmelerde rutin denetimlerin yapıldığını kaydetti."
228,Şubatta konut satışları arttı,"Türkiye genelinde konut satış sayısı şubatta geçen yılın aynı ayına göre yüzde 17,3 artarak 93 bin 902'ye yükseldi.",Ekonomi,https://www.trthaber.com/haber/ekonomi/subatta-konut-satislari-artti-844056.html,"Türkiye İstatistik Kurumu (TÜİK), şubat ayına ilişkin konut satış istatistiklerini açıkladı. Buna göre, Türkiye genelinde konut satış sayısı şubatta geçen yılın aynı ayına oranla yüzde 17,3 artışla 93 bin 902'ye çıktı. Konut satışlarının Ocak-Şubat döneminde geçen yılın aynı dönemine göre yüzde 2 azalışla 174 bin 210 olduğu belirlendi. Şubatta konut satışlarında İstanbul 16 bin 344 konut satışı ve yüzde 17,4 ile en yüksek paya sahip oldu. Bu kenti 8 bin 300 konut satışı ve yüzde 8,8 payla Ankara, 5 bin 168 konut satışı ve yüzde 5,5 payla İzmir takip etti. Konut satışının en az olduğu iller ise 18 konutla Ardahan, 45 konutla Tunceli ve 51 konutla Bayburt oldu."
229,Borsa güne yükselişle başladı,"Borsa İstanbul'da BIST 100 endeksi, güne yüzde 0,35 yükselişle 8.941,46 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-844050.html,"Açılışta BIST 100 endeksi, önceki kapanışa göre 31,23 puan ve yüzde 0,35 değer kazanarak 8.941,46 puana yükseldi. Bankacılık endeksi yüzde 0,37, holding endeksi yüzde 0,22 değer kazandı. Sektör endeksleri arasında en fazla kazandıran yüzde 1,13 ile spor, en çok gerileyen ise yüzde 0,76 ile menkul kıymet yatırım ortaklığı oldu. Dün satış ağırlıklı bir seyir izleyen Borsa İstanbul'da BIST 100 endeksi, günü yüzde 1,75 değer kaybıyla 8.910,23 puandan tamamladı. Analistler, küresel pay piyasalarında, ABD Merkez Bankası'nın (Fed) faiz indirimlerine ne zaman başlayacağına ilişkin belirsizliklerin devam etmesiyle karışık bir seyir izlendiğini belirterek, bugün gözlerin ABD'de açıklanacak Üretici Fiyat Endeksi (ÜFE) verilerine çevrildiğini söyledi. Bugün yurt içinde haftalık para ve banka istatistikleri, yurt dışında ise ABD'de ayrıca haftalık işsizlik maaşı başvuruları ve perakende satış verilerinin takip edileceğini bildiren analistler, teknik açıdan BIST 100 endeksinde 9.000 ve 9.100 puanın direnç 8.900 ve 8.800 seviyelerinin destek, konumunda olduğunu kaydetti."
230,"Brent petrolün varil fiyatı 84,08 dolar","Brent petrolün varili uluslararası piyasalarda 84,08 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8408-dolar-844045.html,"Dün 84,24 dolara kadar yükselen Brent petrolün varil fiyatı, günü 84,03 dolar seviyesinde tamamladı. Brent petrolün varil fiyatı, bugün saat 09.30 itibarıyla kapanışa göre yüzde 0,08 artarak 84,08 dolar oldu. Aynı dakikalarda Batı Teksas türü (WTI) ham petrolün varili 79,72 dolardan alıcı buldu. Fiyatlardaki hareketlilikte, dünyanın en büyük petrol tüketicisi ABD'de talebin güçlü seyrettiğine ilişkin veriler etkili oldu. ABD Enerji Enformasyon İdaresinin (EIA) dün açıkladığı verilere göre, ülkedeki ticari ham petrol stokları geçen hafta beklentilerin aksine yaklaşık 1 milyon 500 bin varil azaldı. Piyasa beklentisi, stokların 900 bin varil artacağı yönündeydi. Benzin stokları ise aynı dönemde yaklaşık 5 milyon 700 bin varil düşüş kaydetti. Stoklardaki azalış, ülkedeki talep iştahının devam ettiğine işaret ederek fiyatları yukarı yönlü destekledi. İsrail-Filistin çatışması ve Rusya-Ukrayna Savaşı'na ilişkin gelişmeler de fiyatları destekleyici unsur olmaya devam ediyor. Dün Rusya'nın güneyindeki en büyük petrol rafinerisinde insansız hava aracı (İHA) saldırısı gerçekleştirildiği bildirildi. İHA'nın, yıllık 7,5 milyon ton petrol işleme kapasitesine sahip tesise düşmesi nedeniyle üretimin durdurulduğu bilgisi verildi. Öte yandan, Çin başta olmak üzere küresel ekonomiye ve ABD Merkez Bankasının (Fed) beklenen faiz indirimlerine ilişkin belirsizlikler fiyatların yukarı yönlü hareketlerini baskılıyor. Yatırımcıların odağında bugün, Uluslararası Enerji Ajansının arz ve talep görünümüne ilişkin öngörülerini paylaştığı aylık petrol piyasası raporu yer alıyor. Petrol İhraç Eden Ülkeler Örgütü salı günü yayımlanan aylık petrol piyasası raporunda, bu yıl küresel petrol talebinin geçen yıla göre 2 milyon 250 bin varil artarak 104 milyon 460 bin varile yükseleceği öngörüsünü yinelemişti. Brent petrolde teknik olarak 84,19 ile 84,41 dolar aralığının direnç, 83,97 ile 83,75 dolar aralığının ise destek bölgesi olarak izlenebileceği belirtiliyor."
231,Küresel piyasalar karışık seyrediyor,"Küresel piyasalarda, ABD Merkez Bankası'nın (Fed) faiz indirimlerine ne zaman başlayacağına ilişkin belirsizliklerin devam etmesiyle karışık bir seyir izlenirken, bugün gözler ABD'de Üretici Fiyat Endeksi (ÜFE) verilerine çevrildi.",Ekonomi,https://www.trthaber.com/haber/ekonomi/kuresel-piyasalar-karisik-seyrediyor-844037.html,"ABD'de bu hafta açıklanan Tüketici Fiyat Endeksi'nin (TÜFE) şubatta tahminlerin üzerinde artış kaydetmesine karşın Fed'in faiz indirimlerine haziranda başlayabileceğine ilişkin beklentiler değişiklik göstermedi. Bugün açıklanacak ÜFE'nin ise enflasyon verilerini destekleyip desteklemeyeceği yatırımcıların odağına yerleşti. Analistler, söz konusu verinin Fed'in gelecek dönemde atacağı adımlara yönelik ipuçları verebileceğini belirterek, piyasalarda ÜFE'nin şubatta aylık yüzde 0,3 ve yıllık yüzde 1,1 artış göstermesinin beklendiğini bildirdi. Para piyasalarında, Fed'in 19-20 Mart'ta gerçekleştireceği para politikası toplantısında, faizi sabit bırakacağına kesin gözüyle bakılırken, Banka'nın faiz indirimine başlama ihtimali mayısta yüzde 10 ve haziranda yüzde 69 ile fiyatlanıyor. Öte yandan, ABD Hazine Bakanı Janet Yellen, 2021'de enflasyonunun ""geçici"" olduğunu söylediği için pişmanlık duyduğunu ifade ederek, ülkedeki enflasyona ""en büyük katkıyı"" sunan kalem olan kira maliyetlerinin bu yıl düşmesini beklediğini ve kira oranlarındaki değişikliklerin TÜFE'ye yansımasının biraz zaman aldığını belirtti. Uluslararası kredi derecelendirme kuruluşu Fitch Ratings, küresel ekonomiye ilişkin büyüme beklentisini bu yıl için 0,3 puan artırarak yüzde 2,4'e yükseltti. Söz konusu gelişmelerin ardından ABD tahvillerinde satış ağırlıklı seyir devam ederken, ülkenin 10 yıllık tahvil faizi, yükseliş eğilimini üst üste dördüncü işlem gününe taşıyarak yüzde 4,20 seviyesine çıktı. Geçen haftanın son işlem gününde 2 bin 195 doların üzerine çıkarak zirve yapan altının ons fiyatı ise şu sıralarda dünkü kapanışının yüzde 0,1 altında 2 bin 72 dolardan alıcı buluyor. Dün yüzde 0,1 azalışla günü 102,8 seviyesinden tamamlayan dolar endeksi, bugün önceki kapanışının yüzde 0,1 üzerinde 102,9'da bulunuyor. Brent petrolün varil fiyatı ise ABD'de ham petrol stoklarının azalması ve Ukrayna'nın, Rusya'nın güneyindeki en büyük petrol rafinerisine saldırmasının ardından dün yüzde 1,8 artışla 83,55 dolardan günü tamamlayarak Kasım 2023'ten bu yana en yüksek günlük kapanışını gerçekleştirdi. Şu dakikalarda da yükselişini sürdüren Brent petrolün varil fiyatı, önceki kapanışına göre yüzde 0,2 yükselişle 83,8 dolardan işlem görüyor. Kripto para piyasaları tarafında, spot Bitcoin borsa yatırım fonlarına (ETF) ilginin devam etmesiyle Bitcoin 73 bin 658 dolara çıkarak zirvesini yeniledi. Böylece kripto para birimi, bu haftanın her işlem gününde rekorunu tazelemiş oldu. Diğer yandan, yaklaşık 170 milyon kullanıcısı olan TikTok'un, ABD'de yasaklanmasının önünü açan yasa tasarısı Temsilciler Meclisi'nden geçti. Dün New York borsasında, S&P 500 endeksi yüzde 0,19 ve Nasdaq endeksi yüzde 0,54 azalış kaydederken, Dow Jones endeksi yüzde 0,10 yükseldi. ABD'de endeks vadeli kontratlar, yeni güne de karışık bir seyirle başladı. Avrupa borsalarında dün Almanya hariç pozitif seyir hakim Dün Avrupa Merkez Bankası (ECB) üyelerinin sözle yönlendirmeleri takip edilirken, banka üyesi Francois Villeroy de Galhau, ""Geçen hafta gerçekleştirdiğimiz Yönetim Konseyi toplantımızdan bu yana ilkbaharda faizleri düşürme konusunda çok geniş bir mutabakat var."" dedi. ECB Üyesi Martins Kazaks da faiz indirim kararının, önümüzdeki birkaç toplantıda gelebileceğine işaret ederek, söz konusu indirimi fazla geciktirmeye gerek olmadığını kaydetti. Analistler, para piyasalarında ECB'nin ilk faiz indirimlerine başlama ihtimalinin nisanda yüzde 11 ve haziranda yüzde 88 ile fiyatlandığını belirtti. Öte yandan, dün bölgede açıklanan verilere göre, İngiltere ekonomisi ocakta yüzde 0,2 büyüme kaydederken, Kasım 2023-Ocak 2024 dönemini kapsayan 3 aylık dönemde ise önceki 3 aylık döneme göre yüzde 0,1 daraldı. Euro Bölgesi'nde sanayi üretimi, ocakta aylık yüzde 3,2, geçen yılın aynı dönemine göre de yüzde 6,7 azalışla beklentilerin altında kaldı. Dün Fransa'da CAC 40 endeksi yüzde 0,62 yükselişle günü 8.137,58 puandan tamamlayarak tüm zamanların en yüksek günlük kapanışlarını gerçekleştirdi. İngiltere'de FTSE 100 endeksi yüzde 0,31 ve İtalya'da MIB 30 endeksi yüzde 0,39 artarken, Almanya'da DAX 40 endeksi yüzde 0,02 geriledi. Avrupa'da endeks vadeli kontratlar, yeni güne karışık bir seyirle başladı. Asya piyasalarında da karışık seyir öne çıktı Analistler, Japonya Merkez Bankası'nın (BoJ) gelecek hafta gerçekleştireceği para politikası toplantısında faizi artırıp artırmayacağına ilişkin belirsizliğin devam ettiğini ifade ederek, Banka'nın bu toplantıda faiz artırım kararı almasa da yakın dönemde alacağına yönelik beklentilerin güçlü olduğunu belirtti. Öte yandan, BoJ yetkilileri, Banka'nın 2010'da başlattığı, borsada işlem gören fon alımlarına son vermeyi düşündüklerini duyurdu. Kapanışa yakın Çin'de Şanghay bileşik endeksi yatay bir seyir izlerken, Japonya'da Nikkei 225 endeksi yüzde 0,2 ve Güney Kore'de Kospi endeksi yüzde 0,8 artış kaydetti. Hong Kong'da Hang Seng endeksi ise yüzde 0,5 geriledi. Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 1,75 değer kaybıyla 8.910,23 puandan tamamladı. Dolar/TL, dün dalgalı bir seyir izleyerek günü önceki kapanışının hemen üzerinde 32,0818'den tamamlamasının ardından bugün bankalararası piyasanın açılışında 32,1260 seviyesinden işlem görüyor. Öte yandan, uluslararası kredi derecelendirme kuruluşu Fitch Ratings'in Kıdemli Direktörü ve Türkiye Analisti Erich Arispe Morales, Türkiye'deki otoritelerin ilk hedefinin enflasyonu düşürmek olduğunu belirterek, seçim sonrasında enflasyonun düşürülmesiyle tutarlı politika sıkılaştırmasının sürmesini beklediklerini ifade etti. Türkiye'nin mevcut ekonomi politika ekseninin daha dayanıklı olduğuna ve politikaların sürdürüleceğine güvenlerinin arttığını vurgulayan Morales, ""Fark ettiğimiz bir gelişme var ki politika değişikliği Türkiye'de sadece makroekonomik finansal istikrar riskini azaltmakla kalmadı, aynı zamanda dış finansman koşullarında da iyileşme sağladı ve bu çok önemli."" değerlendirmesinde bulundu. Analistler, bugün yurt içinde konut satış ile haftalık para ve banka istatistikleri, yurt dışında ise ABD'de üretici enflasyonu, haftalık işsizlik maaşı başvuruları ve perakende satış verilerinin takip edileceğini belirterek, teknik açıdan BIST 100 endeksinde 8.900 ve 8.800 seviyelerinin destek, 9.000 ve 9.100 puanın direnç konumunda olduğunu kaydetti. Piyasalarda bugün takip edilecek veriler şöyle: 10.00 Türkiye, şubat ayı konut satış istatistikleri 14.30 Türkiye, haftalık para ve banka istatistikleri 15.30 ABD, şubat ayı ÜFE 15.30 ABD, haftalık işsizlik maaşı başvuruları 15.30 ABD, şubat ayı perakende satış"
232,Ekmek ve simit fiyatlarının belirlenmesinde yeni dönem,"Ekmek ve simit fiyatının belirlenmesinde Ticaret Bakanlığı'ndan olumlu görüş alınması koşulu getirildi. Bakanlığın olumsuz görüş bildirilmesi durumunda Birlik, revize edilen tarifeyi tekrar Bakanlığın görüşüne sunacak.",Ekonomi,https://www.trthaber.com/haber/ekonomi/ekmek-ve-simit-fiyatlarinin-belirlenmesinde-yeni-donem-844015.html,"Türkiye Esnaf ve Sanatkârları Konfederasyonu'nun ilgili yönetmeliği Resmi Gazete'de yayımlandı. Ekmek ve simit fiyatı, il genelinde oluşturulacak komisyon tarafından değerlendirilecek. Bu komisyon, ilgili belediye, Ticaret İl Müdürlüğü, İl Tarım ve Orman Müdürlüğü, ticaret ve sanayi odası veya ticaret odası ile ilgili odanın temsilcilerinden oluşacak. Fiyatlar, Ticaret Bakanlığı'nın olumlu görüşünün alınmasından sonra Birlik tarafından onaylanacak. Ancak, Bakanlığın olumsuz görüş bildirilmesi durumunda Birlik, yeni tarife talebini gerekçeleri ile birlikte komisyon toplanmaksızın tekrar Bakanlığın görüşüne sunacak, karar görüşün alınmasından sonra onaylanacak. "
233,Bakan Bolat: AB üyeliği konusunda Almanya ile yakın temastayız,"Bakan Bolat, AB’ye üyeliği konusunda ""kilidi çözmek"" noktasında Almanya ile temas içinde olduklarını söyleyerek, ""Gümrük Birliğinin modernleştirilmesi ve hizmetler sektörünü de kapsama alması konusunda AB ile masaya oturmak istiyoruz. AB Konseyinden çıkacak karar, muhtemelen Türkiye AB ilişkilerinde yeni bir yakınlaşmayı başlatabilir"" dedi.",Ekonomi,https://www.trthaber.com/haber/ekonomi/bakan-bolat-ab-uyeligi-konusunda-almanya-ile-yakin-temastayiz-844013.html,"Ticaret Bakanı Ömer Bolat, Müstakil Sanayici ve İşadamları Derneği (MÜSİAD) Berlin şubesinin düzenlediği iftar programında yaptığı konuşmada, Almanya’da Türk toplumuyla bir araya gelmekten memnuniyet duyduğunu ifade etti. Almanya'da yaşayan 3,5 milyon Türkiye kökenli insanın bu iki büyük ülke arasında bir köprü oluşturarak önemli bir rol üstlendiğini vurgulayan Bolat, ""Sizlerin Türkiye sevgisi ve Türkiye’ye yaptığınız yatırımlar, destekler bizim her zaman şükranla andığımız katkılardır. Allah hepinizden razı olsun. Hiç unutmuyorum. 2002’lere kadar Almanya’dan yıllık 5 milyar dolarlık işçi dövizleri Türkiye’nin ödemeler dengesine çok önemli katkı yapıyordu."" dedi. Bolat, Türkiye’nin Avrupa Birliği (AB) ile 2023 yılı ticaret hacminin 211 milyar dolara ulaştığını dile getirerek, ""Bu nedenle Türkiye AB ilişkileri çok önemli. Ama Avrupa’nın da merkezi Almanya her yönüyle çok önemli. Ekonomisi, finans gücü, ticareti, yatırımları, turizmi ve hizmetler sektörü Türkiye ekonomisi için büyük önem taşıyor."" diye konuştu. Türkiye’nin ""Gümrük Birliği ile AB’nin ekonomik olarak üyesi"" olduğunun altını çizen Bolat, Kovid-19 salgınında ve Ukrayna-Rusya savaşı sonrasında küresel tedarik zincirinde bozulmalara rağmen Türkiye’den Avrupa’ya mal tedarikinde herhangi bir kopma olmadığını vurguladı. Türk toplumuna Türkiye’nin sanayi, turizm ve savunma sektörlerinde ulaştığını başarıları anlatan Bolat, ""Ne kadar birlik ve beraberlik içinde olur ve çok çalışır üretirsek, dünyada rekabetçi bir şekilde üretip ihraç edersek, hem döviz sorunu çekmeyiz ve hem de dünyada gücümüz etkimiz artar."" ifadelerini kullandı. ""AB üyeliği konusunda Almanya ile yakın temastayız"" Bolat, Türkiye’nin AB’ye üyeliği konusunda ""kilidi çözmek"" noktasında Almanya ile yakın temas içinde olduklarını dile getirerek, ""Gümrük Birliğinin modernleştirilmesi ve hizmetler sektörünü de kapsama alması konusunda AB ile masaya oturmak istiyoruz. Bu noktada bir hafta sonra AB Konseyinden çıkacak karar, muhtemelen Türkiye AB ilişkilerinde yeni bir yakınlaşmayı başlatabilir."" değerlendirmesinde bulundu. Kovid-19 salgını ve Ukrayna-Rusya savaşının AB için Türkiye’nin tedarik zincirindeki önemini ortaya koyduğunu vurgulayan Bolat, ""Türkiye güvenlikçi tedarikçi ve üretim ülkesi olduğunu gösterdi. Almanya ve Alman iş dünyası bunu anladı. Son aylarda Türkiye’ye çok geliyor ve yatırımlar konuşuyorlar. Bu noktada inşallah sizlerin desteği ve yardımıyla ülkemize daha fazla ticaret ve yatırım çekeceğiz."" dedi. ""Diyalogların artması ticaretimize ivme kazandırır"" MÜSİAD Genel Başkanı Mahmut Asmalı ise MÜSİAD olarak 11 şubeyle en güçlü oldukları ülkenin Almanya olduğunu belirterek, bugün Almanya Orta Ölçekli İşletmeler Birliği (BVMW) ile ticari ilişkilerin geliştirilmesi ve işbirliklerinin artırılmasına yönelik mutabakat anlaşması (MoU) imzaladıklarını ifade etti. Asmalı, ""İnanıyoruz ki iş adamları arasındaki karşılıklı diyalogların artması ile ticaretimiz daha büyük bir ivme kazanarak artış gösterecektir."" diye konuştu. Küresel ekonomideki yavaşlama eğilimine, yaşanan depremlere ve genel seçimlere rağmen geçen yıl Türkiye ekonomisinin büyüme kaydettiğini anlatan Asmalı, ""Bu ay sonunda yapılacak olan yerel seçimlerin ardından, inşallah ekonomimizdeki dinamizmin daha da artacağını öngörüyoruz. MÜSİAD olarak, söz konusu büyüme oranlarının 2024 yılı için de çok büyük bir motivasyon kaynağı olacağına inanıyor, ülke ekonomimizin üretim, ihracat ve istihdam odaklı büyüme sürecinin devam edeceğine olan inancımızı yineliyoruz."" değerlendirmesinde bulundu."
234,"Fitch, bu yıla ilişkin küresel ekonomik büyüme tahminini yükseltti","Uluslararası kredi derecelendirme kuruluşu Fitch Ratings, küresel ekonomiye ilişkin büyüme beklentisini bu yıl için 0,3 puan artırarak yüzde 2,4'e yükseltti.",Ekonomi,https://www.trthaber.com/haber/ekonomi/fitch-bu-yila-iliskin-kuresel-ekonomik-buyume-tahminini-yukseltti-843998.html,"Fitch, Küresel Ekonomik Görünüm Raporu'nun mart sayısını ""Büyüme Görünümü İyileşiyor Ancak Enflasyon Devam Ediyor"" başlığıyla yayımladı. Raporda, kısa vadeli büyüme beklentilerinin iyileşmesi nedeniyle bu yıla ilişkin büyüme tahmininin 0,3 puan artırılarak yüzde 2,4'e yükseltildiği kaydedildi. Söz konusu yukarı yönlü revizyonun ABD ekonomisine ilişkin büyüme tahmininin yüzde 1,2'den yüzde 2,1'e keskin bir şekilde revize edilmesini yansıttığı belirtilen raporda, ABD ekonomisine yönelik revizyonun Çin'in bu yıla ilişkin büyüme tahmininin yüzde 4,6'dan yüzde 4,5'e düşürülmesinden ve Avro Bölgesine dair beklentinin yüzde 0,7'den yüzde 0,6'ya çekilmesinden ""daha ağır bastığı"" aktarıldı. Raporda, Çin hariç gelişmekte olan piyasalar için büyüme tahmininin ise 0,1 puan artırılarak yüzde 3,2'ye çıkarıldığı ve Hindistan, Rusya ve Brezilya için büyüme tahminlerinin yükseltildiği bildirildi. Fitch'in raporunda, Avro bölgesinin reel ücretler ve tüketimdeki artışla toparlanmasıyla ancak ABD'nin büyümesinin yavaşlamasıyla dünya ekonomisinin 2025 yılında yüzde 2,5 büyüyeceğine yönelik beklentinin ise korunduğu kaydedildi. Fed ve ECB'den yıl sonuna kadar 3 faiz indirimi beklentisi ABD'de geçen yıl mali açıktaki benzeri görülmemiş konjonktürel genişlemenin iç talebi artırdığı ve ekonomik büyümenin şaşırtıcı esnekliğinin açıklanmasına yardımcı olduğu belirtilen raporda, ancak 2024'te mali ivmenin azalmasının ve hanehalkı gelirindeki artışın yavaşlamasının beklendiği aktarıldı. Raporda, ülkede geçen yılki parasal sıkılaşmanın gecikmeli etkilerinin reel faiz oranları yükseldikçe ortaya çıkmaya devam etmesiyle birlikte çeyrekten çeyreğe büyümenin bu yılın ilerleyen dönemlerinde trendin önemli ölçüde altında bir orana yavaşlamasını beklediklerini belirtildi. Almanya'daki resesyonun Fransa ve bloğun geri kalanı üzerinde yarattığı baskıyla birlikte Avro Bölgesi'nin durgunlaşmaya devam ettiğine değinilen raporda, Alman ekonomisinin yapısal büyüme kısıtlamalarıyla karşı karşıya olduğu ancak aynı zamanda tekrarlanması muhtemel olmayan bir dizi büyük şoktan da etkilendiği kaydedildi. Raporda, Avrupa Merkez Bankasının (ECB) faiz indirimine gitmesi, dünya ticaretinin toparlanması ve enerji şokunun etkisinin azalmasıyla orta vadede büyümenin hızlanmasının beklendiği belirtildi. Çin'deki emlak piyasasındaki çöküşün de hız kesmeden devam ettiği aktarılan raporda, deflasyonist baskılara dair kanıtların arttığı, ancak mali gevşemenin önemli ölçüde artırıldığı ve bunun da GSYH tahmini üzerindeki etkiyi hafiflettiği dile getirildi. Raporda, ABD Merkez Bankası (Fed) ve ECB'nin yıl sonuna kadar üç kez, toplamda 75 baz puanlık faiz indirimine gitmesinin beklendiği belirtilerek, ancak her iki bankanın da politika gevşeme sürecine başlamadan önce enflasyondaki son düşüş sürecinin kalıcı olduğuna dair daha fazla kanıt görmek istediği aktarıldı. Fitch'in Fed'in ilk faiz indiriminin tarihine ilişkin beklentisinin haziran ayından temmuz ayına ertelendiği belirtilen raporda, ECB'nin ilk faiz indirimi tarihine dair öngörülülerinin de nisan ayından haziran ayına ertelendiği kaydedildi. Türkiye'nin bu yıla ilişkin büyüme beklentisi yüzde 2,8'e çıkarıldı Türkiye ekonomisine ilişkin değerlendirmelere de yer verilen raporda, ülke ekonomisinin geçen yılın son çeyreğinde çeyreklik bazda yüzde 1 ile tahminlerin üzerinde büyüdüğü, özel tüketimdeki artışın bunda etkili olduğu aktarıldı. Raporda, PMI endeksi, tüketici güveni ve diğer yüksek frekanslı göstergelerdeki son gelişmeler dikkate alındığında ekonomik ivmenin bu yılın ilk çeyreğinde de devam etmesinin beklendiği kaydedildi.   Fitch'in raporunda, kısa vadeli ekonomik kazanımların bu yıl büyümenin daha yüksek olacağına işaret ettiği, Türkiye ekonomisinin bu yıla ilişkin büyüme tahmininin yüzde 2,5'ten yüzde 2,8'e çıkarıldığı belirtildi. Raporda, Türkiye ekonomisinin 2025'te ise yüzde 3,1 büyümesinin tahmin edildiği kaydedildi."
235,"Ticaret Bakanı Bolat'tan, AB ile Gümrük Birliği'nin yenilenmesi çağrısı","Ticaret Bakanı Ömer Bolat, Almanya'da Avrupa Birliği (AB) üyelik perspektifinin Türkiye'nin stratejik hedefi olmaya devam ettiğini vurgulayarak, Avrupa Birliği (AB) ile Gümrük Birliği'nin yenilenmesi çağrısında bulundu.",Ekonomi,https://www.trthaber.com/haber/ekonomi/ticaret-bakani-bolattan-ab-ile-gumruk-birliginin-yenilenmesi-cagrisi-843995.html,"Ticaret Bakanı Bolat, Almanya Orta Ölçekli İşletmeler Birliği (BVMW) tarafından Berlin'de düzenlenen ""KOBİ'ler için Gelecek Günü 2024"" etkinliğine katıldı. Almanya'nın Türkiye'nin en büyük ticaret ortağı olduğunu hatırlatan Bolat, ticaret ve yatırım ilişkilerinin güçlendirilmesinde başta sanayiciler olmak üzere iş insanlarının önemli rolü bulunduğunu vurguladı. Bolat, ""Almanya'da yaşayan, sizlerle ortak bir kaderi ve geleceği paylaşan yaklaşık üç buçuk milyon Türk'ün Alman ekonomisine katkıda bulunduğunu da belirtmek isterim. Almanya ile Türkiye arasındaki ikili yatırım ve ticaretin gelişmesinde köprü vazifesi görüyorlar."" diye konuştu. ""Türkiye ekonomisinde yatırım, üretim, istihdam ve ihracat artmaya devam etti"" Küresel ekonomi ve ticaretin son dönemde Kovid-19 salgını, jeopolitik gerilimler, savaş, uluslararası ticaretteki korumacı eğilimler, küresel değer zinciri darboğazlarından kaynaklanan zorluklar gibi birçok farklı şoka maruz kaldığını belirten Bolat, şunları kaydetti: ""Küresel ekonomideki zayıflık mal ticareti verilerine de yansıyor. Son verilere göre küresel ihracat hacmi yüzde 0,7 oranında azaldı. İhracat birim değer endeksi ise 2023 yılında yüzde 4,5 oranında geriledi. Küresel ticaretteki yavaşlamaya ve geçen yılın başlarında yaşanan deprem felaketlerine rağmen 2023'te Türkiye ekonomisinde yatırım, üretim, istihdam ve ihracat artmaya devam etmiştir. Geçen yıl Gayri Safi Yurt İçi Hasıla'da (GSYH) yüzde 4,5'lik bir büyüme gerçekleştirdik. GSYH 1,1 trilyon dolara ulaşarak ilk kez 1 trilyon dolar sınırını aştı. Kişi başına gelir de bir önceki yıla göre 2 bin 451 dolar artarak 13 bin 110 dolara ulaştı."" Bolat, ihracatta da benzer bir tablonun ortaya çıktığına işaret ederek ""Türkiye son yıllarda ihracatında ürün ve pazar çeşitlendirmesinde önemli ilerlemeler kaydetmiş, ihracatımız şoklara karşı daha dirençli ve esnek hale gelmiştir. İhracatımız son 20 yılda 7 kat artarak 26 milyar dolardan 2023 yılında 255,5 milyar dolara ulaştı. Türkiye'nin hizmet ihracatı da aynı 20 yılda yaklaşık yedi kat artarak 2002 yılındaki 14,5 milyar dolardan geçen yıl 100 milyar dolara yükselmiştir."" dedi. Almanya ile ticaret hacmini 60 milyar dolara çıkarma hedefi Türkiye'ye 1984-2023 yıllarında doğrudan yabancı yatırım girişinin toplamda 277 milyar dolar olduğunu söyleyen Bolat, bunun 260 milyar dolarının son 20 yılda geldiğini aktardı. Bolat, Türkiye'deki yabancı sermayeli uluslararası şirket sayısının 2002'de sadece 5 bin 600 olduğunu hatırlatarak, Türkiye'deki yabancı şirket sayısının geçen yıl sonu itibarıyla 80 bin 500'e ulaştığını belirtti. Türkiye'nin 2023'te ihracat yaptığı ülkeler arasında Almanya'nın birinci sırada, ithalat yaptığı ülkeler arasında ise üçüncü sırada yer aldığını kaydeden Bolat, ""Geçtiğimiz yıl 50 milyar dolarlık bir ticaret hacmine ulaşarak ikili ticaretimizde rekor seviyeye ulaştık. Hedefimiz birkaç yıl içerisinde bu rakamı dengeli bir şekilde 60 milyar dolara çıkarmak. Ve birkaç yıl içerisinde buna da ulaşmayı ümit ediyoruz."" dedi ""Alman dostlarımızın Türkiye'deki yatırımları yaklaşık 25 milyar dolara ulaştı"" Bolat, Türkiye ve Almanya arasındaki ikili yatırımlara da değinerek ""Türkiye'nin Alman yatırımcılar ve Alman sanayisi için bir üretim ve lojistik merkezi olduğunu söyleyebilirim."" değerlendirmesinde bulundu. Almanya ile çok yönlü ekonomik ilişkilerin yatırımlar alanında da güçlendiğini belirten Bolat, şöyle devam etti: ""Alman dostlarımızın Türkiye'deki yatırımları yaklaşık 25 milyar dolara ulaştı. Alman şirketlerinin sayısı 8 bini aştı. Türkiye'deki toplam yabancı yatırımcı şirketlerin yaklaşık yüzde 10'unu oluşturmaktadırlar. Buna karşılık, Türk iş insanlarının Almanya'daki yatırımları yaklaşık 3 milyar dolara ulaşmıştır. Türkiye, Alman sanayileri için üretim, lojistik, merkez ve tedarik zinciri açısından çok değerli bir ortaktır. Türkiye, Avrupa ve Alman sanayileri için tedarik zincirleri ve lojistik açısından Kovid-19 pandemisi döneminde, Rusya-Ukrayna Savaşı'nda, Süveyş Kanalı krizinde güvenilir bir ortak olmayı kanıtlamıştır. "" Türkiye'nin hizmet ihracatının 100 milyar dolara yükseldiğine işaret eden Bolat, bunun yaklaşık 54 milyar dolarının turizmden geldiğini, Türkiye'nin dünyada turist sayısında dördüncü, turizm gelirlerinde ise yedinci sırada yer aldığını, ülkenin 57 milyon turisti ağırladığını ve bunların 6,3 milyonunun Almanya'dan geldiğini aktardı. ""Gümrük Birliği'nin güncellenmesinde Alman hükümetinin ve iş dünyasının güçlü desteği çok önemli"" Bolat, Türkiye'nin Almanya ile mevcut ekonomik ve kültürel bağlarının potansiyelinin altında olduğunu belirterek, bunun daha da artacağına inandıklarını, Alman hükümeti ile siyasi ilişkilerin oldukça istikrarlı ve iş ilişkilerinin birçok mekanizma aracılığıyla yapıldığını anlattı. Türkiye'nin AB ile ticaret hacminin 50 milyar doları Almanya ile karşılıklı olmak üzere 211 milyar dolar, geri kalan 161 milyar dolarının ise diğer AB ülkeleri ile olduğunu aktaran Bolat, AB üyelik perspektifinin Türkiye'nin stratejik hedefi olmaya devam ettiğini vurguladı. Bolat, şunları kaydetti: ""AB ülkeleriyle ticaretimiz toplam ticaret hacmimizin yüzde 40'ını oluşturuyor. Bildiğiniz üzere Gümrük Birliği, Türkiye ile AB arasındaki ticari ve ekonomik ilişkilerimizin bel kemiğini oluşturuyor. Her iki taraf da bu kapsamlı ve benzersiz ortaklıktan faydalanmaktadır. Bizler, gövde üretimimiz, altyapımız ve nitelikli işgücümüzle AB'nin değer zincirlerinin dayanıklılığına ve Birliğin küresel pazarlardaki rekabet gücüne önemli katkılarda bulunduk. Üretim modelimiz, AB'nin endüstriyel modelini tamamlayıcı nitelikte. Dolayısıyla Gümrük Birliği'nin güncellenmesinde Alman hükümetinin ve iş dünyasının güçlü desteği bizim için çok önemlidir. Gümrük Birliği ile ilgili olarak, her iki taraf için de bazı küçük sıkıntılar var, bunların üstesinden geleceğiz. Avrupa Konseyi, AB Komisyonuna rapor hazırlama yetkisi verdi ve rapor hazırlandı. Önümüzdeki hafta yapılacak olan Avrupa Konseyi liderler zirvesinde bu raporun görüşülmesini ve kabul edilmesini bekliyoruz."" Kamyonlar sınırdan geçebiliyor ama şoförler vize alamıyor Bolat, Türk iş insanlarının kara taşımacılığında vize konusunda çok büyük sorunlar yaşadığına işaret ederek, tır şoförlerinin vize alamadığını aktardı. Cumhurbaşkanı Recep Tayyip Erdoğan'ın son Almanya ziyaretini anımsatan Bolat, Alman liderlerin de bu yıl Türkiye'ye gelmesini beklediklerini, bu yıl Türkiye ile Almanya arasındaki diplomatik ilişkilerin 100'üncü yıl dönümünün kutlanacağını kaydetti. Bolat, Türkiye'nin Alman yatırımcılar için pek çok avantaj sunduğunu belirterek, Alman sanayiciler için cazip vergi teşvikleri olduğunu anlattı. Ayrıca Türk sanayisinin kalifiye iş gücü ile makul fiyatlarla yüksek kaliteli üretim konusunda kendini kanıtladığını söyleyen Bolat, Türkiye'nin televizyon ve beyaz eşya sektöründe Avrupa'nın en büyük üreticisi, demir-çelik sektöründe dünyanın sekizinci büyük sanayisi, tekstil sektöründe Avrupa'nın üçüncü, dünyanın yedinci büyük tedarikçisi, çimento sektöründe birinci, seramik ve yapı malzemeleri sektöründe ise ikinci sırada yer aldığı bilgisini verdi. Bolat, Türkiye'nin savunma sanayinde ise insansız hava araçları ile dünyada altıncı sırada yer aldığını belirterek, ülkenin son dönemde savaş uçağını ürettiğini, NATO şemsiyesi altında Almanya ile ""güçlü bir müttefik"" olduğunu ifade etti. Türkiye'nin sanayisini Avrupa Yeşil Mutabakatı'na (AYM) da adapte ettiğini dile getiren Bolat, ""AB ve Almanya ile işbirliği arayışımız var. 2053 yılına kadar net sıfır emisyon hedefimiz var. İki yıl içinde AB'nin karbon vergisi rejimine uyum sağlayacağız. KOBİ'lerimiz Alman meslektaşlarıyla yakın işbirliği içinde. Alman muhataplarıyla işbirliği yapacak çok güçlü ve rekabetçi KOBİ'lerimiz var."" dedi. Bakan Bolat, konuşmasının ardından Türk Hava Yolları'nın etkinlikte açtığı standını ziyaret ederek, Türk şirketin Almanya destinasyonları hakkında bilgi aldı."
236,Fitch: Türkiye'de seçim sonrasında enflasyonun düşürülmesiyle tutarlı sıkılaşmanın sürmesini bekliyoruz,"Uluslararası kredi derecelendirme kuruluşu Fitch Ratings'in Kıdemli Direktörü ve Türkiye Analisti Erich Arispe Morales, Türkiye'deki otoritelerin ilk hedefinin enflasyonu düşürmek olduğunu belirterek, seçim sonrasında enflasyonun düşürülmesiyle tutarlı politika sıkılaştırmasının sürmesini beklediklerini ifade etti.",Ekonomi,https://www.trthaber.com/haber/ekonomi/fitch-turkiyede-secim-sonrasinda-enflasyonun-dusurulmesiyle-tutarli-sikilasmanin-surmesini-bekliyoruz-843977.html,"Morales, Fitch Ratings'in geçen hafta Türkiye'nin kredi notunu 'B'den 'B+'ya ve not görünümünü ""durağan""dan ""pozitif""e çıkarmasının ardından düzenlenen çevrim içi toplantıda, not artışı kararının nedenlerini açıkladı ve soruları yanıtladı. Politika değişikliğinin geçen yıl eylülde Türkiye'nin kredi notunu 'B' olarak teyit ettikleri ve not görünümünü ""negatif""ten ""durağan""a çıkardıkları dönemde beklediklerinden daha fazla parasal sıkılaşma sağladığını dile getiren Morales, ""Bu dönemde, seçimlerin yakınlığı nedeniyle Türkiye Cumhuriyet Merkez Bankası'nın (TCMB) manevra alanının kısıtlanacağını düşünerek faizin yüzde 35 seviyesinde kalacağını düşünmüştük. Ancak açıkça yanıldığımız kanıtlandı ve TCMB yılın başında yüzde 45 faiz oranına ulaşan bir sıkılaşmayla daha iddialı oldu ve ekonomideki genel kredi koşulları sıkılaştı."" diye konuştu. Morales, parasal sıkılaşmanın beklediklerinden daha ileri bir seviyeye gittiğinin altını çizdi ancak enflasyon baskılarının güçlü kalmaya devam ettiğini ifade etti. Türkiye'de enflasyonun kısa vadede önemli bir politika zorluğu olmaya devam edeceğini düşündüklerini kaydeden Morales, ""Enflasyonun düşürülmesiyle tutarlı politika sıkılaştırması bekliyoruz. Türkiye'deki otoritelerin ilk hedefi enflasyonu düşürmek."" dedi. ""Uluslararası rezervlerde iyileşmenin sürmesini bekliyoruz"" Morales, politika değişimiyle Türkiye'nin uluslararası rezerv seviyesinde iyileşme görüldüğünü ve döviz korumalı mevduatların büyüklüğünün önemli ölçüde azaldığını anımsatarak, ""Politikanın enflasyonda sürdürülebilir düşüş sağlanmasıyla tutarlı olmaya devam etmesi, cari açıkta daralma ve bazı portföy girişleriyle, uluslararası rezervlerde iyileşmenin sürmesini bekliyoruz."" değerlendirmesinde bulundu. Yurt dışı portföy girişinin Türk lirasında değerlenme ve rezerv biriktirme hedefine katkı sağlayabileceğini ifade eden Morales, cari açığın ise ocaktaki 37,5 milyar dolar seviyesinden bu yıl 31 milyar dolara ve 2025'te 28 milyar dolara gerilemesini beklediklerini belirtti. Morales, ekonomi politikalarındaki değişimin Türkiye'nin uluslararası sermayeye erişimini de artırdığına işaret ederek, şunları kaydetti: ""İleriye dönük baktığımızda, yüksek seviyedeki dış finansman ihtiyacı da göz önüne alındığında, dış finansmana erişim, derecelendirme açısından kilit bir unsur olmaya devam edecek. Türkiye'nin yeniden yatırım yapılabilir notu alması zaman gerektiren bir süreç. Bunun için bazı kırılganlıkların giderilmesi ve politikanın başarısına bakmamız gerekiyor ki burada da temel konu yine enflasyon."""
237,"ABD, petrol fiyatı tahminini yükseltti","ABD Enerji Enformasyon İdaresi, küresel petrol stoklarındaki düşüşü gerekçe göstererek bu yıla ilişkin petrol fiyatı tahminini yukarı yönlü revize etti.",Ekonomi,https://www.trthaber.com/haber/ekonomi/abd-petrol-fiyati-tahminini-yukseltti-843926.html,"ABD Enerji Enformasyon İdaresi'nin (EIA)  ""Mart 2024 Kısa Dönem Enerji Görünümü Raporu""na göre, Petrol İhraç Eden Ülkeler Örgütü (OPEC) ve OPEC dışı bazı üretici ülkelerden oluşan OPEC+ grubunun arz kesintisini uzatmasının kısa vadede küresel petrol arzında sıkılaşmaya yol açacağı öngörülüyor. Arz sıkılaşması nedeniyle küresel petrol stoklarının yılın ikinci çeyreğinde günlük ortalama 900 bin varil azalacağı, bu durumun petrol fiyatlarında yukarı yönlü baskı oluşturacağı tahmin ediliyor. Buna göre, uluslararası referans niteliğindeki Brent türü ham petrolün ortalama varil fiyatının bu yıl 87 dolar seviyesinde gerçekleşmesi bekleniyor. Bu rakam bir önceki raporda 82,42 dolar olarak tahmin edilmişti. Batı Teksas türü (WTI) ham petrolün ortalama varil fiyatının da 82,15 dolar seviyesinde olması bekleniyor. Söz konusu rakam, geçen ay 77,68 dolar olarak öngörülmüştü. EIA, gelecek yıl için ise Brent türü ham petrolün varil fiyat tahminini değiştirmeyerek 84,8 dolar, WTI ham petrol için de 80,3 dolar seviyesinde sabit tuttu. Küresel petrol talebinde bu yıl ve gelecek yıl günlük yaklaşık 1 milyon 400 bin varil artış beklenen rapora göre, talepteki artışın daha yüksek veya daha düşük olmasının küresel petrol stokları ve fiyatları üzerinde etkili olacağı belirtiliyor. ABD'nin ham petrol üretiminde artış ABD'de günlük ortalama ham petrol üretiminin bu yıl yaklaşık 13 milyon 190 bin varil olması bekleniyor. Geçen yıl bu rakam yaklaşık 12 milyon 930 bin varil olarak kayıtlara geçmişti. 2025'te ise üretimin 13 milyon 650 bin varile çıkacağı hesaplanıyor. Geçen ayki raporda bu rakamlar bu yıl için günlük 13 milyon 100 bin varil, gelecek yıl için ise 13 milyon 490 bin varil olarak tahmin edilmişti. Küresel petrol arzının ise bu yıl günlük 102 milyon 170 bin varil, gelecek yıl 104 milyon 170 bin varil olacağı öngörülüyor. Öte yandan, küresel petrol tüketiminin bu yıl günlük 102 milyon 430 bin varil, gelecek yıl 103 milyon 810 bin varil olacağı tahmin ediliyor."
238,"2 aylık hamsi ihracatı 2,1 milyon doları aştı","Türkiye'den Ocak-Şubat 2023'te yapılan hamsi ihracatı, geçen yılın aynı dönemine göre yüzde 35 artarak 2 milyon 119 bin dolara ulaştı.",Ekonomi,https://www.trthaber.com/haber/ekonomi/2-aylik-hamsi-ihracati-21-milyon-dolari-asti-843888.html,"Doğu Karadeniz İhracatçılar Birliği Yönetim Kurulu Başkanı Saffet Kalyoncu, ülkeden 2 ayda 577 ton hamsi ihraç edildiğini söyledi. Söz konusu ihracattan 2 milyon 119 bin 836 dolar kazanç elde edildiğini vurgulayan Kalyoncu, bu rakamın 303 ton karşılığı 1 milyon 569 bin 373 dolar kazanılan geçen yılın aynı dönemine göre miktarda yüzde 90, değerde yüzde 35 arttığını ifade etti. Kalyoncu, Belçika, ABD ve Fransa'nın en fazla hamsi ihraç edilen 3 ülke olduğunu belirterek, ""Türkiye'den yılın 2 ayında Belçika'ya 524 bin 936, ABD'ye 401 bin 109, Fransa'ya da 368 bin 287 dolarlık hamsi satıldı."" dedi. Hamsi ihracatındaki ülke çeşitliliği ve artışın sevindirici olduğunu dile getiren Kalyoncu, geçen yılın aynı döneminden farklı Hollanda, İtalya, Yunanistan, Romanya, Dubai ve Irak'a da bu dönem hamsi satıldığını kaydetti."
239,Türk sanayisi dijital dönüşüm ve nitelikli kadrolarla güçlenecek,"Türkiye, bilim, teknoloji ve inovasyona dayalı, rekabetçi, sürdürebilir, küresel çapta yönlendirici, yerli ve milli dijital sanayi ekosistemi oluşturmak için TEKNOFEST'lerden DENEYAP atölyelerine, yazılım envanterinden dijital rozet platformuna kadar kapsamlı adımlar atacak.",Ekonomi,https://www.trthaber.com/haber/ekonomi/turk-sanayisi-dijital-donusum-ve-nitelikli-kadrolarla-guclenecek-843867.html,"Sanayi ve Teknoloji Bakanlığı 2024-2028 Stratejik Planı'na göre, ""Teknolojisiyle öncü, sanayisiyle güçlü bir Türkiye"" hedefiyle çeşitli projeler uygulamaya alınacak. Bu kapsamda, Milli Teknoloji Hamlesi ile sanayinin teknolojik dönüşümü ve nitelikli insan kaynağının geliştirilmesi hedefleniyor. Uygulamaya alınacak projelerle imalat sanayisinin rekabet gücünün artırılması öngörülüyor. Plan döneminde, işletmelerde dijital dönüşüm ve farkındalığın artırılması, Ulusal Dijital Dönüşüm Olgunluk Değerlendirme Modeli'nin geliştirilmesi de amaçlanıyor. TEKNOFEST atölyeleri geliyor Planın önemli ayaklarından birini eğitim modelleri oluşturuyor. 2028'e kadar her yıl 1 TEKNOFEST yapılacak. 81 ilde TEKNOFEST atölyeleri kurulacak. Sürecin bu yıl 10 atölye kurulmasıyla başlaması ve 2028'e gelindiğinde sayının 100'e ulaştırılması planlanıyor. Milli Teknoloji Akademisi çatısı altında verilen ders sayısının bu yıl 200, gelecek yıl 250 ve 2028'de 400'ü bulması, buralarda eğitim alan öğrencilerin sayısının ise her yıl 1000 artırılarak gelecek yıl 8 bine ve 2028'de 11 bine çıkarılması hedefleniyor. DENEYAP Türkiye Projesi ile eğitim hakkı elde eden öğrenci sayısının geçen yılki 18 bin seviyesinden bu yıl ve 2025'te 34 bine, 2028'de ise 66 bine yükseltilmesi öngörülüyor. Söz konusu çalışmalar için 160 milyon lira bütçe ayrıldı. Dijitalleşmede stratejik adımlar Bilişim ve yazılım ekosistemini geliştirmek için siber dayanıklılığı artırılan işletme sayısı da çoğaltılacak. Bu kapsamda yapılan çalışmalarla 2026'da 50, 2027'de 75 ve 2028'de 100 işletmeye ulaşılması hedefler arasında yer alıyor. Türkiye Yazılım Envanteri oluşturularak bu yıl 20 işletmenin kaydedilmesi planlandı. Bu sayının gelecek yıl 1000'e ve 2028'de 9 bine çıkması bekleniyor. Dijital Rozet Platformu üzerinden sertifika üreten kuruluş sayısının da bu yıl 20'yi bulması için çalışmalar yapılıyor. Bu sayede sayının gelecek yıl 40'a ve 2028'de 100'e çıkarılacağı tahmin ediliyor. Buradaki kişi sayısının ise bu yıl 400, gelecek yıl 800 ve 2028'de 2 bin olması planlanıyor. İmalat sanayisindeki kritik işletmelerin belirlenmesi, sivil toplum kuruluşlarıyla görüşülüp ihtiyaç duyulacak yeni belge türlerinin belirlenmesi ve bu sayede Türkiye'nin dijital yetkinlik envanterinin çıkarılması gibi çalışmalara 19 milyon 891 bin lira kaynak ayrıldı. İşletmelerde dijital dönüşüm Sanayinin dijital dönüşümü sürecinde destek verilen büyük ölçekli firma sayısının her yıl 20 artırılarak, bu yıl 20 ve 2028'de 100'e çıkarılması hedeflendi. Bu desteğin verildiği KOBİ sayısının da bu yıl 250'ye ve 2028'de 1500'e yükseltilmesi öngörülüyor. Programa başvuran imalat sanayisi işletmelerinin dijital uygunluk değerlendirmesinin yapılması, dijital dönüşüm yol haritası hazırlanması, uygun yatırım listesi oluşturulması, dijital dönüşüm kapsamında yatırım teşvik belgesi oluşturulması ve dijital olgunluk seviyesinin belirlenmesi için 4 milyon 653 bin lira ödenek kullanılacak. Dijital dönüşüm uzmanlığı eğitimine katılan firma sayısının bu yıl 250'ye ve 2028'de 1500'e ulaştırılması planlanıyor. Ekosistemdeki dijital dönüşüm uzmanı sayısının artırılması çalışmalarına da 2 milyon 576 bin lira ayrıldı. ""Ulusal Dijital Dönüşüm Olgunluk Değerlendirmesi"" yapılan büyük ölçekli işletme sayısının 2026'da 60, 2027'de 70 ve 2028'de 100 olması bekleniyor. Bu değerlendirmesi yapılan KOBİ'lerin de 2026'da 750'ye, 2027'de 1000'e ve 2028'de 1500'e ulaştırılması amaçlanıyor. Geliştirilecek olgunluk modelinin küresel çapta uygulanabilecek nitelikte olması ve kullanılmasının sağlanmasıyla katma değerin artırılması için 1 milyon 500 bin lira bütçe sağlanacak. Tüm bu adımlarla Türkiye sanayisinin nitelikli kadrolarla dijital dönüşümünün gerçekleştirilmesi hedefleniyor."
240,İngiltere merkezli Metro Bank bin çalışanını işten çıkaracak,"İngiltere merkezli Metro Bank, maliyetlerini azaltmak için 1000 çalışanını işten çıkaracağını duyurdu.",Ekonomi,https://www.trthaber.com/haber/ekonomi/ingiltere-merkezli-metro-bank-bin-calisanini-isten-cikaracak-843853.html,"Banka, geçen yıla ilişkin finansal sonuçlarını ve maliyet azaltma kararlarını açıkladı. Buna göre banka, yılın ilk çeyreğinde yıllık 50 milyon sterlin tasarruf sağlamak için toplam personel sayısının yüzde 22'sine denk gelen yaklaşık 1000 çalışanının nisan ortasından önce işten ayrılacağını bildirdi. Metro Bank, yıl sonuna kadar 30 milyon sterlin daha maliyet azaltma kararı aldı."
241,Milli zırhlı araçlar ihracatta da gaza bastı,"Türk savunma sanayiinin zırhlı kara aracı üreticilerinden Otokar, 2023'te 7 yeni ülkeye zırhlı araç satışı gerçekleştirdi.",Ekonomi,https://www.trthaber.com/haber/ekonomi/milli-zirhli-araclar-ihracatta-da-gaza-basti-843843.html,"Türkiye'nin yüzde 100 yerli sermayeli, otomotiv ve savunma sanayisi şirketi Otokar, askeri araç segmentinde başarılı bir yılı geride bıraktı. 1990 yıllardan itibaren kendi tasarımı askeri zırhlı araçlarını üreten, Türkiye'nin ilk taktik zırhlı araç ihracatına imza atan Otokar, geçen yıllarda özgün paletli ve tekerlekli zırhlı araç aileleri oluşturdu, insansız ağır sınıf kara aracı geliştirdi, yılda 700 taktik zıhlı araç üretme kapasitesine ulaştı. Otokar, 1997'de askeri araçlarda 4 ülkeye ihracat yaparken 2023'te ülke sayısını 41'e çıkardı. Otokar, geçen yıl 7 yeni ülkeye askeri araç ihraç etti. 2023, Otokar'ın askeri araçlarda ihracat yaptığı ülke sayısını en fazla arttırdığı yıl oldu. Otokar, geçen yıl askeri araç satışını adet bazında yüzde 43 artırdı, bu segmentte 5 milyar 666 milyon lira ciro elde etti. Satışların yüzde 97'sini ihracat oluşturdu. Şirket, 305 askeri araçla 2023'te son 6 yılın en yüksek satış rakamına ulaştı. Şirketin 2023 yılında elde ettiği toplam ihracat gelirinin yüzde 28'i de askeri araçlardan elde edildi. Rekor bakiye sipariş Şirket 2023 yılını rekor bakiye sipariş rakamıyla kapattı. 4x4, 6x6 zırhlı araç, otobüs ve yedek parçadan oluşan bakiye siparişlerin büyüklüğü 8 milyar 81 milyon lirayı buldu. Otokar'ın Türkiye'nin yanı sıra dost ve müttefik ülkelerin silahlı kuvvetleri ve güvenlik güçleri tarafından aktif olarak kullanılan 33 binden fazla askeri aracı bulunuyor. Değişen ihtiyaç ve taleplere uygun yeni araçlar geliştiren şirket, 2023'te ARMA araç ailesinin yeni üyesi ARMA II'yi duyurdu. ARMA II zırhlı muharebe aracı, sınıfının en yüksek koruma seviyesi ve en yüksek atış gücünü birlikte sunmak üzere geliştirildi. Otokar, savunma sanayisindeki zırhlı ürün ailesine ayrıca ALPAR ağır sınıf paletli insansız kara aracını ve AKREP II R keşif-gözetleme aracını ekledi. Şirket, geçen yıl ARMA 6x6 zırhlı personel taşıyıcı araçları için Estonya'dan yaklaşık 130 milyon avro tutarında sipariş aldı. Otokar, yurt dışındaki bir başka müşteriyle yaklaşık 136 milyon dolar tutarında 4x4 zırhlı araç sözleşmesi imzaladı. Yeni işbirliği fırsatları için uluslararası faaliyetler yürüten Otokar, geçen yıl Türkiye, Birleşik Arap Emirlikleri, Brezilya, İspanya, Peru, Mısır, Kolombiya'daki savunma sanayisi fuarlarında araçlarını tanıttı."
242,Metan emisyonlarının en büyük sorumlusu ABD oldu,"Küresel enerji sektöründen kaynaklanan metan emisyonlarının geçen yıl rekor seviyeye yaklaştığı tespit edildi. Dünyanın en büyük petrol ve gaz üreticisi ABD, petrol ve gaz operasyonlarının neden olduğu metan emisyonlarının en büyük sorumlusu oldu.",Ekonomi,https://www.trthaber.com/haber/ekonomi/metan-emisyonlarinin-en-buyuk-sorumlusu-abd-oldu-843841.html,"Uluslararası Enerji Ajansının (IEA) Küresel Metan Takipçisi'ne ilişkin yeni analizine göre, fosil yakıtların üretimi ve kullanımından kaynaklanan metan emisyonları geçen yıl önceki yıla göre hafif artış göstererek yaklaşık 120 milyon ton oldu. Böylece, enerji sektöründen kaynaklanan metan emisyonları 2023'te rekor seviyeye yakın seyretti. Dünyada 10 milyon ton metan emisyonu da çoğunlukla yemek pişirme gibi faaliyetler için kullanılan biyokütlenin geleneksel kullanımından kaynaklandı. Geçen yıl enerji sektöründen kaynaklanan metan emisyonlarının 80 milyon tonuna 10 ülke yol açtı. Dünyanın en büyük petrol ve gaz üreticisi olan ABD, petrol ve gaz operasyonlarının neden olduğu metan emisyonlarının en büyük sorumlusu olurken, bu ülkeyi Rusya takip etti. Çin ise kömür sektöründe açık ara en yüksek emisyona neden olan ülke olarak kayıtlara geçti. Metan emisyonlarına ilişkin uydulardan alınan ölçümlerin diğer bilimsel temelli verilerle birleştirildiği rapora göre, geçen yıl dünyada 2022'ye göre 5 milyon tonun üzerinde fosil yakıt sızıntısı tespit edildi. Öte yandan, küresel ısınmanın 1,5 dereceyle sınırlandırılması için fosil yakıtlardan kaynaklanan metan emisyonlarının 2030'a kadar yüzde 75 azaltılması gerekiyor ve metan emisyonları azaltmanın maliyeti oldukça düşük. IEA'in analizine göre, ülkeler ve şirketler tarafından açıklanan tüm metan emisyonu azaltma taahhütleri tam olarak ve zamanında uygulanırsa, fosil yakıtların neden olduğu metan emisyonları 2030'a kadar yüzde 50 azaltılabilir. Ancak verilen sözlerin çoğu henüz uygulamaya yönelik planlarla desteklenmiyor. Geçen yıl Dubai'de düzenlenen Birleşmiş Milletler İklim Zirvesi'nde (COP28) yaklaşık 200 ülke 2030'a kadar metan emisyonlarını ""önemli ölçüde"" düşürme konusunda anlaşmıştı. IEA Başkanı Fatih Birol, rapora ilişkin değerlendirmesinde, fosil yakıtlardan kaynaklanan metan emisyonlarının yüzde 75 azaltılmasının, gezegenin tehlikeli bir düzeyde ısınmasını önlemek için zorunlu olduğunu belirterek, şu ifadeleri kullandı: ""Son aylarda gördüğümüz ivme beni cesaretlendirdi. Analizlerimiz, metan emisyonların azaltılmasıyla dünyanın ısınmayla mücadelesinde muazzam ve acil bir fark yaratılabileceğini gösteriyor. Şimdi daha yükseği hedeflemeye devam ederken taahhütleri eyleme dönüştürmeye odaklanmalıyız. İyi bilinen politikalar ve mevcut teknolojiler fosil yakıtlardan kaynaklanan metan emisyonlarını önemli ölçüde azaltabilir. IEA, enerji sektörünün bu tedbirleri uygulayarak hedeflerine ulaşmasına yardımcı olmaya hazır ve ülkelerin COP28'de verdikleri sözleri yerine getirmelerini sağlamaya yönelik daha geniş kapsamlı çabalarımızın önemli bir parçası olan ilerlemeyi izlemeye devam edeceğiz."" Metan emisyonları, Sanayi Devrimi'nden beri görülen yaklaşık 1,2 derecelik küresel sıcaklık artışının neredeyse üçte birinden sorumlu ve enerji sektörü, insan faaliyetlerinden kaynaklanan metan emisyonlarının ikinci en büyük kaynağı konumunda bulunuyor."
243,Mükellefler 47 milyar liralık vergi matrahını eksik beyan etti,"Hazine ve Maliye Bakanlığı Vergi Denetim Kurulu (VDK), geçen yıl incelediği 60 bin 242 mükellefin, farklı vergi türlerinde 47 milyar liralık vergi matrahını eksik beyan ettiğini belirledi.",Ekonomi,https://www.trthaber.com/haber/ekonomi/mukellefler-47-milyar-liralik-vergi-matrahini-eksik-beyan-etti-843826.html,"VDK tarafından gerçekleştirilen vergi incelemesi sayısı geçen yıl bir önceki yıla göre yüzde 84,4 artarak 236 bin 797'a çıktı. Ekiplerin, belirli vergi türleri ya da vergileme dönemlerine ilişkin gerçekleştirdiği sınırlı inceleme sayısı 195 bin 799 oldu. İncelemelerin 40 bin 998'ini ise birden fazla vergi dönemi ve çok sayıda vergi türüne ilişkin yürütülen tam inceleme işlemleri oluşturdu. VDK bünyesinde yapılan vergi incelemeleri neticesinde, geçen yıl 60 bin 242 mükellefin farklı vergi türlerinde 47 milyar 47 milyon 75 bin 721 liralık vergi matrahını eksik beyan ettiği tespit edildi. Bu dönemde, incelenen mükellefler için tarhı istenilen vergi tutarı (vergi alacağı) 17 milyar 452 milyon 475 bin 513 lira, kesilmesi önerilen ceza tutarı ise 37 milyar 220 milyon 156 bin 577 lira hesaplandı. En fazla matrah farkı KDV'de Vergi türleri itibarıyla en fazla matrah farkı katma değer vergisinde (KDV) tespit edilirken, bu vergi türündeki matrah farkı 18 milyar lirayı aştı. Kurumlar vergisinde 7,4 milyar lira, geçici kurumlar vergisinde 6,9 milyar lira ve damga vergisinde 5 milyar liralık matrah farkı hesaplandı. İncelemeler neticesinde tarhı istenilen 17,4 milyar liralık vergi tutarının yüzde 67,2'sini KDV, yüzde 10,9'unu kurumlar vergisi, yüzde 8,5'ini ÖTV ve yüzde 7,9'unu geçici kurumlar vergisi oluşturdu."
244,Ocakta Türkiye'ye 910 milyon dolarlık uluslararası yatırım geldi,Türkiye'ye gelen uluslararası doğrudan yatırım (UDY) girişi ocakta geçen yılın aynı dönemine göre yüzde 20 artarak 910 milyon dolara yükseldi.,Ekonomi,https://www.trthaber.com/haber/ekonomi/ocakta-turkiyeye-910-milyon-dolarlik-uluslararasi-yatirim-geldi-843789.html,"Uluslararası Yatırımcılar Derneği (YASED), Türkiye Cumhuriyet Merkez Bankası Ödemeler Dengesi istatistiklerinin açıklanmasının ardından Rakamlarla Uluslararası Doğrudan Yatırımlar Bültenini yayımladı. Buna göre, ocakta Türkiye'ye giren toplam UDY miktarı yüzde 20 artışla 910 milyon dolar oldu. Yatırım sermayesi girişleriyle 399 milyon dolar, yabancı uyruklulara gayrimenkul satışı yoluyla 415 milyon dolar, borçlanma araçları vasıtasıyla 102 milyon dolarlık giriş kaydedildi. Yatırım tasfiyelerinin 6 milyon dolar değerinde aşağı yönde etkilemesiyle, toplam UDY girişi 910 milyon dolar olarak gerçekleşti. Ocak ayında çekilen UDY, aynı ay içerisindeki cari açığın yüzde 36'sına karşılık geldi. 2002 yılından itibaren değerlendirildiğinde ise Türkiye'ye gerçekleşen kümülatif UDY girişleri 264 milyar doları aştı. En fazla yatırım ABD'den geldi Ocak ayında 399 milyon dolar olarak gerçekleşen yatırım sermayesi girişleri arasında başı çeken sektör 167 milyon dolarla (yüzde 42) madencilik ve taş ocakçılığı oldu. Toptan ve perakende ticaret ise yüksek performansını sürdürerek yatırım sermayesi girişlerinin yüzde 15'ini çekti. Yılın ilk ayında Türkiye'nin çektiği UDY'de en yüksek payı yüzde 44 ile ABD alırken, onu yüzde 17 ile Almanya, yüzde 12 ile Birleşik Krallık izledi. Avrupa Birliği (AB-27) ülkelerinin aldığı toplam pay yüzde 27 oldu."
245,Piyasalar pozitif seyir hakim,"Küresel piyasalarda, dün ABD'de enflasyonun beklentileri aşmasına karşın ABD Merkez Bankasının (Fed) faiz indirimlerine haziranda başlayabileceğine ilişkin beklentilerin değişiklik göstermemesiyle pozitif bir seyir izleniyor.",Ekonomi,https://www.trthaber.com/haber/ekonomi/piyasalar-pozitif-seyir-hakim-843778.html,"ABD'de Tüketici Fiyat Endeksi (TÜFE), şubatta aylık bazda beklentiler dahilinde yüzde 0,4 artarken, yıllık bazda yüzde 3,2 yükselişle piyasa tahminlerini aştı. Analistler, dün ülkede açıklanan enflasyon verilerinin beklentilerin üzerinde gelmesine rağmen geçen hafta Fed Başkanı Jerome Powell'ın yaptığı açıklamalarda, faiz indirimlerine ""bu yılın bir noktasında"" başlamanın muhtemel olduğuna ilişkin sözle yönlendirmelerinin yatırımcılar için öne çıktığını dile getirdi. Ayrıca, dün açıklanan verilere göre, çekirdek TÜFE de şubatta aylık yüzde 0,4 ve yıllık yüzde 3,8 ile piyasa beklentilerinin üzerinde arttı. Enflasyon verilerinin ardından para piyasalarında, Fed'in faiz indirimine başlama ihtimali mayısta yüzde 15 ve haziranda yüzde 66 ile fiyatlanıyor. Analistler, tüketici enflasyonunun ardından yarın ülkede açıklanacak Üretici Fiyat Endeksi (ÜFE) ile Fed'in gelecek haftaki para politikası toplantısına çevrildiğini kaydederek, bankanın haftaya politika faizini sabit bırakacağına kesin gözüyle bakıldığını hatırlattı. Söz konusu gelişmelerle birlikte dün ABD'de hazinesinin gerçekleştirdiği ihalelerin ardından ABD'nin 10 yıllık tahvil faizi 6 baz puan artarak yüzde 4,16 seviyesine çıkarken, üst üste 9 işlem gününde yükselen altının ons fiyatı, dün yüzde 1,1 azalışla günü 2 bin 158 dolardan tamamladı. Dolar endeksi, şu dakikalarda önceki kapanışının hemen üzerinde 102,9 seviyesinde bulunurken, ABD'de petrol stoklarının azaldığına yönelik veri akışıyla birlikte yükselen Brent petrolün varil fiyatı 82,3 dolardan işlem görüyor. Bitcoin'de hareketlilik sürüyor Kripto para piyasaları tarafında, Bitcoin, dün 73 bin doları test ederek zirve tazelemesinin ardından günü yüzde 1,5 azalışla 71 bin 34 dolardan tamamladı. Bitcoin, bugün önceki kapanışına göre yüzde 1,5 artışla 72 bin 100 dolarda bulunuyor. Öte yandan, ABD'de devam eden ön seçim sürecinde Demokrat Partide Joe Biden, Cumhuriyetçi Partide ise Donald Trump, partilerinin başkan adayı olabilmek için gerekli delege sayısına ulaştı. Dün, New York borsasında, S&P 500 endeksi yüzde 1,12 artışla günü 5.175 puandan tamamlayarak tüm zamanların en yüksek günlük kapanışını gerçekleştirirken, Nasdaq endeksi yüzde 1,54 ve Dow Jones endeksi de yüzde 0,61 değer kazandı. ABD'de endeks vadeli kontratlar, yeni güne de pozitif bir seyirle başladı. Avrupa borsalarında da dün alıcılı seyir hakim olurken, bugün gözler İngiltere'de büyüme başta olmak üzere yoğun veri gündemine çevrildi. Dün bölgede açıklanan verilere göre, İngiltere'de işsizlik oranı ocakta yüzde 3,8'den 3,9'a çıkarken, Almanya'da enflasyon şubatta aylık yüzde 0,4 ve yıllık yüzde 2,5 ile beklentiler doğrultusunda gerçekleşti. Birleşik Krallık'ta bugün Gayri Safi Yurt içi Hasılanın (GSYH) ocakta aylık yüzde 0,2 artış ve yıllık bazda ise yüzde 0,3 azalış kaydetmesi bekleniyor. Öte yandan, Avrupa Birliği (AB) üyesi ülkelerin maliye bakanları, Kristalina Georgieva'nın bir dönem daha Uluslararası Para Fonu (IMF) başkanı olmasını destekledi. Dün, Almanya'da DAX 40 endeksi yüzde 1,23 artışla günü 17.965 puan ve Fransa'da CAC 40 endeksi yüzde 0,84 yükselişle günü 8.087 puandan tamamlayarak, tüm zamanların en yüksek günlük kapanışlarını gerçekleştirdi. İngiltere'de FTSE 100 endeksi yüzde 1,02 ve İtalya'da MIB 30 endeksi de yüzde 1,31, değer kazandı. Avrupa'da endeks vadeli kontratlar, yeni güne de pozitif bir seyirle başladı. Asya pay piyasalarında karışık seyir öne çıktı. Japonya'da Toyota'nın, işçi sendikasının ücret artış talebini kabul etmesi, Japonya Merkez Bankasının (BoJ) faiz artırımına yakın olduğuna ilişkin beklentileri destekledi. Söz konusu durum Japon yenini dolar karşısında değer kazanmasına neden olurken, pay piyasalarında ise aşağı yönlü baskı oluşturuyor. Dolar/yen paritesi dün BoJ Başkanı Kazuo Ueda'nın temkinli sözle yönlendirmelerinin ardından yüzde 0,5 artışla 147,7 seviyesinden günü tamamlarken, bugün yüzde 0,1 azalışla 147,5'te dengelendi. Çin tarafında ise, Country Garden'ın tahvil ödemelerini kaçırdığına yönelik haber akışı da ülke borsalarında risk iştahını törpüleyen bir etken olarak öne çıkıyor. Kapanışa yakın Japonya'da Nikkei 225 endeksi yüzde 0,2 ve Çin'de Şanghay bileşik endeksi yüzde 0,1 değer kaybederken, Hong Kong'da Hang Seng ve Güney Kore'de Kospi endeksi yüzde 0,4 artış kaydetti. Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 0,69 değer kaybıyla 9.069,03 puandan tamamladı. Dolar/TL, dün yükseliş eğiliminde bir seyir izleyerek günü önceki kapanışının yüzde 0,1 üzerinde 32,0681'den tamamlamasının ardından bugün bankalararası piyasanın açılışında 32,0910 seviyesinden işlem görüyor. Analistler, bugün yurt içinde veri gündeminin sakin olduğunu, yurt dışında ise İngiltere'de büyüme, sanayi üretimi ile dış ticaret dengesi ve Avro Bölgesi'nde sanayi üretimi verilerinin takip edileceğini belirterek, teknik açıdan BIST 100 endeksinde 9.000 ve 8.900 seviyelerinin destek, 9.100 ve 9.200 puanın direnç konumunda olduğunu kaydetti."
246,TÜBİTAK'ın iş ilanı başvuruları 25 Mart'a kadar uzatıldı,"TÜBİTAK'ın, iş yeri hekimi ile teknik ve destek personeli kadroları için açtığı alım ilanına başvurular 25 Mart'a kadar yapılabilecek.",Ekonomi,https://www.trthaber.com/haber/ekonomi/tubitakin-is-ilani-basvurulari-25-marta-kadar-uzatildi-843776.html,"Kurumun konuya ilişkin ilanı Resmi Gazete'de yayımlandı. Buna göre, 4 Mart'ta ilana çıkılan alım için bugün dolacağı belirtilen başvuru süresi, iş yeri hekimi ile teknik ve destek personeli kadrolarında 25 Mart'a kadar uzatıldı. Başvurular için gerekli koşullar, diğer detaylar ve süreçler TÜBİTAK'ın internet sayfası (www.tubitak.gov.tr) ile TÜBİTAK İş Başvuru Sistemi'nde (kariyer.tubitak.gov.tr) yer alıyor. İş başvuruları TÜBİTAK İş Başvuru Sistemi'nden gerçekleştiriliyor. 4 iş güvenliği uzmanı alınacak Öte yandan TÜBİTAK, Ankara'da görev yapacak 4 iş güvenliği uzmanının alımı için de ilana çıktı. Resmi Gazete'nin bugünkü sayısında yayımlanan ilana göre başvurular 22 Mart'a kadar yapılabilecek. Müracaatlar Kurumun İş Başvuru Sistemi'nden gerçekleştirilebilecek."
247,Gemi adamları iaşe bedeli 230 lira oldu,"İaşe servisi kurulmayan gemi adamlarına ödenecek iaşe bedeli, 170 liradan 230 liraya yükseltildi.",Ekonomi,https://www.trthaber.com/haber/ekonomi/gemi-adamlari-iase-bedeli-230-lira-oldu-843742.html,"Çalışma ve Sosyal Güvenlik Bakanlığının Gemi Adamları İaşe Bedeli Tespit Kurulu kararı, Resmi Gazete'de yayımlandı. Karara göre Kurul, 28 Şubat'ta Çalışma ve Sosyal Güvenlik Bakanlığı'nda toplandı. Kurul, oy birliği ile bütün sahil mıntıkalarına ve göllere uygulanmak üzere her bir gemi adamına verilecek günlük nakdi iaşe bedelinin net 230 lira olmasını kararlaştırdı. Halihazırda gemi adamlarına günlük iaşe bedeli olarak net 170 lira veriliyordu."
248,ABD bütçesi şubatta 296 milyar dolar açık verdi,"ABD federal hükümetinin bütçe açığı, şubatta geçen yılın aynı ayına kıyasla yüzde 13 artarak 296 milyar dolara yükseldi.",Ekonomi,https://www.trthaber.com/haber/ekonomi/abd-butcesi-subatta-296-milyar-dolar-acik-verdi-843716.html,"ABD Hazine Bakanlığı, şubat ayına ilişkin bütçe dengesi raporunu yayımladı. Buna göre, 1 Ekim 2023'te başlayan ve 30 Eylül'de sona erecek 2024 mali yılının 5. ayında, federal hükümetin bütçe açığı 296 milyar dolar olarak hesaplandı. Federal hükümet, geçen yıl şubatta 262 milyar dolarlık bütçe açığı vermişti. Böylece bütçe açığı, şubatta geçen senenin aynı ayına kıyasla yüzde 13 yükseldi. Bu dönemde bütçe dengesine ilişkin piyasa beklentisi, 298,5 milyar dolarlık açık vermesi yönündeydi. Hükümetin gelirleri, şubatta yüzde 3 artarak 271 milyar dolara, harcamaları yüzde 8 yükselerek 567 milyar dolara çıktı. 5 aylık bütçe açığında yüzde 15'lik artış Ülkede 2024 mali yılının 5. ayı olan şubat itibarıyla toplam bütçe açığı ise geçen yılın aynı dönemine kıyasla yüzde 15 artarak 828 milyar dolar oldu. Söz konusu açık, geçen yılın aynı döneminde 723 milyar dolar seviyesinde gerçekleşmişti. Mali yılın ilk 5 ayındaki harcamalar, geçen senenin aynı dönemine kıyasla yüzde 9 artarak 2 trilyon 684 milyar dolara, gelirler yüzde 7 artışla yaklaşık 1 trilyon 856 milyar dolara ulaştı. ABD'nin bütçe açığı, 2023 mali yılında bir önceki yıla kıyasla yüzde 23 artarak 1,7 trilyon dolara yükselmişti."
249,Bakan Bolat: Esnafımıza 468 milyar TL destekte bulunduk,"Ticaret Bakanı Ömer Bolat, Cumhurbaşkanı Recep Tayyip Erdoğan'ın öncülüğünde, esnafa 2002 yılından bu yana 468 milyar lira sübvansiyonlu finansman desteği sağlandığını açıkladı.",Ekonomi,https://www.trthaber.com/haber/ekonomi/bakan-bolat-esnafimiza-468-milyar-tl-destekte-bulunduk-843715.html,"Bolat, Türkiye Esnaf ve Sanatkarlar Kredi ve Kefalet Kooperatifleri Birlikleri Merkez Birliğinin (TESKOMB) Altındağ Kültür Sarayı'nda düzenlediği iftar programında yaptığı konuşmada, esnaf ve sanatkarlarla bir araya gelmekten memnuniyet duyduğunu ifade etti. Kendisinin de bir esnaf çocuğu olduğuna işaret eden Bolat, esnafın, işçinin, çiftçinin, emeklinin, memurun, emekçinin ne olduğunu, nasıl yaşadığını çok iyi bildiğini söyledi. Esnaf ve sanatkarların dertlerinin ve sıkıntılarını giderme noktasında büyük gayret gösterdiklerini kaydeden Bolat, ""Cumhurbaşkanı Recep Tayyip Erdoğan'ın öncülüğünde gerek 850 bin basit usuldeki esnafın vergi yükümlülüğünün kaldırılması gerekse 2002 yılından bu yana 468 milyar lira sübvansiyonlu finansman destekleriyle esnafımız her zaman başımızın tacı olmuştur."" diye konuştu. Bolat, 21 yılda Türkiye'ye çok büyük değerler katıldığını anlatarak, milli gelirin dört buçuk kat artışla 1 trilyon 119 milyar dolara çıktığını vurguladı. İstihdamın da 19 milyondan 32 milyon 244 bine çıktığını anımsatan Bolat, ""Kişi başına milli gelirimiz 3 bin 600 dolardan 13 bin 110 dolara çıktı. Ulaştırmadan altyapıya, savunma sanayisinden enerjiye, sanayiden imalata, tarımdan ticarete, ihracata varıncaya kadar büyük başarılar gösterildi. Bunlar hepinizin hayatına dokunan gelişmeler."" ifadelerini kullandı. Söz konusu dönemde belediyecilikte de birçok şehre çok büyük hizmetler yapıldığına işaret eden Bolat, ""2019'dan sonra Ankara'da belediyeciliği gördünüz. 2019 öncesiyle 2019 sonrası arasında neler yapıldığını elinizi vicdanınıza koyarak bir mukayese yapın. 'Az laf, çok iş' diyorlar ama lafta yok iş de yok. Turgut Altınok Keçiören'de 'Efsane' belediyeciliğiyle Ankaralılığı ile milliyetçi olmasıyla iyi bir insan olmasıyla Ankara'yı inşallah yeniden dünya başkentleri seviyesine hızla çıkartacak."" değerlendirmesinde bulundu."
250,"Cumhurbaşkanı Yardımcısı Yılmaz'dan ""cari açık"" değerlendirmesi","Cumhurbaşkanı Yardımcısı Cevdet Yılmaz, ""Önümüzdeki dönemde özellikle dış ticaret dengesinde öngördüğümüz iyileşme ile birlikte cari açığın milli gelire oranının Orta Vadeli Program (OVP) beklentilerimizden daha iyi bir performans sergilemesini bekliyoruz"" dedi.",Ekonomi,https://www.trthaber.com/haber/ekonomi/cumhurbaskani-yardimcisi-yilmazdan-cari-acik-degerlendirmesi-843697.html,"Cumhurbaşkanı Yardımcısı Yılmaz, sosyal medya hesabından yaptığı açıklamada, Ocak 2024 itibarıyla yıllıklandırılmış cari açığın Mayıs 2023'e göre 22,6 milyar dolar azalarak 37,5 milyar dolar seviyesine gerilediğine dikkati çekti. Bir önceki yılın aynı ayına göre cari açıkta yaklaşık 7,9 milyar dolar iyileşme kaydedildiğini aktaran Yılmaz, şu ifadeleri kullandı: ""Bu iyileşmede dış ticaret dengesinde gerçekleşen 8,2 milyar dolar düzeyindeki olumlu performans etkili olmuştur. Önümüzdeki dönemde özellikle dış ticaret dengesinde öngördüğümüz iyileşme ile birlikte cari açığın milli gelire oranının OVP beklentilerimizden daha iyi bir performans sergilemesini bekliyoruz. Bir taraftan cari açığı azaltırken diğer taraftan doğrudan yabancı sermaye yatırımlarını ülkemize daha fazla çekerek cari açığın finansman kalitesini arttırmayı hedefliyoruz."" Cumhurbaşkanı Yardımcısı Yılmaz, para politikası, maliye politikası ve yapısal reform adımlarını kurumların güçlü koordinasyonu içerisinde uygulamaya devam ettiklerini kaydetti."
251,ABD'de şubat ayı tüketici enflasyonu verileri açıklandı,"ABD'de Tüketici Fiyat Endeksi, şubatta aylık bazda beklentiler dahilinde yüzde 0,4 arttı, yıllık bazda ise yüzde 3,2 artışla piyasa beklentilerinin üzerinde gerçekleşti.",Ekonomi,https://www.trthaber.com/haber/ekonomi/abdde-subat-ayi-tuketici-enflasyonu-verileri-aciklandi-843665.html,"ABD Çalışma Bakanlığı, şubat ayına ilişkin tüketici enflasyonu verilerini açıkladı. Buna göre, Amerikalı tüketicilerin yaşam maliyeti, şubatta bir önceki aya kıyasla yüzde 0,4 arttı. Bu dönemde piyasa beklentilerine paralel artan Tüketici Fiyat Endeksi (TÜFE), ocakta yüzde 0,3'lük artış kaydetmişti. Ülkede TÜFE, şubatta yıllık bazda ise yüzde 3,2 arttı. Piyasa beklentileri yıllık enflasyonunun ocak ayında olduğu gibi yüzde 3,1 olması yönündeydi. Barınma ve benzin fiyatlarındaki artış öne çıktı Söz konusu dönemde barınma fiyatlarındaki artış, enflasyondaki aylık yükselişte en etkili kalem olmaya devam etti. Barınma endeksi, şubatta aylık bazda yüzde 0,4 ve yıllık bazda yüzde 5,7 arttı. Aynı dönemde benzin fiyatlarındaki yükseliş de öne çıktı. Benzin fiyatları şubatta aylık yüzde 3,8 artarken, yıllık yüzde 3,9'luk azalış kaydetti. Barınma ve benzin fiyatlarındaki yükseliş, TÜFE'deki aylık artışa yüzde 60'ın üzerinde katkıda bulundu. Çekirdek enflasyon beklentileri aştı Değişken enerji ve gıda fiyatlarını içermeyen çekirdek TÜFE de şubatta aylık yüzde 0,4 ve yıllık yüzde 3,8 arttı. Piyasa beklentileri çekirdek TÜFE'nin şubatta aylık bazda yüzde 0,3 ve yıllık bazda yüzde 3,7 artması yönündeydi. Çekirdek enflasyon, ocakta aylık yüzde 0,4 ve yıllık yüzde 3,9 olmuştu."
252,"OPEC'in petrol üretimi şubatta artarak 26,5 milyon varile yükseldi",Petrol İhraç Eden Ülkeler Örgütünün (OPEC) ham petrol üretimi şubatta önceki aya göre günlük 203 bin varil artarak yaklaşık 26 milyon 570 bin varile yükseldi.,Ekonomi,https://www.trthaber.com/haber/ekonomi/opecin-petrol-uretimi-subatta-artarak-265-milyon-varile-yukseldi-843664.html,"OPEC'in aylık petrol piyasası raporuna göre, şubatta ham petrol üretimi sırasıyla en fazla Libya, Nijerya ve Suudi Arabistan'da artış gösterdi. Üretimin en fazla azaldığı ülkelerin başında ise İran yer aldı. Söz konusu ülkeyi sırasıyla Irak, Kuveyt ve Ekvator Ginesi takip etti. Günlük petrol üretimi Libya'da 144 bin varil, Nijerya'da 47 bin varil, Sudi Arabistan'da 18 bin varil arttı. Aynı dönemde İran'da petrol üretimi 15 bin varil, Irak'ta 14 bin varil, Kuveyt'te 8 bin varil ve Ekvator Ginesi'nde 4 bin varil azaldı. OPEC'in ham petrol üretimi şubatta önceki aya göre günlük 203 bin varil artarak yaklaşık 26 milyon 570 bin varile yükseldi. OPEC ham petrolüne olan talebin ise bu yıl geçen yıla göre 1 milyon 100 bin varil artarak günlük 28 milyon 500 bin varil seviyesinde olacağı tahmin ediliyor. Gelecek yıl bu rakamın günlük 28 milyon 800 bin varil olması bekleniyor. Dünyadaki sondaj kuyusu sayısı geçen ay 21 artışla 1885'e çıktı. Sondaj kulesi sayısı OPEC ülkelerinde 7, OPEC dışı ülkelerde ise 14 arttı. Küresel petrol talebinde artış Bu yıl küresel petrol talebinin geçen yıla göre 2 milyon 250 bin varil artarak 104 milyon 460 bin varile yükseleceği tahmin ediliyor. Petrol talebindeki büyümenin özellikle OECD dışı ülkelerde hava yolu ve kara yolu ulaşımı ile sanayi, inşaat ve tarım faaliyetlerindeki artıştan kaynaklanacağı öngörülüyor. Ayrıca Çin ve Orta Doğu başta olmak üzere OECD dışı ülkelerdeki kapasite artışlarının ve petrokimya marjlarının talep artışı üzerinde etkili olması bekleniyor. Küresel talebin 2025'te günlük 1 milyon 850 bin varil artışla 106 milyon 300 bin varile çıkacağı, OECD ülkelerinde günlük 100 bin varil, OECD dışı ülkelerde ise 1 milyon 700 bin varil artacağı öngörülüyor."
253,"Bakan Bolat, Almanya ve İngiltere'de iş insanlarıyla bir araya gelecek","Ticaret Bakanı Ömer Bolat, 13 ve 14 Mart tarihlerinde Almanya ve İngiltere'de bir dizi temasta bulunacak ve bu kapsamda Türkiye ve İngiltere arasındaki serbest ticaret anlaşmasının güncellenmesine yönelik müzakerelerin başlatılacağı ilan edilecek.",Ekonomi,https://www.trthaber.com/haber/ekonomi/bakan-bolat-almanya-ve-ingilterede-is-insanlariyla-bir-araya-gelecek-843623.html,"Ticaret Bakanı Ömer Bolat, temaslarına yarın Almanya ile başlayacak. Bolat, küçük ve orta ölçekli işletmelerin çatı kuruluşu olan BVMW tarafından Berlin'de düzenlenecek ""KOBİ'ler için Gelecek Günü 2024"" etkinliğine katılacak. Dijitalleşme kapsamında KOBİ'lerin geleceğiyle ilgili konuların ele alınacağı söz konusu etkinliğe, iş ve siyaset dünyasından konuşmacılar katılacak. Bolat'ın da konuşma yapacağı programda, Alman bakanlar da yer alacak. Tayland, Malezya ve Litvanya başbakanlarının da program kapsamında konuşma yapması bekleniyor. Bakan Bolat, Berlin temasları kapsamında Türkiye'de yatırımları bulunan Alman iş insanlarıyla ""Yuvarlak Masa Toplantısı""ında bir araya gelecek ve özel sektör temsilcileriyle görüş alışverişinde bulunacak. Türk-Alman Ticaret ve Sanayi Odası (TD-IHK) yönetimi ve üyeleriyle bir araya gelecek Bolat, Berlin Türk iş dünyası sivil toplum kuruluşlarının başkan ve temsilcileriyle de iftarda buluşacak. İkili ticarette hedef 60 milyar dolar Türkiye ile Almanya arasında 2022 yılında 45 milyar dolar olan ikili ticaret hacmi, geçen yıl 50 milyar dolara ulaşarak, tüm zamanların rekor seviyesine erişti. İki ülke arasındaki ikili ticari ilişkilerde, kısa vadede 60 milyar dolarlık ticaret hacmine ulaşılması hedefleniyor. Almanya, Türkiye'ye Hollanda'dan sonra en çok doğrudan yatırım yapan ülke konumunda bulunuyor. Geçen yıl Almanya'dan Türkiye'ye 687 milyon dolarlık doğrudan yatırım girişi olurken, Almanya'nın Türkiye'deki yatırım stoku 25 milyar doları buldu. Türkiye'de 8 binden fazla Alman şirketi faaliyetini sürdürüyor. - Serbest ticaret anlaşması müzakereleri haziranda başlayacak Bolat, 14 Mart'ta başlayacak İngiltere temasları kapsamında da Londra'da İngiltere İş ve Ticaret Bakanı Kemi Badenoch ile iki ülke arasındaki ticaret ve yatırım ilişkilerini değerlendireceği görüşme yapacak. Görüşmenin ardından Bolat ve Badenoch, Türkiye ve İngiltere arasında 2021 yılından bu yana yürürlükte olan mevcut serbest ticaret anlaşmasının güncellenmesine yönelik müzakerelerin başlatılacağını duyuracak. Söz konusu anlaşmanın, hizmetler ticareti, yatırımlar ve ilave tarım tavizleri gibi alanları içerecek şekilde genişletilmesi, yatay kurallar bakımdan kapsamlı hükümler içermesi hedefleniyor. Güncellenmiş anlaşmayla, her iki ülkedeki iş dünyası için daha güçlü ve kapsamlı bir hukuki zemin tesis edilmesi, devam eden diyalog ve işbirliği imkanlarının genişletilmesi amaçlanıyor. Serbest ticaret anlaşması güncelleme müzakerelerinde ilk turun, haziranın ikinci haftasında Londra'da gerçekleştirilmesi planlanıyor. - İngiliz iş insanlarıyla toplantı Ziyaret kapsamında ayrıca ""Yuvarlak Masa Toplantısı"" da düzenlenecek. Bu toplantıda, iki ülke iş insanları ve yatırımcılarla yatırım olanakları ile ikili ticaretin geliştirilmesi konuları görüşülecek. Toplantı, iş dünyasının taleplerini de dikkate alarak daha rekabetçi ve etkili ticaret politikaları geliştirmek için fırsat olarak değerlendiriliyor. Bakan Bolat, Türkiye'nin uluslararası alanda tanıtımına ve kültür diplomasisine katkı sağlayan Londra'daki Yunus Emre Enstitüsü'nü de ziyaret edecek. Ömer Bolat'ın, Londra'da yerleşik Türk iş insanları ve derneklerle bir araya gelmesi de öngörülüyor. - İngiltere, Türkiye'deki en büyük 10 yatırımcı arasında Türkiye ile Birleşik Krallık arasındaki ticaret hacmi geçen yıl yaklaşık 19 milyar dolar oldu. İngiltere, 12,4 milyar dolarlık ihracat hacmiyle Türkiye'nin en büyük 4. ihracat pazarı konumunda bulunuyor. İngiltere, geçen yıl itibarıyla 8,6 milyar dolarlık doğrudan yatırımla Türkiye'deki en büyük 10 yatırımcı arasında yer alıyor. Türkiye'den İngiltere'ye yapılan yatırımlar ise 4,9 milyar dolar seviyesine çıktı."
254,"Bakan Şimşek, ödemeler dengesi verilerini değerlendirdi","Hazine ve Maliye Bakanı Mehmet Şimşek, cari açığın milli gelire oranının yılın ilk çeyreğinde yüzde 3'ün altına gerileyeceğine işaret ederek, ""Bu yılı, Orta Vadeli Program'da (OVP) yüzde 3,1 olan öngörümüzden daha düşük ve sürdürülebilir cari açık seviyesine yakın bir oranla tamamlamayı bekliyoruz"" dedi.",Ekonomi,https://www.trthaber.com/haber/ekonomi/bakan-simsek-odemeler-dengesi-verilerini-degerlendirdi-843621.html,"Şimşek, sosyal medya hesabından ocak ayı ödemeler dengesi verilerine ilişkin paylaşım yaptı. Ocak ayında yıllık cari açıktaki iyileşmenin, geçen yılın mayıs ayına göre 22,6 milyar dolara ulaştığını aktaran Şimşek, şunları söyledi: ""Şubat ayında da devam eden dış ticaret açığındaki düşüşle, ilk çeyrek sonunda cari açığın milli gelire oranı yüzde 3'ün altına gerileyecektir. Bu yılı OVP'de yüzde 3,1 olan öngörümüzden daha düşük ve sürdürülebilir cari açık seviyesine yakın bir oranla tamamlamayı bekliyoruz. Bu performans makro finansal istikrarı güçlendirerek dezenflasyon sürecine de ilave katkı sağlayacaktır""   Ocak ayında yıllık cari açıktaki iyileşme mayısa göre 22,6 milyar dolara ulaştı.

Şubat ayında da devam eden dış ticaret açığındaki düşüşle ilk çeyrek sonunda cari açığın milli gelire oranı yüzde 3’ün altına gerileyecektir.

Bu yılı OVP’deki yüzde 3,1 olan öngörümüzden daha düşük… pic.twitter.com/iXifjxdD9n"
255,Türkiye AR-GE kapasitesini büyütecek,"Türkiye, bilim, teknoloji ve yenilik kapasitesini büyütmek amacıyla yeni paradigma ve 3 aşamalı plana odaklanırken kümelenmeler ve teknoloji geliştirme bölgeleri gelecek dönemin AR-GE üslerine dönüşecek.",Ekonomi,https://www.trthaber.com/haber/ekonomi/turkiye-ar-ge-kapasitesini-buyutecek-843611.html,"Sanayi ve Teknoloji Bakanlığı tarafından hazırlanan 2024-2028 dönemi Stratejik Plan'ından derlediği bilgiye göre, Bakanlık, AR-GE ve yenilik kapasitesini güçlendirerek Türkiye'yi yüksek teknoloji alanında küresel ölçekte rekabetçi bir konuma yükseltmek amacıyla yeni projelere odaklandı. Bu kapsamda, hedeflerin başında kümelerin rekabet edebilirliğinin ve verimliliğinin yükseltilmesi geliyor. Bununla, dünya ihracatından daha fazla pay alan, ağırlıklı olarak yüksek teknolojili ürünlerin üretildiği, nitelikli iş gücüne sahip bir sanayi dönüşümü amaçlanıyor. Söz konusu hedef için kümelenme teşebbüsleri desteklenecek. İkinci olarak, AR-GE ve tasarım merkezlerindeki AR-GE ve yenilik faaliyetlerinin artırılması için ekosistemin yetkinlik, işbirliği, yönetişim, finansman gibi konulardaki gelişimine yönelik tedbirler alınacak. Üçüncü adımda da TGB'lerdeki AR-GE faaliyetlerinin geliştirilmesi için ekosistemin altyapı, yetkinlikler, işbirliği, yönetişim, finansman gibi konularda gelişmesine yönelik çalışmalar gerçekleştirilecek. Yeni dönemde özellikle kümelenmeler ve TGB'lerin AR-GE üslerine dönüşmesi öngörülüyor. Mükerrer yatırımlar değil, yeni işler öncelik olacak Kümelenme faaliyetleri kapsamında sanayi alanında üretim ve yatırım ortamının oluşumuna, sanayinin planlı gelişimine ve rekabet gücünü artırıcı işbirliklerine destek verilmesi hedeflendi. Plan döneminde yüksek katma değerli yeni teknolojilere küme aktörlerinin mükerrer yatırımlar yapmasının önlenmesi için çeşitli stratejiler uygulanacak. Bu kapsamda, paydaşlarla yakın işbirliğinin sağlanması, Kümelenme Destek Programı'nda gerekli düzenlemelerin yapılması ve ekosistemin takip edilmesi planlanıyor. Geçen yıl 300 olan desteklenen kümelenme birlikteliklerinde yer alan firma sayısının bu yıl 450'ye, 2025'te 475'e ve 2028'de 505'e yükseltilmesi hedefleniyor. Söz konusu hizmetlerin hayata geçirilmesi için 140 milyon liralık bütçe ayrıldı. Öncelik beyin göçünü önlemek AR-GE ve tasarım merkezlerine yönelik stratejide öncelik ""beyin göçünün engellenmesi"" olacak. Bu amaçla AR-GE merkezlerinde doktoralı personel sayısının artırılması ya da personelin doktora yapmaya teşvik edilmesine yönelik adımların atılması planlanıyor. Hedef kitledeki firmaların birbiriyle etkileşimini artıracak organizasyonlar yapılarak, mentörlük ve işbirliği çalışmaları artırılacak. AR-GE ve tasarım merkezlerinin kurumsal kapasiteleri güçlendirilerek, kamu, üniversite ve sanayi işbirliği faaliyetleriyle paydaşların etkileşimi sağlanacak. Böylece AR-GE merkezlerinde istihdam edilen toplam personelin her yıl yüzde 6, doktoralı personelin yüzde 8 artması bekleniyor. AR-GE ve tasarım merkezlerinden start-up firmalarına mentörlük desteği verecek merkez sayısının ise bu yıl 40, gelecek yıl 60 ve 2028'de 120 olması hedefleniyor. Söz konusu faaliyetlerin maliyetinin 884 milyon 16 bin lira olacağı tahmin ediliyor. TGB'lerde firma ve personel sayısı artacak TGB'ye ilişkin çalışmalar kapsamında ise firma sayısının her yıl 1000 adet artırılarak, bu yıl 11 bine, 2028'de 15 bine ulaşması, personel sayısının ise bu yıl 115 bine, gelecek yıl 125 bine ve 2028'de 165 bine çıkması öngörülüyor. Bölge dışındaki kuluçka merkezi sayısı da artırılacak. Bu yıl 7'ye yükselmesi öngörülen merkez sayısının 2028'de 17'ye ulaşması planlanıyor. Faaliyete geçmiş toplam TGB sayısının da bu yıl 91, 2025'te 92 ve 2028'de 100 olması bekleniyor. Bu çalışmalar için 6 milyar 94 milyon liralık harcama öngörüldü. Yeni dönemde söz konusu hedeflere yönelik teşvik ve destek mekanizmaları uygulamaya alınacak, TÜBİTAK, KOSGEB, kalkınma ajansları gibi Bakanlığa bağlı ve ilgili kuruluşlarla işbirliği yapılacak. ""Paradigma değişimlerine odaklanıyoruz"" Sanayi ve Teknoloji Bakanı Mehmet Fatih Kacır, Stratejik Plan'daki değerlendirmesinde, son 22 yılda atılan adımlara dikkati çekerek, paradigma değişimlerine uygun adımlar attıklarını bildirdi. Kacır, lider milli teknoloji girişimlerini hayata geçirmeye çalıştıklarını belirterek şunları kaydetti: ""İnşa ettiğimiz dayanıklı, sürdürülebilir ve rekabetçi üretim altyapısı, esnek ve çevik AR-GE inovasyon ekosistemi sayesinde teknoloji ve ürün geliştirmede paradigma değişimlerine odaklanıyoruz. Nitekim yerli ve milli otomobilimiz Togg, dünya savaş paradigmasını kökten değiştiren insansız hava araçlarımız, uzay, havacılık ve savunma sanayisi alanlarında geliştirilen yerli ve milli ürün ve teknolojilerimiz bu yaklaşımın en somut örneklerindendir. Benzer yaklaşımla 5G teknolojilerinden uçan akıllı mobilite sistemlerine, yüksek hızlı trenden bataryaya, güneş enerjisinden rüzgar türbinlerine, biyoteknolojik ilaçlardan akıllı tıbbi cihazlara, endüstriyel robotlardan yarı iletken ve çip teknolojilerine, finans teknolojilerinden yeni nesil uydu teknolojilerine kadar ülkemizi yenilikçi yaklaşımlarla küresel bir merkez olarak konumlandıracak lider milli teknoloji girişimlerini hayata geçiriyoruz."""
256,Fitch Ratings: Türkiye'nin ekonomi politikasına güvenimiz arttı,"Uluslararası kredi derecelendirme kuruluşu Fitch Ratings'in Kıdemli Direktörü ve Türkiye Analisti Erich Arispe Morales, Türkiye'nin mevcut ekonomi politika ekseninin daha dayanıklı olduğuna ve politikaların sürdürüleceğine güvenlerinin arttığını söyledi.",Ekonomi,https://www.trthaber.com/haber/ekonomi/fitch-ratings-turkiyenin-ekonomi-politikasina-guvenimiz-artti-843607.html,"Morales, ""Politika değişikliğinin etkinliği, rezerv seviyelerindeki iyileşme, dolarizasyonu artırmadan döviz korumalı mevduatların azaltılması, cari açığın düşürülmesi ve enflasyon beklentilerinin hafifletilmesine ilişkin gelişmeler, geçen hafta cuma günü açıkladığımız değerlendirmemizi doğruluyor."" dedi. Erich Arispe Morales, Fitch Ratings'in geçen hafta Türkiye'nin kredi notunu 'B'den 'B+'ya ve not görünümünü ""durağan""dan ""pozitif""e çıkarmasının ardından soruları yanıtladı. Fitch Ratings'in geçen yıl eylülde Türkiye'nin kredi notunu 'B' olarak teyit ettiğini ve not görünümünü ""negatif""ten ""durağan""a çıkardığını belirten Morales, ""Bu kararımız, Türkiye'nin ekonomi politikalarındaki değişimin makroekonomik ve finansal istikrarsızlık riskini azaltmada tutarlı olduğu yönündeki değerlendirmemizi yansıtıyordu. Eylülden bu yana mevcut politika ekseninin daha dayanıklı olduğuna ilişkin daha yüksek güvenimiz var."" diye konuştu. Morales, Türkiye'nin makroekonomi politikalarındaki tutarlılığın bazı önemli sonuçlar verdiğini dile getirerek, bunlardan ilkinin dış finansman koşullarındaki değişimde görüldüğünü söyledi. Piyasanın sadece kamuya açılmadığını, politika değişikliği sonrasında bankaların ve şirketlerin de dış finansmana erişim sağladığını anlatan Morales, Türkiye'nin 5 yıllık kredi risk primindeki gerileme dahil olmak üzere Türk ekonomisi için sevindirici gelişmeler kaydedildiğini vurguladı. Uluslararası rezervlerde daha fazla iyileşme beklentisi Erich Arispe Morales, ekonomi politikalarının enflasyon beklentilerinin gevşemesinde ve enflasyonun kademeli olarak düşmesinde etkili olduğunu belirterek şöyle devam etti: ""Ayrıca şu anki politikaların Türkiye'nin cari açığını azaltması için de tutarlı olduğu görüşündeyiz. Mayıs 2023'te 12 aylık bazda 60 milyar dolar seviyesinde olan cari açık düşmeye başladı ve yılı 45 milyar dolar seviyesinde kapattı. İleriye dönük ise ülkedeki cari açığın 2024'te Gayri Safi Yurt İçi Hasıla'nın (GSYH) yaklaşık yüzde 2,6'sına ve 2025'te yüzde 2,2'sine düşmesini bekliyoruz. Bu oran, Türkiye ile benzer derecelendirmeye sahip diğer ülkeler için öngörülen ortalamanın altında."" Morales, Türkiye'nin uluslararası rezerv seviyelerinde iyileşme görüldüğüne işaret ederek, ""Baz senaryomuzda öngördüğümüz gibi eğer Türkiye ekonomi politikaları bu şekilde sürdürülürse bu noktada (uluslararası rezervlerde) daha fazla iyileşme göreceğiz. Politikaların sürdürülmesi durumunda uluslararası rezerv kapsamının 2025'te 4,5 aya yükseleceğini öngörüyoruz. Bu da Türkiye'nin rezerv karşılama oranının B notu kategorisindeki ülkeler için öngörülen seviyenin üzerine çıkması demek."" ifadesini kullandı. ""Döviz korumalı mevduatlardaki düşüş, finansal dolarizasyona yol açmadı"" Morales, kur korumalı mevduatlara ilişkin de önemli gelişmeler yaşandığını dile getirerek, bunlardan ilkinin Ağustos 2023 sonunda 130 milyar dolar olan kur korumalı mevduat büyüklüğünün 74 milyar dolara gerilemesi olduğunu söyledi. Bu düşüşün, finansal dolarizasyonda kayda değer bir artışa yol açmadan gerçekleşmesinin çok önemli olduğunu vurgulayan Morales, şu değerlendirmede bulundu: ""Sadece koşullu yükümlülüğün azaltılması değil, aynı zamanda bu mekanizmanın aşamalı olarak ortadan kaldırılmasının finansal dolarizasyonun artmasına yol açmaması önemli. Tüm bu gelişmeleri dikkate aldığımızda, eylül ayındaki değerlendirmemizden 6 ay sonra politika değişikliğinin sürdürüleceğine ilişkin güvenimizin arttığını söyleyebiliriz. Politika değişikliğinin etkinliği, rezerv seviyelerindeki iyileşme, dolarizasyonu artırmadan döviz korumalı mevduatların azaltılması, cari açığın düşürülmesi ve enflasyon beklentilerinin hafifletilmesine ilişkin gelişmeler, geçen hafta cuma günü açıkladığımız değerlendirmemizi doğruluyor."" ""Politika değişikliği dış finansman koşullarında iyileşme sağladı"" Erich Arispe Morales, yabancı yatırımcıların Türkiye hakkındaki kararlarında ""küresel ekonomideki gelişmeler, büyüme beklentileri, para politikası ve siyasi gelişmeler"" gibi çeşitli faktörlerin etkili olduğunu belirterek, ""Fark ettiğimiz bir gelişme var ki politika değişikliği Türkiye'de sadece makroekonomik finansal istikrar riskini azaltmakla kalmadı, aynı zamanda dış finansman koşullarında da bir iyileşme sağladı ve bu çok önemli. Bu bağlamda, politika çerçevesinin güvenirliliği, dayanıklılığı ve tutarlılığına ilişkin değerlendirmeler, yabancı yatırımcı beklentilerinde önemli bir yol oynadı ve oynamaya da devam edecek."" dedi. Enflasyon öngörüleri Fitch Ratings Kıdemli Direktörü ve Türkiye Analisti Morales, gelecek birkaç yılda önemli ölçüde düşüş beklenmesine rağmen enflasyonun Türkiye ekonomisi için temel politika zorluğu olmaya devam ettiğini dile getirerek şunları kaydetti: ""Bu yılın ilk iki ayında gördüğümüz enflasyon, geçen yılın sonundan bu yana uygulanan bazı politika tedbirlerini yansıtıyordu. Bunlardan biri, yılbaşında asgari ücrete yapılan yüzde 49'luk zam. Bu durum iç talebe ve hane halkı tüketimine bir miktar ivme kazandırdı. Ayrıca, kamu harcamalarının ve kredi kartı kullanımının arttığını gördük. Bu faktörlerin, yılın ilk iki ayında enflasyonist baskıların artmasına yol açtığının farkındayız."" Morales, bununla birlikte mali para kredi ve gelir politikalarının enflasyonu düşürme çabasıyla tutarlı olduğunu ve TCMB'nin bu yıl sonunda öngördüğü seviyeye yaklaşan aylık enflasyon patikasına sahip olacağına yönelik beklentilerini koruduklarını ifade etti. Öte yandan, TCMB'nin yüzde 36'lık enflasyon projeksiyonuna karşın Fitch Ratings'in enflasyon beklentisinin yüzde 40 seviyesinde olduğunu söyleyen Morales, ""Enflasyonun bu yıl ortalama yüzde 58 seviyesinde gerçekleşmesini ve yüzde 29'a inmesini bekliyoruz. Ancak enflasyon sadece bu yıl ve gelecek yıl için değil, orta vadede Türkiye için temel bir politika sorunu olmaya devam ediyor."" diye konuştu. Morales, Türkiye'nin enflasyonla mücadele sürecinde istikrarlı ilerleme olduğuna ilişkin göstergeler ve yeniden dengelenme sürecinin enflasyonda sürdürülebilir bir düşüşe yol açacağına yönelik artan güven oluşturulmasının, not yükselmesini sağlayacak faktörlerden olduğunu vurguladı."
257,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 0,07 değer kazanarak 9.138,05 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-843596.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 6,23 puan artışla 9.138,05 puana yükseldi. Toplam işlem hacmi 44,5 milyar lira oldu. Bankacılık endeksi yüzde 2,55 değer kazanırken, holding endeksi yüzde 0,08 değer kaybetti. Sektör endeksleri arasında en çok kazandıran yüzde 2,69 ile spor, en çok kaybettiren ise yüzde 2,27 ile madencilik oldu. Analistler, küresel pay piyasalarında, ABD'de bugün açıklanacak enflasyon verileri öncesi temkinli bir seyir izlendiğini belirterek, ABD Merkez Bankasının (Fed) faiz indirimlerine ne zaman başlayacağına ilişkin belirsizliklerin ise devam ettiğini söyledi. ABD'de Tüketici Fiyat Endeksi'nin (TÜFE) şubatta aylık yüzde 0,4 ve yıllık yüzde 3,1 artması beklenirken, söz konusu verinin varlık fiyatlarında oynaklığı artırabileceği tahmin ediliyor. Analistler, teknik açıdan BIST 100 endeksinde 9.200 ve 9.300 puanın direnç, 9.100 ve 9.000 seviyelerinin destek konumunda olduğunu kaydetti."
258,Yerel zincir marketler İstanbul'da temel gıdada yüzde 25'e varan indirim yapacak,"İstanbul Gıda ve İhtiyaç Maddeleri Perakendeciler Derneği (İstanbul PERDER) Yönetim Kurulu Başkanı Faruk Güzeldere, İstanbul PERDER üyesi marketlerde, temel gıda ürünleri öncelikli olmak üzere ramazan ayı boyunca yüzlerce üründe yüzde 25'e varan indirim yapacaklarını duyurdu.",Ekonomi,https://www.trthaber.com/haber/ekonomi/yerel-zincir-marketler-istanbulda-temel-gidada-yuzde-25e-varan-indirim-yapacak-843584.html,"Faruk Güzeldere, dernek olarak, 57 üye marketi, 2 bin 500'e yakın şubesi ve yaklaşık 40 bin civarı çalışanıyla İstanbul'da tüm hanelere temas ettiklerini ifade ederek, gerçekleştirdikleri kampanyalarla tüketiciyi fiyat artışlarına karşı korumaya çalıştıklarını söyledi. Güzeldere, Türkiye Perakendeciler Federasyonu (TPF) çatısı altında faaliyetlerini sürdürdüklerini belirterek, federasyonun ramazan ayı boyunca yüzlerce üründe fiyat sabitleme ve indirim kampanyası başlattığını hatırlattı. İstanbul PERDER olarak TPF'nin ""fiyat sabitleme ve indirim"" kampanyasına tam destek verdiklerini vurgulayan Güzeldere, ""Temel gıda maddeleri öncelikli olmak üzere yüzlerce üründe ramazan ayı sonuna kadar İstanbul PERDER üyesi marketlerde yüzde 25'e kadar indirim yapacağız."" dedi. Güzeldere, ayrıca, Et ve Süt Kurumu (ESK) ile yaptıkları protokolle ramazan boyunca dana kıymanın kilogram fiyatını 314 liradan, dana kuşbaşının kilogram fiyatını ise 344 liradan satışa sunmaya devam ettiklerini belirtti. ""Kampanya kapsamındaki ürünlerde stok sorunumuz yok"" Faruk Güzeldere, enflasyonla mücadelenin yalnızca marketlerin yaptığı indirimlerle sağlanamadığına dikkati çekerek, ürünlerin satış fiyatlarının zincirin son halkası olan perakendeciler tarafından belirlenmediğini söyledi. Ürün fiyatlarının üreticiden lojistiğe kadar birçok faktöre bağlı olduğunu vurgulayan Güzeldere, şöyle devam etti: ""Dolayısıyla tüketicilerimizin enflasyon karşısında dirençli kalabilmesine katkı sağlamak için tüm Türkiye olarak topyekun mücadele etmeliyiz. Biz yerel market zincirleri olarak üzerimize düşeni yapmaya, vatandaşlarımızın bütçesini destekleyecek çalışmalar yapmaya devam edeceğiz. Bu çalışmaları daha da anlamlı kılmak adına tüm sektörlerden aynı özveriyi bekliyoruz. Özellikle üretici ve tedarikçi firmaların ramazan ayı sonuna kadar zamlı ürün listelerine geçmemeleri gerekir."" Kampanya kapsamındaki ürünlerde stok sorunlarının bulunmadığını ifade eden Güzeldere, tüketicilerin kampanyayı geçici görerek, arz talep dengesini bozacak şekilde bütçelerini zorlamamaları gerektiğini kaydetti. Güzeldere, ""Zira indirim ve fiyat sabitlemesine gittiğimiz ürünlerde stok sorunumuz bulunmadığından tüketicilerimiz gönül rahatlığıyla ihtiyaç duyduğu her gün alışveriş yapabilir. Yeniden bulamam düşüncesiyle toplu alışveriş yaparak kendilerini zor duruma düşürmesinler. Nitekim kampanyalarımız her gün devam edecek olup kampanyalı ürün fiyatlarını da her gün raflarda göreceklerdir."" şeklinde konuştu. Marketlerdeki fiyat istikrarını sağlamanın ve tüketicilerin rahat bir ramazan geçirmesini temin etmenin öncelikleri olduğunu belirten Güzeldere, TPF çatısı altında tek yürek olmaya devam edeceklerini sözlerine ekledi."
259,"Türkiye, özelleştirmelerden 71,5 milyar dolar gelir sağladı","Özelleştirme İdaresi Başkanlığının (ÖİB), 1986-2023 döneminde gerçekleştirilen özelleştirme uygulamalarından sağladığı gelir 71,5 milyar dolara ulaştı.",Ekonomi,https://www.trthaber.com/haber/ekonomi/turkiye-ozellestirmelerden-715-milyar-dolar-gelir-sagladi-843569.html,"ÖİB'nin 2023 Yılı Faaliyet Raporu'ndan yapılan derlemeye göre, çağdaş özelleştirme uygulamalarına 1986'da başlandı. Yarım kalmış tesislerin, küçük ölçekli işletmelerin ve bazı büyük fabrikaların özelleştirilmesi ile çeşitli halka arz uygulamaları gerçekleştirildi. Sonraki yıllarda hızlanan özelleştirme uygulamalarıyla petrol rafinerisi, tekstil, petrokimya, çimento, yem sanayisi, demir çelik, tütün ve alkol, elektrik dağıtımı gibi sektörlerde özelleştirme uygulamaları gerçekleştirildi ve devlet bu alanlarda işletmecilikten çekildi. İdare tarafından 1986-2023 döneminde gerçekleştirilen özelleştirme uygulamalarının toplamı 71,5 milyar dolar düzeyinde gerçekleşti. Hazineye geçen yıl 346 milyon dolar aktarıldı ÖİB, geçen yıl 51 özelleştirmenin ihalesini yaparken bu uygulamalardan yaklaşık 181 milyon dolar gelir elde edildi. Geçmiş yıl taksitleriyle birlikte özelleştirmeden 2023'te sağlanan gelir 440 milyon doları buldu. Hazineye yapılan transfer tutarı ise aynı dönemde 346 milyon dolar olarak gerçekleşti. İdare tarafından 2023'te olduğu gibi gelecek dönemde de etkin bir piyasa mekanizması oluşturma hedefi doğrultusunda özelleştirme uygulamaları sürdürülecek. Bu kapsamda, TEİAŞ'ın halka arzına ilişkin hazırlık çalışmaları sürüyor. Fenerbahçe-Kalamış Yat Limanı için bu yılın ikinci çeyreğinde yeniden ihaleye çıkılması hedefleniyor. Tekirdağ Çeşmeli Limanı'nın özelleştirilmesine ilişkin işlemlerin bu yıl tamamlanması planlanıyor. Çanakkale Gökçeada Kuzu Limanı ve Çanakkale Kabatepe Limanı'nın özelleştirilmesine yönelik hazırlık çalışmaları da devam ediyor."
260,"Şubatta 402 bin işsize 2,4 milyar lira ödendi","İşsizlik Sigortası Fonu'ndan, şubat ayında 402 bin işsize 2 milyar 410 milyon lira ödendi.",Ekonomi,https://www.trthaber.com/haber/ekonomi/subatta-402-bin-issize-24-milyar-lira-odendi-843561.html,"İsteği dışında işsiz kalan sigortalıların uğradıkları gelir kaybını telafi etmeleri için 1999 yılında kurulan İşsizlik Sigortası Fonu, ilk işsizlik sigortası ödemesinin yapıldığı Mart 2002'den itibaren işsizlerin güvencesi olmaya devam ediyor. Sigortalının prime esas aylık brüt kazancı üzerinden hesaplanan yüzde 2 işveren, yüzde 1 sigortalı kesintileri ve yüzde 1 devlet payı geliriyle büyüyen fonda, bu yılın şubat ayı sonu itibarıyla 212 milyar 511 milyon 245 bin lira birikti. 10 milyon 561 bin kişiye ödeme yapıldı İşsizlik Sigortası Fonu'ndan şubat ayında, önceki dönemden ödemesi devam edenlerle birlikte 402 bin 105 kişiye 2 milyar 410 milyon 166 bin lira aktarıldı. İlk ödemenin yapıldığı Mart 2002'den 29 Şubat 2024'e kadar işsizlik ödeneğine 19 milyon 371 bin 273 kişi başvurdu. Başvuranlar arasında şartları karşılayan 10 milyon 561 bin 291 kişiye söz konusu sürede toplam 74 milyar 252 milyon 187 bin lira ödendi. Son 4 aylık prime esas kazanç önemli İşsizlik ödeneği hesaplamasında sigortalının son 4 aylık prime esas kazançları dikkate alınıyor. Ödenek miktarı işten ayrılmadan önceki son 4 aylık kazancın yüzde 40'ı olarak hesaplanıyor ancak hesaplanan tutar asgari ücretin yüzde 80'ini aşamıyor. Bu rakamdan, binde 7,59 oranında damga vergisi kesintisi yapılıyor. Buna göre, 2024 yılında 4 ay çalışıp işsiz kalan bir kişi için işsizlik ödeneği en düşük 7 bin 940 lira, en yüksek 15 bin 880 lira olarak uygulanıyor. Sigortalık süresine göre ödeme yapılıyor İşsiz kalanların, işsizlik ödeneğinden yararlanabilmesi için belirli şartları sağlaması gerekiyor. Kişi, kendi istek ve kusuru dışında işsiz kalması, hizmet akdinin sona ermesinden önceki son 120 gün hizmet akdine tabi olması, hizmet akdinin feshinden önceki son 3 yılda en az 600 gün işsizlik sigortası primi ödemesi ve hizmet akdinin feshinden sonraki 30 gün içerisinde İŞKUR'a başvurması halinde bu ödenekten yararlanabiliyor. Hizmet akdinin feshinden önceki son 3 yılda 600 gün sigortalı çalışıp işsizlik sigortası primi ödemiş sigortalı işsizlere 180 gün, 900 gün sigortalı çalışıp bu primi ödemiş sigortalı işsizlere 240 gün, 1080 gün sigortalı çalışıp prim ödemiş sigortalı işsizlere 300 gün işsizlik ödeneği veriliyor."
261,"Türkiye'nin e-ticaret hacmi 2,2 trilyon liraya ulaşacak","Türkiye'nin e-ticaret işlem hacminin yürütülecek çalışmalarla bu yıl sonunda 2,2 trilyon liraya ulaşması planlanıyor.",Ekonomi,https://www.trthaber.com/haber/ekonomi/turkiyenin-e-ticaret-hacmi-22-trilyon-liraya-ulasacak-843547.html,"Ticaret Bakanlığı'nın ""2024-2028 Yılı Stratejik Planı""ndan yapılan derlemeye göre, e-ticaretin her geçen gün büyümesi ve yeni iş modellerinin sisteme dahil olması nedeniyle sektöre ilişkin gelişmelerin hızlı takip edilmesi önem taşıyor. Plan döneminde yürütülecek çalışmalarla, ticarette yeşil ve dijital dönüşümün desteklenmesi ile sürdürülebilir ekonomik büyümeye katkı sağlanması amaçlanıyor. Bu kapsamda, dünyadaki gelişmeler yakından takip edilerek, Türkiye'nin e-ticaret potansiyelinin geliştirilmesi ve daha güvenli hale getirilmesi hedefleniyor. e-Ticaretin genel ticaret içindeki payı artırılacak Bakanlıkça, iç ticarete yönelik ekonomik faaliyetlerin teşvik edilmesi, gerekli düzenlemelerin yapılması ve uygulanması, esnaf sanatkarlar ile kooperatifçiliğin geliştirilmesi ve gerekli ticari araştırmaların yapılması planlanıyor. Bu kapsamda, e-ticaret işlem hacminin bu yıl itibarıyla 2,2 trilyon liraya ulaşması öngörülüyor. Bu hacmin, 2025 yılında 3,1 trilyon liraya, 2028 yılında da 6,3 trilyon lira olması planlanıyor. e-Ticaretin genel ticaret içindeki payının ise bu yıl sonunda yüzde 21,5, 2025'te ise yüzde 23'e çıkarılması hedefleniyor. Plan dönemi sonunda da e-ticaretin genel ticaret içindeki payının yüzde 30'a ulaşması amaçlanıyor. Söz konusu hedeflere ulaşılması için işletmeler, müşteri verilerini korumak ve gizliliğe saygı göstermek için teşvik edilecek. Dünya genelindeki e-ticaret trendleri ve en iyi uygulamalar izlenecek ve bu bilgiler yerel pazar için uyarlanacak. Ayrıca, kamu, özel sektör ve sivil toplum kuruluşları arasında işbirliği teşvik edilecek. Pazar yerleri desteklenecek Stratejik plana göre, dış ticarete yönelik ekonomik faaliyetlerin yapılandırılması ve güçlendirilmesi için gerekli tedbirler alınacak ve etkin dış ticaret politikası geliştirilecek. Bu çerçevede, e-ihracatın artırılması için şirketler, pazar yerleri ve perakende e-ticaret siteleri desteklenecek ve Türkiye e-İhracat Platformu kurulacak. Plana göre, e-ihracatın genel ihracattaki payının bu yıl itibarıyla yüzde 3,3'e çıkarılması öngörülüyor. Söz konusu payın 2025'te yüzde 5, 2028'de ise yüzde 10 olması hedefleniyor. Söz konusu hedeflere ulaşılması için ilgili mevzuatta yeni düzenlemeler yapılacak. Dijital dönüşüm, teknolojik gelişmeler ve salgın sürecinin iş mevzuatında ortaya çıkardığı ihtiyaçlara yönelik düzenlemelere gidilecek."
262,"Kalkınma ajanslarına 1,8 milyar lira transfer ödeneği",Kalkınma ajanslarına bu yıl kullandırılacak transfer ödeneği 1 milyar 800 milyon lira olarak öngörüldü.,Ekonomi,https://www.trthaber.com/haber/ekonomi/kalkinma-ajanslarina-18-milyar-lira-transfer-odenegi-843545.html,"Konuya ilişkin Cumhurbaşkanı Kararı, Resmi Gazete'nin bugünkü sayısında yayımlanarak yürürlüğe girdi. Kararla, Sanayi ve Teknoloji Bakanlığı bütçesinden ayrılan transfer ödeneğinden kalkınma ajanslarına bu yıl tahsis edilecek paylara ilişkin usul ve esaslar belirlendi. Buna göre, kalkınma ajanslarının bu yılki transfer ödeneği 1 milyar 800 milyon lira olarak öngörüldü. Bu ödeneğin 900 milyon liralık kısmı ajanslar arasında dağıtılacak. Bu dağılım, İllerin ve Bölgelerin Sosyoekonomik Gelişmişlik Sıralaması Araştırması ile nüfus değerleri esas alınarak tespit edildi. Bakiye ödeneğin 540 milyon lirası devam eden ve yıl içinde uygulanmaya başlanacak mali destek program yükümlülükleri ile fizibilite raporu hazırlanmış ve uygulanmaya hazır güdümlü projelerin finansmanı için kullanılacak. Deprem, sel ve yangın gibi doğal afetler ve salgın hastalığın olumsuz etkilerini gidermeye yönelik geliştirilecek projeler veya mevcut bütçe ödenekleri ile zorunlu ve asgari genel yönetim giderlerini karşılayamayan ajanslar için gerekli acil nitelikteki kaynak ihtiyacı bu ödenekten karşılanacak. Ödeneğin 360 milyon lirası da ajansların 2023 yılındaki performansları dikkate alınarak yıl içinde Bakanlık tarafından ajanslara aktarılacak. Bu kaynağın tahsisi, aktarımı, kullanımı, saklanması, izlenmesi, denetlenmesi ve gerektiğinde geri dönüşüne dair usul ve esaslar Bakanlıkça belirlenecek."
263,Ödemeler dengesi verileri açıklandı,"Türkiye'nin cari işlemler hesabı ocakta 2 milyar 556 milyon dolar açık verirken, altın ve enerji hariç cari işlemler hesabında 3 milyar 595 milyon dolarlık fazla oluştu.",Ekonomi,https://www.trthaber.com/haber/ekonomi/odemeler-dengesi-verileri-aciklandi-843522.html,"Türkiye Cumhuriyet Merkez Bankası tarafından açıklanan ödemeler dengesi verilerine göre, Ocak 2024'te cari işlemler hesabı 2 milyar 556 milyon dolar açık verdi. Ödemeler dengesi tanımlı dış ticaret açığı, ocakta 4 milyar 448 milyon dolar oldu. Bu dönemde hizmetler dengesi kaynaklı girişler 2 milyar 792 milyon dolar, seyahat kaleminden kaynaklanan net gelirler de 2 milyar 195 milyon dolar olarak gerçekleşti. Birincil gelir dengesi kaleminde 856 milyon dolarlık, ikincil gelir dengesi kaleminde de 44 milyon dolarlık net çıkış kaydedildi."
264,Borsa güne yükselişle başladı,"Borsa İstanbul'da BIST 100 endeksi, güne yüzde 0,17 yükselişle 9.147,51 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-843519.html,"Açılışta BIST 100 endeksi, önceki kapanışa göre 15,68 puan ve yüzde 0,17 değer kazanarak 9.147,51 puana yükseldi. Bankacılık endeksi yatay seyrederken, holding endeksi yüzde 0,13 artış kaydetti. Sektör endeksleri arasında en fazla kazandıran yüzde 0,78 ile tekstil deri, en çok gerileyen 0,79 ile bilişim oldu. Dün satış ağırlıklı bir seyir izleyen Borsa İstanbul'da BIST 100 endeksi, günü yüzde 0,26 değer kaybıyla 9.131,82 puandan tamamladı. Analistler, küresel pay piyasalarında, ABD'de bugün açıklanacak enflasyon verileri öncesi temkinli bir seyir izlendiğini belirterek, ABD Merkez Bankasının (Fed) faiz indirimlerine ne zaman başlayacağına ilişkin belirsizliklerin ise devam ettiğini söyledi. ABD'de Tüketici Fiyat Endeksi'nin (TÜFE) şubatta aylık yüzde 0,4 ve yıllık yüzde 3,1 artması beklenirken, söz konusu verinin varlık fiyatlarında oynaklığı artırabileceği tahmin ediliyor. Analistler, bugün yurt içinde ödemeler dengesi ve sanayi üretimi, yurt dışında ise Almanya'da enflasyon, İngiltere'de işsizlik oranı ile ABD'de enflasyon verilerinin takip edileceğini belirterek, teknik açıdan BIST 100 endeksinde 9.200 ve 9.300 puanın direnç, 9.100 ve 9.000 seviyelerinin destek konumunda olduğunu kaydetti. Ödemeler Dengesi Beklenti Anketi'ne katılan ekonomistler, cari işlemler hesabının ocak ayında 2 milyar 460 milyon dolar açık verdiğini tahmin ediyor. Ekonomistler, cari işlemler açığının 2024 yılında ise 30 milyar 611 milyon dolar olarak gerçekleşmesini bekliyor."
265,İnşaat maliyet endeksi ocakta arttı,"İnşaat maliyet endeksi, ocakta aylık bazda yüzde 15,70, yıllık bazda yüzde 67,87 artış gösterdi.",Ekonomi,https://www.trthaber.com/haber/ekonomi/insaat-maliyet-endeksi-ocakta-artti-843515.html,"Türkiye İstatistik Kurumu (TÜİK), ocak ayına ilişkin inşaat maliyet endeksi verilerini açıkladı Buna göre, inşaat maliyet endeksi, ocakta bir önceki aya göre yüzde 15,70 arttı, bir önceki yılın aynı ayına göre yüzde 67,87 arttı. Bir önceki aya göre malzeme endeksi yüzde 5,13 arttı, işçilik endeksi yüzde 41,95 arttı. Ayrıca bir önceki yılın aynı ayına göre malzeme endeksi yüzde 53,29 arttı, işçilik endeksi yüzde 103,46 arttı. Bina inşaatı maliyet endeksi, bir önceki aya göre yüzde 15,92 arttı, bir önceki yılın aynı ayına göre yüzde 66,90 arttı. Bir önceki aya göre malzeme endeksi yüzde 4,82 arttı, işçilik endeksi yüzde 42,35 arttı. Ayrıca bir önceki yılın aynı ayına göre malzeme endeksi yüzde 51,58 arttı, işçilik endeksi yüzde 102,88 arttı. Bina dışı yapılar için inşaat maliyet endeksi, bir önceki aya göre yüzde 14,99 arttı, bir önceki yılın aynı ayına göre yüzde 71,09 arttı. Bir önceki aya göre malzeme endeksi yüzde 6,06 arttı, işçilik endeksi yüzde 40,50 arttı. Ayrıca bir önceki yılın aynı ayına göre malzeme endeksi yüzde 58,72 arttı, işçilik endeksi yüzde 105,65 arttı."
266,Sanayi üretimi arttı,"Sanayi üretim endeksi, ocakta aylık bazda değişmezken, yıllık bazda yüzde 1,1 artış gösterdi.",Ekonomi,https://www.trthaber.com/haber/ekonomi/sanayi-uretimi-artti-843504.html,"Türkiye İstatistik Kurumu (TÜİK), ocak ayına ilişkin sanayi üretim endeksi sonuçlarını açıkladı. Buna göre, sanayinin alt sektörleri incelendiğinde, ocakta madencilik ve taş ocakçılığı sektörü endeksi bir önceki yılın aynı ayına göre yüzde 4,9 arttı, imalat sanayi sektörü endeksi yüzde 0,4 arttı ve elektrik, gaz, buhar ve iklimlendirme üretimi ve dağıtımı sektörü endeksi yüzde 8,4 arttı. Sanayi üretimi aylık değişmedi Ocak ayında madencilik ve taş ocakçılığı sektörü endeksi bir önceki aya göre yüzde 4,3 arttı, imalat sanayi sektörü endeksi yüzde 0,6 azaldı ve elektrik, gaz, buhar ve iklimlendirme üretimi ve dağıtımı sektörü endeksi yüzde 4,6 arttı."
267,Küresel piyasalar ABD verilerine odaklandı,"Küresel piyasalarda, ABD'de bugün açıklanacak enflasyon verileri öncesi temkinli bir seyir izleniyor. Yurt içinde ise ocak ayı ödemeler dengesi ile sanayi üretimi verileri takip edilecek.",Ekonomi,https://www.trthaber.com/haber/ekonomi/kuresel-piyasalar-abd-verilerine-odaklandi-843477.html,"ABD Merkez Bankasının (Fed) faiz indirimlerine ne zaman başlayacağına ilişkin belirsizlikler devam ederken, bugünkü enflasyon verilerinden alınacak sinyallerin bankanın gelecek dönemde atacağı adımlara ilişkin ipucu verebileceği ifade ediliyor. ABD'de Tüketici Fiyat Endeksi'nin (TÜFE) şubatta aylık yüzde 0,4 ve yıllık yüzde 3,1 artması beklenirken, söz konusu verinin beklentilerden sapması durumunda varlık fiyatlarında oynaklığın artacağı tahmin ediliyor. Analistler, enflasyon verileri öncesinde para piyasalarında, Fed'in mart toplantısında faizi sabit bırakacağına kesin gözüyle bakıldığını anımsatarak, Fed'in faiz indirimine başlama ihtimalinin mayısta yüzde 23 ve haziranda yüzde 70 ile fiyatlandığını bildirdi. Öte yandan, New York Fed'in dün açıkladığı Tüketici Beklentileri Anketi'nde, ülkede tüketicilerin kısa vadeli enflasyon beklentisinin şubatta değişmediği, uzun vadeli enflasyon beklentisinin ise arttığını görüldü. Buna göre, Amerikalı tüketicilerin kısa vadeli enflasyon beklentisi şubatta da değişim göstermeyerek yüzde 3 oldu ve son 3 yılın en düşük seviyesinde kalmaya devam etti. Gelecek 3 yıllık süreci kapsayan medyan enflasyon beklentisi ise aynı dönemde yüzde 2,4'ten yüzde 2,7'ye ve 5 yıllık süreci kapsayan medyan enflasyon beklentisi yüzde 2,5'ten yüzde 2,9'a çıktı. Ayrıca, Beyaz Saray, 1 Ekim'de başlayacak 2025 mali yılına yönelik hükümet harcamalarını içeren bütçe teklifini, ABD Kongresine sunarken, ABD Başkanı Joe Biden'ın 2025 mali yılına yönelik 7,3 trilyon dolarlık bütçe teklifinde, zenginler ve büyük şirketlere yönelik vergiler artırılarak bütçe açığının azaltılması ve Amerikalı ailelerin maliyetlerinin düşürülmesi hedefleniyor. Söz konusu gelişmelerin ardından ABD'nin 10 yıllık tahvil faizi yüzde 4,10 seviyesinde dengelenirken, dolar endeksi de 102,8 seviyesinde bulunuyor. Dün yükseliş eğilimini üst üste 9'uncu işlem gününe taşıyarak, günü yüzde 0,2 artışla 2 bin 183 dolardan tamamlayan altının ons fiyatı, şu sıralarda önceki kapanışının yüzde 0,2 altında 2 bin 178 dolardan alıcı buluyor. Yaklaşık son bir aylık süreçte 80-85 dolar bandında seyreden Brent petrolün varil fiyatı, bugün önceki kapanışının hemen üzerinde 82,2 dolardan işlem görüyor. Kripto para piyasaları tarafında ise Bitcoin dün 73 bin dolara yaklaşarak rekor tazelerken, bugün 72 bin dolarda dengelendi. Dün, New York borsasında, Nasdaq endeksi yüzde 0,41 ve S&P 500 endeksi yüzde 0,11 azalırken, Dow Jones endeksi yüzde 0,12 artış kaydetti. ABD'de endeks vadeli kontratlar, yeni güne de karışık bir seyirle başladı. Avrupa Avrupa borsalarında dün İngiltere hariç negatif bir seyir hakim olurken, bugün gözler Almanya'da enflasyon verilerine çevrildi. Analistler, Almanya'da, TÜFE'nin şubatta aylık yüzde 0,4 ve yıllık yüzde 2,5 artış göstereceğinin beklendiğini aktararak, söz konusu verinin piyasalarda oynaklığın artırabileceğini kaydetti. Öte yandan, dün Avrupa Birliği (AB) veri koruma otoritesi, AB Komisyonunun Microsoft 365 yazılımını kullanarak Birlik gizlilik kurallarını ihlal ettiğini bildirirken, AB Dış İlişkiler ve Güvenlik Politikası Yüksek Temsilcisi Josep Borrell, savunma sanayi ile teknoloji tabanını güçlendirmeleri ve üretimi artırmaları gerektiğini belirtti. Borrell, iki yıl süren yüksek yoğunluklu savaşın ardından mevcut stokların tükendiğini ve çatışmanın stok savaşından üretim savaşına dönüştüğünü ifade ederek, ""Yeni Avrupa Savunma Sanayi Stratejisi ile 2030 yılında ortak alımların payının yüzde 40 olmasını hedefliyoruz."" dedi. Dün, İngiltere'de FTSE 100 endeksi yüzde 0,12 artarken, İtalya'da MIB 30 endeksi yüzde 0,27, Almanya'da DAX 40 endeksi yüzde 0,38 ve Fransa'da CAC 40 endeksi yüzde 0,10 azalış kaydetti. Avrupa'da endeks vadeli kontratlar, yeni güne ise karışık bir seyirle başladı. Asya Asya pay piyasalarında da karışık bir seyir öne çıktı. ABD'nin enflasyon verileri öncesinde Asya pay piyasalarında da temkinli seyir göze çarparken, Japonya Merkez Bankasının (BoJ) gelecek haftaki toplantısında negatif faiz politikasında değişikliğe gidip gitmeyeceğine ilişkin belirsizlik devam ediyor. BoJ Başkanı Kazuo Ueda bugün yaptığı açıklamalarda, ""Yüzde 2'lik enflasyon hedefine istikrarlı ve sürdürülebilir bir şekilde ulaşıldığında, negatif faizlerden, getiri eğrisi kontrolünden ve diğer büyük ölçekli parasal genişleme adımlarından çıkış arayacağız."" dedi. Ueda, çeşitli parasal genişleme araçlarını aşamalı olarak nasıl kaldıracaklarının, o dönemdeki ekonomik, fiyat ve finansal koşullara bağlı olacağını bildirdi. Ueda'nın sözle yönlendirmelerinin ardından 5 günlük düşüş serisini sonlandıran dolar/yen paritesi, şu sıralarda önceki kapanışının yüzde 0,3 üzerinde 147,4 seviyesinden bulunuyor. Kapanışa yakın Japonya'da Nikkei 225 endeksi yüzde 0,5 ve Çin'de Şanghay bileşik endeksi yüzde 0,5 değer kaybederken, Hong Kong'da Hang Seng endeksi yüzde 1,7 ve Güney Kore'de Kospi endeksi ise yüzde 0,4 artış kaydetti. Yurt içi piyasalar Yurt içinde dün dalgalı bir seyir izleyen Borsa İstanbul'da BIST 100 endeksi, günü yüzde 0,26 değer kaybıyla 9.131,82 puandan tamamlarken, bugün sanayi üretimi ve ödemeler dengesi verileri yatırımcıların odağına yerleşti. Dolar/TL, dün yükseliş eğiliminde bir seyir izleyerek günü önceki kapanışının yüzde 0,3 üzerinde 32,0242'den tamamlamasının ardından bugün bankalararası piyasanın açılışında 31,0440 seviyesinden işlem görüyor. Öte yandan, AA Finans Ödemeler Dengesi Beklenti Anketi'ne katılan ekonomistler, cari işlemler hesabının ocak ayında 2 milyar 460 milyon dolar açık verdiğini tahmin ediyor. Ekonomistler, cari işlemler açığının 2024 yılında ise 30 milyar 611 milyon dolar olarak gerçekleşmesini bekliyor. Analistler, bugün yurt içinde ödemeler dengesi ve sanayi üretimi, yurt dışında ise Almanya'da enflasyon, İngiltere'de işsizlik oranı ile ABD'de enflasyon verilerinin takip edileceğini belirterek, teknik açıdan BIST 100 endeksinde 9.100 ve 9.000 seviyelerinin destek, 9.200 ve 9.300 puanın direnç konumunda olduğunu kaydetti."
268,Balon balığı avlayanlara destek ödemesi artırıldı,"Balon Balığı Avcılığının Desteklenmesi Hakkındaki Karar Resmi Gazete'de yayımlandı. Karara göre, balon balığı avlayan balıkçılara tane başı 25 lira, diğer istilacı türleri avlayanlara tane başı 10 lira destek ödemesi yapılacak.",Ekonomi,https://www.trthaber.com/haber/ekonomi/balon-baligi-avlayanlara-destek-odemesi-artirildi-843461.html,"Balon Balığı Avcılığının Desteklenmesi hakkındaki karar Cumhurbaşkanı Recep Tayyip Erdoğan'ın imzası ile Resmi Gazete'de yayımlandı. Balıkçılık ekonomisi ve biyolojik çeşitliliğin korunması amacı ile 'istilacı' olan balon balığını avlayan balıkçılara tane başı 25, diğer türlerini avlayanlara tane başı 10 lira ödeme yapılacak. Karar 2024, 2025 ve 2026 yılları için geçerli olacak. Ödemeler Tarım ve Orman Bakanlığının tarımsal destekleme bütçesinden karşılanacak.   ""Yakalanan balon balıkları girişimcilere ücretsiz verildi"" Tarım ve Orman Bakanı İbrahim Yumaklı, konuya ilişkin yazılı açıklamasında, kararın detaylarını ve izledikleri stratejiyi anlattı. Desteklemenin başladığı tarihten itibaren toplam 183 bin 974 balon balığının yakalandığını aktaran Yumaklı, avlanan balon balıkları sayesinde yaklaşık 14 milyon yeni balon balığının ekosisteme girişinin engellendiğinin altını çizdi. Yumaklı, Balon Balığı Avcılığının Desteklenmesine İlişkin Tebliğ ile ayrıca balon balıklarının ilaç, deri, tekstil gibi sanayi kollarında değerlendirilerek ekonomiye kazandırılması yönünde düzenlemeler yapıldığına dikkati çekerek, şunları kaydetti: ""Bu kapsamda, yakalanan balon balıklarının girişimcilere ücretsiz verilmesi sağlandı. Ayrıca, AR-GE çalışmaları için balon balığı derisinin çanta, ayakkabı ve cüzdan olarak işlenmesi talebi kabul edilerek, yaklaşık 12 ton balık bu sektörde ekonomiye kazandırıldı. Toksin düzeylerinin belirlenmesi ve ilaç sanayisinde bilimsel çalışmalarda kullanılmak üzere de bir firmanın Türkiye'deki temsilcisi aracılığıyla toplam 1600 kilogram balon balığı alımı gerçekleştirildi. Akdeniz Bölgesi'nde emsal teşkil eden desteklememize ilişkin Cumhurbaşkanı Kararı'nın ardından ivedilikle tebliğini de yayımlayarak balon balığı alımlarına başlayacağız. Sucul biyoçeşitliliğimizin ve su ürünleri kaynaklarımızın korunması amacıyla istilacı türlere karşı mücadelemiz kararlılıkla devam edecek."""
269,Yerel zincir marketlerden indirim kararı,"Türkiye Perakendeciler Federasyonu, 7 bin 700 yerel zincir market mağazasında ramazan ayı boyunca yüzlerce üründe fiyat sabitleme ve indirim kampanyası başlattı.",Ekonomi,https://www.trthaber.com/haber/ekonomi/yerel-zincir-marketlerden-indirim-karari-843388.html,"Türkiye Perakendeciler Federasyonu (TPF) Başkanı Ömer Düzgün, yaptığı yazılı açıklamada, Türkiye genelinde 7 bin 700 şubesi bulunan 14 perakende derneğinin çatı örgütü olarak, ramazan ayında tüketicilerin bütçelerini rahatlatmak için yeni bir kampanyaya imza attıklarını belirtti. Ramazan ayı süresince yüzlerce üründe fiyatları sabitlediklerini duyuran Düzgün, ""Yerel zincirler olarak vatandaşlarımızın bütçelerine katkıda bulunmak ve ekonomik istikrara katkı sağlamak için elimizden gelenin en iyisini yapmaya kararlıyız. İçinde bulunduğumuz sürecin üstesinden ancak tek yürek gelebiliriz. Bu süreçte, marketlerimizdeki fiyat istikrarını sağlamak ve halkımızın rahat bir ramazan geçirmesini temin etmek bizim önceliğimiz."" ifadelerini kullandı. Düzgün, ramazan ayı hazırlığı için sektör temsilcileri ile görüş alışverişinde bulunduklarını belirterek, şunları kaydetti: ""Ramazan ayına hazırız. 7 bin 700 yerel zincir market mağazasında yüzlerce üründe fiyatları sabitledik. Vatandaşlarımız, bayram sonuna kadar her hafta bölgelere özel düzenlenecek kampanyalarla yüzlerce ürünü yüzde 25 daha erişilebilir fiyata satın alabilecek. Böylece bakliyattan yağa, çaydan şekere, undan makarnaya kadar yüzlerce temel gıda ürününe ramazan ayı sonuna kadar daha erişilebilir fiyata ulaşabilecekler. Gıdanın haricinde atıştırmalık, temizlik, deterjan, bulaşık makinesi ürünleri, kağıt ürünlerinde de indirim yapacağız."" Düzgün, tüm üretici ve tedarikçilerin kampanyaya destek olması çağrısında bulundu."
270,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 1,25 değer kazanarak 9.269,89 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-843325.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 114,57 puan artışla 9.269,89 puana yükseldi. Toplam işlem hacmi 52,5 milyar lira oldu. Bankacılık endeksi yüzde 3,67 ve holding endeksi yüzde 1,91 değer kazandı. Sektör endeksleri arasında en çok kazandıran bankacılık, en çok kaybettiren ise yüzde 3,07 ile iletişim oldu. Analistler, küresel pay piyasalarının, ABD enflasyon verilerinin açıklanacağı haftaya negatif seyirle başladığını belirterek, bu hafta yurt içinde sanayi üretimi ve cari açık verilerinin yatırımcıların odağına yerleştiğini söyledi. Öte yandan, uluslararası kredi derecelendirme kuruluşu Fitch Ratings, cuma günü piyasaların kapanmasının ardından Türkiye'nin kredi notunu ""B""den ""B+""ya yükseltirken, not görünümünü de ""durağan""dan ""pozitif""e çıkardı. Fitch Ratings'in açıklamasında, not artırımının, makroekonomik ve dış kırılganlıkları azaltmada para politikası sıkılaştırmasının, beklenenden daha fazla önden yüklenmesi de dahil olmak üzere, Haziran 2023'teki değişimden bu yana uygulanan politikaların dayanıklılığına ve etkinliğine olan güvenin artmasından kaynaklandığı bildirildi. Analistler, teknik açıdan BIST 100 endeksinde 9.400 ve 9.500 puanın direnç, 9.200 seviyesinin destek konumunda olduğunu kaydetti."
271,Türkiye'den 146 ülkeye Türk kahvesi ihraç ediliyor,Türkiye geçen yıl 146 ülkeye 8 bin 652 ton kahve ihraç ederken 57 milyon 491 bin 128 dolar gelir elde etti.,Ekonomi,https://www.trthaber.com/haber/ekonomi/turkiyeden-146-ulkeye-turk-kahvesi-ihrac-ediliyor-843306.html,"Türkiye İstatistik Kurumu (TÜİK) verilerinden derlenen bilgiye göre, ülkenin kahve ihracatı son yıllarda artış gösterdi. Dünyanın dört bir yanına geçen yıl 8 bin 652 ton kahve satışı yapıldı. Söz konusu ihracattan elde edilen gelir 57 milyon 491 bin 128 dolar oldu. Son 5 yılda ise kahve ihracatının yaklaşık 3 katına çıkması dikkati çekti. 2019 yılında kahve ihracatından sağlanan gelir 19 milyon 268 bin 937 milyon dolar seviyesindeydi. Kahve ihracatından son 5 yılda elde edilen toplam gelir ise 200 milyon 690 bin 415 dolar olarak kayıtlara geçti. Türkiye'den ihraç edilen kahvelere en çok talep gösteren ülke Suriye oldu. Bu ülkeye geçen yıl 10 milyon 470 bin 784 dolarlık kahve gönderildi. Suriye'yi 8 milyon 532 bin 753 dolarla Belarus ve 6 milyon 576 bin 522 dolarla Rusya takip etti. ABD, Hollanda, Kuzey Kıbrıs Türk Cumhuriyeti (KKTC), Suudi Arabistan ve Birleşik Krallık kahve ihracatının yoğun gerçekleştiği diğer ülkeler oldu. Türk kahveleri 146 ülkede ağız tadı oldu. Türkiye'nin ithal ettiği kahve tutarı ise geçen yıl 465 milyon 184 bin 209 doları buldu. Brezilya en çok kahve ithal edilen ülke olarak kaydedildi. Söz konusu dönemde bu ülkeden toplam 285 milyon 268 bin 13 dolarlık kahve alındı. Türk kahvesine ""makine"" ve ""servis malzemesi"" desteği Türk Kahvesi Kültürü ve Araştırmaları Derneği Başkan Yardımcısı Osman Serim, Türkiye'nin son yıllarda kahvenin yapılışı ve sunumu konusunda ciddi ilerleme kaydettiğini söyledi. Türkiye'nin bir kahve üretim merkezi olmadığını belirten Serim, buna rağmen ""cezve kahvesi"" yöntemine uygun kahve makineleri, markalı işlenmiş kahveler, porselen ve cam servis malzemeleri üretimi ve ihracatının, Türk kahvesinin farklı ülkelerde yaygınlaşmasına katkı sağladığını bildirdi. Serim, kahve tarımı yapmasa da katma değer ve ciro anlamında öne çıkan ülkelerden İtalya'nın bu konuda Türkiye'ye iyi bir örnek olabileceğine dikkati çekerek, şunları kaydetti: ""İtalya örneğinde olduğu gibi, makine ve diğer teknolojik üretimleri geliştirmek önemli. Cezvenin yanı sıra Türk kahvesi yapabilen makine ve ekipmanları geliştirmek, Türkiye'yi katma değerli kahve markalarında ve dünyada popüler 'coffeeshop' zincirleri oluşturmada öne çıkaracaktır."" Hem devlet hem de özel sektörün Türk kahvesi tanıtımını ileri seviyeye taşıması gerektiğini vurgulayan Serim, gelecek yıllarda Türk kahvesinin dünyada daha popüler hale geleceğine, dolayısıyla Türkiye'nin bu sektörde daha öne çıkacağına inandığını sözlerine ekledi."
272,"Bakan Şimşek: TCMB, enflasyon beklentilerini çıpalamaya kararlıdır","Hazine ve Maliye Bakanı Mehmet Şimşek, ""Merkez Bankası, elindeki tüm araçları kullanarak enflasyon beklentilerini çıpalamaya kararlıdır. TCMB'nin enflasyonu düşürmesine yardımcı olmak için maliye politikasını sıkılaştırmaya devam edeceğiz"" dedi.",Ekonomi,https://www.trthaber.com/haber/ekonomi/bakan-simsek-tcmb-enflasyon-beklentilerini-cipalamaya-kararlidir-843303.html,"Hazine ve Maliye Bakanı Şimşek, ekonomide son dönemde yaşanan gelişmelere ilişkin sosyal medya hesabından paylaşım yaptı. Uluslararası kredi derecelendirme kuruluşu Fitch Ratings'in Türkiye'nin uzun vadeli yabancı para cinsinden borç notunu ""B""den ""B+""ya, görünümünü de ""durağan""dan ""pozitif""e yükseltmesinin, Türkiye'nin sağlam ekonomi politikalarının gücünü yansıttığını belirten Şimşek, ""Sağlam politikaları sürdürmeye ve yapısal reformları uygulamaya kararlıyız."" değerlendirmesinde bulundu. Şimşek, fiyat istikrarının sağlanmasının en önemli öncelikleri olmaya devam ettiğini vurgulayarak, büyümenin dengelenme sürecinin sürdüğüne, iç tüketimin ılımlı seyrettiğine ve net ihracatın güçlendiğine dikkati çekti. Cari işlemler açığının öngörülenden hızlı daraldığına işaret eden Şimşek, açığın, gayrisafi yurt içi hasılaya (GSYH) oranının bu yıl yüzde 3'ün altına düşme yolunda ilerlediğini vurguladı. Şimşek, Türk lirası mevduatların toplam mevduatlar içindeki payının Ağustos 2023'ten bu yana arttığını kaydederek, ""Programımıza olan güven arttıkça bu eğilim devam edecektir."" ifadesini kullandı. ""Seçimden sonra Orta Vadeli Program'ı uygulamak için uzun dönem olacak"" Fiyat istikrarının sağlanmasının zaman alacağına işaret eden Şimşek, yerel seçimlerden sonra Türkiye'nin, verimliliği ve rekabet gücünü artıracak reformları da içeren Orta Vadeli Program'ı uygulamak için seçimsiz uzun bir döneme sahip olacağını belirtti. Şimşek, son dönemde döviz piyasasında yaşanan dalgalanmanın geçici olarak görülmesi gerektiğini vurgulayarak, şunları kaydetti: ""TCMB, elindeki tüm araçları kullanarak enflasyon beklentilerini çıpalamaya kararlıdır. TCMB'nin enflasyonu düşürmesine yardımcı olmak için maliye politikasını sıkılaştırmaya devam edeceğiz. Özetle, eylül ayında açıkladığımız program beklendiği gibi işlemektedir."""
273,Türkiye'nin sanayi ve teknoloji stratejisinde 5 yıllık karnesi,"Türkiye, milli sanayi ve teknoloji hamleleriyle son 5 yılda birçok projeyi uygulamaya alırken Cumhuriyet'in 100'üncü yılını 7 unicorn ve imalat sanayii ihracatında 241 milyar dolarlık rakamla geride bıraktı.",Ekonomi,https://www.trthaber.com/haber/ekonomi/turkiyenin-sanayi-ve-teknoloji-stratejisinde-5-yillik-karnesi-843297.html,"Türkiye'nin 2023 yılını hedef alan Sanayi ve Teknoloji Stratejisi'nin 2019-2023 uygulama dönemi karnesinde yer alan bilgilere göre söz konusu dönemde Türkiye'nin, sanayinin yüksek teknoloji alanlarındaki kapasitesinin güçlendirilmesi hedefiyle ""teknoloji odaklı sanayi hamlesi"" kapsamında açılan çağrılarla ithal ürünleri ikame edebilecek ürünlerin geliştirilmesine destek verildi. 2022'de 129 ürünün yerlileştirilmesi desteklenirken bu sayı geçen yıl 50 oldu. Bu yıl desteklenmesi öngörülen ürün yerlileştirme sayısı 60, 2025'te 70 ve 2026'da 80 olarak belirlendi. Strateji kapsamında dijital dönüşümlerin sağlanması amacıyla yol haritaları da oluşturuldu. ""5G ve Ötesi Teknolojiler ile Bağlantılı Yaşam"", ""Sanayinin Dijital Dönüşümü"", ""Finans ve Ticarette Dijital Dönüşüm"" yol haritaları hazırlanırken ""Akıllı Yaşam ve Sağlık Ürün ve Teknolojileri"", ""Mobilite Araç ve Teknolojileri"" yol haritaları ile ""Ulusal Yapay Zeka Stratejisi"" ilan edildi. 1572 hızlı şarj istasyonu için destek verildi 5 yıllık dönemde imalat sanayisinin gayrisafi yurt içi hasıla (GSYİH) içindeki payı yüzde 18,3'ten yüzde 22,1'e yükseldi. Bu alandaki ihracat da geçen yıl 241 milyar dolara ulaşarak, 210 milyar dolarlık 2030 hedefinin üzerine çıkıldı. ""Turcorn"" olarak da adlandırılan Türkiye'nin unicorn (değerlemesi 1 milyar doları geçen teknoloji girişimi) sayısı bu süreçte 7'ye yükselirken teknoloji tabanlı işlere yapılan yıllık yatırım 2022'de 1,5 milyar dolara ulaştı. 5 ana bileşenden oluşan strateji çerçevesinde, yüksek teknolojiden dijital dönüşüme, beşeri sermayeden altyapıya kadar çeşitli projeler gerçekleştirildi. ""Yüksek Teknoloji ve İnovasyon"" başlığında en önemli konular arasında yer alan TOGG'un ilk teslimatı geçen yıl yapılmıştı. Mobilitede elektrifikasyon altyapısını güçlendirmek amacıyla 20 firmaya 1572 hızlı şarj istasyonu için destek verildi. Bu yolla Türkiye, Avrupa'da şarj altyapısında lider konuma yükseldi. Ayrıca, ""Milli Uzay Programı"" kapsamında Türkiye'nin insanlı ilk uzay misyonu başarıyla gerçekleştirilirken ""Nadir Toprak Elementleri Araştırma Enstitüsü"" kurularak ""İleri Malzeme Teknoloji Yol Haritası"" yayımlandı. Model fabrika sayısı 8'e çıktı ""Dijital Dönüşüm ve Sanayi Hamlesi"" başlığında ""Teknoloji Odaklı Sanayi Hamlesi Programı"" ile toplam 5 çağrı açılırken yüksek katma değerli 182 proje destek kapsamına alındı. ""Yatırım Projelerinin Stratejik Öncelik ve Teknik Değerlendirmesi"" uygulamasına 176 başvuru geldi. Türkiye Dijital Dönüşüm Değerlendirme Aracı da söz konusu 5 yıllık dönemde uygulamaya konulurken KOSGEB Dijital Dönüşüm Desteği geçen yıl verilmeye başlandı. Yetkinlik ve dijital dönüşüm merkezleri (model fabrika) sayısı 8'e yükseldi. Sürdürülebilir sanayi için kritik nitelik taşıyan ""Yeşil OSB"" projesi 2021'de ve ""Türkiye Yeşil Sanayi Projesi"" 2023'te Dünya Bankası finansmanıyla başlatıldı. Beşeri sermaye ve girişimcilik ekosistemi güçleniyor ""Beşeri Sermaye"" başlığında ise gençleri bilim ve teknolojiye teşvik etme çalışmaları neticesinde TEKNOFEST 2018'de 20 bin olan yarışmacı başvurusu, 2023'te 1 milyonun üzerine çıktı. 81 ilde 100 Deneyap atölyesinde 18 bin öğrenci yer aldı. ""Uluslararası Yetenek Transferi Programı"" da devreye alınarak, nitelikli yabancı iş gücüne 112 meslek kodunda istisnalar tanındı. 2022'de 2 binin üzerinde doktoralı yabancıya çalışma izni verildi. Türkiye Açık Kaynak Platformunun kurulması ise kamu kurum ve kuruluşlarında yaygın şekilde açık kaynak yazılım projeleri başlatılmasına olanak tanıdı. İstanbul ve Kocaeli'de açılan ""42 Yazılım Okulları""nda 2023'te ana eğitim öğrenci sayısı bine yaklaştı. Teknoloji ve İnovasyon Fonu iş başında ""Girişimcilik"" başlığında ise bu alandaki ekosistemi güçlendirmek adına 2020'de 475 milyon liralık ""Teknoloji ve İnovasyon Fonu"" kuruldu. Bu yolla 3 fon ve 6 girişime yatırım yapıldı. Söz konusu alanda ""TURCORN 100 Programı"" başlatıldı ve ""Ulusal Teknoloji Girişimciliği Stratejisi 2022-2025"" yayımlandı. Take Off Uluslararası Girişim Zirvesi'ne başvuran start-up sayısı ise 5 katına çıktı. Lojistik merkezlerin sayısı 13'e yükseldi ""Altyapı"" başlığında TÜBİTAK BİLGEM Yapay Zeka Enstitüsünün kurulması, Ulusal Yapay Zeka Stratejisi belgesinin yayımlanması ve Savunma Sanayii Yapay Zeka Platformunun oluşturulması, Türkiye'nin yapay zeka alanında öne çıkan adımları arasında yer aldı. ""Enerji Verimliliği 2030 Stratejisi ve 2. Ulusal Enerji Verimliliği Eylem Planı"" ile de enerji sektöründe sürdürülebilirlik adına projelere odaklanıldı. 2019-2023 döneminde lojistik merkezlerin sayısı 13'e yükseldi. Atılan adımlar milli sanayi ve teknoloji hamlelerinde yeni projelerin de kapısını açtı. ""Türkiye Yüzyılı"" olarak adlandırılan yeni dönemde bu alanlardaki projelere ağırlık verilerek orta yüksek ve yüksek teknolojili üretim ve ihracatın artırılması hedefleniyor."
274,Emtia piyasasında ralli haftası,"Emtia piyasasında, ABD Merkez Bankası'nın faiz indirimine gideceğine yönelik beklentilerin güçlenmesi ve Çin'de açıklanan makroekonomik verilerin talebin arttığını ortaya koymasıyla ralli haftası yaşandı.",Ekonomi,https://www.trthaber.com/haber/ekonomi/emtia-piyasasinda-ralli-haftasi-843277.html,"Emtia piyasasında, geçen hafta sert yükselişler görüldü. Fed'in yılın ilk yarısında faiz indirimine gideceğine yönelik beklentilerin güçlenmesi ve Çin'de açıklanan makroekonomik verilerin, talebin arttığını ortaya koyması emtia piyasasını olumlu etkiledi. Analistler, Fed Başkanı Jerome Powell'ın, ""para politikasını gevşetmek için gereken güvenden uzak olmadıklarını"" söylemesinin emtia fiyatlarının yönü üzerinde etkili olduğunu belirtti. Öte yandan ABD'de tarım dışı istihdam, şubat ayında 275 bin kişi arttı. Yüzde 3,7'den yüzde 3,9'a yükselen işsizlik oranı da iki yılın en yüksek seviyesine çıktı. ABD Merkez Bankasının (Fed) dikkatle izlediği ortalama saatlik kazanç da yüzde 0,1 ile Şubat 2022'den bu yana en düşük artışı kaydetti. Analistler, beklentilerin üzerinde gelen istihdam artışına rağmen işsizlik oranının yükselmesi ve ücret artışlarındaki yavaşlamanın, Fed'in yılın ilk yarısında faiz indirimlerine başlayabileceği ihtimalini desteklediğini kaydetti. Çin'de açıklanan dış ticaret verileri de emtia piyasasında talebin arttığını ortaya koydu. Ülkede, şubatta yıllık bazda ihracat yüzde 7,1 ve ithalat yüzde 3,5 artışla tahminleri geride bıraktı. Altında tarihi zirve görüldü Geçen hafta 2 bin 195 dolarla rekor seviyeyi gören altının onsu yüzde 4,6 arttı. Gümüş yüzde 4,9, platin yüzde 2,6, paladyum yüzde 6,7 değer kazandı. Analistler, Powell'ın ""güvercin"" sözle yönlendirmelerinin ve ABD'de açıklanan istihdam verilerini altına olan talebi desteklediğini aktardı. Dünya Platin Yatırım Konseyinin (WPIC), 2024 yılında küresel platin açığının beklenenden daha derin olacağını açıklaması, platin fiyatlarında yükselişe neden oldu. Haftayı, Brent petrol yüzde 2, New York Ticaret Borsasında işlem gören doğal gaz yüzde 1,4 azalışla tamamladı. Brent petrol fiyatları, dünyanın en büyük petrol tüketicisi konumunda bulunan ABD'de talebin azaldığını gösteren verilerle düşüş kaydetti. ABD Enerji Enformasyon İdaresinin (EIA) açıkladığı verilere göre, ülkedeki ticari ham petrol stokları, bir önceki hafta göre yaklaşık 1 milyon 400 bin varil artışla 448 milyon 500 bin varil seviyesine yükseldi. Piyasa beklentisi, stokların 423 bin varil artacağı yönündeydi. ABD'de hava sıcaklığının mevsim normalleri üzerinde seyretmesi ve arzın fazla olması, doğal gaz fiyatlarını aşağı yönlü etkiledi. Bakır fiyatları artarken, alüminyum yatay seyretti Tezgah üstü piyasada bakır yüzde 0,8, kurşun yüzde 3,4, nikel yüzde 2, çinko yüzde 3,8 artarken, alüminyum yatay seyretti. Çin'de bakır izabe tesislerinin üretimi azaltacağına dair haberler bakırda arz endişelerini meydana getirdi. Çin'in ayrıca toplam işlenmemiş bakır ithalatının yükselmesi de bakıra talebin arttığını gösterdi. Endonezyalı bir nikel üreticisinin, ürettiği nikelin Londra Metal Borsası'nda bir teslimat markası olarak listelenmesi için başvuruda bulunduğuna dair haberle nikel fiyatları yükseldi. Çin'de arzın sıkılaştığına ve çinko talebinin arttığına dair işaretler de çinko fiyatlarını olumlu etkiledi. Fiyatlara destek ayrıca Güney Koreli madencilik şirketi Young Poong Corp.'un, Seokpo izabe tesisinde rafine çinko üretimini azalttığı yönündeki bir rapordan da geldi. Kakao fiyatları tarihi zirveyi gördü Tarım grubunda da Chicago Ticaret Borsası'nda işlem gören buğdayın fiyatı yüzde 3,5 ve pirinç yüzde 3,9 azalırken, mısır yüzde 3,5, soya fasulyesi ise yüzde 2,9 artış kaydetti. Buğday, 5,2600 dolarla Ağustos 2020’den bu yana en düşük seviyeyi gördü. Intercontinental Exchange'te işlem gören pamuğun fiyatı yüzde 0,3 değer kaybederken, kakao yüzde 1,1 kahve yüzde 1, şeker yüzde 0,4 arttı. Kakao, 6 bin 677 dolarla tarihi zirveyi gördü. Rus buğdayının fiyatının ucuz olması ve Çin'in ABD'den bazı buğday alımlarını iptal edebileceğine yönelik haberler buğday fiyatlarını olumsuz etkiledi. Brezilya'da soya fasulyesi ihracatının artması soya fasulyesine artan talebi ortaya koydu."
275,Bitcoin'in fiyatı rekor tazeledi,"Kripto para birimi Bitcoin'in fiyatı, son 24 saatte yüzde 2,3'ten fazla değer kazanarak 71 bin doların üzerine çıktı.",Ekonomi,https://www.trthaber.com/haber/ekonomi/bitcoinin-fiyati-rekor-tazeledi-843271.html,"Bitcoin dahil küresel kripto para piyasasının değeri 24 saatte yüzde 0,7 artarak 2 trilyon 650 milyar doları aştı. En büyük kripto para birimi Bitcoin, spot Bitcoin ETF'lerine yatırım artışını sürdürmesiyle son 24 saatte yüzde 2,3'ten fazla değer kazandı. Büyük merkez bankalarının bu yıl faiz oranlarını düşürmeye başlayarak daha destekleyici para politikasına yöneleceğine ilişkin beklentiler de Bitcoin'deki artışı destekliyor. Kasım 2021’de 69 bin dolar seviyesini test eden Bitcoin, bugün TSİ 10.30 itibarıyla 71 bin 50 dolardan işlem görerek tarihinin en yüksek seviyesine çıktı. Bitcoin geçen yıl yaklaşık yüzde 157 değer kazanmıştı. Analistler, nisanda gerçekleşecek ve yeni Bitcoin arzını azaltacak yarılanma (halving) süreci nedeniyle kripto paranın fiyatındaki yukarı yönlü ivmenin sürebileceğine işaret ediyor. Piyasa değeri bakımından 2. sırada yer alan Ethereum da son 24 saatte yüzde 0,9 değer kazanarak 3 bin 986 dolar seviyesine ulaştı. Ethereum da 2021'de 4 bin doların üzerine çıkarak rekor kırmıştı. ABD Menkul Kıymetler ve Borsa Komisyonu (SEC), 11 farklı spot Bitcoin ETF başvurusunu 11 Ocak'ta onaylamıştı."
276,Perakende ticaret satış hacmi arttı,"Ticaret satış hacmi ocakta yıllık bazda yüzde 0,4 azalırken, perakende satış hacmi yıllık yüzde 13,3 artış gösterdi.",Ekonomi,https://www.trthaber.com/haber/ekonomi/perakende-ticaret-satis-hacmi-artti-843259.html,"Türkiye İstatistik Kurumu, ocak ayına ilişkin ticaret satış hacmi endeksini açıkladı. Buna göre, ticaret satış hacmi söz ayda bir önceki aya kıyasla yüzde 3,2 azaldı. Bu dönemde motorlu kara taşıtlarının ve motosikletlerin toptan ve perakende ticareti ile onarımı için satış hacmi yüzde 0,8, toptan ticaret satış hacmi yüzde 5,9 düştü. Söz konusu dönemde perakende ticaret satış hacmi ise yüzde 2,6 artış kaydetti. Ticaret satış hacmi ocakta geçen yılın aynı ayına göre yüzde 0,4 azaldı. Aynı dönemde motorlu kara taşıtlarının ve motosikletlerin toptan ve perakende ticareti ile onarımı için satış hacmi yüzde 6 arttı, toptan ticaret satış hacmi yüzde 6,3 azalış gösterdi. Bu dönemde perakende ticaret satış hacmi ise yüzde 13,3 yükseldi."
277,"TCMB'den ""Baz Etkisi"" başlıklı finansal okuryazarlık videosu","Türkiye Cumhuriyet Merkez Bankası, finansal okuryazarlık ve ekonomi eğitimi faaliyetlerine devam ediyor. Banka bu kapsamda ""Baz Etkisi"" başlıklı finansal okuryazarlık videosu yayınladı.",Ekonomi,https://www.trthaber.com/haber/ekonomi/tcmbden-baz-etkisi-baslikli-finansal-okuryazarlik-videosu-843253.html,"Türkiye Cumhuriyet Merkez Bankası (TCMB), ""Herkes İçin Ekonomi"" mikro sitesinde ""Baz Etkisi Nedir?"" başlıklı yeni bir video yayınladı. Baz etkisinin örneklerle açıklandığı videoda, ""Enflasyon görünümünü değerlendirirken baz etkilerini içeren yıllık enflasyon verilerinin yanında, aylık enflasyon verilerini de yakından takip etmek büyük önem taşır. Çünkü sadece yıllık enflasyon verilerindeki değişim her zaman gerçek enflasyon görünümünü yansıtmayabilir."" ifadeleri kullanıldı. ""Herkes İçin Ekonomi"", ekonomi ve merkez bankacılığına yönelik ilgiyi canlı tutmak, bilgi ve farkındalık seviyesini yükseltmek için her hedef kitleye uygun içerikler sunuyor."
278,Otomobil üretimi ocak-şubat döneminde 151 bin adet oldu,"Otomobilde toplam üretim, yılın ilk iki aylık döneminde bir önceki yılın aynı dönemine göre yüzde 12 artışla 151 bin 14 adet olarak gerçekleşti.",Ekonomi,https://www.trthaber.com/haber/ekonomi/otomobil-uretimi-ocak-subat-doneminde-151-bin-adet-oldu-843249.html,"Otomotiv Sanayii Derneği (OSD), 2024 yılının ilk iki ayına ait üretim ve ihracat adetleri ile pazar verilerini açıkladı. Buna göre, yılın ilk iki aylık döneminde traktör dışında toplam otomotiv üretimi bir önceki yılın aynı dönemine göre yüzde 8 artışla 241 bin 861 adede yükseldi. Otomobil üretimi ise yüzde 12'lik artışla 151 bin 14 adet oldu. Traktör üretimiyle birlikte toplam üretim ise 250 bin 886 adedi buldu. Yılın ilk iki ayında ticari araç üretimi bir önceki yılın aynı dönemine göre yüzde 2, ağır ticari araç grubunda ise üretim yüzde 27 yükselirken, hafif ticari araç grubunda üretim yüzde 1 geriledi. Bu dönemde, otomotiv sanayisinin kapasite kullanım oranı yüzde 74 olarak gerçekleşti. Araç grubu bazında kapasite kullanım oranları ise hafif araçlarda (otomobil+hafif ticari araç) yüzde 74, kamyon grubunda yüzde 94, otobüs-midibüs grubunda yüzde 61 ve traktörde yüzde 72 seviyesinde kaydedildi. İhracat yüzde 9 artışla 6 milyar dolar oldu Yılın ilk iki ayında otomotiv ihracatı geçen yılın aynı dönemine göre adet bazında yüzde 4 artarak 164 bin 560 adet olarak gerçekleşti. Bu dönemde otomobil ihracatı da bir önceki yılın aynı dönemine göre yüzde 3, ticari araç ihracatı da yüzde 6 arttı. Traktör ihracatı ise 2023'ün aynı dönemine göre yüzde 8 gerileyerek 3 bin 147 adet olarak gerçekleşti. Türkiye İhracatçılar Meclisi verilerine göre, toplam otomotiv sanayi ihracatı, 2024'ün ilk iki aylık döneminde yüzde 14 pay ile sektörel ihracat sıralamasında zirvedeki yerini korudu. Uludağ İhracatçı Birlikleri (UİB) verilerine göre, ilk iki ayda toplam otomotiv ihracatı, 2023'ün aynı dönemine göre yüzde 9 artarak 6 milyar dolar oldu. Avro bazında ise yüzde 8 artarak 5,5 milyar avro olarak gerçekleşti. Bu dönemde, dolar bazında ana sanayi ihracatı yüzde 10, tedarik sanayi ihracatı da yüzde 8 arttı. İç pazar ilk iki ayda 193 bin adedi aştı Bu yılın ilk iki ayında toplam pazar, bir önceki yılın aynı dönemine göre yüzde 40 artarak 193 bin 297 adet düzeyinde gerçekleşti. Bu dönemde, otomobil pazarı da yüzde 52'lik artışla 146 bin 318 adede ulaştı. Ticari araç pazarına bakıldığında ise yılın ilk iki ayında, bir önceki yılın aynı dönemine kıyasla yüzde 11, ağır ticari araç pazarında yüzde 20, hafif ticari araç pazarında ise yüzde 10 büyüme sağlandı. 2024'ün ilk iki ayında, geçen yılın aynı dönemine göre otomobil satışlarındaki ve hafif ticari araç pazarındaki yerli araç payı yüzde 33 olarak gerçekleşti."
279,"Brent petrolün varil fiyatı 81,69 dolar","Brent petrolün varili uluslararası piyasalarda 81,69 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8169-dolar-843248.html,"Cuma günü 83,84 dolara kadar yükselen Brent petrolün varil fiyatı, günü 82,08 dolar seviyesinde tamamladı. Brent petrolün varil fiyatı, bugün saat 09.45 itibarıyla kapanışa göre yüzde 0,48 azalarak 81,69 dolar oldu. Aynı dakikalarda Batı Teksas türü (WTI) ham petrolün varili 77,56 dolardan alıcı buldu. Fiyatlardaki düşüşte, dünyanın en büyük ham petrol ithalatçısı Çin'in petrol talebine yönelik endişeler etkili oldu. Çin'de geçen hafta açıklanan verilere göre, Tüketici Fiyat Endeksi (TÜFE), şubatta Ay Yeni Yılı'nın kutlandığı Bahar Bayramı tatil döneminde artan harcamaların etkisiyle 6 ay sonra ilk kez bir miktar artış kaydetse de üretici fiyatlarında 16 aydır devam eden gerileme şubatta da sürdü. Deflasyon baskısının sürdüğü ülkede petrol talebi görünümü de olumsuz etkileniyor. Ülkenin petrol ithalatının, yılın ilk iki ayında önceki yılın aynı dönemine göre yüzde 5,1 artmasına rağmen önceki aylara göre düşük kalması da zayıf talep endişelerini artırıyor. Bu yıl için ekonomik büyüme hedefini yaklaşık yüzde 5 olarak belirleyen Çin'in daha fazla teşvik olmadan bu hedefine ulaşmasının zor olacağına ilişkin değerlendirmeler de ülkenin talep görünümünü olumsuz etkiliyor. Ayrıca, geçen hafta ABD'de açıklanan makroekonomik verilerden gelen karışık sinyaller de fiyatlar üzerinde etkili oldu. ABD'de tarım dışı istihdam şubat ayında arttı ancak işsizlik oranı iki yılın en yüksek seviyesine çıkarken, ortalama saatlik kazanç Şubat 2022'den sonraki en düşük artışı kaydetti. ABD Merkez Bankasının (Fed) faiz indirimlerine ne zaman başlayacağına ilişkin belirsizlik sürerken gözler, ülkenin yarın açıklanacak enflasyon verilerine çevrildi. İsrail-Filistin çatışması ve Rusya-Ukrayna Savaşı'na ilişkin gelişmeler ise fiyatları yukarı yönlü baskılamaya devam ediyor. Brent petrolde teknik olarak 81,86 ile 82,53 dolar aralığının direnç, 81,19 ile 80,52 dolar aralığının ise destek bölgesi olarak izlenebileceği belirtiliyor."
280,59 il ihracatını artırdı,"Ocak-şubat döneminde 16 il 500 milyon doların üzerinde mal ve hizmet ihracatı gerçekleştirirken, 59 ilde de ihracat arttı.",Ekonomi,https://www.trthaber.com/haber/ekonomi/59-il-ihracatini-artirdi-843246.html,"Ticaret Bakanlığı'ndan  yapılan açıklamada, Türkiye ekonomisinin son 14 çeyrektir aralıksız büyüme gösterdiği, bu yılın ilk çeyreğinde de satın alma yöneticileri endeksi (PMI) ve ihracat verileri ışığında büyümenin devam ettiğinin görüldüğü aktarıldı. İhracattaki artış ve ithalattaki düşüşle net ihracatın bu yılın ilk çeyreğinde büyümeye pozitif katkı vermesinin beklendiğine işaret edilen açıklamada, ihracatın, bu yılın ocak-şubat döneminde yüzde 8,5 artışla 41 milyar 77 milyon dolar olduğu anımsatıldı. Açıklamada, bu dönemde 16 ilin 500 milyon doların üzerinde mal ve hizmet ihraç ettiği, 59 ilde de ihracatın arttığı belirtilirken, illerdeki ihracat artışlarının üretim, yatırım ve istihdam kapasitesini güçlendirerek yerel kalkınmaya katkı sağladığı belirtildi. En fazla ihracat artışı Gaziantep'te Bu yılın başından itibaren yayımlanmaya başlayan ""faaliyet illerine göre ihracat verileri"" kapsamında, bazı illerin ihracat gelişmelerine işaret edilen açıklamada, şu ifadelere yer verildi: ""İstanbul, yüzde 0,3 azalışa rağmen 4 milyar 294 milyon dolarla birinci sırada yer aldı. Kocaeli, yüzde 11,8 artış ve 2 milyar 597 milyon dolarla ikinci sırada, İzmir yüzde 8 artış ve 2 milyar 55 milyon dolar ihracatla üçüncü sırada, Bursa yüzde 11,2 artış ve 1 milyar 545 milyon dolar ihracatla dördüncü sırada, Tekirdağ da yüzde 1 artış ve 981 milyon dolar ihracatla beşinci sırada yer buldu. Şubatta, geçen yılın aynı ayına göre Gaziantep 370 milyon dolarla en fazla ihracat artışı sağlayan il oldu. Hatay 277 milyon dolarla ikinci, Kocaeli 274 milyon dolarla üçüncü, Mersin 197 milyon dolarla dördüncü, Bursa da 155 milyon dolarla beşinci sırada yer aldı."" İhracat depremden önceki dönemin de üstüne çıktı Açıklamada, şubatta ihracatın Kahramanmaraş merkezli depremlerin yaşandığı 11 ilde Şubat 2023'e göre yüzde 77,2 arttığı bildirilirken, şunlar kaydedildi: ""Bu illerin ihracatı, depremden önceki yıl olan Şubat 2022'ye göre de 3,2 arttı. Kahramanmaraş yüzde 130,9, Hatay yüzde 127,5 ve Osmaniye yüzde 111,1 ihracat artışı gerçekleştirdi. Hatay, Adana, Şanlıurfa, Adıyaman ve Malatya illerimizin şubatta göstermiş olduğu performansla depremden önceki yıl olan Şubat 2022 değerini aştığı görülmektedir."""
281,Borsa haftaya yükselişle başladı,"Borsa İstanbul'da BIST 100 endeksi, haftaya yüzde 2,28 yükselişle 9.363,89 puandan başladı.",Ekonomi,https://www.trthaber.com/haber/ekonomi/borsa-haftaya-yukselisle-basladi-843242.html,"Açılışta BIST 100 endeksi, önceki kapanışa göre 208,57 puan ve yüzde 2,28 değer kazanarak 9.363,89 puana yükseldi. Bankacılık endeksi yüzde 4,74 ve holding endeksi yüzde 2,01 artış kaydetti. Tüm sektör endeksleri kazandırırken, en fazla yükselen bankacılık oldu. Cuma günü, alış ağırlıklı bir seyir izleyen Borsa İstanbul'da BIST 100 endeksi, günü yüzde 1,12 değer kazancıyla 9.155,32 puandan tamamladı. Analistler, küresel pay piyasalarının, ABD enflasyon verilerinin açıklanacağı haftaya negatif seyirle başladığını belirterek, bu hafta yurt içinde sanayi üretimi ve cari açık verilerinin yatırımcıların odağına yerleştiğini söyledi. Öte yandan, uluslararası kredi derecelendirme kuruluşu Fitch Ratings, cuma günü piyasaların kapanmasının ardından Türkiye'nin kredi notunu ""B""den ""B+""ya yükseltirken, not görünümünü de ""durağan""dan ""pozitif""e çıkardı. Fitch Ratings'in açıklamasında, not artırımının, makroekonomik ve dış kırılganlıkları azaltmada para politikası sıkılaştırmasının, beklenenden daha fazla önden yüklenmesi de dahil olmak üzere, Haziran 2023'teki değişimden bu yana uygulanan politikaların dayanıklılığına ve etkinliğine olan güvenin artmasından kaynaklandığı bildirildi. Analistler, bugün yurt dışında veri gündeminin sakin olduğunu, teknik açıdan BIST 100 endeksinde 9.400 ve 9.500 puanın direnç, 9.300 ve 9.200 seviyelerinin destek konumunda olduğunu kaydetti."
282,Toplam ciro endeksi ocakta yıllık bazda arttı,"Takvim etkisinden arındırılmış sanayi, inşaat, ticaret ve hizmet sektörleri toplam ciro endeksi, ocakta geçen yılın aynı ayına göre yüzde 63,5 artış gösterdi.",Ekonomi,https://www.trthaber.com/haber/ekonomi/toplam-ciro-endeksi-ocakta-yillik-bazda-artti-843241.html,"Türkiye İstatistik Kurumu, ocak ayına ilişkin ciro endekslerini açıkladı. Buna göre, Sanayi, inşaat, ticaret ve hizmet sektörleri toplamında ciro endeksi ocakta yıllık yüzde 63,5 arttı. Toplam cironun alt detaylarına bakıldığında; Ocak ayında yıllık sanayi sektörü ciro endeksi yüzde 58,3 arttı, inşaat ciro endeksi yüzde 99,4 arttı, ticaret ciro endeksi yüzde 60,7 arttı, hizmet ciro endeksi yüzde 77,9 arttı. Toplam ciro aylık yüzde 5,1 arttı Sanayi, inşaat, ticaret ve hizmet sektörleri toplamında ciro endeksi, ocakta ayında aylık yüzde 5,1 arttı. Toplam cironun alt detaylarına bakıldığında; Ocak ayında aylık sanayi sektörü ciro endeksi yüzde 4,6 arttı, inşaat ciro endeksi yüzde 9,5 arttı, ticaret ciro endeksi yüzde 4,7 arttı, hizmet ciro endeksi yüzde 6,2 arttı."
283,İşsizlik rakamları açıklandı,"Türkiye'de işsizlik oranı, ocakta bir önceki aya göre 0,2 puan azalarak yüzde 9,1 oldu. Bu dönemde işsiz sayısı 3 milyon 214 bin kişi olarak belirlendi.",Ekonomi,https://www.trthaber.com/haber/ekonomi/issizlik-rakamlari-aciklandi-843238.html,"Türkiye İstatistik Kurumu (TÜİK) ocak ayına ilişkin işgücü istatistiklerini açıkladı. Buna göre, 15 ve daha yukarı yaştaki kişilerde işsiz sayısı ocakta bir önceki aya göre 85 bin kişi artarak 3 milyon 214 bin kişi oldu. İşsizlik oranı ise 0,2 puan artarak yüzde 9,1 seviyesinde gerçekleşti. İşsizlik oranı erkeklerde yüzde 7,7 iken kadınlarda yüzde 11,7 olarak tahmin edildi. İstihdam edilenlerin sayısı bir önceki aya göre 160 bin kişi artarak 32 milyon 222 bin kişi, istihdam oranı ise 0,2 puan artarak yüzde 49,0 oldu. Bu oran erkeklerde yüzde 66,0 iken kadınlarda yüzde 32,4 olarak gerçekleşti. İşgücü ocak ayında bir önceki aya göre 245 bin kişi artarak 35 milyon 436 bin kişi, işgücüne katılma oranı ise 0,3 puan artarak yüzde 53,9 olarak gerçekleşti. İşgücüne katılma oranı erkeklerde yüzde 71,5 iken kadınlarda yüzde 36,6 oldu. Haftalık ortalama fiili çalışma süresi 43,3 saat oldu İstihdam edilenlerden referans döneminde işbaşında olanların, mevsim ve takvim etkilerinden arındırılmış haftalık ortalama fiili çalışma süresi bir önceki aya göre 0,4 saat azalarak 43,3 saat olarak gerçekleşti."
284,VİOP'ta endeks kontratı haftaya yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, haftaya yüzde 1,8 yükselişle 10.417,00 puandan başladı.",Ekonomi,https://www.trthaber.com/haber/ekonomi/viopta-endeks-kontrati-haftaya-yukselisle-basladi-843231.html,"Nisan vadeli endeks kontratı, açılış seansında önceki normal seans kapanışın yüzde 1,8 üzerinde 10.417,00 seviyesinden işlem gördü. Cuma günü, alıcılı bir seyir izleyen endeks kontratı, normal seansı önceki kapanışının yüzde 1,3 üzerinde 10.230,50 puandan tamamladı. Endeks kontratı, akşam seansında ise 10.188,00 puan oldu. Analistler, küresel pay piyasalarının, ABD enflasyon verilerinin açıklanacağı haftaya negatif seyirle başladığını belirterek, bu hafta yurt içinde sanayi üretimi ve cari açık verilerinin yatırımcıların odağına yerleştiğini söyledi. Öte yandan, uluslararası kredi derecelendirme kuruluşu Fitch Ratings, cuma günü piyasaların kapanmasının ardından Türkiye'nin kredi notunu ""B""den ""B+""ya yükseltirken, not görünümünü de ""durağan""dan ""pozitif""e çıkardı. Fitch Ratings'in açıklamasında, not artırımının, makroekonomik ve dış kırılganlıkları azaltmada para politikası sıkılaştırmasının, beklenenden daha fazla önden yüklenmesi de dahil olmak üzere, Haziran 2023'teki değişimden bu yana uygulanan politikaların dayanıklılığına ve etkinliğine olan güvenin artmasından kaynaklandığı bildirildi. Analistler, bugün yurt dışında veri gündeminin sakin olduğunu, yurt içinde ise iş gücü istatistikleri ve ticaret satış hacim verilerinin takip edileceğini ifade ederek, teknik açıdan endeks kontratında 10.500 ve 10.600 puanın direnç, 10.400 ve 10.300 seviyelerinin destek konumunda olduğunu kaydetti."
285,Küresel piyasalar haftaya negatif başladı,"Küresel piyasalar, ABD enflasyon verilerinin açıklanacağı haftaya negatif seyirle başladı. Yurt içinde ise bugün işsizlik rakamları takip edilecek.",Ekonomi,https://www.trthaber.com/haber/ekonomi/kuresel-piyasalar-haftaya-negatif-basladi-843230.html,"Geçen hafta ABD'de açıklanan verilerin iş gücü piyasasına yönelik karışık sinyaller vermesi, pay piyasalarında risk iştahını törpülerken, yarın ülkede açıklanacak Tüketici Fiyat Endeksi (TÜFE) verilerinin, ABD Merkez Bankası'nın (Fed) önümüzdeki süreçte atacağı adımlara ilişkin ipuçları vermesi bekleniyor. Analistler, beklentilerin üzerinde gelen istihdam artışına karşın işsizlik oranının yükselmesi ve ücret artışlarındaki yavaşlamanın Fed'in yılın ilk yarısında faiz indirimlerine başlayabileceği ihtimalini masada tuttuğunu söyledi. İş gücü piyasasının, yavaş yavaş soğuma sinyali verdiğini aktaran analistler, bu durumun ABD ekonomisinde ""yumuşak iniş"" beklentilerini de desteklediğini ifade etti. Analistler, ABD'de yarın açıklanacak TÜFE'nin şubatta aylık yüzde 0,4 ve yıllık bazda yüzde 3,1 artış kaydetmesinin öngörüldüğünü anımsatarak, söz konusu verinin beklentilerin dışında gelmesi durumunda piyasalarda oynaklığın artabileceğini söyledi. Para piyasalarında ise enflasyon verisi öncesi Fed'in faiz indirimine başlama ihtimali mayısta yüzde 25 ve haziranda yüzde 75 olarak fiyatlanıyor. Öte yandan, ABD'nin 10 yıllık tahvil faizi, yüzde 4,04'e kadar gerileyerek son 1 ayın en düşük seviyesini test etmesinin ardından yüzde 4,09'da dengelendi. Bugün yükseliş eğilimini üst üste 9'uncu işlem gününe taşıyan altının ons fiyatı, 2 bin 181 dolardan alıcı bulurken, düşüş serisini art arda 7'nci işlem gününe taşıyan dolar endeksi ise önceki kapanışının hemen altında 102,7 seviyesinde bulunuyor. Yaklaşık son 1 aylık süreçte 80-85 dolar aralığında dalgalı bir seyir izleyen Brent petrolün varil fiyatı, bugün önceki kapanışına göre yüzde 0,4 düşüşle 81,3 dolardan işlem görüyor. Cuma günü New York borsasında, Nasdaq endeksi yüzde 1,16, S&P 500 endeksi yüzde 0,65 ve Dow Jones endeksi yüzde 0,18 azalış kaydetti. ABD'de endeks vadeli kontratlar, yeni haftaya da negatif bir seyirle başladı. Avrupa Avrupa borsalarında da Fransa hariç satıcılı bir seyir hakim olurken, bu hafta gözler Almanya'nın enflasyon verilerine çevrildi. Analistler, Avrupa'nın en büyük ekonomisi olarak da bilinen Almanya'da, TÜFE'nin şubatta aylık yüzde 0,4 ve yıllık yüzde 2,5 artış göstereceğini beklediklerini ifade ederek, söz konusu verinin ardından piyasalarda oynaklığın artabileceğini kaydetti. Öte yandan, geçen hafta Avrupa Merkez Bankası'nın (ECB) 3 temel politika faizini piyasa beklentileri doğrultusunda sabit tutmasının ardından açıklamalarda bulunan ECB Başkanı Christine Lagarde, Banka'nın enflasyonu yüzde 2 hedefine doğru çekme konusunda kaydettiği ilerlemenin yeterli derecede güvence sunmadığını belirtti. Lagarde, ekonomik büyümeye yönelik risklerin aşağı yönlü kalmaya devam ettiğini ve jeopolitik gerilimlerin enflasyona yönelik yukarı yönlü riskler arasında bulunduğunu vurgulayarak, ""Enflasyonu düşürme sürecindeyiz ve ilerleme kaydediyoruz ancak kendimizden yeterince emin değiliz. Daha fazla kanıta, daha fazla veriye ihtiyacımız var. Nisanda biraz daha fazlasını, haziranda ise çok daha fazlasını öğreneceğiz."" ifadelerini kullandı. Geçen haftanın son işlem gününde İngiltere'de FTSE 100 endeksi yüzde 0,43, İtalya'da MIB 30 endeksi yüzde 0,04, Almanya'da DAX 40 endeksi yüzde 0,16 değer kaybederken, Fransa'da CAC 40 endeksi yüzde 0,15 artış kaydetti. Avrupa'da endeks vadeli kontratlar, yeni haftaya da negatif bir seyirle başladı. Asya Asya pay piyasalarında Çin hariç negatif seyir öne çıktı. Japon ekonomisinin beklentilerin üzerinde büyümesinin ardından Japonya Merkez Bankası'nın (BoJ) ultra gevşek para politikasına yakın zamanda son verebileceğine ilişkin beklentiler güçlendi. Bu durum, Japon yeninin dolar karşısında değer kazanmasına neden olurken, ülke pay piyasaları üzerinde ise aşağı yönlü baskı oluşturdu. Düşüş eğilimini üst üste 5'inci işlem gününe taşıyan dolar/yen paritesi, 146,5 seviyesine inerek son bir ayın en düşük seviyesini test etmesinin ardından 146,9'da dengelendi. Kapanışa yakın Japonya'da Nikkei 225 endeksi yüzde 2,8, Hong Kong'da Hang Seng endeksi yüzde 0,2 ve Güney Kore'de Kospi endeksi ise yüzde 0,5 azalış kaydederken, Çin'de Şanghay bileşik endeksi yüzde 0,2 değer kazandı. Yurt içi piyasalar Yurt içinde cuma günü alıcılı bir seyir izleyen Borsa İstanbul'da BIST 100 endeksi, günü yüzde 1,12 değer kazancıyla 9.155,32 puandan tamamlarken, bu hafta sanayi üretimi ve cari açık verileri yatırımcıların odağına yerleşti. Dolar/TL, dün alıcılı bir seyir izleyerek günü önceki kapanışının yüzde 0,3 üzerinde 31,9289'dan tamamlamasının ardından bugün bankalararası piyasanın açılışında 32,0020 seviyesinden işlem görüyor. Uluslararası kredi derecelendirme kuruluşu Fitch Ratings, cuma günü piyasaların kapanmasının ardından Türkiye'nin kredi notunu ""B""den ""B+""ya yükseltirken, not görünümünü de ""durağan""dan ""pozitif""e çıkardı. Fitch Ratings'in açıklamasında, not artırımının, makroekonomik ve dış kırılganlıkları azaltmada para politikası sıkılaştırmasının beklenenden daha fazla önden yüklenmesi de dahil olmak üzere, Haziran 2023'teki değişimden bu yana uygulanan politikaların dayanıklılığına ve etkinliğine olan güvenin artmasından kaynaklandığı bildirildi. Ödemeler Dengesi Beklenti Anketi'ne katılan ekonomistler, cari işlemler hesabının ocak ayında 2 milyar 460 milyon dolar açık verdiğini tahmin ediyor. Ekonomistler, cari işlemler açığının 2024 yılında ise 30 milyar 611 milyon dolar olarak gerçekleşmesini bekliyor. Analistler, bugün yurt dışında veri gündeminin sakin olduğunu, yurt içinde ise iş gücü istatistikleri ve ticaret satış hacim verilerinin takip edileceğini belirterek, teknik açıdan BIST 100 endeksinde 9.200 ve 9.300 puanın direnç, 9.100 ve 9.000 seviyelerinin destek konumunda olduğunu kaydetti."
286,Almanya'da makinistler 4 ay içinde 6’ncı kez greve gidecek,"Alman Makinistler Sendikası (GDL), Alman Demir Yolları (Deutsche Bahn) ile ücret ve çalışma saatleri konusunda devam eden anlaşmazlıkta son 4 ay içinde 6'ncı kez grev kararı aldı.",Ekonomi,https://www.trthaber.com/haber/ekonomi/almanyada-makinistler-4-ay-icinde-6nci-kez-greve-gidecek-843192.html,"GDL'den yapılan açıklamaya göre, enflasyona karşı işverenleri daha iyi ücrete zorlamak için Alman Demir Yollarında çalışan makinistler 24 saatlik uyarı grevine gidecek. İş bırakma eyleminin yük trenlerinde 11 Mart’ta yerel saatle 18.00'de, yolcu trenlerinde de 12 Mart’ta saat 02.00'de başlayacağı aktarılan açıklamaya göre, grev 13 Mart'ta saat 02.00'de sona erecek. Yeni grev, Alman Demir Yolları ile GDL arasındaki ücret anlaşmazlığına yönelik son 4 ay içindeki 6’ncı grev olacak. Açıklamada, Alman Demir Yollarının, 10 Mart 2024 saat 18.00'e kadar yazılı teklif vermesi için belirlenen süreyi “hiçbir şey yapmadan” kaçırdığı belirtilerek, Alman Demir Yollarının GDL'yi greve zorladığı savunuldu. GDL Başkanı Claus Weselsky, Alman Demir Yolları yönetiminin 19 Ocak'tan bugüne kadar ücretler ve çalışma koşulları konusunda yeni bir teklif sunmadığına işaret ederek, ""Bu durum kaçınılmaz olarak endüstriyel eyleme yol açacaktır. Bu (grev) GDL için son çaredir çünkü Federal İş Mahkemesinin 1980'de karar verdiği gibi ‘grev hakkı olmadan kolektif özerklik, kolektif dilencilikten başka bir şey değildir’.” dedi. Vardiyalı çalışma sürelerinin 35 saate inmesi isteniyor Makinistler, toplu iş sözleşmesi görüşmelerinin başarısızlıkla sonuçlanmasının ardından 7 Mart’ta 35 saatlik, 9 Ocak'ta 2 günlük ve 7 Aralık'ta 24 saatlik uyarı grevine gitmişti. Makinistler 24 Ocak’ta da 6 günlük grev yapmıştı. Alman Demir Yolları ise mahkemeye başvurarak söz konusu grevi durdurmaya çalışmıştı. GDL’ye bağlı makinistler, daha önce de 15-16 Kasım'da 20 saatlik grev yapmıştı. Sendika, başta makinistler olmak üzere demir yolları şirketlerinde çalışanların maaşlarına aylık ortalama 550 euro zam ve enflasyonla mücadele için bir defaya mahsus 3 bin euroya kadar ödeme talep ediyor. GDL, aynı zamanda ücretlerde herhangi bir kesinti olmaksızın vardiyalı çalışanların çalışma saatlerinin haftada 38 saatten 35 saate düşürülmesini istiyor. Alman Demir Yolları ise makinistlerin maaşlarına ağustos ayından itibaren ortalama yüzde 4,8'lik artış ve Nisan 2025'ten itibaren yüzde 5'lik artış önerdi. GDL, bu teklifi kabul etmedi. Alman Demir Yolları çalışma saatleri konusunda esneklik teklif ederek, iş gücü sıkıntısı nedeniyle sendikanın çalışma saatlerinin düşürülmesi talebini reddediyor. Alman Ekonomi Enstitüsü (IWKöln) demir yolu grevinin ekonomik üretimde günde yaklaşık 100 milyon euroluk kayba yol açacağını duyurdu. Ülkede bazı siyasetçiler gelecekte uzun süreli grevlerin önlenmesi için yasaların değiştirilmesi çağrısında bulunuyor. Lufthansa kabin personeli de iş bırakacak Bu arada, Avrupa'nın en büyük ekonomisine sahip Almanya'nın alışılmışın dışında yüksek enflasyon ve zayıf ekonomik faaliyetler sonrası artan grevlerle karşı karşıya kalması dikkati çekiyor. Öte yandan, Almanya'da hava yolu şirketi Lufthansa'nın kabin personeli 12 Mart'ta Frankfurt ve 13 Mart'ta da Münih havalimanlarında grev yapacak. Lufthansa yer hizmetleri personeli de 7 Mart’ta ücret artışı için 2 günlük uyarı grevine gitmişti."
287,Bayraktar TB2’nin yeni durağı Maldivler,Bayraktar TB2 silahlı insansız hava araçlarının ihraç edildiği ülkelere Maldivler de eklendi. En fazla ülkeye satılan SİHA olan ve 33 ülkeyle sözleşme imzalanan Bayraktar TB2’den Maldivler’e 6 araçtan oluşan bir sistem teslim edilecek.,Ekonomi,https://www.trthaber.com/haber/ekonomi/bayraktar-tb2nin-yeni-duragi-maldivler-843145.html,"Maldivler, güvenlik güçlerinin ihtiyacı için komuta kontrol istasyonu ve 6 Bayraktar TB2’den oluşan bir sistem tedarik edecek. Yapılan anlaşma kapsamında araçların teslimatına başlandı. Maldivler Cumhurbaşkanı Muhammed Muizzu, Kasım 2023’te Türkiye’yi ziyaret etmiş, Cumhurbaşkanı Recep Tayyip Erdoğan ile görüşmüştü. Muizzu, ayrıca bazı Türk savunma sanayisi şirketlerine ziyarette bulunmuştu. Baykar tarafından geliştirilen Bayraktar TB2, dünyanın en fazla ülkeye satılan SİHA’sı olarak Türkiye’nin bu alandaki bayrak taşıyıcısı haline geldi. İlk ihracat başarısını 2018 yılında Katar’da yakalayan Bayraktar TB2 için bugüne kadar 33 ülke ile sözleşme imzalandı. Dünyanın birçok farklı bölgesinde karşılaştığı çöl sıcağı, dondurucu soğuk, kar ve fırtına gibi tüm olumsuz hava şartlarında görev yapan Bayraktar TB2, NATO ve Avrupa Birliği üyesi ülkelerin envanterine girdi. Bayraktar TB2 kendi sınıfında rekor kırdı Bugüne kadar 750 bin uçuş saatini aşan Bayraktar TB2, 27 bin 30 feet ile kendi sınıfında Türkiye irtifa rekorunu kırdı. Bayraktar TB2, bu uçuş süresiyle en uzun süre görev yapan milli hava aracı unvanına sahip bulunuyor. Bayraktar AKINCI için 9 ülke ile sözleşme imzalayan Baykar’ın insansız hava araçlarına yönelik olarak anlaşmaya vardığı ülke sayısı 34’ü buluyor."
288,"Suudi Arabistan'ın ""Vizyon 2030"" projesinde Türk müteahhitler öne çıkıyor","MÜSİAD Genel Başkanı Mahmut Asmalı, Suudi Arabistan'ın ""Vizyon 2030"" projesi kapsamında 3,3 trilyon dolarlık projenin hayata geçirilmesinin öngörüldüğünü belirterek, ""Muhataplarımız bize, inşaatta en önemli partnerimiz olarak Türk firmalarını tercih ederiz' diyorlar. Çünkü Türk müteahhitlik sektörü birçok ülkede başarılı işlere imza atıyor"" dedi.",Ekonomi,https://www.trthaber.com/haber/ekonomi/suudi-arabistanin-vizyon-2030-projesinde-turk-muteahhitler-one-cikiyor-843126.html,"Geçen hafta başı Suudi Arabistan'ın başkenti Riyad'da gerçekleştirilen MÜSİAD Türk İhraç Ürünleri Fuarı'yla başlayan 27. Uluslararası İş Forumu (IBF), bugün Medine'de yapılacak ikili iş görüşmeleriyle devam ediyor. MÜSİAD Genel Başkanı Asmalı, Uluslararası İş Forumu'nun, MÜSİAD olarak en fazla önem verdiklerini, üzerinde en çok durdukları organizasyonların başında geldiğini söyledi. Müslüman iş insanları arasında ""global bir iş ağı"" kurma fikrinden yola çıkan platformun toplam 25 ülkeden 42 iş insanı derneğini bir araya getirdiğini ifade eden Asmalı, Suudi Arabistan'da gerçekleştirilen IBF'ye Türkiye'den 300 civarı iş insanıyla geldiklerini kaydetti. Bu yılki 27. IBF'nin 3 Mart'ta Riyad'da başladığını anımsatan Asmalı, ""Riyad'ın ardından Cidde'de, Cidde Ticaret Odası işbirliğiyle programlar yaptık. Daha sonra Mekke'ye geçildi. Bugün ve yarın Medine'de yapılacak ikili iş görüşmeleri ve panellerle zirve sona erecek. Böylece, 27. IBF kapsamında Ekonomik Forum Zirvesi, B2B görüşmeler, fuar ve ticaret odaları ile buluşmalar gerçekleştirmiş olduk."" diye konuştu. ""Vizyon 2030 projeleri kapsamında çok büyük yatırımlar planlıyorlar"" Mahmut Asmalı, özellikle son iki yıldır, Türkiye ile Suudi Arabistan arasındaki ticari ilişkilerin belirgin şekilde artış kaydettiğine dikkati çekerek, iki ülke arasındaki ikili ticaret hacminin 2023 itibarıyla 6,8 milyar dolara ulaşarak, son 8 yılın en yüksek rakamına çıktığını vurguladı. Suudi Arabistan'ın 2030 Vizyonu'na büyük önem verdiklerini belirten Asmalı, şöyle devam etti: ""Vizyon 2030 projeleri kapsamında çok büyük yatırımlar planlıyorlar. Akabinde, Suudi Arabistan Dünya EXPO'ya, 2034'te de Dünya Kupası'na ev sahipliği yapacak. Dolayısıyla 10 yıl boyunca burada, başta inşaat olmak üzere hemen hemen tüm sektörlerde çok büyük yatırımlar olacak. 3,3 trilyon dolardan bahsediliyor. Bunun yaklaşık 1,6 trilyon doları, inşaat sektörüne, alt ve üst yapıya yönelik olacak. Dolayısıyla diyorlar ki 'Bizim bütün buradaki inşaat şirketlerini bir araya getirsek, mümkün değil bu projeleri yetiştiremeyiz. Mutlaka, dünyanın birçok yerinden inşaat firmalarına ihtiyacımız var. Bu anlamda, en önemli partnerimiz olarak Türk firmalarını tercih ederiz.' diyorlar. Çünkü, Türk müteahhitlik sektörü dünyanın birçok ülkesinde çok başarılı işlere imza atıyor."" ""Türkiye diğer ülkelere göre bir adım önde"" MÜSİAD Genel Başkanı Mahmut Asmalı, Suudi Arabistan'ın, merkezini Riyad'a taşıyan firmalara ciddi üretim destekleri verdiğini ifade ederek, ""Sadece inşaatta değil, turizmden sağlığa, enerjiden dijital dönüşüme kadar birçok alanda çok büyük yatırım fırsatları var."" dedi. Suudi Arabistan'ın kaynak yönetimi açısından projeksiyon değiştirdiğini, turizmin bu nedenle büyük bir potansiyeli olduğunu söyleyen Asmalı, şunları kaydetti: ""Suudi Arabistan bizim dostumuz, kardeşimiz, gönül bağımızın olduğu Mekke ve Medine'nin olduğu yer. Biz Türk iş adamları olarak niye burada iş yapmayalım? Birçok açıdan avantajımız var. İki ülke devlet başkanları arasındaki ilişkinin çok iyi bir seviyeye gelmesi, biz iş adamlarının da önünü çok açıyor. Bu fırsatlar her zaman ele geçmez. Hakikaten tarihi bir fırsat dönemi var burada. Dolayısıyla çok büyük atılımların olduğu günlerin arifesindeyiz."" Asmalı, iki ülkenin stratejik hedeflerinin orta vadede 10 milyar dolarlık, uzun vadede 30 milyar dolarlık karşılıklı ticaret olduğunu hatırlatarak, Türkiye'nin Suudi Arabistan'da, gerek üretim kapasitesi gerek yetişmiş insan gücü gerekse de stratejik konumu ve kültürel bağlarıyla diğer ülkelere göre bir adım öne çıktığını vurguladı. Suudi Arabistan'da da girişimcilik faaliyetleri ve yatırım fırsatlarının oldukça çeşitli ve potansiyel yatırımcılar için oldukça ilgi çekici olduğunu dile getiren Asmalı, kendilerinin de fırsatları değerlendirmek ve karşılıklı ticareti en optimum seviyeye çıkarmak arzusunda olduklarını sözlerine ekledi."
289,Aile Destek Programı ödemeleri hesaplara yatırılmaya başlandı,"Aile ve Sosyal Hizmetler Bakanı Mahinur Özdemir Göktaş, Türkiye Aile Destek Programı ödemelerini hesaplara yatırmaya başladıklarını, ihtiyaç sahibi hanelere bu ay toplam 4 milyar lira ödeme yapacaklarını duyurdu.",Ekonomi,https://www.trthaber.com/haber/ekonomi/aile-destek-programi-odemeleri-hesaplara-yatirilmaya-baslandi-843114.html,"Aile ve Sosyal Hizmetler Bakanı Mahinur Özdemir Göktaş, yaptığı yazılı açıklama, kimseyi geride bırakmayan bir sosyal hizmet anlayışıyla ihtiyaç sahiplerine yönelik sosyal yardımlarını sürdürdüklerini belirtti. Büyüyen ve gelişen Türkiye'nin refahını vatandaşlarla paylaşmaya devam edeceklerini vurgulayan Göktaş, Türkiye Aile Destek Programı kapsamında bu ayki ödemeyle birlikte bugüne kadar hanelere toplam 72,3 milyar lira destek sağladıklarını aktardı. Bakan Göktaş, düzenli sosyal yardımlardan yararlanan hanelerin yanı sıra herhangi bir dezavantajı olmaması nedeniyle düzenli sosyal yardım alamayan haneleri de yalnızca gelir kriteri üzerinden Türkiye Aile Destek Programı'na dahil ettiklerini anımsattı. ""Bütüncül sosyal yardım"" Türkiye Aile Destek Programı kapsamında hanelere her ay düzenli destek sağladıklarını kaydeden Göktaş, ""İhtiyaç sahibi hanelerimize yönelik hayata geçirdiğimiz desteğimizle onların yanında olmayı sürdürüyoruz. Türkiye Aile Destek Programı ödemelerini hesaplara yatırıyoruz. Bu doğrultuda ihtiyaç sahibi hanelerimize bu ay toplam 4 milyar lira ödeme yapacağız"" ifadelerini kullandı. Bakanlık olarak gelişen ve değişen hayat koşullarını göz önünde bulundurarak sosyal yardım programlarının etkinliğini artırdıklarını dile getiren Göktaş, bu kapsamda sosyal yardımları bütüncül bir şekilde uyguladıklarını belirtti. Göktaş, vatandaşlar arasında hiçbir ayrım yapmadan, eşit ve adil hizmet prensibiyle, toplumun tüm kesimlerine arz odaklı ve erişilebilir hizmet ağı ile ulaştıklarının altını çizdi."
290,Petrol ürünleri ihracatında geçen yıl en yüksek artış aralıkta gerçekleşti,"Yıllık 42 milyon ton ham petrol işleme kapasitesine sahip Türkiye, 2023'te petrol ürünlerinde en fazla ihracatı yüzde 66'lık artışla aralıkta gerçekleştirdi.",Ekonomi,https://www.trthaber.com/haber/ekonomi/petrol-urunleri-ihracatinda-gecen-yil-en-yuksek-artis-aralikta-gerceklesti-843101.html,"Enerji Piyasası Düzenleme Kurumu (EPDK) verilerine göre, Türkiye'nin, 2023'te ham petrol ithalatı 31,4 milyon ton, petrol ürünleri üretimi 36,5 milyon ton, petrol ürünleri ihracatı ise 13,3 milyon ton oldu. Sektörde yurt içi tüketim 31,9 milyon ton, ihrakiye satışları ve transit rejime tabi teslimlerin dahil edildiği toplam teslim ise geçen yıl 34,8 milyon ton olarak kayıtlara geçti. Yıllık petrol piyasası görünümüne göre, 2023'te petrol ürünleri üretimi önceki yıla göre yüzde 3,9 düşerken, ithalat yüzde 26,3, ihracat yüzde 5,1, tüketim yüzde 8, ihrakiye satışları ve transit rejime tabi teslimlerin dahil edildiği toplam teslim ise yüzde 7 arttı. Öte yandan, aylık bazlı ihracatta geçen yıl en fazla artış ise aralıkta kaydedildi. İthal edilen ham petrol yurt içinde Türkiye Petrol Rafinerileri (TÜPRAŞ) ile SOCAR Türkiye'nin Star Rafinerisi'nde işleniyor. Söz konusu rafinelerin yıllık ham petrol işleme kapasitesi 42 milyon ton seviyesinde bulunuyor. Petrol piyasası genel görümüne bakıldığında, petrol ürünleri ihracatı aralıkta yıllık bazda yüzde 66,4 artarak 1,3 milyon ton düzeyinde gerçekleşti. Bunun 515,3 bin tonunu havacılık yakıtları, 266,5 bin tonunu motorin türleri, 258,2 bin tonunu benzin türleri, 72,9 bin tonunu fuel oil türleri, 53,4 bin tonunu denizcilik yakıtları ve 145,8 bin tonunu ise diğer ürünler oluşturdu. Petrol ürünleri ithalatı ise Aralık 2023'te önceki yılın aynı ayına göre yüzde 15,7 artarak 4,3 milyon ton olarak gerçekleşti. Bunun 2,9 milyon tonunu ham petrol, 1 milyon tonunu ise motorin türleri, kalan kısmı ise diğer petrol ürünleri oluşturdu. Türkiye'deki rafinerilerin Aralık 2023'te toplam petrol ürünleri üretimi önceki yılın aynı ayına göre yüzde 18,2 artarak 3,2 milyon ton oldu. Aynı dönemde motorin türleri üretimi yüzde 8,8 artarak 1,5 milyon ton, benzin türleri üretimi yüzde 53,9 artarak yaklaşık 550 bin ton, havacılık yakıtları üretimi yüzde 68,4 artarak 510 bin ton, denizcilik yakıtları üretimi ise yüzde 26,9 azalarak 42,6 bin ton olarak kayıtlara geçti. Petrol ürünleri ihracatının yüzde 78'i Avrupa ve ABD'ye yapıldı İhracatın ülke bazlı dağılımına bakıldığında ise ABD ile Avrupa ülkeleri Türkiye'nin petrol ürünlerinin ana destinasyonu oldu. Söz konusu dönemde ihracatın yüzde 78'i Avrupa ülkeleri ile ABD'ye yapılırken, ülke bazında en fazla ihracat yüzde 28,1 ile Hollanda'ya gerçekleştirildi. Hollanda'yı yüzde 14,1 ile ABD, yüzde 8,6 ile Romanya, yüzde 7,7 ile İtalya, yüzde 5,1 ile İspanya, yüzde 4,8 ile Lübnan, yüzde 4,6 ile Slovenya, yüzde 3,9 ile İngiltere ve yüzde 3,8 ile Fransa takip etti. ""Türkiye'nin petrol ürünlerinde en önemli tedarikçisi Rusya"" Türkiye Enerji Stratejileri ve Politikaları Araştırma Merkezi (TESPAM) Başkanı Oğuzhan Akyener, geçen yıl aralıkta Türkiye'nin, ham petrol ve petrol ürünlerinde en önemli tedarikçileri olarak yüzde 68 payla Rusya ve yüzde 11,7 payla Irak'ın öne çıktığını söyledi. Akyener, Rusya'nın ham petrol ve motorin tedarikinde Türkiye'ye büyük fırsatlar sunduğunu belirterek, ""Özellikle mevcut yaptırım süreçleri, Rus ürünleri tedarikinin çok daha makul fiyatlarla yapılabilmesinin önünü açmış, Türkiye akaryakıt sektörü için kar marjlarının yükselmesine katkı sağlamıştır. Türkiye'nin Rusya ile izlediği denge politikasına dayalı yapıcı ilişki modeli, petrol ve doğal gaz anlamında birçok fırsatı değerlendirebilmesine katkı sağlamıştır."" diye konuştu. Petrol ürünleri ihracatındaki artışta uluslararası ortamın sağladığı fırsatların etkili olduğuna işaret eden Akyener, ""Mevcut tablo bizim Türkiye'de akıcı, şeffaf, küresel risklerden en az etkilenerek, fırsatları değerlendirebilen, sürdürülebilir bir piyasa sistemimiz olduğunu göstermektedir."" ifadesini kullandı."
291,423 bin ton hurda lastik ekonomiye kazandırıldı,"Türkiye'de geçen yıl 423 bin ton ömrünü tamamlamış lastik çevre lisanslı tesislerde geri dönüştürülerek, ekonomiye kazandırıldı. Hurda lastiklerden kauçuk granül, çelik tel, tekstil parçacıkları, pirolitik yağ ve gaz elde edilirken, pirolitik yağların işlenmesiyle de elektrik üretimi sağlanıyor.",Ekonomi,https://www.trthaber.com/haber/ekonomi/423-bin-ton-hurda-lastik-ekonomiye-kazandirildi-843092.html,"Araçtan sökülen orijinal veya kaplanmış, bir daha araç üzerinde lastik olarak kullanılamayacak durumda olan ve üretim esnasında ortaya çıkan ıskarta lastikler, ömrünü tamamlamış lastik olarak tanımlanıyor. Sıfır atık yaklaşımı ve döngüsel ekonomi prensibi çerçevesinde atıkların çevre ile uyumlu yönetiminin sağlanması amacıyla ömrünü tamamlamış lastikler ülke çapında yetkili taşıyıcılar vasıtasıyla toplanıyor ve Bakanlığın çevre lisansına sahip tesislerinde geri dönüşümü sağlanıyor. Bu kapsamda Türkiye'de geçen yıl 423 bin ton ömrünü tamamlamış lastik toplanarak, lisanslı tesislerde ekonomiye kazandırıldı. Hurda lastikler yeniden ham madde oluyor Hurda lastiklerin geri dönüşümünde fiziksel kırma yöntemi-granülasyon veya piroliz yöntemi tercih ediliyor. Granülasyon yöntemi ile hurda lastiklerden kauçuk granül, çelik tel ve tekstil parçacıkları elde ediliyor. Bu kauçuk granüller birçok alanda ham madde olarak kullanılıyor. Ayrıca, iş makinesi lastiği, konveyör bant, ayakkabı altlığı gibi ürünlerin imalatında ve içerisine renk katılarak kilitli parke taşları, yürüyüş yolları, rekreasyon alanlarında değerlendiriliyor. Piroliz yöntemi ile işlenen hurda lastiklerden ise pirolitik yağ, karbon karası, çelik tel, pirolitik gaz elde ediliyor. Pirolitik yağların işlenmesiyle de elektrik üretimi sağlanıyor."
292,Geçen yıl Eylül-Aralık döneminde 5 bin 122 yatırım teşvik belgesi verildi,"Sanayi ve Teknoloji Bakanlığı, geçen yılın eylül-aralık döneminde 5 bin 122 yatırım teşvik belgesi düzenledi.",Ekonomi,https://www.trthaber.com/haber/ekonomi/gecen-yil-eylul-aralik-doneminde-5-bin-122-yatirim-tesvik-belgesi-verildi-843075.html,"Bakanlığın, 1 Eylül-31 Aralık 2023 tarihlerinde verdiği yatırım teşvik belgesi listesi Resmi Gazete'de yayımlandı. Buna göre, 4 aylık dönemde çeşitli sektörlerde 5 bin 122 yatırım için teşvik belgesi hazırlandı. Öte yandan, 242 yatırım teşvik belgesi iptal edilirken söz konusu dönemde 1152 yatırım teşvik belgesine tamamlama vizesi verildi."
293,"Yılmaz, Fitch'in Türkiye kararını değerlendirdi: Benzer artırımlar göreceğiz","Cumhurbaşkanı Yardımcısı Cevdet Yılmaz, Uluslararası Kredi Derecelendirme Kuruluşu FITCH'in Türkiye'nin kredi notunu yükseltmesine ilişkin konuştu. Yılmaz, ""Önümüzdeki dönemde de yine benzer artırımlar göreceğiz"" dedi.",Ekonomi,https://www.trthaber.com/haber/ekonomi/yilmaz-fitchin-turkiye-kararini-degerlendirdi-benzer-artirimlar-gorecegiz-843055.html,"Yılmaz, Habertürk canlı yayınında gündeme ilişkin değerlendirmelerde bulundu, soruları yanıtladı. Fitch Ratings'in Türkiye'nin kredi notunu ""B""den ""B+""ya yükseltirken, not görünümünü ""durağan""dan ""pozitif""e çıkarmasının, Türkiye'nin hak etmediği bir konumda bulunduğunu bir kez daha gösterdiğini ve bunun doğru yönde verilmiş bir karar olduğunu belirten Yılmaz, Orta Vadeli Programı (OVP) kararlılıkla hayata geçirmeye, yatırım ortamını iyileştirmeye devam edeceklerini ve bütün bunların sonucunda, diğer kredi derecelendirme kuruluşlarından da benzer not artırımlarının geleceğini söyledi. Yılmaz, enflasyonla mücadeleye öncelik verdiklerini ve bunun politika setini OVP ile ortaya koyduklarını vurgulayarak, buna ilişkin para, maliye politikaları ve yapısal reformları içeren güçlü bir programı hayata geçirdiklerini kaydetti. Enflasyonda yıllık bazdaki belirgin düşüşün haziran-temmuz aylarında görüleceğini, gıda ve hizmet grubundaki enflasyon üzerinde özellikle çalıştıklarını dile getiren Yılmaz, ""2024'ün ikinci yarısında belirgin etkileri göreceğiz. 2025'te çok daha düşük seviyeler olacak. 2026'da ise tek haneli enflasyona yeniden ulaşacağız ve bu konuda kararlıyız. Bunu laf olsun diye de söylemiyoruz. Planımız, programımız, politika setimiz var ve bu da şeffaf bir şekilde izlenen bir süreç."" diye konuştu. ""Kurun enflasyonun üstünde gelişmesini beklememek gerekir"" ""Son 10 haftada Merkez Bankasının rezervlerinde 14,5 milyarlık bir azalma söz konusu. Bu da 'seçim sonrasında bir politika değişikliği mi olacak' sorusuna gelip takılıyor gibi gözüküyor?"" sorusuna yanıt veren Yılmaz, serbest kur rejimi izlediklerini, Merkez Bankasının spekülasyonlarla mücadele etme görevini yerine getirdiğini ve küçük yatırımcıyı koruyacak şekilde müdahalelerini yapacağını anlattı. Cumhurbaşkanı Yardımcısı Yılmaz, şöyle devam etti: ""Bir ülke enflasyonla mücadele ediyorsa kendi parasını zaten daha cazip hale getiriyor demektir. Dolayısıyla eğer gerekiyorsa Merkez Bankamız son dönemde yaptığı gibi sıkılaştırıcı adımlar da atıyor burada. Bazı spekülatif şeyler gördüğü zaman geçici de olsa bir takım adımlar da atabilir, başka enstrümanlar da kullanabilir. Burada şunu küçük yatırımcının özellikle bilmesi lazım, daha geniş perspektifte baktığınız zaman, enflasyonla mücadele edilen bir ortamda, kurun enflasyonun üstünde gelişmesini beklememek gerekir. Böyle bir şey yok yani bu eşyanın tabiatına aykırı. Nominal kurdan bahsetmiyorum ama reel kurdan bahsediyorum. Enflasyondaki artış kurda da bir miktar artış getirecektir. Son dönemde enflasyon bir miktar beklentinin üstünde oldu, bu bir miktar kura yansıyacaktır. Bu da normal bir şey. Bunu kurda çok aşırı hareketlilik oluyor diye yorumlamamak gerekir."" ""Büyümemizin kompozisyonunun, enflasyonist olmayacak, cari açığı arttırmayacak şekilde, yatırım ve ihracat ağırlıklı bir yapıya doğru geçmesini arzu ediyoruz"" diyen Yılmaz, tüketimi daha ılımlı hale getirmeyi, iç tasarruf oranlarını arttırmayı, artan tasarrufları da daha üretken alanlara kanalize etmeyi hedeflediklerini, böylece hem belli oranda büyümeyi sağlamayı hem de dezenflasyonist sürece katkıda bulunmayı istediklerini ifade etti. ""Enflasyonun gidişine, kiralardaki gidişata bakılarak bir karar verilecektir"" Yılmaz, sosyal refah açısından konut konusunun çok önemli olduğunu, özellikle birinci konut üzerinde durduklarını ve afet riskini dikkate alarak büyük bir kentsel dönüşüm programını ilan ettiklerini anımsatarak, ""Önümüzdeki dönemlerde gerek merkezi idare gerek yerel yönetimler olarak daha fazla sosyal konut üretme konusunda politikalarımızı göreceksiniz."" diye konuştu. Konut arzını artırmanın önemine işaret eden Yılmaz, sosyal konut, ilk konut sahipliği gibi hususların yanı sıra afette dayanıklı, yeşil dönüşümle birlikte enerji anlamında da daha efektif bir konut yapılanmasına doğru gidilmesini gerektiğini söyledi. Cumhurbaşkanı Yardımcısı Yılmaz, konut kiralarında yüzde 25 zam sınırının, enflasyonist dönemde kiracıları korumak, gözetmek için alınan bir karar olduğunda dikkati çekerek, şunları kaydetti: ""Asıl olan tabii enflasyonu düşürmek ve bu ihtiyacı ortadan kaldırmak. Dolayısıyla enflasyonu kalıcı bir şekilde düşürdüğünüz zaman buna ihtiyaç kalmayacak zaten. Ama bu konudaki karar henüz alınmış değil. Bu yılın ortasına kadar geçerliliği var. Temmuza kadar süremiz var. Yaklaştığı zaman bir etki değerlendirme yapılacaktır. Artılarına, eksilerine bakılacaktır. Enflasyonun gidişine, kiralardaki gidişata, hepsine bakılarak bir karar verilecektir."" Asgari ücretlilere ve emeklilere ilişkin adımlar Asgari ücretli çalışanların ve emeklilerin seçim öncesi bir beklentisinin olduğuna ve bu konuda yeni bir gelişme yaşanıp yaşanmayacağına ilişkin soru üzerine Yılmaz, ""Olabildiğince elimizdeki tüm imkanları kullanarak bu konularda adımlar attık. Önümüzdeki dönemlerde de ekonomimiz büyüdükçe, geliştikçe, istikrarımız meyvelerini vermeye devam ettikçe emeklilerimiz başta olmak üzere bütün kesimlere dönük yine aynı yaklaşımımızı devam ettireceğiz. Bundan hiç kimsenin şüphesi olmasın."" diye konuştu. Cevdet Yılmaz, bütçenin sonsuz olmadığına ve kısıt olduğuna dikkati çekerek, şöyle devam etti: ""Bizim önceliğimiz emekli oldu, çalışanlar oldu. Kesinlikle bundan hiçbir tereddüt yok. Bütçemizin içindeki payına bakabilirsiniz. Çalışanların payına, emeklilere yaptığımız aktarmaların sosyal güvenlik sistemine. Ama bir taraftan da şu gerçek tabii, emekli sayımız da oldukça yüksek bir rakama geldi, 16 milyon gibi bir rakama ulaştık. Dolayısıyla burada en küçük attığınız adımın büyük bir yansıması oluyor. Bayram ikramiyelerinde yüzde 50 artış yapıldı değil mi? Bunun mali yansıması 27 buçuk milyar lira. Tek başına bu atılan adımın mali etkisi 27,5 milyar lira."" Aynı işi yapan insanlardan eşit oranda vergi almak adına çalışmaların yürütüleceğine de dikkati çeken Yılmaz, ""Aynı işi yapan, herkesten eşit oranda vergi almak istiyorsunuz. Birisi öderse diğeri ödemezse ne olur? Hem sosyal adaletsizlik olur hem de haksız rekabet olur. Yani aynı konuda çalışan iki işletme var diyelim. Biri vergisini ödüyor düzenli bir şekilde, diğeri ödemiyorsa rekabet güçleri etkilenir ve haksız rekabet olur. Dolayısıyla kayıt dışılığı engellediğiniz zaman rekabet ortamını da güçlendirmiş olursunuz."" dedi."
294,"e-ihracata dair önemli bilgiler ""e-Kolay İhracat Platformu""ndan paylaşılacak","Ticaret Bakanlığı, çalışmalarını sürdürdüğü ""e-Kolay İhracat Platformu (E-KİP)"" ile ihracat alanında ihtiyaç duyulan temel bilgilerin ve eğitim içeriklerinin paylaşılmasını hedefliyor.",Ekonomi,https://www.trthaber.com/haber/ekonomi/e-ihracata-dair-onemli-bilgiler-e-kolay-ihracat-platformundan-paylasilacak-843021.html,"Bakanlığın ""2023 Yılı Faaliyet Raporu""ndan yapılan derlemeye göre, ihracatçılara yurt dışındaki müşterilerine doğrudan ulaşma imkanı sağlayan e-ticaret kanallarının ihracat modellerine dahil olması ve böylece dış satımda katma değerin artırılması için e-ihracatta dijitalleşme ve destekleme çalışmaları devam ediyor. Bu çerçevede Bakanlıkça hazırlanan destek paketi kapsamında yararlanıcılar arasında yer alan şirketler, e-ihracat konsorsiyumları, perakende e-ticaret siteleri, pazar yerleri ve B2B platformlarına, pazara girişten dijital pazar yerine, e-ihracat tanıtımından çevrim içi mağazaya kadar çeşitli alanlarda destekler sağlanıyor. Geçen yıl iki pazar yeri, dört perakende e-ticaret sitesi, dört e-ihracat konsorsiyumu ve 89 şirket destek kapsamına alınırken, 159 yararlanıcı ön onay başvurusunda bulundu. 2023'ün ilk üç çeyreğinde 36 milyon lira destek ödemesi yapıldı. ""Kolay İhracat Platformu"" ile 71 binden fazla kayıtlı kullanıcıya ulaşıldı İhracatta dijitalleşme çalışmalarının bir parçası olan ""Kolay İhracat Platformu"" ile ihracatçı ve girişimcilere, ihracat süreçlerinde ihtiyaç duyabilecekleri her türlü bilgi ücretsiz sunuluyor. Platform aracılığıyla kullanıcılar, ihraç etmek istedikleri ürüne ve ülkeye yönelik gerekli bilgilere detaylı şekilde ulaşabiliyor. Söz konusu platform üzerindeki diğer modüllere ek olarak geçen yıl ""İş Kültürü Modülü"" hizmete sunuldu. Platform, açıldığı 2020 yılından bu yana 3,4 milyondan fazla kez görüntülendi. Bu süreçte platforma 550 bini aşkın kullanıcı girişi yapıldı ve 71 binden fazla kayıtlı kullanıcıya erişildi. E-KİP ile e-ihracata odaklanılıyor Bakanlık, söz konusu platforma benzer şekilde e-ihracat alanına yoğunlaşacak ""e-Kolay İhracat Platformu"" çalışmalarını da sürdürüyor. E-KİP üzerinden hedef pazar ve pazar yeri önerisi getirilmesi, e-ihracat alanında ihtiyaç duyulan temel bilgilerin ve bu alana ilişkin eğitim içeriklerinin hazırlanarak paylaşılması planlanıyor. Platforma, kullanıcılara e-ihracat sürecinin kapsamlı şekilde anlatılması amacıyla ""Adım Adım e-İhracat Modülü"" ile ""Akıllı e-İhracat Robotu""nun eklenmesi hedefleniyor. ""Türkiye E-İhracat Platformu"" ile de ülkenin ihracatçı envanterinin dijital ortama taşınması ve milli bir dijital B2B platformu kurulması, böylece firmaların e-ihracat yapmalarına imkan sağlanması amaçlanıyor. Bakanlık, söz konusu platformun uygulamaya alınması noktasında Türkiye Odalar ve Borsalar Birliği ve Türkiye İhracatçılar Meclisi ile çalışmalarını sürdürüyor."
295,Bakan Bolat: Dış ticaret açığı 30 milyar dolar düştü,"Ticaret Bakanı Ömer Bolat, ""Ocak ayı rakamı 13 Mart'ta açıklanacak. 37-38 milyar dolara düşürmüş olacağız. Şubat cari açığı da 13 Nisan'da açıklanacak. O zaman da inşallah 32 milyar dolar seviyesinde cari açığımızı düşürmüş olacağız"" dedi.",Ekonomi,https://www.trthaber.com/haber/ekonomi/bakan-bolat-dis-ticaret-acigi-30-milyar-dolar-dustu-843018.html,"Ticaret Bakanı Bolat, Esenyurt'ta ""Sanayici ve İş İnsanları ile İstişare Toplantısı""na katıldı. Bolat, burada yaptığı konuşmada, 31 Mart Yerel Seçimlerinin önemine vurgu yaparak, ""halka hizmet etmek Hakk'a hizmet"" düsturundan hareketle görevlerini yaptıklarını ifade etti. Bolat, AK Parti'nin Esenyurt Belediye Başkan Adayı Hamit Öncü'yü 2004'ten beri tanıdığını belirterek, Esenyurt'un Türkiye'nin en büyük ilçesi olduğunu ve il bazında Türkiye'nin 25 iline eş değer olduğunu söyledi. ""Esenyurt'u yeniden eserler yurdu yapmak için canla başla gayret ediyoruz"" Bakan Bolat, büyük bir il büyüklüğünde olan Esenyurt'un çok güzel hizmetler alması gerektiğine vurgulayarak, Cumhurbaşkanı Recep Tayyip Erdoğan'ın 1994'te belediyecilikte dönüm noktası olarak başlattığı ""halkçı belediyecilik"", ""çevreci belediyecilik"", ""sosyal belediyecilik"", ""eser belediyeciliği"", ""hizmet belediyeciliği"" anlayışının 2004'ten sonra Esenyurt'ta da yer bulduğunu dile getirdi. Bolat, yapılan hizmetlerle Esenyurt'un ""Eseryurt"" haline geldiğini kaydederek, şöyle devam etti: ""31 Mart'ta da Esenyurt'u yeniden eserler yurdu yapmak için canla başla gayret ediyoruz. Top sizde, Esenyurtlu kardeşlerimizde. Eksiğimiz olabilir, gediğimiz olabilir. Ama çok önemli bir karar vereceksiniz. Hem Esenyurt için hem İstanbul Büyükşehir Belediyesi için. Geçen seçimden sonra bir mukayese fırsatı ortaya çıktı. Bu mukayeseye göre bakın. İstanbul'a, Esenyurt'a kim ne kattı? Ulaşımda, kentsel dönüşümde, çevrecilikte, kültür merkezleri, kongre merkezleri, bilim merkezleri, gençlik merkezleri, spor salonları, okullar, yenilenmesi anlamında hastaneler, bütün vatandaşa dokunan bütün bu hizmetlerde AK Parti ve Cumhur İttifakı belediyeciliği, İstanbul'a da Türkiye'ye de Esenyurt'a da çok büyük değerler kattı."" Esenyurt Belediye Başkan Adayı Hamit Özgür'ün geçmişinin tertemiz, çalışkan, belediyecilik tecrübesi olan bir aday olduğunu aktaran Bolat, bu bölgenin insanı olduğunu ve projeleriyle Esenyurt'a büyük değerler katacak hizmetleri olacağını kaydetti. ""Gerçek, modern, vatandaşın yaşayabileceği örnek şehirler son 20 yılda yapıldı"" Bakan Bolat, Murat Kurum'un 15 sene TOKİ'de çok büyük hizmetler yaptığını anımsatarak, ""Kahramanmaraş depremi ne kadar yıkıcı ve can alıcı oldu maalesef. TOKİ binalarında çizik yoktu. TOKİ'nin yaptığı bütün kamu binalarında çizik olmadı ve aynı Murat Kurum, Çevre ve Şehircilik Bakanlığı'nda da 5 yıl boyunca kentsel dönüşüm projelerini hızlandırdı, meydana gelen afetlerde anında orada günlerce kaldı. Birkaç ay içinde o afetlerin izlerini ortadan kaldırdı."" diye konuştu. Bolat, Kurum'un çok güzel vaatler olduğuna dikkati çekerek, İstanbul'un deprem açısından riskli bir bölge olduğunu ve Kurum'un ilk etapta 650 bin konutu yenileyeceğini söyledi. Ayrıca Bolat, Kurum'un kiraların düşmesi için 100 bin rezerv konut yapacağını ve bu şekilde ihtiyacı olan vatandaşlar açısından kira derdini hafifletecek bir çözüm ortaya koyduğunu anlattı. Bolat, 2019'dan önce İstanbul'a 250 kilometreden fazla raylı sistem yapıldığının altını çizerek, gerçek, modern, vatandaşın yaşayabileceği örnek şehirlerin son 20 yılda yapıldığını vurguladı. Cumhurbaşkanı'nın hiçbir vatandaşı ve şehirleri arasında ayrımcılık yapmayan bir politika izlediğini aktaran Bolat, ""İBB son 5 yılda 8 kilometre metroyu zor bitirirken, her ay Cumhurbaşkanı'mız yeni bir metro hattının Ulaştırma Bakanlığı eliyle yapılmasını bitirdi ve açılışını yapıyor. Yarın da Kirazlı-Bakırköy açılıyor. Havalimanı-Gayrettepe açıldı. Halkalı-Havalimanı açılıyor. Her yerde bir hizmet var, Sabiha Gökçen-Pendik metro hattı açılışı yapıldı. Daha başka hizmetler de gelecek."" şeklinde konuştu. Bolat, 31 Mart'ta Esenyurt'ta Hamit Özlü'nün, İstanbul Büyükşehir Belediyesi'nde de Murat Kurum'un seçmenlerin desteğiyle zafere ulaşacağını belirtti. ""Cari açığı ocakta 37-38 milyar dolara, şubatta 32 milyar dolar seviyelerine düşürmüş olacağız"" Bakan Bolat, Ticaret Bakanlığı olarak neler yaptıklarına değinerek, mal ve hizmet ihracatından ithalata, ithalatın düzgün yapılmasından yasa dışı yollarla ihracata zarar verilmesini engellemeye kadar bakanlık olarak çalışmaları anlattı. Bolat, Türkiye'nin mal ihracatını 2002'de 36 milyar dolar olduğunu ve geçen yıl 256 milyar dolar ile rekor kırdıkları bilgisini paylaştı. Yeni yılın üzerinde 2 ay geçtiğini ve yıllık olarak 258,5 milyar dolar sınırında olduklarını kaydeden Bolat şunları söyledi: ""Hazirandan bu yana her ay ihracatımızı arttırma fırsatı bulduk, bir tek eylül hariç. Ağustostan bu yana her ay ithalatımızı azaltmayı başardık. Dış ticaret açığımızı azaltmayı başardık. Hazirandan şubat sonuna kadar 30 milyar dolar dış ticaret açığımızı azalttık. Mayısta 60 milyar doların üzerinde olan cari açığımızda aralık sonunda 45 milyar dolara düşürdük. Ocak ayı rakamı 13 Mart'ta açıklanacak. 37-38 milyar dolara düşürmüş olacağız. Şubat cari açığı da 13 Nisan'da açıklanacak. O zaman da inşallah 32 milyar dolar seviyesinde cari açığımızı düşürmüş olacağız. Bu ne demek arkadaşlar? Bu şu demek. Daha fazla üretim, daha fazla yatırım, daha fazla istihdam demek. Daha fazla döviz kazanmak, döviz rezervlerimizin daha iyi durumda olması demek. Döviz kurunun aşırı baskı altında kalmaması demek. Bakın dün gece rating kuruluşu Fitch, Türkiye'nin kredi nasıl yükseltti."" ""Enflasyonla mücadele bizim birinci önceliğimiz"" Bakan Ömer Bolat, salgınla başlayan, Rusya-Ukrayna savaşıyla devam eden ve depremle karşı karşıya kalınan büyük sıkıntılarla fiyat artışları noktasında enflasyonun yükselişine şahit olduklarının altını çizdi. Bolat, ""Ama Cumhurbaşkanımız geldiği günden beri 2002 sonundan beri vatandaşlarımızın işçi, memur, emekli, çiftçi, esnaf, hiçbir zaman enflasyonun altında mağdur olmamaları için ücret artışlarını enflasyon üstü refah payı olarak verdi. Enflasyonla mücadele de bizim birinci önceliğimiz, yeni hükümetimiz döneminde. Bunu da canla başla yapıyoruz. Hazine ve Maliye Bakanı para, kredi, maliye politikaları üzerinden, Merkez Bankası yine para, kredi, döviz kuru politikalar üzerinden Ticaret Bakanlığı olarak da biz de denetimler ve sektörel düzenlemelerle bu mücadeleyi bütün hükümet olarak yapıyoruz."" açıklamalarında bulundu. Ticaret Bakanlığı olarak, 2023'te 1,5 milyar dolarlık ihracattan fedakarlık gösterdiklerini dile getiren Bolat, patates, soğan, domates, salça, ayçiçek ham yağ ve zeytinyağında ihracatı biraz frenlediklerini kaydetti. Bolat, ""Sebebi içeride vatandaşlarımız aşırı şişirilmiş fiyatlarla karşılaşmasın diye. Şeker de yine öyle ve dikkat ettiyseniz bu seçimde, bu kış ne ayçiçek yağında, ne şekerde, ne simitte, ne soğanda, ne patateste, ne domateste, ne salçada seçimlere yönelik tiyatro yapamadılar. Simit üzerinden bir operasyon çekmeye çalıştılar. Bir gece yüzde 50 artışla 24 saatte geri aldırdık o simit fiyatı artışını. 210 gram ekmeği 8 lira tarife uygularken 100 gram simite 15 lira fiyat çekmeye kalktılar, engellendi. Onu bütün Türkiye'ye yayacaklardı ve bu seçimin kampanyasını simit çay üzerine kuracaklardı. Engel olunca şaşırdılar."" dedi. ""2023 sonuna kadar esnaflarımıza verilen toplam destek 468 milyar liraya ulaştı"" Ticaret Bakanı Bolat, ramazan öncesi fiyatlarda büyük zıplamalar olmasın diye bütün gıda firmalarını dolaştıklarına dikkati çekerek, mega centerler, hal ve ticaret borsalarına varıncaya kadar bu noktada önemli çabalar sarf ettiklerini söyledi. Bolat,""Çünkü enflasyonla mücadele tek başına yapılacak bir iş değil. Sizlere de önemli görevler düşüyor. Kim vatandaşı kazıklamak istiyorsa onlardan alışveriş yapmayacağız. Bilinçli tüketim, bilinçli tüketici anlayışıyla vatandaşa haksız fiyat uygulamaya çalışan, zulmetmeye çalışanla asla ticaret yapmayacağız. Bu kadar basit. Biz her zaman yanınızdayız. Tüketici hakem heyetleriyle yanınızdayız. İl ticaret müdürlükleriyle yanınızdayız. Denetçi sayımızı 1500 kişi artırdık bütün Türkiye'de. Onlar ramazan öncesi çalışıyorlar. Ramazanda da devam edecekler."" ifadelerini kullandı. Bolat, hizmet ihracatı rakamlarını paylaşarak, 2002'den bu yana 7,5 artırarak 14,5 milyar dolardan 100 milyar dolara çıkardıklarını dile getirdi. Milli gelirin 230 milyar dolardan 1 trilyon 118 milyar dolara çıkardıklarını anımsatan Bolat, bunun vatandaşın gelirinin arttığı anlamına geldiğini belirtti. Esnafa AK Parti döneminden 152 milyon lira finansman kredi desteği yapıldığını ve 2002'de bir firma başına 5 bin lira verildiğini söyleyen Bolat, konuşmasını şöyle tamamladı: ""O günkü dolar karşılığı 3 bin, 3 bin 500 dolar. AK Parti döneminde 2023 sonuna kadar esnaflarımıza verilen toplam destek 468 milyar lira. 2002'den önce devlet faizin yüzde 20'sini sübvanse ediyordu. Bu dönem yüzde 50'si sübvanse ediliyor. Şu anda ticari kredi faiz maliyetinin yarısından fazla, yüzde 25'i bu desteklerden faydalanıyor esnaflarımız. Geçen yaz 500 bin liraydı firma başına limit. Sonra 650 bine çıkardık. 2 hafta önce 750 bin liraya çıkardık firma başına. 750 bin liranın karşılığı ne biliyor musunuz arkadaşlar? Yaklaşık 25 bin dolar firma başına esnaflara destek veriliyor. 5 yılda ödenecek, 6'şar ay vadeyle ve maliyetsiz sabit yüzde 25, 26'yı geçmiyor. Eski borcu varsa yine alabilir. Yeni düzenlemelerden biri de bu. 850 bin basit usulde olan esnafların vergi muafiyeti iki sene önce kaldırıldı."" Ticaret Bakanı Bolat'ın yanı sıra, AK Parti'nin bazı İstanbul Milletvekilleri, Esenyurt Belediye Başkan Adayı Hamit Öncü ve Cumhur İttifakı'nın temsilcileri etkinliğe katıldı."
296,Bakan Şimşek: Uygulanan programın somut sonuçları kredi notuna yansıdı,"Hazine ve Maliye Bakanı Mehmet Şimşek, Fitch'in Türkiye kararını değerlendirerek, ""Uygulanan programın somut sonuçları ülke kredi notuna da yansıdı"" dedi.",Ekonomi,https://www.trthaber.com/haber/ekonomi/bakan-simsek-uygulanan-programin-somut-sonuclari-kredi-notuna-yansidi-842984.html,"Uluslararası kredi derecelendirme kuruluşu Fitch Ratings, Türkiye'nin kredi notunu ""B""den ""B+""ya yükseltirken, not görünümünü ""durağan""dan ""pozitif""e çıkardı.   Kararı değerlendiren Hazine ve Maliye Bakanı Mehmet Şimşek, uygulanan programın somut sonuçlarının ülke kredi notuna da yansıdığını söyledi. Şimşek, ""Uluslararası kredi derecelendirme kuruluşu Fitch, bu başarıya kayıtsız kalmayarak kredi notumuzu bir kademe yükseltirken, görünümümüzü pozitife çevirdi. Pozitif görünüm önümüzdeki dönemde not artışının süreceğine işaret ediyor."" dedi. M""akro finansal istikrar daha da pekişecek"" 12 yıl sonra gelen bu not artışında, Türkiye'nin uluslararası normlara uyan, kural bazlı ve öngörülebilir politikalarının etkili olduğunu aktaran Şimşek, ""Makro-finansal istikrarın daha da güçlenmesiyle böyle olumlu gelişmeler artarak devam edecek. Yılın ikinci yarısında dezenflasyon, daralan cari açık ve bütçe disiplini sayesinde makro finansal istikrar daha da pekişecek ve kredi notumuz yükselecektir."" ifadelerini kullandı"
297,Doğru yalıtımla 15 milyar dolarlık enerji tasarrufu sağlanabilir,Türkiye'deki yapıların yüzde 80'inde yeterli yalıtım yok. Doğru yalıtım yapılması durumunda ciddi bir enerji tasarrufu ve cari açığı düşürme durumu söz konusu olacak.,Ekonomi,https://www.trthaber.com/haber/ekonomi/dogru-yalitimla-15-milyar-dolarlik-enerji-tasarrufu-saglanabilir-842980.html,"ODE Yalıtım Yönetim Kurulu Üyesi Ozan Turan doğru yalıtım ürünlerinin uygulanmasıyla 15 milyar dolarlık enerji tasarrufu gerçekleştirebileceğini belirterek, ""Türkiye'deki yapıların yüzde 80'inde yeterli yalıtım olmadığı araştırmalarca tespit edilmiş durumda. Dolayısıyla bu yüzde 80'lik olan kısmın doğru yalıtımı yapılması durumunda çok ciddi bir enerji tasarrufu, çok ciddi bir cari açığı düşürme durumu söz konusu olabilir"" dedi. Turan, yalıtımın enerji verimliliğinin temel unsuru olduğunu belirterek, Türkiye'de binalarda ısı yalıtım kuralları standardı olan TS825’in uygulandığını anımsattı. Geçen yıl sıfır enerjili bina standartlarının da belirlenerek yayınlandığını ifade eden Turan, ""Şu an hiç yalıtımı olmayan bir binayla neredeyse sıfır enerjili bir standartla yalıtım yapılan bir bina arasında yüzde 70'e kadar bir enerji tasarrufu oluşuyor. Doğru yalıtım ürünlerinin uygun şekilde uygulanması ile binalarda enerji faturaları yüzde 70'e kadar indirebilir."" değerlendirmesinde bulundu. Türkiye'deki toplam 22 milyon hanenin yüzde 80'inde yalıtım uygulamasının zayıf ya da hiç olmadığını belirten Turan, ülkede verimlilik çalışması yapılması gereken alanların başında enerjinin yaklaşık üçte birinin tüketildiği binaların geldiğini ifade etti. Turan, bu kapsamda Neredeyse Sıfır Enerjili Bina (NSEB) tanımının eklendiği Binalarda Enerji Performansı Yönetmeliğinde Değişiklik Yapılmasına Dair Yönetmelik’in geçtiğimiz yıl 1 Ocak’ta yürürlüğe girdiğini anımsatarak, şu ifadeleri kullandı: ""Bu yönetmelikle birlikte artık ülkemizde de belli bir alan büyüklüğüne sahip olan binalar, enerjisinin bir kısmını kendisi üretecek, kalan enerji ihtiyacını da çok daha verimli bir şekilde kullanacak. NSEB şartı 1 Ocak 2025'ten itibaren 2 bin metrekareye çekileceği için şimdiden pek çok binanın bu doğrultuda inşa edileceğini öngörüyoruz. Bununla birlikte 1998'de yayınlanan TS825 Binalarda Isı Yalıtım Kuralları Standardı'nın dört mevsimi yaşayan ülkemizin soğuk bölgelerimizde ısıtma ihtiyacına, sıcak bölgelerinde ise soğutma ihtiyacına göre güncellenmesini önemsiyoruz. Standartta yapılacak değişikliklerin neticesinde hem ısıtma hem de soğutmayı ele alacak yeni metodolojiye göre yeni enerji limitleri tayin edilmiş ve enerji tüketim seviyeleri gelişmiş ülkeler düzeyine yaklaşmış olacaktır."" Enerji ithalatının azaltılması için tasarruf şart Birim metrekaredeki yıllık enerji tüketimini düşüreceği için yönetmelikle yapılan değişikliği olumlu değerlendirdiklerini de dile getiren Turan, ""Türkiye olarak 2022'de enerji ithalatına ödediğimiz para 96 milyar dolar. Enerji ihtiyacımızın yüzde 75'ini ithal ettiğimiz için diğer ülkelere göre daha fazla enerji tasarrufu yapmamız gerekiyor."" değerlendirmesinde bulundu. Turan, şöyle konuştu: ""Güncel enerji maliyetleriyle hesaplandığında Türkiye'nin tamamında doğru yalıtım ürünleri uygulanırsa 15 milyar dolarlık tasarruf elde etmemiz mümkün. Mevcut durumda Türkiye'deki yapıların yüzde 80'inde yeterli yalıtım olmadığı bazı araştırmalarca tespit edilmiş durumda. Dolayısıyla bu yüzde 80'lik kısmın doğru yalıtımı yapılması durumunda çok ciddi bir enerji tasarrufu, çok ciddi bir cari açığı düşürme durumu söz konusu olabilir."" Enerji maliyetlerini düşürmek için Türkiye'nin gerekli standartları uygulaması ve bunun otoriteler tarafından kontrolünün de önemli olduğuna işaret eden Turan, ""Standartların uygulanması ve bunun kontrolü çok önemli çünkü standartların hali hazırda çıkarılması yetmiyor. Piyasa gözetimi ve denetiminin de yapılması gerekli. O standartlara göre, o ürünlerin o projelerde kullanılıp uygulanması gerekli. Neredeyse Sıfır Enerjili Bina (NSEB) standartlarının yeterli olduğunu düşünüyoruz.” dedi. Geçen yıl yalıtım sektörünün özellikle deprem bölgesinin inşası nedeniyle kaynaklarını o bölgeye aktardığını belirten Turan, sektörün ihracat tarafında yeni pazarlara girdiğini ancak daha çok deprem bölgesinin hızlı bir şekilde yeniden inşasına yoğunlaştığını ifade etti. ""Enerji israfımız gelişmiş ülkeler ile kıyaslandığında çok daha fazla"" İklim değişikliği, enerji arzına yönelik küresel gelişmeler ve bunlara bağlı olarak maliyetlerdeki artışın, enerji verimliliğinin önemini daha da artırdığını ifade eden Turan, şöyle devam etti: ""Enerji tasarrufu miktarı ülkeden ülkeye farklılıklar gösterir. Bu sebeple genel bir rakam vermek oldukça zor. Birçok gelişmiş ülkede binalar, ısıtma ve soğutmaya yönelik birim metrekaredeki yıllık enerji tüketimi 30-50 kilovat olacak şekilde yalıtımlı olarak tasarlanıyor. Ülkemizdeki binalar ise halen 120-150 kilovat seviyelerinde enerji tüketiyor. Dolayısıyla enerji israfımız gelişmiş ülkeler ile kıyaslandığında çok daha fazla."" Yeni enerji teknolojileri ile yenilenebilir enerji kaynaklarının öne çıkacağı yepyeni bir dönemin başladığını da aktaran Turan, şunları kaydetti: ""Dünyada tüketilen toplam enerjinin yüzde 40’ı binalarda kullanılıyor. Türkiye için de benzer tablo söz konusu. Binalar ve yerleşimler, karbondioksit gazı salınımının yüzde 40'ından, su tüketiminin yaklaşık yüzde 12'sinden, enerji tüketiminin yüzde 30'undan ve elektrik tüketiminin de yüzde 71'inden sorumlu. Buna karşın binalarda yalnızca ısı yalıtımı yaparak yüzde 70'e varan enerji verimliliği sağlanabilir. Bina ve bununla birlikte tesis yalıtımı gerek enerji verimliliği gerekse iklim krizi ile mücadele için en temel ve ekonomik adım. Binalarda yalıtım malzemesi kullanmak çok fazla maliyet oluşturmuyor. Binanın toplam maliyetinin yüzde 3'üne denk geliyor ve güncel enerji maliyetleri ile baktığımızda ortalama 2-3 senede amorti ederek hane halkına geri dönüyor."""
298,EPDK 15 şirkete lisans verdi,"Enerji Piyasası Düzenleme Kurumunca (EPDK), elektrik, sıvılaştırılmış petrol gazları (LPG) ve petrol piyasalarında 15 şirkete lisans verildi.",Ekonomi,https://www.trthaber.com/haber/ekonomi/epdk-15-sirkete-lisans-verdi-842978.html,"EPDK'nin konuya ilişkin ilanı, Resmi Gazete'nin bugünkü sayısında yayımlandı. Buna göre, elektrik piyasasında faaliyet göstermek isteyen 8 şirkete üretim lisansı verildi. Aynı piyasada 3 şirketin üretim lisansı ise sona erdirilirken, 2 şirketin üretim, 1 şirketin ise tedarik lisansı iptal edildi. Ayrıca, 4 şirkete de şarj ağı işletmeci lisansı verildi. Sıvılaştırılmış Petrol Gazları (LPG) piyasasında faaliyet gösteren 1 şirketin dağıtıcı lisansının, 1 şirketin ise depolama lisansının süresi uzatıldı. Petrol piyasasında ise 2 ihrakiye teslimi ve 1 madeni yağ lisansı verildi."
299,İngiliz ekonomist Ash: Fitch'in Türkiye'nin kredi notunu artırması hak edildi,"Merkezi Londra'da bulunan Bluebay Varlık Yönetimi Gelişen Piyasalar Kıdemli Stratejisti Timothy Ash, Fitch Ratings'in Türkiye'nin kredi notunu yükseltmesinin seçimlerden bu yana görülen politika düzenlemesi açısından ""hak edildiğini"" kaydetti.",Ekonomi,https://www.trthaber.com/haber/ekonomi/ingiliz-ekonomist-ash-fitchin-turkiyenin-kredi-notunu-artirmasi-hak-edildi-842948.html,"Bluebay Varlık Yönetimi Gelişen Piyasalar Kıdemli Stratejisti Timothy Ash, uluslararası kredi derecelendirme kuruluşu Fitch'in Türkiye'nin kredi notunu yükseltmesine ilişkin değerlendirmede bulundu. Not artırımının seçimlerden bu yana görülen politika düzenlemesi açısından ""hak edildiğini"" ifade eden Ash, enflasyon verisi ile lira ve rezervler üzerindeki baskı nedeniyle piyasaların son birkaç haftadır Türkiye çevresinde gergin olduğu göz önüne alındığında ""zamanlamanın ilginç"" olduğunu belirtti.   Fitch Ratings, bugün Türkiye'nin kredi notunu ""B""den ""B+""ya yükseltirken, not görünümünü ""durağan""dan ""pozitif""e çevirdi. Derecelendirme kuruluşunun açıklamasında, notun yükseltmesinin Haziran 2023'ten bu yana uygulanan politikaların dayanıklılığına ve etkinliğine olan güvenin arttığını yansıttığı, görünümünün pozitife çevrilmesinin de tutarlı makro politika duruşuna ve Türkiye enflasyonunda önemli düşüşe işaret ettiği aktarıldı."
300,"Fitch, Türkiye'nin kredi notunu yükseltti","Uluslararası kredi derecelendirme kuruluşu Fitch Ratings, Türkiye'nin kredi notunu ""B""den ""B+""ya yükseltirken, not görünümünü ""durağan""dan ""pozitif""e çıkardı.",Ekonomi,https://www.trthaber.com/haber/ekonomi/fitch-turkiyenin-kredi-notunu-yukseltti-842947.html,"Fitch Ratings, Türkiye ekonomisine ilişkin değerlendirmesini açıkladı. Kredi derecelendirme kuruluşundan yapılan açıklamada, Türkiye'nin uzun vadeli döviz cinsinden kredi notunun ""B""den 'B+'ya yükseltildiği, not görünümünün ""pozitif"" olarak belirlendiği aktarıldı. Açıklamada, söz konusu not artırımının makroekonomik ve dış kırılganlıkları azaltmada para politikası sıkılaştırmasının beklenenden daha fazla önden yüklenmesi de dahil olmak üzere, Haziran 2023'teki değişimden bu yana uygulanan politikaların dayanıklılığına ve etkinliğine olan güvenin artmasından kaynaklandığı bildirildi. Enflasyon beklentilerinin hafiflediği ve dış likidite risklerinin azaldığı belirtilen açıklamada, bu durumun daha olumlu dış finansman koşulları, yüksek rezervler, düşük döviz korumalı mevduatlar ve daralan cari işlemler açığını yansıması olduğu kaydedildi.   Açıklamada, pozitif görünümün ise Fitch'in Türkiye'nin genel makroekonomik politika duruşunun enflasyondaki belirgin düşüşle tutarlı olması ve daha düşük cari açık ile daha güçlü likidite tamponları açısından dış kırılganlıkların azalmaya devam etmesi yönündeki beklentisini yansıttığı aktarıldı. Türkiye ekonomisinin bu yıl yüzde 2,8 büyümesinin beklendiği belirtilen açıklamada, büyüme oranın 2025'te ise yüzde 3,1'e çıkabileceği kaydedildi. Açıklamada, mart ayındaki yerel seçimlerin sonucunun politika değişikliğine yol açmasının beklenmediği ifade edildi. Fitch Ratings, 8 Eylül 2023'te Türkiye'nin kredi notunu ""B"" olarak teyit ederken, not görünümünü 2 yılın ardından ""negatif""ten ""durağan""a çıkarmıştı. Fitch'in takvimine göre Türkiye'ye ilişkin bir sonraki değerlendirmenin 6 Eylül'de yapılması planlanıyor."
301,Çiftçilere tarımsal destek ödemesi bugün yapılacak,"Tarım ve Orman Bakanlığı, 399 milyon 724 bin liralık tarımsal destekleme ödemesinin bugün çiftçilerin hesaplarına aktarılacağını açıkladı.",Ekonomi,https://www.trthaber.com/haber/ekonomi/ciftcilere-tarimsal-destek-odemesi-bugun-yapilacak-842928.html,"Bakanlığın sosyal medya platformu X'ten yapılan paylaşımda, tarımsal destek ödemelerine ilişkin bilgi verildi. Paylaşımda, 399 milyon 724 bin liralık tarımsal destekleme ödemesinin bugün çiftçilerin hesaplarına aktarılacağı belirtildi. Paylaşımda yer alan bilgilere göre, hububat-baklagil ve dane mısır desteği 229 milyon 199 bin lira, hastalıktan ari işletme desteği 85 milyon 396 bin lira, tarımsal sulama amaçlı su kullanım hizmet bedeli desteği 63 milyon 752 bin 293 lira ve kırsal kalkınma yatırım desteği 21 milyon 376 bin 707 lira olarak belirlendi."
302,Borsa günü yükselişle tamamladı,"Borsa İstanbul'da BIST 100 endeksi, günü yüzde 1,12 değer kazanarak 9.155,32 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-842927.html,"BIST 100 endeksi, önceki kapanışa göre 101,14 puan artarken, toplam işlem hacmi 122,9 milyar lira oldu. Bankacılık endeksi yüzde 3,05, holding endeksi yüzde 0,11 değer kazandı. Sektör endeksleri arasında en çok kazandıran yüzde 3,38 ile sigorta, en çok gerileyen ise yüzde 1,77 ile menkul kıymet yatırım ortaklığı oldu. Öte yandan ABD'de tarım dışı istihdam, şubat ayında 275 bin kişi arttı. Yüzde 3,7'den yüzde 3,9'a yükselen işsizlik oranı da iki yılın en yüksek seviyesine çıktı. ABD Merkez Bankasının (Fed) dikkatle izlediği ortalama saatlik kazanç da yüzde 0,1 ile Şubat 2022'den bu yana en düşük artışı kaydetti. Analistler, beklentilerin üzerinde gelen istihdam artışına rağmen işsizlik oranının yükselmesi ve ücret artışlarındaki yavaşlamanın Fed'in yılın ilk yarısında faiz indirimlerine başlayabileceği ihtimalini desteklediğini belirtti. Fitch Ratings'in bu akşam açıklaması beklenen Türkiye değerlendirme raporunun takip edileceğini dile getiren analistler, haftaya yurt içinde ödemeler dengesi, sanayi üretimi, iş gücü istatistikleri, Türkiye Cumhuriyet Merkez Bankası (TCMB), piyasa katılımcıları anketi, yurt dışında ise ABD'de enflasyon, Üretici Fiyat Endeksi (ÜFE), sanayi üretimi, perakende satışlar, Japonya'da büyüme, Almanya'da enflasyon, İngiltere'de sanayi üretimi başta olmak üzere yoğun veri gündeminin takip edileceğini söyledi. Teknik açıdan BIST 100 endeksinde 9.000 ve 8.900 seviyelerinin destek konumunda olduğunu aktaran analistler, 9.200 ve 9.300 seviyelerinin direnç olarak öne çıktığını kaydetti."
303,İşletmelere geçen yıl 320 milyar lira kefalet imkanı sağlandı,"Hazine ve Maliye Bakanlığı, geçen yıl işletmeler için proje finansmanından inşaata, girişimcilikten yeşil dönüşüme kadar pek çok alanda 320 milyar liralık kefalet imkanı oluşturdu.",Ekonomi,https://www.trthaber.com/haber/ekonomi/isletmelere-gecen-yil-320-milyar-lira-kefalet-imkani-saglandi-842877.html,"Hazine ve Maliye Bakanlığı, finansal araç ve piyasaları geliştirmek amacıyla girişim sermayesi fonları ile üst fonlara bütçesinden kaynak aktarırken, işletmelerin finansmana erişiminin kolaylaştırılması kapsamında kredi garanti sistemine de destek sağlıyor. Buna göre, İhracatı Geliştirme AŞ (İGE) ile Bakanlık arasında 25 milyar liralık kefalet destek paketi için protokol imzalanırken, bu paket kapsamındaki aktif kefalet kullandırımlarına geçen yıl başlandı. Ayrıca, İşletme Giderleri, Yatırım-Proje Finansmanı, İmalat Sanayi, 6 Şubat Depremleri İşletme ve Yatırım Giderleri, Bölgesel Odaklı KOBİ, Döviz Kazandırıcı Faaliyetler, Girişimci, Kadın Girişimci, Yeşil Dönüşüm ve Enerji Verimliliği, Teknoloji, Dijital Dönüşüm, Eğitim, Yeni Evim İnşaat, Konut İnşaatı ve EYT gibi destek paketleri de geçen yıl uygulamaya alındı. Söz konusu paketler kapsamında 320 milyar liralık kefalet imkanı sağlandı. Yatırım ve ihracat destek paketleri de geçen yıl uygulamaya alınırken, bu paketlerle 18 milyar liralık kefalet imkanı oluşturuldu. Destek paketlerinin süresi bu yılın sonuna kadar uzatıldı Geçen yıl sonunda kullanımı biten Kredi Garanti Fonu, 6 Şubat Depremleri-İşletme Giderleri, Türkiye Kalkınma ve Yatırım Bankası ve İGE destek paketlerinin süresi de bu yılın sonuna kadar uzatıldı. Finansal istikrara katkı sağlanması ve Türk lirası enstrümanlara olan talebin artırılması amacıyla ""Kur Korumalı Mevduat ve Katılma Hesapları"" ürünü, Aralık 2021'den itibaren uygulamaya alındı. Bu kapsamda 2023 yılı itibarıyla mudilere 59,5 milyar liralık destek aktarıldı. Gerçek kişilerin konut finansmanı taksit ödemelerini kolaylaştırmak amacıyla uygulanan Yeni Konut Finansman Programı'yla yararlanıcılara 186 milyon lira Hazine katkısı sağlandı. Söz konusu katkı, 2024, 2025 ve 2026 yıllarında da sağlanmaya devam edilecek. 158 yatırımcıya BKS lisansı verildi Bireysel Katılım Sermayesi (BKS) kapsamında geçen yıl 7 melek yatırım ağı sisteme akredite edilirken, 158 yatırımcıya BKS lisansı verildi. Yatırım değeri 5,19 milyon lira olan 4 yatırım onaylanırken, sistem kapsamında 3,89 milyon liralık vergi indirim hakkı sağlandı."
304,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 0,26 değer kazanarak 9.077,65 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-842868.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 23,48 puan artışla 9.077,65 puana yükseldi. Toplam işlem hacmi 52 milyar lira oldu. Bankacılık endeksi yüzde 0,86 ve holding endeksi yüzde 0,07 değer kazandı. Sektör endeksleri arasında en çok kazandıran yüzde 2,31 ile sigorta, en çok kaybettiren ise yüzde 2,04 ile turizm oldu. Analistler, küresel pay piyasalarında, ABD Merkez Bankası (Fed) Başkanı Jerome Powell'ın, para politikasını gevşetmek için gereken güvenden ""uzak olmadıklarını"" söylemesinin ardından pozitif bir seyir izlendiğini belirterek, bugün yurt içinde uluslararası derecelendirme kuruluşu Fitch Ratings'in bu akşam açıklaması beklenen Türkiye değerlendirme raporunun yatırımcıların odağına yerleştiğini söyledi. Powell'ın ""güvercin"" sözle yönlendirmelerinin ardından pay piyasalarında risk iştahının arttığını anımsatan analistler, bugün ABD'de açıklanacak istihdam raporu verilerinin iş gücü piyasasının gidişatına dair sinyaller verebileceğini ve bu durumun Fed'in ilerleyen dönemlerde atacağı adımlar üzerinde etkili olabileceğini vurguladı. Analistler, Fitch Ratings'in bu akşam açıklaması beklenen Türkiye değerlendirme raporunun yanı sıra öğleden sonra ABD'de istihdam raporu verilerinin takip edileceğini bildirdi. Teknik açıdan BIST 100 endeksinde 9.000 ve 8.900 seviyelerinin destek konumunda olduğunu aktaran analistler, 9.200 ve 9.300 seviyelerinin direnç olarak öne çıktığını kaydetti."
305,Üniversitelerde ve diplomaside kadın sayısı artıyor,"Türkiye'yi yurt dışında 2014'te 32 kadın büyükelçi temsil ederken, bu sayı 2023'te 81'e ulaştı. Kadın akademisyenlerin sayısı ise 10 yılda 24 bin 287 kişi artarak 85 bin 220'ye yükseldi.",Ekonomi,https://www.trthaber.com/haber/ekonomi/universitelerde-ve-diplomaside-kadin-sayisi-artiyor-842859.html,"Türkiye İstatistik Kurumunun (TÜİK) son verilerinden derlediği bilgilere göre, kadınların eğitim seviyesi yükseldikçe iş gücüne daha fazla katılım sağladığı görüldü. Okuryazar olmayan kadınların iş gücüne katılma oranı yüzde 13,9 olarak hesaplanırken, bu oran lise altı kadınlarda yüzde 27,1, lise mezunlarında yüzde 36,1, mesleki veya teknik lise mezunlarında ise yüzde 43 oldu. Yükseköğretim mezunu kadınların iş gücüne katılma oranı ise yüzde 68,8 olarak gerçekleşti. Kadın akademisyen sayısı 10 yılda 24 bin 287 kişi artış gösterdi Kadın akademisyen sayısı yıllar içinde artış gösterdi. Yükseköğretimde 2013-2014 döneminde 60 bin 993 kadın akademisyen bulunurken, 2022-2023 döneminde bu sayı yüzde 40 artarak 85 bin 220'ye çıktı. Böylece kadın akademisyen sayısı 10 yılda 24 bin 287 kişi artış gösterdi. Söz konusu 10 yıllık süreçte kadın profesör sayısı yüzde 102,4 artışla 5 bin 740'tan 11 bin 616'ya çıktı. Kadın doçent sayısı da yüzde 110 artışla 9 bin 160'a yükseldi. 2013-1014 döneminde 4 bin 360 kadın doçent üniversitelerde görev yapıyordu. Üniversitelerde 2022-2023 döneminde 20 bin 625 doktor öğretim üyesi, 19 bin 41 öğretim görevlisi, 24 bin 778 araştırma görevlisinin çalıştığı belirlendi. Kadın büyükelçi sayısı da artıyor Üniversitelerin yanı sıra diplomasi alanında da çalışan kadın sayısında artış yaşandı. Türkiye'yi 2014'te 32 kadın büyükelçi yurt dışında temsil ederken, bu sayı 2023'te 81'e ulaştı. 2015'te 37, 2016'da 43, 2017'de 51, 2018'de 56, 2019'da 60, 2020'de 65, 2021'de 73, 2022'de 78 kadın büyükelçi yurt dışında görev yaptı. Kadın büyükelçi oranı 2014'te yüzde 13,9 iken, 2023'te bu oran yüzde 27,3'e yükseldi."
306,Şubatta en fazla BIST 100 endeksi kazandırdı,"Tüketici fiyat endeksi (TÜFE) ile indirgendiğinde şubatta en yüksek aylık reel getiri yüzde 8,91 ile BIST 100 endeksinde gerçekleşti.",Ekonomi,https://www.trthaber.com/haber/ekonomi/subatta-en-fazla-bist-100-endeksi-kazandirdi-842843.html,"Türkiye İstatistik Kurumu, şubat ayına ilişkin ""finansal yatırım araçlarının reel getiri oranları""nı açıkladı. Buna göre, şubatta aylık en yüksek reel getiri, Yurt İçi Üretici Fiyat Endeksi (Yİ-ÜFE) ile indirgendiğinde yüzde 9,74, TÜFE ile indirgendiğinde de yüzde 8,91 ile BIST 100 endeksinde oldu. Yİ-ÜFE ile indirgendiğinde, yatırım araçlarından mevduat faizi (brüt) yüzde 1,01, dolar yüzde 1,34, devlet iç borçlanma senetleri (DİBS) yüzde 1,94, külçe altın yüzde 2,33 ve avro yüzde 2,37 ile yatırımcısına kaybettirdi. TÜFE ile indirgendiğinde ise mevduat faizi (brüt) yüzde 1,76, dolar yüzde 2,09, DİBS yüzde 2,68, külçe altın yüzde 3,07 ve avro yüzde 3,11 kayba yol açtı. BIST 100 endeksi, üç aylık değerlendirmede, Yİ-ÜFE ile indirgendiğinde yüzde 6,02, TÜFE ile indirgendiğinde ise yüzde 0,91 ile yatırımcısına en yüksek reel getiri sağlayan yatırım aracı olarak öne çıktı. Aynı dönemde avro, Yİ-ÜFE ile indirgendiğinde yüzde 1,76, TÜFE ile indirgendiğinde ise yüzde 6,5 oranlarıyla yatırımcısına en çok kaybettiren yatırım aracı olarak kayıtlara geçti. Altı aylık değerlendirmeye göre külçe altın, Yİ-ÜFE ile indirgendiğinde yüzde 3,38 ile yatırımcısına en yüksek reel getiri sağlarken, TÜFE ile indirgendiğinde yatırımcısına yüzde 4,72 kaybettirdi. Aynı dönemde DİBS, Yİ-ÜFE ile indirgendiğinde yüzde 21,66, TÜFE ile indirgendiğinde ise yüzde 27,8 ile yatırımcısına en çok kaybettiren yatırım aracı oldu. Yıllık değerlendirmede en yüksek reel getiri BİST 100 endeksinde gerçekleşti Finansal yatırım araçları yıllık değerlendirildiğinde BIST 100 endeksi, Yİ-ÜFE ile indirgendiğinde yüzde 24,45, TÜFE ile indirgendiğinde ise yüzde 9,71 oranlarıyla yatırımcısına en yüksek reel getiri sağladı. Yıllık değerlendirmede, Yİ-ÜFE ile indirgendiğinde külçe altın yüzde 23,29, avro yüzde 11,66 ve dolar yüzde 10,87 oranlarında yatırımcısına sağladığı reel getiri ile dikkati çekti. Mevduat faizi (brüt) yüzde 22,26 ve DİBS yüzde 48,09 oranlarında yatırımcısına kaybettirdi. TÜFE ile indirgendiğinde külçe altın yüzde 8,7 ile yatırımcısına reel getiri sağlarken, avro yüzde 1,56, dolar yüzde 2,26, mevduat faizi (brüt) yüzde 31,46 ve DİBS yüzde 54,23 oranlarında yatırımcısında kayba neden oldu."
307,"KOSGEB, bu yıl 8 binden fazla kadının işletme kurmasını destekleyecek",Küçük ve Orta Ölçekli İşletmeleri Geliştirme ve Destekleme İdaresi Başkanlığı (KOSGEB) tarafında bu yıl 8 bin 250 kadın girişimcinin işletme kurmasının desteklenmesi öngörülüyor.,Ekonomi,https://www.trthaber.com/haber/ekonomi/kosgeb-bu-yil-8-binden-fazla-kadinin-isletme-kurmasini-destekleyecek-842842.html,"KOSGEB Başkanlığı, kadın girişimcilere yönelik destek ve eğitimlerini sürdürüyor. KOSGEB tarafından ""İleri ve Geleneksel Girişimci Destekleri"" kapsamında kadınlara, program için belirlenen destek tutarlarına ilave 5 bin lira katkı sağlanıyor. Kadın istihdamının artırılması amacıyla İşletme Geliştirme Destek Programı-Nitelikli Personel İstihdam Desteği de uygulanıyor. Bu kapsamda istihdam edilen kadınlar için destek oranına ilave yüzde 20 ekleniyor. KOSGEB KOBİ Finansman Destek Programı kapsamında işletme ve makine teçhizat kredilerinde üst limit 50 bin lira olarak uygulanıyor. Söz konusu kredi üst limiti, girişimcinin kadın olması durumunda 70 bin liraya yükseltiliyor. Kadınların kendi imkanlarıyla gelir elde etmeleri konusunda bilinçlendirilmeleri, iş gücüne kazandırılmaları ve kadınlar arasında girişimcilik kültürünün geliştirilmesi amacıyla 81 ilde kadın girişimciliğini tanıtmaya ve teşvik etmeye yönelik faaliyetler de gerçekleştiriliyor. ""Girişimcilik destekleri içindeki payın yüzde 26,5'e çıkarılması hedefleniyor"" Başkanlık, yürüttüğü programlarla geçen yıl 8 bin 131 kadın girişimcinin işletme kurmasına destek oldu. Söz konusu sayının bu yıl 8 bin 250'ye çıkarılması öngörülüyor. Bu yıl kadınların girişimcilik destekleri içinde aldığı payın da yüzde 26,5'e çıkarılması hedefleniyor. Girişimcilik eğitimlerine katılarak katılım belgesi almaya hak kazanan kadın sayısı geçen yıl 49 bin 283 oldu. Bu faaliyetlere ilave olarak 2012 yılından bu yana her yıl KOBİ ve Girişimcilik Ödülleri'nde farkındalık oluşturmak ve kadın girişimcileri teşvik etmek amacıyla ""Yılın Kadın Girişimcisi Ödülü"" veriliyor."
308,Nakliye güzergahlarındaki aksaklıklar küresel ticarete darbe vurdu,"Kızıldeniz'de devam eden saldırılar ve Panama kanalındaki kuraklık, küresel ticareti etkiledi. Süveyş Kanalı'nda azalan trafik, ticaret hacminin de bir önceki yıla göre yüzde 50 düşmesine yol açtı. Panama Kanalı'ndaki ticaret de kuraklık nedeniyle yüzde 32 azaldı.",Ekonomi,https://www.trthaber.com/haber/ekonomi/nakliye-guzergahlarindaki-aksakliklar-kuresel-ticarete-darbe-vurdu-842820.html,"Küresel ticaret, nakliye güzergahlarındaki aksama nedeniyle sekteye uğruyor. Uluslararası Para Fonu IMF, Kızıldeniz'deki saldırıların küresel ticareti aksattığını açıkladı. Süveyş Kanalı'ndaki ticaret hacmi, yılın ilk iki ayında,, bir önceki yıla göre yüzde 50 azaldı. Asya ile Avrupa arasındaki en kısa deniz yolundaki aksaklığa çözüm arayışı sürüyor. Bazı nakliye şirketleri, gemilerini Ümit Burnu'na yönlendiriyor ancak bu durum teslimat sürelerini ortalama 10 gün artırıyor. Panama Kanalı'nda şiddetli kuraklık Panama Kanalı'nda ise şiddetli kuraklık var. IMF'ye göre, Panama Kanalı'ndaki ticaret hacmi de geçen yıla kıyasla yüzde 32 düştü. Ekim ayından bu yana süren kuraklık, günlük gemi geçişlerini önemli ölçüde azalttı. IMF, nakliye güzergahlarındaki aksaklıklar devam ederse bazı tedarik zincirleri için geçici engel oluşturabileceği uyarısında bulundu. Bu da, yüksek nakliye maliyetleri nedeniyle enflasyon üzerinde yukarı yönlü baskıya neden olabilir. "
309,Bakan Şimşek: Niyetimiz kira sözleşmelerini e-Devlet üzerinden yapmak,"Hazine ve Maliye Bakanı Mehmet Şimşek, 420 binden fazla kapıyı çaldıklarını ve eldeki bilgilerle fiili durumu karşılaştırdıklarını belirterek, kira sözleşmelerini e-Devlet üzerinden yapılması üzerine çalıştıklarını söyledi.",Ekonomi,https://www.trthaber.com/haber/ekonomi/bakan-simsek-niyetimiz-kira-sozlesmelerini-e-devlet-uzerinden-yapmak-842811.html,"Hazine ve Maliye Bakanı Mehmet Şimşek, CNN Türk kanalında gündemi değerlendirdi. Kayıt dışılık ile mücadele edeceklerini söyleyen Şimşek, harcamaları gözden geçireceklerini, daha üretken, verimli alanlara yönelteceklerini söyledi. Çok ciddi düzenlemeler çalıştıklarını ifade eden Şimşek, ""Nokta atışı olacak. Kayıt dışı ile mücadele ederek, bütçe açığını daha kalıcı bir şekilde kontrol altına alacağız. Kayıt dışılık hak yemek demektir."" dedi. Hazirandan itibaren yeni pos cihazları kullanılacak Şimşek, kayıt dışı ekonomiyle mücadelede yeni yöntemlere de değindi. Hazirandan itibaren düşük KDV oranıyla fiş kesilmesinin önlenmesi için yeni POS cihazlarının kullanılacağını söyledi. ""Amacımız gönüllü uyumu artırmak"" Kira sözleşmelerinde yapılacak düzenlemelerle ilgili de konuşan Şimşek, ""Niyetimiz kira sözleşmelerini e-Devlet'ten yapmak. Son iki ayda 420 binden fazla kapıyı çaldık, elimizdeki bilgilerle, fiili durumu karşılaştırdık. Bizim amacımız gönüllü uyumu artırmak. Bu ayın sonunda kira beyannamesi verilmesi lazım. Bu kira beyannamelerini verilmesini sağlamak bizim açımızdan önemli. Çünkü verilmeyen beyannamelere ilişkin nisanda inceleme yaparsak, mükellef daha ağır sonuçlarla karşılaşabilir. Elimizde çok somut bilgi var. Amacımız gönüllü uyumu artırarak vatandaşın beyanname vermesini sağlamak."" dedi. Şimşek, Türkiye'nin kaynağa erişiminde bir sorun olmadığına da vurgu yaptı. ""Türkiye'de gelecek aylarda ciddi kredi not artışları olacak"" dedi."
310,Borsa güne yükselişle başladı,"Borsa İstanbul'da BIST 100 endeksi, güne yüzde 0,33 yükselişle 9.084,18 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-842790.html,"Açılışta BIST 100 endeksi, önceki kapanışa göre 30 puan ve yüzde 0,33 değer kazanarak 9.084,18 puana yükseldi. Bankacılık endeksi yüzde 0,18 ve holding endeksi yüzde 0,29 artış kaydetti. Sektör endeksleri arasında en fazla kazandıran yüzde 1,62 ile bilişim olurken en çok kaybettiren yüzde 0,46 ile gayrimenkul yatırım ortaklığı oldu. Dün, alış ağırlıklı bir seyir izleyen Borsa İstanbul'da BIST 100 endeksi, günü yüzde 3,54 değer kazancıyla 9.054,18 puandan tamamladı. Analistler, küresel pay piyasalarında, ABD Merkez Bankası (Fed) Başkanı Jerome Powell'ın, para politikasını gevşetmek için gereken güvenden ""uzak olmadıklarını"" söylemesinin ardından pozitif bir seyir izlendiğini belirterek, bugün yurt içinde uluslararası derecelendirme kuruluşu Fitch Ratings'in bu akşam açıklaması beklenen Türkiye değerlendirme raporunun yatırımcıların odağına yerleştiğini söyledi. Powell'ın ""güvercin"" sözle yönlendirmelerinin ardından pay piyasalarında risk iştahının arttığını anımsatan analistler, bugün ABD'de açıklanacak istihdam raporu verilerinin iş gücü piyasasının gidişatına dair sinyaller verebileceğini ve bu durumun Fed'in ilerleyen dönemlerde atacağı adımlar üzerinde etkili olabileceğini vurguladı. Analistler, yurt içinde Fitch Ratings'in bu akşam açıklaması beklenen Türkiye değerlendirme raporunun yatırımcıların odağına yerleştiğini ifade ederek, yurt dışında Almanya'da sanayi üretimi ile üretici enflasyonu, Avro Bölgesi'nde büyüme ve ABD'de istihdam raporu verilerinin takip edileceğini bildirdi. Teknik açıdan BIST 100 endeksinde 9.000 ve 8.900 seviyelerinin destek konumunda olduğunu aktaran analistler, 9.200 ve 9.300 seviyelerinin direnç olarak öne çıktığını kaydetti."
311,"Bakan Yumaklı: Su ve sulama projelerine toplam 2,4 trilyon lira yatırım yapıldı","Tarım ve Orman Bakanı İbrahim Yumaklı, ""Yaklaşık 10 binin üzerinde son 22 yılda yapılan su ve sulama yatırımlarının toplam tutarı 2,4 trilyon lira"" dedi.",Ekonomi,https://www.trthaber.com/haber/ekonomi/bakan-yumakli-su-ve-sulama-projelerine-toplam-24-trilyon-lira-yatirim-yapildi-842791.html,"Bakan Yumaklı, muhtarlar ve sivil toplum kuruluşlarının temsilcileriyle toplantısının ardından Kurşunlu ilçesinde gövde inşaatı tamamlanan Kızlaryolu Barajı'nda incelemelerde bulundu. Yetkililerden baraj hakkında bilgi alan Yumaklı, burada yaptığı açıklamada, son 22 yılda suya yön veren projeler gerçekleştirdiklerini belirtti. Ekonomi için çok önemli olan hem tarımda hem sanayide hem de enerjide kullanılmak üzere bu projelerin yapıldığını dile getiren Yumaklı, ""Bütün bunlardan sonra artık bizim kendi mühendislerimiz, pırıl pırıl gençlerimiz dünya çapında projelere imza atar oldular. Malumunuz bunlardan bir tanesi Yusufeli Projesi, diğeri Türkiye'den Kıbrıs'a gönderilen su ile ilgili yapılar ve diğerleri. Yaklaşık 10 binin üzerinde son 22 yılda yapılan su ve sulama yatırımlarının toplam tutarı 2,4 trilyon lira. Yani bu da devletimizin, hükümetimizin, Sayın Cumhurbaşkanı'mızın liderliğinde ülkenin gelişimi için bu tarz yatırımlara ne kadar önem verdiğinin en büyük göstergelerinden bir tanesi."" diye konuştu.   ""2024 yılında yapacağımız sulama projeleriyle ilgili yatırımlarımızın toplam adedi 527"" Kızlaryolu Barajı'nın 2017 yılında ihaleye çıktığını, ilk harcının da 17 Aralık 2017 tarihinde atıldığını aktaran Yumaklı, şöyle konuştu: ""Hem sulama hem de enerji için kullanılacak olan bu barajın aynı zamanda gerektiğinde içme suyu için de kullanılması mümkün. Bu ve benzeri 2024 yılında yapacağımız sulama projeleriyle ilgili yatırımlarımızın toplam adedi 527. Bunları 2024 yılı içerisinde devreye almış olacağız. Aynı zamanda 211 adet de taşkın koruma tesisi devreye almış olacağız bu süre içerisinde. Kızlaryolu Barajı'yla alakalı yaklaşık bütçesi sulama tesisleriyle beraber şu an için reel rakamlarla yaklaşık 9 milyar olacak. Halihazırda bitmiş olan haliyle barajın gövde maliyeti 1,2 milyar lira. Bu baraj 3 ilimizi ilgilendirecek. Çorum, Kastamonu ve Çankırı'yı. Bu üç ilimizde de çok ciddi alanları sulamış olacak. Buralar sulamaya açılan alanlar itibariyle tarımsal üretimin suya hasret bölümlerinde suyla buluşturmuş, kavuşturmuş olacak. Ben her 3 ilimize, bunlardan faydalanacak olan ilçelerimize şimdiden hayırlı uğurlu olsun diliyorum. Gerçekten bizim mühendislerimizin, pırıl pırıl gençlerimizin bu ve benzeri dünya çapında projelere imza atmasından sorumlu bakan olarak gurur duyduğumu sizler vasıtasıyla tekrar etmek istiyorum."" Açıklamanın ardından Bakan Yumaklı, Çankırı Doğa Koruma ve Milli Parklar Şube Müdürlüğünde tedavisi tamamlanan kızıl şahini doğaya bıraktı.   Bakan Yumaklı'ya, Vali Mustafa Fırat Taşolar, AK Parti Grup Başkanvekili ve Çankırı Milletvekili Muhammet Emin Akbaşoğlu, AK Parti Çankırı İl Başkanı Koray Erdoğan ile yetkililer eşlik etti."
312,Bakan Uraloğlu: Ülkemizi 29 bin kilometrelik bir demir yolu ağıyla donatacağız,"Bakan Uraloğlu, ""Devam eden projelerimizi bitirdiğimizde ülkemizi 29 bin kilometrelik bir demir yolu ağıyla donatacağız. Daha çevreci, güvenilir, ekonomik bir ulaşım sistemini de inşallah ülkemizin her tarafına yaygınlaştırarak, ülkeyi demir yolu ağlarıyla yeni baştan donatmış olacağız"" açıklamasını yaptı.",Ekonomi,https://www.trthaber.com/haber/ekonomi/bakan-uraloglu-ulkemizi-29-bin-kilometrelik-bir-demir-yolu-agiyla-donatacagiz-842746.html,"Ulaştırma ve Altyapı Bakanı Abdulkadir Uraloğlu, AK Parti Adana Gençlik Kollarınca Çukurova Üniversitesi Mithat Özsan Amfisi'nde düzenlenen ""Gençlik Aşkı ile Adana"" programında, bir gün sonrasını düşünen Türkiye'den, 2028, 2035, 2053, 2071'i konuşan bir ülke haline geldiklerini söyledi. Gençlerin gelecek olduğunu ifade eden Uraloğlu, ""O ufukları size biz açmak durumundayız. Çok şükür Cumhurbaşkanı'mızın önderliğinde, liderliğinde de biz bunu açmış durumdayız. Siz, ufka bakıyorsunuz, siz uzaya bakıyorsunuz."" şeklinde konuştu. ""Gazze'de maalesef soykırıma varan vahşeti var"" Bütün mazlum coğrafyaların gözlerini çevirmiş Türkiye'ye, Cumhurbaşkanı Recep Tayyip Erdoğan'a baktığını belirten Uraloğlu, şöyle devam etti: ""Gerçekten oralarda, bizden, ülkemizden, hele hele Cumhurbaşkanı'mızdan olan beklenti gerçekten bir başka. Bunu beraber görmemiz, beraberce anlamamız lazım. Onun için biz kendimizi öyle yetiştirmeliyiz ki sadece kendi ailemizi, ilimizi, ülkemizi değil, bütün mazlum coğrafyalara hizmet edecek donanımda kendimizi yetiştirmemiz lazım. Bakın bugün İsrail'in, Gazze'de maalesef soykırıma varan vahşeti var. En üst perdeden kim ses çıkarıyor? Cumhurbaşkanı'mız ses çıkarıyor ve gerçekten dikkate alınan da o. Bugün onun söyledikleri dünyada çok geniş bir etki uyandırdı. İnşallah Allah, o Gazzeli kardeşlerimizin maruz kaldığı şu zulümden de bir an önce kurtulmasını nasip etsin diyorum."" Uraloğlu, daha sonra yaptığı sunumda bakanlığın Türkiye ve Adana'daki yatırımlarını anlattı. Türkiye'nin jeopolitik açıdan önemli bir ülke olduğunu, doğudan batıya ticaret ve ulaşımı sağlayan orta koridorun tam merkezinde yer aldığını vurgulayan Uraloğlu, ""Biz burada sadece bir ticaret taşımıyoruz. Bütün gönül coğrafyamıza, özellikle Orta Asya'ya, Türk cumhuriyetlerine de biz buradan ulaşıyoruz. Bunun için kıymetli."" ifadesini kullandı. Bakan Uraloğlu, Türkiye'nin ulaşımdaki teknolojisiyle 2071'e daha güvenle bakabildiklerini, hayal edilemeyen otoyollar, tüneller ve köprülerin yapıldığını söyledi. ""11 bin kilometrelik mevcut olan ağın neredeyse tamamını yeniledik"" Demir yolu yatırımları hakkında bilgi veren Uraloğlu, şöyle konuştu: ""Türkiye'deki halihazırdaki demir yolu ağının 3 bin kilometreden bir miktar daha fazlasını biz AK Parti hükümetleri döneminde yaptık. Ama 11 bin kilometrelik mevcut olan ağın da neredeyse tamamını yeniledik. Devam eden projelerimizi bitirdiğimizde ülkemizi 29 bin kilometrelik bir demir yolu ağıyla donatacağız. Daha çevreci, güvenilir, ekonomik bir ulaşım sistemini de inşallah ülkemizin her tarafına yaygınlaştırarak, ülkeyi demir yolu ağlarıyla yeni baştan donatmış olacağız."" ""Milli maç 90 dakika, Ankara-İstanbul arası 80 dakika olacak"" Uraloğlu, Ankara-İstanbul arasındaki hızlı tren yatırımına değinerek, ""Milli maç 90 dakika, Ankara-İstanbul arası 80 dakika olacak. İstanbul-Ankara arasında saatte 350 kilometre hızla 80 dakikalık bir sürede seyahat edecek olan bir projenin, proje yapım çalışmalarını başlattık. 2028'e kadar inşallah bunu yapım çalışmalarını başlatacağız. 2030'lu yıllarda da inşallah hem böyle bir seyahat imkanı tanıyacağız hem de bu teknolojiyi ülkemize kazandırmış olacağız."" değerlendirmelerinde bulundu. ""Adana Havalimanını da asla atıl bırakmayacağız"" Ülkenin her tarafına havalimanları yaptıklarına dikkati çeken Uraloğlu, konuşmasını şöyle sürdürdü: ""Şu an 57 tane var, 3 tanesi devam ediyor, bir tane de planlanan var. Devam edenlerden bir tanesi de Çukurova Havalimanımızdır. O da gündemimizde. İnşallah onu da ulaşıma açacağız ama Adanalı kardeşlerimiz merak etmesin. Biz Adana Havalimanını da asla atıl bırakmayacağız. 2002'de sadece 50 ülkede 60 noktaya uçabiliyorduk. Bugün geçen hafta 131 olan ülkede 346 noktaya uçabiliyoruz. Neredeyse dünyanın her tarafına uçabiliyoruz."" Uraloğlu, ilk milli ve yerli haberleşme uydusu TÜRKSAT 6A uydusunu haziranda yörüngesine göndermeyi hedeflediklerini bildirdi. ""İnşallah 2026'da 5G'ye geçeceğiz"" Türkiye'de 549 bin kilometre fiber kablo uzunluğuna ulaştıklarını dile getiren Uraloğlu, ""5G teknolojisini gençlerimiz merak ediyor. Bununla ilgili çalışmalarımızı yürütüyoruz. İnşallah 2026'da 5G'ye geçeceğiz. Ama bir taraftan da 6G teknolojisini de dünyada takip etmeye başladığımızı size söylemek isterim."" dedi. Uraloğlu, merkez Seyhan ilçesi Fatih Mahallesi'nde düzenlenen ""Mahalle Buluşması"" programına da katıldı."
313,Bakan Şimşek: Kurumlar vergisi ve gelir vergisini artırmayacağız,"Bakan Şimşek, 2024'ten sonra ekonomi programının güçlü sonuç vereceğini söyledi. Şimşek, ""Cari açıktaki daralma ve risk primindeki düşüş, programın doğru çalıştığının göstergesidir"" dedi. Vergilerle ilgili tutumlarının net olduğunu söyleyen Şimşek, ""Kurumlar vergisini artırmayacağız. Gelir vergisini artırmayacağız"" açıklamasını yaptı.",Ekonomi,https://www.trthaber.com/haber/ekonomi/bakan-simsek-kurumlar-vergisi-ve-gelir-vergisini-artirmayacagiz-842742.html,"Hazine ve Maliye Bakanı Mehmet Şimşek, CNN Türk'te ekonomide gelinen son durumla ilgili bilgi verdi. Bakan Şimşek, 2024 yılından sonra uygulanan ekonomi programının güçlü sonuç vereceğini ifade ederek, ""Ekonomi programının doğru çalıştığının göstergesi cari açıkta daralma, risk primindeki düşüştür. Türk bankalarının finansmana erişimidir"" dedi. ""Vergiyle ilgili tutumumuz net"" 31 Mart seçimlerinin ardından orta vadeli programda ön görmedikleri bir adım atmayacaklarını belirten Şimşek, vergilerle ilgili konuya da açıklık getirdi. Şimşek, ""Vergiyle ilgili tutumumuz net. Kurumlar vergisini artırmayacağız. Gelir vergisini de artırmayacağız. KDV genel oranlarını artırmayacağız"" dedi. Şimşek, seçim öncesi belirsizlik yaratmaya yönelik spekülasyonlar yapıldığına da dikkati çekti. Şimşek, ""Kasıtlı üretilen bir takım spekülasyonlar var"" şeklinde konuştu."
314,"THY şubatta 6,1 milyon yolcu taşıdı","Türk Hava Yollarının (THY) şubatta taşıdığı yolcu sayısı, geçen yılın aynı ayına göre yüzde 25,4 artarak 6,1 milyon oldu.",Ekonomi,https://www.trthaber.com/haber/ekonomi/thy-subatta-61-milyon-yolcu-tasidi-842737.html,"THY'den Kamuyu Aydınlatma Platformuna yapılan açıklamada, şirketin Şubat 2024 trafik sonuçlarına yer verildi. Şubat 2023'te 4,9 milyon olan taşınan yolcu sayısını bu yıl yüzde 25,4 artırarak 6,1 milyona çıkaran THY'nin dış hat doluluk oranı yüzde 80,9, iç hat doluluk oranı ise yüzde 85,1 olarak gerçekleşti. Dıştan dışa transfer yolcu sayısı Şubat 2023'te 2,1 milyonken, bu yılın aynı ayında yüzde 14,6 artarak 2,4 milyon oldu. Toplam arz edilen koltuk kilometre (AKK), bu yılın şubat ayında geçen senenin aynı dönemine göre 15,4 milyardan yüzde 19,5 artışla 18,4 milyara ulaştı. Taşınan kargo ve posta hacmi Şubat 2023'te 101,9 bin tonken, bu yılın aynı döneminde yüzde 45,6 artışla 148,4 bin ton olarak gerçekleşti. Ocak-Şubat dönemi 2024 Ocak-Şubat trafik sonuçları değerlendirmesine de yer verilen açıklamaya göre THY, geçen yılın aynı dönemine göre taşınan yolcu sayısını yüzde 12,8 artırarak 12,3 milyona çıkardı. Dıştan dışa transfer yolcu sayısı 2023 Ocak-Şubat döneminde 4,4 milyonken, bu yılın aynı döneminde yüzde 14,4 artışla 5 milyon olarak gerçekleşti. Yolcu doluluk oranı 2023 Ocak-Şubat dönemine göre 0,2 puan düşüşle yüzde 80,8 olarak gerçekleşti. Yurt dışı yolcu doluluğu yüzde 80,3, yurt içi yolcu doluluğu ise yüzde 84,9 oldu. AKK, 2023 Ocak-Şubat döneminde 33,5 milyar iken, bu yılın aynı döneminde yüzde 14,7 artışla 38,4 milyar olarak gerçekleşti. Toplam taşınan kargo ve posta hacmi 2024'ün ilk 2 ayında geçen yılın aynı dönemine göre yüzde 34,5 artışla 297,2 bin ton olarak kaydedildi. THY'nin filosundaki uçak sayısı ise şubat itibarıyla 450'ye yükseldi."
315,"Fed Başkanı, faiz indirimine başlamak için gereken güveni kazanmaya ""uzak olmadıklarını"" söyledi","ABD Merkez Bankası (Fed) Başkanı Jerome Powell, faiz indirimine başlamak için ihtiyaç duydukları enflasyonun sürdürülebilir bir şekilde yüzde 2'ye doğru düştüğüne dair güveni kazanmaya ""uzak olmadıklarını"" ifade etti.",Ekonomi,https://www.trthaber.com/haber/ekonomi/fed-baskani-faiz-indirimine-baslamak-icin-gereken-guveni-kazanmaya-uzak-olmadiklarini-soyledi-842734.html,"Powell, ABD Kongresindeki yarıyıllık Para Politikası Raporu'na ilişkin sunumunun ikinci gününde ABD Senatosunun Bankacılık, Konut ve Kentsel İşler Komitesi üyelerinin sorularını yanıtladı. Faiz oranlarının şu anda oldukça kısıtlayıcı bir seviyede olduğunu belirten Powell, para politikasının uzun ve değişken gecikmelerle işlediğini, bu nedenle enflasyonun yüzde 2'ye inmesini beklemeyeceklerini söyledi. Powell, enflasyonun yüzde 2 oranına sürdürülebilir bir şekilde ilerlediğinden daha fazla emin olmayı beklediklerini yineleyerek, ""Bu güveni elde ettiğimizde, ki uzak değiliz, ekonomiyi resesyona sürüklememek için kısıtlama seviyesini düşürmeye başlamak uygun olacaktır."" dedi. ABD Kongresindeki sunumunun ilk gününde Temsilciler Meclisi'nin Finansal Hizmetler Komitesi'nde düzenlenen oturuma katılan Powell, enflasyonun sürdürülebilir bir şekilde yüzde 2'ye doğru ilerleyeceğine dair daha fazla güven duyana kadar politika faizinin düşürülmesinin uygun olacağını öngörmediklerini vurgulamıştı. Sıkılaşma döngüsünde politika faizinin muhtemelen zirvede olduğuna inandıklarını belirten Powell, ""Ekonominin genel olarak beklendiği gibi seyretmesi halinde, bu yılın bir noktasında politika kısıtlamalarını azaltmaya başlamak muhtemelen uygun olacaktır. Ancak ekonomik görünüm belirsiz ve yüzde 2'lik enflasyon hedefimize doğru devam eden ilerleme garanti değil."" değerlendirmesinde bulunmuştu."
316,"Amerikalıların serveti geçen yılın son çeyreğinde 156,2 trilyon dolara yükseldi","ABD'de hanehalkının net serveti, 2023'ün dördüncü çeyreğinde bir önceki çeyreğe kıyasla yüzde 3,2 artarak 156,2 trilyon dolara çıktı.",Ekonomi,https://www.trthaber.com/haber/ekonomi/amerikalilarin-serveti-gecen-yilin-son-ceyreginde-1562-trilyon-dolara-yukseldi-842726.html,"ABD Merkez Bankası (Fed), Ekim-Aralık 2023 dönemine ait ""ABD'nin Finansal Hesapları"" raporunu yayımladı. Buna göre, ülkede hanehalkının net serveti geçen yılın dördüncü çeyreğinde 156,2 trilyon dolara yükseldi. Geçen yılın son çeyreğinde bir önceki çeyreğe göre yüzde 3,2 artan hanehalkı serveti, 2022'nin aynı dönemine kıyasla da yüzde 8'lik artış kaydetti. ABD'de hanehalkının net serveti, geçen yılın ilk çeyreğinde 147,5 trilyon dolar, ikinci çeyreğinde 152,8 trilyon dolar ve üçüncü çeyreğinde 151,4 trilyon dolar olarak hesaplanmıştı. Geçen yılın son çeyreğinde, hisse senetlerinin değeri 4,7 trilyon dolar artarken, gayrimenkulün değeri 600 milyar dolarlık azalış kaydetti. Amerikan hanehalkı borcu ise geçen yılın dördüncü çeyreğinde yüzde 2,4 arttı Söz konusu dönemde tüketici kredileri yüzde 3,3 ve mortgage (konut kredisi) borcu yüzde 2,1 yükseldi."
317,Bakan Şimşek: Zorunlu afet sigortasını getirmeyi düşünüyoruz,"Bakan Şimşek, ""Bu yıl içerisinde, 2024'ün 3. ve 4. çeyreğinde zorunlu afet sigortasını getirmeyi düşünüyoruz. Deprem sigortasının kapsamı çok dar. Sadece binaları kapsıyor, afet sigortası ise bütün diğer riskleri de kapsamış olacak"" açıklamasını yaptı.",Ekonomi,https://www.trthaber.com/haber/ekonomi/bakan-simsek-zorunlu-afet-sigortasini-getirmeyi-dusunuyoruz-842715.html,"Hazine ve Maliye Bakanı Mehmet Şimşek, Hasan Kalyoncu Üniversitesi'nde (HKÜ) düzenlenen Depreme Dayanıklı Bina Tasarımı Yarışması Ödül Töreni'ndeki konuşmasında, anlamlı bir yarışma düzenlendiğini belirterek, katılımcıları tebrik etti. Depreme dayanaklı binaların tasarımlarının oluşturulmasının önemine işaret eden Şimşek, ""Türkiye büyük bir oranda deprem ülkesi. Depremle yaşamak dışında bir seçeneğimiz yok. Onun için de mutlaka dirençli yapıları inşa etmemiz lazım."" ifadelerini kullandı. Şimşek, zorunlu deprem sigortasının 1999'daki depremin ardından hayata geçirildiğini hatırlatarak, Türkiye'nin deprem ülkesi olması nedeniyle sigortaların yapılması gerektiğini dile getirdi. DASK bünyesindeki deprem teminat havuzuna finansal güvence sağlandığını dile getiren Şimşek, ""2023 itibarıyla zorunlu deprem sigortası poliçe sayısı yaklaşık 11,7 milyon. Teminat tutarı ise yaklaşık 3,7 trilyon liraya ulaşmış durumda. Adı da zorunlu sigorta ama sigortalık durumu hala düşük. Bu zorunlu sigorta önemli bir temel taşı, bunun üzerine ilave adımlar atmamız gerekiyor."" diye konuştu. Türkiye'nin geçen sene depreme 1,1 trilyon liranın üzerinde kaynak harcadığını bildiren Şimşek, şöyle devam etti: ""Bu deprem sigortası bir nebze de olsa bu yaraların sarılmasında faydalı oldu. Bölgedeki yaklaşık 500 bin hasar başvurusuna yaklaşık 35 milyar lira ödeme yapıldı. Dolayısıyla biz zorunlu deprem sigortasını, yaygınlaşmasını önemsiyoruz ve sadece depremle sınırlı olmasın istiyoruz. 2024 için bir reform programımız var. Bu reformun birleşenlerden bir tanesi de mevcut sigortanın kapsamını genişletmek. Şu an itibarıyla zorunlu deprem sigortası, bazı ülkeler açısından da örnek oluşturdu. Geçtiğimiz dönemde Azerbaycan, Arnavutluk gibi ülkelerin yetkilileri geldi, bu sistemi öğrenmek ve tecrübelerimizi paylaşmamızı istedi. Hakikaten örnek bir uygulama görüyoruz. Türkiye bir deprem bölgesi, bu bir gerçek."" Şimşek, iklim değişikliğinin de başka gerçek olduğuna dikkati çekti. Zorunlu afet sigortası İklim değişikliğine ve yol açacağı afetlere karşı dirençli şehirlerin kaçınılmaz bir öneme sahip olduğunu belirten Şimşek, şöyle konuştu: ""İklim krizi bir realiteyse bizim ona bir hazırlık yapmamız lazım. Yeşil dönüşüm de hazırlığın bir parçası. Bu yıl içerisinde, 2024'ün 3. ve 4. çeyreğinde zorunlu afet sigortasını getirmeyi düşünüyoruz. Deprem sigortasının kapsamı çok dar. Sadece binaları kapsıyor, afet sigortası ise bütün diğer riskleri de kapsamış olacak. 2000 yılında iyi bir reform yapılmış, zorunlu deprem sigortası getirilmiş, şimdi biz bir adım daha öteye geçip iklim değişikliğini de dikkate almamız lazım. Doğal afetlerin sıklığını artırma riskine karşı tedbir olarak, şimdi 'zorunlu afet sigortası yapacağız' diyoruz. 12. Kalkınma Planımızda bu düzenleme de yer alıyor. Ev eşyası dahil diğer bütün boyutlarıyla riskleri kapsamış olacak. Böylece ülkemizin sigortacılık oranı artmış olacak."" HKÜ Mütevelli Heyeti Başkan Vekili Haluk Kalyoncu ise depremin açacağı riskleri analiz ederek farkındalığına vurgu yapılacak yarışma düzenlediklerini ve gençlerin güvenli binaları inşa edeceklerine inandıklarını anlattı. HKÜ Rektörü Prof. Dr. Türkay Dereli ise uygulamalı eğitime önem verdiklerini ve bu misyonla eğitimlerini sürdürdüklerini belirtti. Konuşmaların ardından yarışmalarda derece elde edenlere ödülleri verildi."
318,Borsa günü yükselişle tamamladı,"Borsa İstanbul'da BIST 100 endeksi, günü yüzde 3,54 değer kazancıyla 9.054,18 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-842711.html,"BIST 100 endeksi, önceki kapanışa göre 309,6 puan artarken, toplam işlem hacmi 98,5 milyar lira oldu. Bankacılık endeksi yüzde 5,43 ve holding endeksi yüzde 3,21 değer kazandı. Tüm sektör endeksleri arasında yükselirken en çok kazandıran yüzde 6,16 ile sigorta oldu. Analistler, küresel pay piyasalarında, ABD Merkez Bankası (Fed) Başkanı Jerome Powell'ın faiz indirimi için acele etmeyeceklerini ancak, ""bu yılın bir noktasında"" bunu yapmanın muhtemelen uygun olacağını belirtmesinin ardından pozitif bir seyir izlendiğini, söz konusu seyrin yurt içi piyasalarda da etkili olduğunu kaydetti. Yarın yurt içinde finansal yatırım araçlarının reel getiri oranı ile Fitch'in Türkiye kredi raporu, yurt dışında ise Almanya'da sanayi üretimi, Avro Bölgesi'nde gayrisafi yurt içi hasıla ve ABD'de işsizlik oranı verilerinin takip edileceğini bildiren analistler, teknik açıdan BIST 100 endeksinde 8.900 ve 8.800 seviyelerinin destek, 9.100 ve 9.200 puanın ise direnç konumunda olduğunu aktardı."
319,Bakan Işıkhan: İŞKUR aracılığıyla iki ayda 208 bine yakın vatandaşımız istihdama katıldı,"Bakan Işıkhan, İŞKUR aracılığıyla bu yılın ilk iki ayında işe yerleştirilenlerin geçen yılın aynı dönemine göre yüzde 41 artarak, yaklaşık 208 bini bulduğunu açıkladı.",Ekonomi,https://www.trthaber.com/haber/ekonomi/bakan-isikhan-iskur-araciligiyla-iki-ayda-208-bine-yakin-vatandasimiz-istihdama-katildi-842707.html,"Çalışma ve Sosyal Güvenlik Bakanı Vedat Işıkhan, Pursaklar ilçesinde AK Parti Seçim Koordinasyon Merkezi'ni ziyaretinde, AK Parti'nin kurulduğu günden bugüne kadar milletin umudu olduğunu ve bundan sonra da olmaya devam edeceğini söyledi. Ankara Büyükşehir Belediyesi'nde Turgut Altınok'un, Pursaklar Belediyesi'nde ise Ertuğrul Çetin'in seçilmesi için parti teşkilatının yoğun şekilde çalıştığını vurgulayan Işıkhan, şöyle konuştu: ""İş dünyamızın, işçi kardeşlerimizin, emekçilerimizin sorunlarının ihtiyaçlarını belirlemeye gayret ediyoruz. Bunları not alıyoruz. Çünkü çalışanlarımızın ve emekçilerimizin yaşam kalitelerini de arttırmak zorundayız. Bu çerçevede bazı rakamlar var. Bu ay açıklanacak 2023 yılı verilerinde hem genelde hem de erkeklerde hem de kadınlarda son 22 yılın en yüksek iş gücüne katılım oranını, en yüksek istihdam oranını, en düşük işsizlik oranına kavuşacağız. Çalışma ve Sosyal Güvenlik Bakanlığı olarak hayata geçirdiğimiz proje ve programlarla da en iyi dönemimizi yaşıyoruz. 2024'ün ilk iki ayında işe yerleştirdiğimiz vatandaşlarımızın sayısı, geçen yılın aynı dönemine göre yüzde 41 arttı. İŞKUR aracılığıyla iki ayda 208 bine yakın vatandaşımız istihdama katıldı. Büyük bir başarı gerçekten."" ""İş Pozitif Programıyla destekler tek çatı altında toplandı"" Söz konusu olumlu verilerin Türkiye ekonomisinin gücünü ve istihdama duyduğu ihtiyacı gösterdiğini vurgulayan Işıkhan, şöyle devam etti: ""Kadın istihdam oranımız da çok önemli. Kadınlarda işe yerleştirme oranı yüzde 46'ya yükseldi. Eskiden kadınlarımız istihdamda fazla rol alamıyordu ama İş Pozitif Programımızla 10 bakanlığımız tarafından verilen girişimcilik başta olmak üzere diğer destekler tek çatı altında toplandı. Kadınların da istihdama girmesi en büyük arzumuz. Kadınlar olmadan üretimi başarma ve refahı artırma noktasında eksik kalırız. Her bir kadının potansiyeli doğrultusunda yapabileceği iş var. Gençlerimiz için öyle, engelli kardeşlerimiz için de öyle. Biz sosyal politikalarımızı bu çerçevede, bu odak doğrultusunda geliştirmeye gayret ediyoruz."""
320,Gabar'da petrol üretimi günlük 37 bin varilin üzerine çıktı,"Enerji ve Tabii Kaynaklar Bakanı Alparslan Bayraktar, Gabar'da petrol üretiminde günlük 37 bin varilin üzerine çıkıldığını açıkladı.",Ekonomi,https://www.trthaber.com/haber/ekonomi/gabarda-petrol-uretimi-gunluk-37-bin-varilin-uzerine-cikti-842673.html,"Enerji ve Tabii Kaynaklar Bakanı Alparslan Bayraktar, 6. Enerji ve İklim Forumu'na katıldı. Bakan Bayraktar, yaptığı açıklamada, ""Gabar’da günlük olarak 37 bin varili geçmiş durumdayız, bu ay sonuna kadar 3 yeni kuyu geliyor. Dolayısıyla hedefimiz bu ay sonuna kadar 40 bin varili geçmek."" dedi."
321,Merkez Bankası rezervleri 131 milyar dolar oldu,"Türkiye Cumhuriyet Merkez Bankasının (TCMB) toplam rezervleri, 1 Mart haftasında bir önceki haftaya göre 831 milyon dolar azalışla 130 milyar 919 milyon dolara geriledi.",Ekonomi,https://www.trthaber.com/haber/ekonomi/merkez-bankasi-rezervleri-131-milyar-dolar-oldu-842656.html,"TCMB'nin haftalık para ve banka istatistikleri açıklandı. Buna göre, 1 Mart itibarıyla Merkez Bankası brüt döviz rezervleri 1 milyar 968 milyon dolar azalışla 80 milyar 511 milyon dolara düştü. Brüt döviz rezervleri, 23 Şubat'ta 82 milyar 479 milyon dolar seviyesinde bulunuyordu.   Bu dönemde altın rezervleri 1 milyar 137 milyon dolar artışla 49 milyar 271 milyon dolardan 50 milyar 408 milyon dolara yükseldi. Merkez Bankasının toplam rezervleri, 1 Mart haftasında bir önceki haftaya kıyasla 831 milyon dolar düşüşle 131 milyar 750 milyon dolardan 130 milyar 919 milyon dolara geriledi."
322,Ramazan ayı öncesi 10 ilde market denetimi,"Ticaret Bakanlığı, yaklaşan ramazan ayı dolayısıyla Ankara, İstanbul, Adana, Mersin, Bursa, Antalya, Konya, İzmir, Kocaeli ve Kayseri'deki marketlerde eş zamanlı fahiş fiyat ve etiket denetimi yaptı.",Ekonomi,https://www.trthaber.com/haber/ekonomi/ramazan-ayi-oncesi-10-ilde-market-denetimi-842655.html,"Bakanlığa bağlı ekipler, özellikle temel gıda ve ihtiyaç ürünlerine yönelik etiketleri inceledi. Denetimlerde, ürünlerin fiyatlarının fahiş düzeyde olup olmadığına, ürünün etiket fiyatı ile kasa fiyatı arasında fark bulunup bulunmadığına, etiketlerdeki ürün fiyatının son değişim tarihi ile önceki fiyatına bakıldı. Meyve, sebze reyonlarında da ürünlerin menşei ve geliş fiyat bilgisi Hal Kayıt Sistemi (HKS) üzerinden kontrol edildi.    İstanbul İstanbul Ticaret Müdürü İsmail Menteşe ve beraberindeki ekip, Üsküdar'daki bazı marketlerde denetim gerçekleştirdi. Yaklaşık 50'nin üzerinde ürünü denetlediklerini belirten Menteşe, ""Malum ramazan ayımız geliyor. Özellikle ramazan ayında yoğun tüketilecek ürünlere bakıyoruz."" dedi.    Menteşe; etiket fiyatları, etiketlerdeki uygunluk ve alım fiyatlarını incelediklerini dile getirerek, ""Güzel örnekler de var. İstanbul'umuzda yerel market zincirlerimizin bir kısmı ramazan ayı sonuna kadar ücretlerini dondurdular. Yani, en azından ramazan ayı boyunca ücret artışı olmayacağı, fiyat artışı olmayacağı konusunda bir karar aldılar. Bu güzel bir gelişme. Biz 39 ilçede de faaliyetlerimizi sürdürüyoruz."" dedi. Marketlerdeki indirimli satışlarda indirimden bir önceki fiyatın da vatandaş tarafından görünür olması gerektiğine işaret eden Menteşe, ""Bazı zincir marketlerde manav ürünleri reyonlarında müşteriyi bilgilendirmek adına genel gider tablosu bulunmaktadır. Tüketiciler bu tabloya bakarak ürün fiyatlandırması hakkında bilgi sahibi olabilirler."" diye konuştu.    Ankara Ankara Ticaret Müdür Vekili Elif Tan da ramazan ayı öncesi fiyat etiketi ve haksız fiyat artışı denetimlerinin devam ettiğini belirterek, ""Denetimlerde fiyat etiketlerinde olması gereken ürünün satış, birim fiyatı, nerede üretildiği ve logo gibi unsurlarına dikkat ediyoruz."" ifadesini kullandı. Temel gıda ürünlerinde reyon fiyatı ile kasa fiyatı arasında fark olup olmadığını denetlediklerinin altını çizen Tan, ramazan ayı boyunca da denetimlerin yaygın olarak sürdürüleceğini bildirdi. İzmir İzmir Ticaret Müdürü Murtaza Çağrı Ergün de ramazan ayı öncesinde denetimlere yoğun bir şekilde devam ettiklerine işaret ederek, ""İlimizde her gün en az 8 farklı ilçede olmak üzere 6 farklı ekibimizle sürekli denetim gerçekleştirilmektedir. Denetimlerde binlerce ürün haksız fiyat, etiket ve ürün künyeleri yönünden incelenmektedir."" değerlendirmesinde bulundu.    Antalya Antalya'da Ticaret Müdürlüğü ekipleri, bazı zincir market şubelerinde etiket ve haksız fiyat artışına ilişkin denetimler yapıldı. Ekipler; sebze, meyve, bakliyat, makarna, şarküteri, sıvı yağ, temizlik malzemesi gibi temel gıda ve ihtiyaç maddelerinin fiyatlarını inceledi. İl Ticaret Müdürlüğünde görevli Şube Müdürü Sebahat Akdoğan, ramazan ayı öncesinde özellikle temel gıda ürünlerinde denetimlerini sıklaştırdıklarını belirtti. Her gün kentte 10 ekiple denetim yaptıklarını anlatan Akdoğan, denetimlerde etiket fiyatlarının değişim tarihine, üretim yerlerine dikkat ettiklerini kaydetti. Kayseri Kayseri Ticaret Müdür Vekili Gazi Dinçaslan da Bakanlıkça fahiş fiyat artışı, fiyat etiketi ve marketlerdeki kasa reyon fiyat farkına yönelik denetimlerin aralıksız sürdüğünü söyledi. Denetimlerin ardından gerekli tutanakların tutulduğunu anlatan Dinçaslan, ""Marketlerde özellikle etiketlerin uygun olup olmadığı, kasa reyon fiyat farklarının çıkıp çıkmadığını kontrol ediyoruz. Manav reyonlarında meyve ve sebzede hal kayıt sistemiyle kontrollerimizi yapıyoruz. Künye bulundurmadıysa belediyeye bildirim yapıyoruz."" dedi. Mersin Mersin Ticaret Müdürü Ferhat Sümer de kent genelindeki marketlerde denetimlerin aralıksız sürdüğünü kaydetti. Denetim sonuçlarının tutanakla kayıt altına alındığını dile getiren Sümer, ""Bu denetimlerimiz sadece tüketicimizin değil esnaf ve
tacirlerimizin de haklarını korumaya yöneliktir. Bu nedenle fiyat etiketlerinde yer verilen göstermelik, aldatıcı ve yanıltıcı indirimlerin neden olduğu tüketici mağduriyetiyle mücadelemize devam ediyoruz."" diye konuştu. Adana Adana Ticaret Müdür Vekili Hüseyin Gödelek de uyumsuzluk olduğu taktirde her bir ürün için 2 bin 172 lira idari para cezası uygulandığına işaret etti. Kocaeli Kocaeli Ticaret Müdürlüğü ekipleri de marketlerde denetim gerçekleştirdi. Vali Yardımcısı Abdul Rauf Ulusoy, bu yıl ilde denetim yapılan firma sayısının 1850'ye ulaştığını belirterek, bu süreçte 4 bin ürünün fiyat, etiket ve fahiş fiyat yönünden denetlendiğine işaret etti. Ulusoy, denetimlerle fahiş fiyat artışlarının önüne geçmeyi, hem tüketicinin hem de esnafın korunmasının amaçlandığını bildirdi. Ulusoy, sadece ramazan ayı öncesi değil, 12 ay denetimler gerçekleştirildiğini anlatarak, ""Ramazan ayında market sahibi arkadaşlarımıza şunu tavsiye ediyorum: Bu ay ne kadar çok verirseniz, fakiri fukarayı doyurursanız, fiyat artışı da yapmazsanız, o kadar çok bereketiniz artacaktır."" değerlendirmesinde bulundu. Kocaeli Ticaret Müdürü Veysi Uzunkaya da fahiş fiyat artışlarının olumsuz etkilerinden vatandaşları korunmak için sürekli denetim yaptıklarını ifade etti. Konya Konya Ticaret İl Müdürü Mustafa Çağlayan da etiket ve kasa fiyatlarını karşılaştırdıklarını belirterek, ""Ramazan öncesi tüketicilerimizi mağdur etmemek adına denetimlerimizi sıklaştırdık. Denetmen arkadaşlarımızla sahadayız. Tüketicilerimiz, 175'i ya da İl Müdürlüğünü arayarak şikayetlerini iletebilirler. Biz anında müdahale edip denetimlerimizi yapıyoruz."" dedi. Bursa Bursa Ticaret Müdürü İsmail Aslanlar da ramazan ayı öncesi fırsatçılığı önlemek için market ve toptancılarda başta temel gıda ve ihtiyaç maddeleri olmak üzere tüm ürünlerde denetim yaptıklarını söyledi. Denetimlerde, ürünlerdeki fiyat etiketlerine, raf fiyatı ile kasa arasındaki uyumsuzluğa, etiketlerdeki ürünün fiyatının son değişim tarihi gibi unsurlara dikkat ettiklerini belirten Aslanlar, şunları kaydetti: ""Denetim konusu ürünlerin son üç aylık alış faturaları ve satış fiyatlarını inceledikten sonra girdi maliyetlerinde haklı bir gerekçeye dayanmaksızın yani girdi fiyatlarında bir artış olmamasına rağmen satış fiyatlarında bir artış söz konusuysa bunları da tespit ederek Bakanlığımızca oluşturulmuş olan Haksız Fiyat Değerlendirme Kurulunda değerlendirilmek ve gereği yapılmak üzere Bakanlığımıza gönderilmektedir. Aykırılık olması halinde bunlara da Bakanlığımızca idari para cezası uygulanmaktadır."""
323,Bakan Göktaş: Kadınların iş gücüne katılım oranı yüzde 36'ya ulaştı,"Aile ve Sosyal Hizmetler Bakanı Mahinur Özdemir Göktaş, ""2002 yılında yaklaşık yüzde 28 olan kadınların iş gücüne katılım oranı 2023 yılında yüzde 36'ya ulaştı."" dedi.",Ekonomi,https://www.trthaber.com/haber/ekonomi/bakan-goktas-kadinlarin-is-gucune-katilim-orani-yuzde-36ya-ulasti-842602.html,"Sarıyer'deki Dış Ekonomik İlişkiler Kurulunda (DEİK) düzenlenen, ""DEİK Kadın Platformu Lansmanı""nda konuşan Aile ve Sosyal Hizmetler Bakanı Mahinur Özdemir Göktaş, bu platformun kurulmasını, kadının her alanda hayata aktif katılımını teşvik eden sosyal politikaları açısından çok kıymetli bulduğunu söyledi. ""Son 22 yılda bir asra sığacak eserler tek tek hayata geçirildi"" Göktaş, Türkiye'nin Cumhurbaşkanı Recep Tayyip Erdoğan'ın liderliğinde, eğitim, sağlık, sanayi ve sosyal politikalar başta olmak üzere her alanda çok büyük kazanımlar elde ettiğini dile getirerek, ""Son 22 yılda bir asra sığacak eserler tek tek hayata geçirildi, milletimizin hizmetine sunuldu. Her bir yatırımın hayat bulmasında kadınlar çok büyük roller üstlendi. Ülkemiz ekonomisine katkı sunan kadınların, haklarını koruyan ve refahını artıran bir anlayışla hareket ediyoruz."" diye konuştu. ""Güçlü Kadın, Güçlü Aile, Güçlü Türkiye"" vizyonu doğrultusunda kadını hayatın her alanında güçlendirdiklerini belirten Göktaş, ayrımcılık ve şiddete karşı sıfır tolerans ilkesiyle mücadele ettiklerini, cam tavanları ve tüm engelleri bir bir aştıklarını, mesleki eğitimlerden girişimcilik desteklerine kadar çok yönlü ve geniş bir anlayışla kadınların ekonomik hayata katılımını teşvik ettiklerini kaydetti. ""Ekonominin büyümesinde kadınların üstleneceği rol çok önemli"" Bakan Göktaş, 12. Kalkınma Planı'nda kadınların geleceğine dair önemli hedefler belirlediklerine dikkati çekerek, şöyle devam etti: ""Bu plandan hareketle Kadını Güçlendirme Strateji Belgesi ve Eylem Planı'mızı tüm paydaşlarımızla hazırladık. Eylem planımız çerçevesinde kadınların toplumsal hayata katılımını artırmak için 2024-2028 dönemini kapsayan hedef ve uygulamalarımızı belirledik. Ekonominin büyümesinde kadınların üstleneceği rol çok önemli. Bu noktada mahalle tipi kreş modelinin yaygınlaştırılmasının kadın istihdamına önemli katkılar sunduğunu belirtmek istiyorum. Bu anlamda 0-3 yaş arası çocuklara yönelik mahalle odaklı kreş modeliyle bakım ve eğitim hizmeti veren kurumların yaygınlaştırılmasını çok önemsiyoruz. Ülke geneline yaygınlaştıracak bu modelle kadınların ev ve iş hayatı arasında tercih yapmak zorunda kalmalarının önüne geçmeyi hedefliyoruz."" ""Kadın kooperatiflerine destek vermeyi sürdüreceğiz"" Türkiye'nin her yerinde kadın girişimciliğini desteklediklerini vurgulayan Göktaş, kadın girişimcilerin hem inovatif hem de yenilikçi yaklaşımlara sahip olduklarını anlattı. Göktaş, ocak ayında Sanayi ve Teknoloji Bakanlığıyla imzaladıkları ortak bir protokolle mevcut kadın girişimcileri güçlendirmeyi, fonlar aktarmayı, kadın istihdamını arttırmayı hedeflediklerini bildirdi. Girişimcilik, finansal okuryazarlık ile teknoloji becerileri gibi uygulamalı eğitimlerin yer alacağı Kadın Girişimcilik Akademisi kurmak için hazırlıkları sürdürdüklerini dile getiren Göktaş, belediyeler bünyesinde Girişimci Kadınlar Ağı'nın oluşturulmasını teşvik edeceklerinin, yerelde kadınların ekonomik değer üretimini teşvik ettikleri kadın kooperatiflerine destek vermeyi sürdüreceklerinin altını çizdi. Bakan Göktaş, üretimin gücüne güç katan kadınların ekonomik alanda söz hakkını belirgin kılmayı, kadınlara eşit fırsatlar sunmanın ön koşulu olarak gördüklerini, toplumun gelişmesinde önemli katkılar sunan kadınların karar süreçlerinde ve karar alma mekanizmalarında yer almalarını güçlü bir kalkınmanın önemli bir adımı olarak değerlendirdiklerini bildirdi. ""Kadın istihdam oranını ise yüzde 36,2'ye yükseltilmeyi hedefliyoruz"" Türkiye İstatistik Kurumu (TÜİK) verilerine göre, ülkenin yüzde 49,9'unu kadınların oluşturduğunu, yönetici sayısının ise yeterli seviyede olmadığını aktaran Göktaş, ""2002 yılında yaklaşık yüzde 28 olan kadınların iş gücüne katılım oranı 2023 yılında yüzde 36'ya ulaştı. OECD'ye göre kadınların iş gücüne katılım ortalaması yüzde 66'dır. Türkiye'nin bu orana ulaşmasıyla, milli gelirimizde de yüzde 20'lik bir artış söz konusu olacak. 12. Kalkınma Planı'mızda, 2028 yılı sonuna kadar kadının iş gücüne katılma oranını yüzde 40,1'e, kadın istihdam oranını ise yüzde 36,2'ye yükseltilmeyi hedefliyoruz."" ifadelerini kullandı. Göktaş, bu hedefleri doğrultusunda kadınlara yeni iş imkanları sağlamaya, özellikle kadın girişimciliğini desteklemeye devam ettiklerini, bunu birlikte yapacaklarını belirterek, daha fazla kadının ekonomi dünyasında yer almasının Türkiye'nin büyümesine önemli bir katkı sağlayacağını, bu anlamda kadının ekonomik olarak güçlenmesinin Türkiye'nin güçlenmesi demek olduğunu söyledi. DEİK'in, Türkiye'nin küresel vizyonunun belirlenmesinde ufuk açıcı, yenilikçi ve dinamik bir platform olduğunu belirten Göktaş, ""DEİK çatısı altında bir kadın platformunun kurulmasıyla iş dünyasında daha fazla kadının aktif rol alması bizleri son derece mutlu ediyor. DEİK gibi Türkiye ekonomisini dünyaya taşıyan böylesi önemli bir platformda kadın temsiliyetinin daha da artmasını önemli buluyoruz. DEİK İş Konseylerinin yönetimlerinde daha fazla kadının yer alması demek, ülkemizin yeni yatırımlarla buluşması demektir."" değerlendirmesini yaptı. Bakan Göktaş, kadınların elinin değdiği her yerin bereketlendiğinden bahsederek, kadınların çalışma dünyasına farklı beceriler ve bakış açışı katacağını ifade etti. Hep beraber ""Güçlü Türkiye""yi inşa edeceklerinin altını çizen Göktaş, ""Türkiye Yüzyılı""nın ""kadınların yüzyılı"" olacağını sözlerine ekledi. Programa, DEİK Başkanı Nail Olpak, DEİK Kadın Platformu Başkanı Ebru Özdemir, bazı kadın dernekleri temsilcileri ve davetliler katıldı. DEİK yönetimi tarafından Göktaş'a hediye takdimi yapıldı. Daha sonra katılımcılar, aile fotoğrafı çektirdi."
324,Bakan Yumaklı: Gıda ihracatını 40 milyar dolara çıkaracağız,"Tarım ve Orman Bakanı İbrahim Yumaklı, ""2023 senesinde gıda ihracatı 31 milyar dolardı, biz bunu 35 milyar dolarlara, 40 milyar dolarlara çıkaracağız."" dedi.",Ekonomi,https://www.trthaber.com/haber/ekonomi/bakan-yumakli-gida-ihracatini-40-milyar-dolara-cikaracagiz-842599.html,"Tarım ve Orman Bakanı İbrahim Yumaklı, çeşitli ziyaretlerde bulunmak üzere geldiği Çankırı'da Kızılırmak ilçesini ziyaret etti. Burada Vali Mustafa Fırat Taşolar tarafından karşılanan Yumaklı, daha sonra Kızılırmak AK Parti Seçim Ofisi'nde partililerle bir araya geldi. Bakan Yumaklı, burada yaptığı konuşmada, mayıs ayındaki seçimlerden sonra Türkiye'nin çok önemli bir virajı aştığını söyledi. Milletin, Cumhurbaşkanı Recep Tayyip Erdoğan'a, Türkiye Yüzyılı inşası için icazet verdiğini belirten Yumaklı, ""Sayın Cumhurbaşkanımızın o akşamki balkon konuşmasını hatırlayanlar bilir. Orada belki ikinci ya da üçüncü dakikadan sonra 31 Mart'ı söylemişti. Neden söyledi bunu? Çünkü Türkiye Yüzyılı'nın inşası için güçlü olmakla alakalı bir tahayyülümüz var. Ne demek istiyorum? İlçelerde güçlü olacağız, illerde güçlü olacağız, hükümet olarak güçlü olacağız, hep beraber Türkiye Yüzyılı'nı hem ülke genelinde hem de onların özelinde şehirlerde inşallah inşa edeceğiz, inşa etmeye de devam edeceğiz."" diye konuştu. ""Üretim planlamasını eylülden itibaren uygulamaya başlayacağız"" Tarım ve Orman Bakanlığı uhdesindeki konularda yoğun çalışmalar yaptıklarını, devrim niteliğinde kanun değişiklikleri ve uygulamalarda değişiklikler yaptıklarını dile getiren Yumaklı, şöyle devam etti: ""Mesela Çiftçi Kayıt Sistemi'ne kayıt olmakla alakalı problemler vardı, bir bölümü itibarıyla çözdük. Ya da kullanılmayan arazilerle alakalı birtakım şeyler vardı onları da yine hayata geçirdik. Peyderpey ve en önemlisi de üretim planlamasını Allah nasip ederse eylülden itibaren uygulamaya başlayacağız. Buradaki amacımız Türkiye'de hangi ürün nerede daha iyi üretilebilir ve bütün toplamda hem üretici için hem de tüketici için faydalı ortam oluşmuş olur. Aynı zamanda hem kendi halkımızın, vatandaşımızın gıda ihtiyacını karşılarken öbür taraftan da ihracatımızı artıralım, ülkemize bu çiftçimiz sadece kendi ihtiyacımız için değil ihracat yoluyla ülkemize döviz kazandırma yolunda da şu ana kadarki performansı üst seviyeye taşısın. 2023 senesinde gıda ihracatı 31 milyar dolardı biz bunu 35 milyar dolarlara, 40 milyar dolarlara çıkaracağız."" ""TMO 13 milyon tona yakın ürün aldı"" Yapılan çalışmaları belediyelerle birlikte ister ilçede ister ilde el ele, kol kola yapabileceklerinin altını çizen Yumaklı, ""Sizler de biliyorsunuz ki yapıyormuş gibi yapan, verdiği sözlerin hiçbir gerçekliği olmayan bir anlayışla, söz verdiğini yapan bunun için uğraşan, didinen, gayret sarf eden iki anlayışın aslında karşılaştırması bu. Burada bizim vatandaşımız hiçbir zaman için kendini tavlamaya dönük konulara prim vermedi. Bundan sonra da vermeyecek. Çünkü hakikaten vatandaşı hafife alan, önü başı nasıl bir hesaplamaya dahil olduğu belli olmayan konular gündeme getirilmesi iyi niyetli değildir, bizim milletimiz de bunları bu şekliyle görmüş oldu."" ifadesini kullandı. Geçen sene rekoltenin iyi olduğuna dikkati çeken Yumaklı, ""Geçtiğimiz sene Toprak Mahsulleri Ofisi bütün Türkiye'de yaklaşık 13 milyon tona yakın ürün aldı."" bilgisini paylaştı. Kızılırmak ilçesine özel IMI grubu çeltik projesiyle ilgili destekleme yapıldığını aktaran Yumaklı, ekim döneminden önce çeltik tohumu dağıtımı yapacaklarını, kıraç alanlarda kullanılmak üzere yağlık ayçiçeği, nohut ve mercimek tohumu dağıtımı yapacaklarını belirtti. Yumaklı, Kızılırmak sahil sulama sahası içerisinde kanal yenileme projesiyle ilgili de projenin bitirilerek yatırım planına alındığını sözlerine ekledi. Bakan Yumaklı, yerel seçimlerde AK Parti Kızılırmak Belediye Başkan adayı Mehmet Bulut'un üst sıralarda yer alması için partililerden çok çalışmalarını istedi. Programa, AK Parti Grup Başkanvekili Muhammet Emin Akbaşoğlu ve AK Parti İl Başkanı Koray Erdoğan ile partililer katıldı."
325,Limanlarda elleçlenen konteynerlerde rekor artış,"Bakan Uraloğlu, şubatta limanlarda elleçlenen yük miktarının geçen yılın aynı ayına göre yüzde 15,4 artarak 43 milyon 853 bin 985 tona yükseldiğini belirterek, ""Bu dönemde elleçlenen konteyner miktarı ise yüzde 38,9 gibi rekor oranda artarak 1 milyon 167 bin 210 TEU'ya çıktı"" dedi.",Ekonomi,https://www.trthaber.com/haber/ekonomi/limanlarda-elleclenen-konteynerlerde-rekor-artis-842590.html,"Ulaştırma ve Altyapı Bakanı Abdulkadir Uraloğlu, yazılı açıklamasında, bu yılın ilk iki ayında limanlarda elleçlenen yük miktarının toplam 86 milyon 973 bin 541 tona, konteyner miktarının 2 milyon 180 bin 972 TEU'ya ulaştığını belirtti. Son aylarda yaşanan ekonomik gelişmelerin ticari hayata yansımalarının görülmeye başladığına işaret eden Uraloğlu, ""Deniz ticaretinde büyüme ise kendini rekor seviyelerde gösterdi. Şubatta limanlarda elleçlenen yük miktarı geçen yılın aynı ayına göre yüzde 15,4 artarak 43 milyon 853 bin 985 tona yükseldi. Bu dönemde elleçlenen konteyner miktarı ise yüzde 38,9 gibi rekor oranda artarak 1 milyon 167 bin 210 TEU'ya çıktı"" değerlendirmesini yaptı. Uraloğlu, ocak-şubat döneminde ise limanlarda elleçlenen yük miktarının geçen yılın aynı dönemine göre toplamda yüzde 6,2 artarak 86 milyon 973 bin 541 ton olarak gerçekleştiğini belirterek, aynı dönemde elleçlenen toplam konteyner miktarının ise yüzde 18,9 artarak 2 milyon 180 bin 972 TEU'ya çıktığını vurguladı. Uraloğlu, ""Şu an uluslararası arenada deniz taşımacılığında en hızlı büyüyen ülkeler arasındayız"" ifadesini kullandı. İhracat amaçlı yüklemeler yüzde 34,6 arttı Deniz taşımacılığındaki büyümeyi özellikle ihracat yüklerinin domine ettiğini vurgulayan Uraloğlu, şubatta limanlarda gerçekleştirilen ihracat amaçlı yükleme miktarının geçen yılın aynı ayına göre yüzde 34,6 artarak 12 milyon 49 bin 294 tona çıktığını kaydetti. Uraloğlu, ithalat amaçlı boşaltma miktarının ise yüzde 11,6 artarak 20 milyon 744 bin 969 ton olarak gerçekleştiğini belirterek, ""Şubat ayında dış ticaret taşımaları geçen yılın aynı ayına göre yüzde 19 artarak 32 milyon 794 bin 263 tona yükseldi. Konteyner elleçlemesinde ise geçen yılın aynı ayına göre yüzde 26,6 artış yaşanarak 840 bin 499 TEU konteyner elleçlendi. Şubatta limanlarımızda gerçekleştirilen ihracat amaçlı konteyner yüklemeleri ise yüzde 31,4 artarak 434 bin 471 TEU'ya, ithalat amaçlı konteyner boşaltmaları ise yüzde 21,8 artarak 406 bin 28 TEU'ya yükseldi"" değerlendirmesinde bulundu. Transit konteyner miktarı iki kat arttı Limanlarda elleçlenen transit konteyner miktarının ise aynı dönemde iki kattan fazla artış gösterdiğini aktaran Uraloğlu, transit konteyner miktarının yüzde 109,3 artarak 267 bin 207 TEU'ya yükseldiğini, kabotajda elleçlenen konteyner miktarının da yüzde 21,9 artarak 59 bin 503 TEU olarak gerçekleştiğini vurguladı. Uraloğlu, şubatta limanlarda elleçlenen toplam transit yük taşımalarının ise yüzde 5,7 artarak 5 milyon 962 bin 868 ton olduğunun altını çizerek, kabotajda taşınan yük miktarının ise 5 milyon 96 bin 854 tonla geçen yılın aynı ayına göre yüzde 6,2 arttığını belirtti. En fazla yük Aliağa'da elleçlendi Şubatta en fazla yük elleçlemesinin Aliağa'da yapıldığına dikkati çeken Uraloğlu, Aliağa Bölge Liman Başkanlığı sınırlarında faaliyet gösteren limanlarda şubatta toplam 7 milyon 392 bin 884 ton yük elleçlemesi gerçekleştiğini belirtti. Uraloğlu, söz konusu limanda elleçlenen yüklerin yüzde 80,7'sinin yani 5 milyon 965 bin 398 tonunun dış ticaret yükleri olduğuna işaret ederek, şunları kaydetti: ""Aliağa bölgesini 6 milyon 687 bin 288 ton ile Kocaeli bölgesi, 5 milyon 321 bin 549 ton ile İskenderun bölgesi takip etti. 37 liman başkanlığımız arasında en fazla yük elleçlemesi gerçekleşen ilk 10 liman başkanlığında toplam 37 milyon 263 bin 303 ton yük elleçlenmiş oldu ve bu rakam elleçlenen toplam yükün yüzde 85'ini oluşturdu."" Konteyner elleçlemesinde ise en fazla konteynerin Ambarlı bölgesinde elleçlendiğine işaret eden Uraloğlu, 262 bin 839 TEU konteynerin Ambarlı Bölge Liman Başkanlığı sınırlarında, 200 bin 561 TEU konteynerin Tekirdağ Bölge Liman Başkanlığı sınırlarında, 186 bin 851 TEU konteynerin ise Kocaeli Bölge Liman Başkanlığı sınırlarında elleçlendiğini aktardı. En fazla ihraç edilen yük portland çimento oldu Uraloğlu şubatta portland çimentonun limanlarda elleçlenen ihracat yükleri içerisinde 757 bin 85 ton ile ilk sırayı aldığını belirterek, ""Portland çimentoyu 566 bin 317 ton ile motorin, 507 bin 318 ton ile klinker yükleri takip etti. Ancak deniz yoluyla ithalatta yine ham petrol limanlarımızda elleçlenen en büyük yük oldu. Şubatta 2 milyon 279 bin 696 ton ham petrol limanlarımızda elleçlendi. Bunu sırasıyla 2 milyon 70 bin 617 ton ile taşkömürü ve 1 milyon 686 bin 75 ton ile hurda demir takip etti"" ifadelerini kullandı. En fazla ihracat İtalya'ya yapıldı Şubatta deniz yolu ile yapılan ihracatta en fazla yük elleçlemesinin ise 1 milyon 676 bin 310 ton ile İtalya'ya yapıldığının altını çizen Uraloğlu, İtalya'yı sırasıyla 971 bin 339 ton ile Amerika'nın, 801 bin 20 ton ile İspanya'nın takip ettiğini vurguladı. Uraloğlu, İtalya'ya giden yüklerin 318 bin 764 tonunun ise Türk bayraklı gemilerle taşındığına işaret ederek, ithalatta ise en fazla yük elleçlemesinin 7 milyon 223 bin 347 ton ile Rusya'dan yapılan taşımalarda gerçekleştiğini bildirdi. Uraloğlu, şunları kaydetti: ""Rusya'yı sırasıyla 1 milyon 834 bin 78 ton ile Amerika'dan ve 1 milyon 38 bin 815 ton ile Mısır'dan yapılan taşımalar takip etti. Konteyner elleçlemesinde ise şubatta 119 bin 523 TEU ile en fazla konteyner elleçlemesi yapılan ülke Çin oldu. Çin'i sırasıyla 110 bin 293 TEU ile Mısır ile yapılan taşımalar ve 86 bin 396 TEU ile Yunanistan ile yapılan taşımalar takip etti. Deniz yolu ile yapılan en fazla ihracat amaçlı konteyner yüklemesini ise 50 bin 847 TEU ile Mısır'a giden konteynerler oluşturdu."""
326,Dünya Kadınlar Günü'nde kadınların ekonomik olarak güçlendirilmesinin önemi vurgulanıyor,"Birleşmiş Milletlerin (BM) bu yıl ""Dünya Kadınlar Günü"" için belirlediği ""Kadınlara yatırım yapın: İlerlemeyi hızlandırın"" teması kapsamında, kadınların ekonomik olarak güçlendirilmesinin önemine dikkat çekiliyor.",Ekonomi,https://www.trthaber.com/haber/ekonomi/dunya-kadinlar-gununde-kadinlarin-ekonomik-olarak-guclendirilmesinin-onemi-vurgulaniyor-842562.html,"BM tarafından resmi olarak 1977'de kabul edilen ""Dünya Kadınlar Günü"", cinsiyet eşitliği, kadınların siyasi ve sosyal yerinin geliştirilmesinin yanı sıra konu hakkında farkındalık oluşturulması amacıyla her yıl 8 Mart'ta kutlanıyor. BM, 8 Mart 2024 Dünya Kadınlar Günü için ""Kadınlara yatırım yapın: İlerlemeyi hızlandırın"" başlıklı tema belirledi. Bu temayla kadınların toplumdaki olumlu değişim ve ilerleme için oynadığı role ve bunun için kadınlara yatırımın önemine vurgu yapılıyor. BM'ye göre, cinsiyet eşitliğinin sağlanabilmesi için her yıl ek 360 milyar dolar gerekiyor. Bir diğer veriye göre, istihdam alanında da kadın ile erkek arasındaki farkın azaltılması, Gayri Safi Yurt İçi Hasılaya yüzde 20 katkı sağlayabilir. Dünya birçok krizle karşı karşıya kalırken ve toplumlarda büyük baskı oluşurken cinsiyet eşitliğinin sağlanması her zamankinden daha önemli görülüyor. Kadınların ve kız çocuklarının haklarının her alanda güvence altına alınmasıyla, refah ve adil ekonomi, gelecek nesiller için sağlıklı gezegen oluşturulabileceği ifade ediliyor. Kadınların ekonomik güçlenmesinin hızlanması için 5 unsur BM'ye göre, kadınların ekonomik olarak güçlendirilme sürecinin hızlanması için 5 unsur gerekiyor. Bunlardan ilki kadınların temel ihtiyaçlarının yerine getirilmesi ve işlerinin büyütülmesi için finansal kaynak bağlantısının sağlanması. Küresel olarak kadınların sahip olduğu küçük ya da orta ölçekli işletmeler 1,7 trilyon dolar daha az mali olarak desteklenmiş durumda. Bu açığın kapatılması sonucu 2030'a kadar ortalama yıllık gelirde yüzde 12 artış bekleniyor. Finansal kaynakların yanı sıra kadınların arazi, bilgi, teknoloji ve doğal kaynaklara da erişebilmesi önem arz ediyor. İkinci olarak kadınlar için özgürlük, eşitlik ve güvenlik sağlanan ortamlar gerekiyor. Öte yandan kadın istihdamının neredeyse yüzde 60'ı kayıt dışı ekonomi de görev alıyor ve bu oran düşük gelirli ülkelerde yüzde 90'ın üzerine çıkıyor. BM'ye göre, ödeme şeffaflığı, eşit maaş ve değer, bakım hizmetine erişim gibi ölçütler, iş alanında toplumsal cinsiyet eşitliğine yardımcı olabilir. Kadınların temsilinin az olduğu bilim, teknoloji ve mühendislik gibi sektörlerde katılımın artırılması da kadınların güçlendirilmesi için kilit konumda bulunuyor. İstihdam alanında toplumsal cinsiyet eşitliği, Gayri Safi Yurt İçi Hasılada yüzde 20 artış sağlayabilir. Bunlardan üçüncüsü ise zaman. Bu kapsamda kadınların erkeklere göre ev işlerine ortalama 3 kat daha fazla zaman harcadığı belirtiliyor. Bu da eşitsizliği artırırken, kadınlar ve kız çocuklarının eğitim için zamanını ve fırsatlarını kısıtlıyor. Öte yandan dördüncü unsur güvenlik. Kadınlar güvenlik konusunda iş yerinde ve evde şiddet, kadın haklarının ihlali gibi birçok tehditle karşı karşıya kalıyor. Ayrıca bu durum kadınların ekonomik katılımını da engelliyor. Kadına şiddetin küresel maliyetinin en az 1,5 trilyon dolar olduğu tahmin ediliyor. BM'ye göre, krizlerden etkilenen ülkelerde yaşayan kadın ve kız çocuğu sayısı 2022'de 614 milyona ulaştı. 2017'ye göre bu sayı yüzde 50 artış gösterdi. Son olarak insan hakları da kadınların ekonomik olarak güçlendirilmesinin temelinde yer alıyor. Adaletsiz ve ataerkil ekonomik sistemler, toplumsal cinsiyet eşitsizliğine ve ayrımcı sosyal normların devamına neden oluyor. Küresel anlamda kadınlar, erkeklerin sahip olduğu yasal hakların yalnızca yüzde 64'üne sahip bulunuyor. Yönetim alanında çalışan kadınların oranı yüzde 27,5 Uluslararası Çalışma Örgütü (ILO) verilerine göre, 2022'de dünyada çalışma çağındaki nüfus içerisinde kadınların oranı yüzde 50,2'ydi. Kadınların aynı yıl istihdamdaki payı yüzde 39,7, yönetim alanındaki oranı da yüzde 27,5 olarak belirlendi. Küresel olarak iş gücü kapsamındaki cinsiyet farklılığı 1990'dan bu yana yüzde 30 civarında seyrediyor. Erkeklerin katılım oranı yüzde 80 civarındayken kadınlarınkinin yüzde 50 olduğu belirtiliyor. Cinsiyet ayrımı konusunda maaş farklılığının da yüzde 20 olduğu tahmin ediliyor. Bu da çoğu kadının erkeklerin kazandığının yalnızca yüzde 80'ini kazandığı anlamına geliyor. Bir iş girişiminde bulunulurken de kadınların erkeklere göre daha dezavantajlı konumda olduğu ifade ediliyor. BM'ye göre, her 10 kadından biri aşırı yoksulluk içinde yaşıyor. Ayrıca küresel olarak 2,7 milyarın üstünde kadın erkeklerin tercih ettiği aynı işi yapma konusunda yasal olarak sınırlandırılmış durumda bulunuyor. Dünya Kadınlar Günü Kadınlar Günü'nün çıkış noktası, ABD'de 8 Mart 1857'de yaşanan olaylara dayanıyor. Daha iyi çalışma koşulları talep eden 40 bin kadın işçinin grevi sırasında polisin işçileri tekstil fabrikasına kilitlemesinin ardından çıkan yangında 120'den fazla kadın işçi hayatını kaybetti. Olayın ardından, 8 Mart 1908'den başlayarak her yıl New York'ta birçok kadın işçi, iş hayatlarında haklarının artırılmasını ve kadınlara oy hakkı verilmesini talep eden gösteriler düzenledi. Gösterilerin başlamasından 2 yıl sonra 26-27 Ağustos 1910'da kadın hakları savunucularından Alman Clara Zetkin ve Kate Duncker, Danimarka'nın başkenti Kopenhag'daki ""Uluslararası Sosyalist Kadınlar Konferansı""nda 1857'de hayatını kaybeden işçilerin anısına 8 Mart'ın Kadınlar Günü olarak kutlanmasına ilişkin öneri sundu ve bu öneri oybirliğiyle kabul edildi. Kadınlar Günü ilk olarak 19 Mart 1911'de Avusturya, Danimarka, Almanya ve İsviçre'de yapılan etkinliklerle kutlanmaya başlandı. İkinci Dünya Savaşı sonrası diğer ülkelerde de kutlanmaya başlayan Dünya Kadınlar Günü, BM tarafından resmiyet kazandıktan sonra da bazı ülkelerde resmi tatil ilan edildi."
327,"Rekabet Kurumu, depremler sonrası hazır beton ve çimento sektörüne markajını sürdürüyor","Rekabet Kurumu Başkanı Birol Küle, çimento ve hazır beton sektörlerine yönelik son dönemde açtıkları soruşturmalarda 370 milyon lira idari para cezası kestiklerini belirterek, ""Kurum, çimento ve hazır beton kartellerini tespit etmek için her türlü imkanını seferber ediyor"" dedi.",Ekonomi,https://www.trthaber.com/haber/ekonomi/rekabet-kurumu-depremler-sonrasi-hazir-beton-ve-cimento-sektorune-markajini-surduruyor-842555.html,"Rekabet Kurumu Başkanı Küle, Kahramanmaraş merkezli depremlerden sonra açılan soruşturmalar başta olmak üzere çimento ve hazır beton sektörüne yönelik yürüttükleri çalışmalara ilişkin değerlendirmede bulundu. Tarihteki en büyük felaketlerden biri olarak 11 ilde yıkıma sebep olan deprem felaketinde binlerce vatandaşın evsiz kaldığını bildiren Küle, bölgenin hızlı şekilde yeniden imarı için çimento ve hazır beton ürünlerine rekabetçi pazar koşullarında ulaşılabilmesinin büyük önem taşıdığını söyledi. Küle, söz konusu sektörlere yönelik çalışmalarını deprem bölgesinde ve diğer illerde ciddiyetle sürdürdüklerini aktararak, ""Kurum, çimento ve hazır beton kartellerini tespit etmek için her türlü imkanını seferber ediyor."" diye konuştu. ""Her türlü ihbarı titizlikle ele alıyoruz"" Kurum olarak çimento ve hazır beton sektörlerindeki faaliyetleri yakından takip ettiklerini ve denetimleri aralıksız sürdürdüklerini belirten Küle, sözlerini şöyle sürdürdü: ""Aralık 2022'de Ankara ve Kırıkkale illerinde faaliyet gösteren 17 hazır beton üreticisi, Ocak 2023'te Adana ve Osmaniye illerinde faaliyet gösteren 5 hazır beton üreticisi için soruşturma süreci başlatıldı. Son olarak Ekim 2023'te Aydın'da faaliyet gösteren 19 hazır beton üreticisi ile Hatay ve Malatya illerimizde faaliyet gösteren 17 hazır beton ve çimento üreticisi hakkında soruşturma açıldı. Sektöre yönelik son dönemde açtığımız soruşturmalarda şu ana kadar yaklaşık 370 milyon lira idari para cezası kesildi."" Küle, halen devam eden soruşturmaların da olduğuna dikkati çekerek, ""İncelemelerimiz yalnızca bu illerle sınırlı değildir. Rekabet Kurumuna yapılan her türlü ihbarı titizlikle ele alıyoruz. Kurum, şimdiye kadar olduğu gibi önümüzdeki süreçte de hazır beton ve çimento sektörlerini yakından takip etmeye, rekabeti kısıtlayıcı teşebbüs davranışlarını incelemeye devam edecektir."" ifadelerini kullandı."
328,Bitlis'ten balkanlara spor ayakkabısı ihraç ediyorlar,"Bitlis'ten 30 yıl önce göç ettikleri İstanbul'da ayakkabı fabrikalarında çalışan Tüzün kardeşler, yıllar sonra memleketlerine dönerek kurdukları atölyede spor ayakkabısı üretiyor.",Ekonomi,https://www.trthaber.com/haber/ekonomi/bitlisten-balkanlara-spor-ayakkabisi-ihrac-ediyorlar-842553.html,"Bitlis'in Güroymak ilçesinden maddi imkansızlıklar nedeniyle ailece İstanbul'a göç eden Tüzün kardeşler, 15 yıl ayakkabı fabrikalarında çalıştıktan sonra kendi işletmelerini kurarak istihdam sağlamaya başladı. Üzerinden 30 yıl geçmesine rağmen göç ettikleri memleketlerini unutmayan Tüzün kardeşler, hem vefa borçlarını ödemek hem de istihdama katkı sunmak amacıyla Bitlis'e dönerek ayakkabı üretim atölyesi kurmaya karar verdi. Devletin sunduğu sigorta teşviklerinden faydalanarak Bitlis'in Tatvan ilçesinde bin metrekarelik alana spor ayakkabısı üretim atölyesi ile satış mağazası açan Tüzün kardeşler, 25 kişiyi de istihdam etti.    Günde yaklaşık 360 çift spor ayakkabısı üretimi yapılan atölyede özenle paketlenen ürünler, iç piyasanın yanı sıra Balkan ülkeleri ile Azerbaycan'a gönderiliyor. ""Büyük bir yere taşınırsak 150 kişiye istihdam sağlayabiliriz"" Veysel Tüzün, 1994'te gittikleri İstanbul'dan 2023'te memleketlerine döndüklerini belirtti. Güroymak'a vefa borçları olduğunu ifade eden Tüzün, ""Bu nedenle 'bir fabrika kurarak istihdam sağlayalım' dedik. Böyle bir yer açtık. Bünyemizde pazarlamacılarla beraber 25 kişi çalışıyor. Burada yaptığımız ürünleri Türkiye iç pazarına, Balkan ülkelerine ve Azerbaycan'a satıyoruz. Bin metrekarelik yerimizde günlük 360 çifte kadar üretim yapıyoruz. Yerimiz küçük geliyor. İlerleyen zamanlarda 3-5 bin metrekare arası bir yere taşınırsak 150 kişiye istihdam sağlayabiliriz"" diye konuştu. Fabrikada sadece spor ayakkabısı ürettiklerini aktaran Tüzün, ""İstanbul'da ürettiğimiz fason ürünleri iç ve dış piyasaya veriyorduk. Sürüm olması için iş yerimizi büyütüp, üretimi artırarak fiyatları geri çekeceğiz. Üretim az olduğunda maliyetler artar. Fiyatları geri çekmemiz için üretimi artırmamız lazım"" dedi. Tüzün, İstanbul Sultangazi'deki şubenin dışında Bitlis'te de imalat ve toptan satış üzerine ikinci şubeyi açtıklarını dile getiren, ""Memlekete yatırım yapmak güzel bir duygu. Teşekkür etmek için mesaj atanlar oluyor. İnsanların mutlu olduğunu görünce biz de mutlu oluyoruz. Bitlisli iş insanlarının da burada yatırımlarını yapmalarını isterim. Eleman sıkıntısı yaşarız demesinler. Sadece yanlarında ustalarını getirsinler. Burada eleman yetiştirmek kolay olur."" ifadelerini kullandı. Tüzün, 5 kardeşinin de işletmede görev aldığını ve güç birliği yaparak ilerlediklerini vurguladı. İşçilerden Rıdvan Sellincek ise 9 yıldır İstanbul'da ayakkabı sektöründe çalıştığını belirterek, ""Burada ayakkabı imalat fabrikasının açıldığını duydum. Ardından memlekete dönmeye karar verdim. Orada ekonomiden dolayı geçim sıkıntısı yaşıyorduk. Bu nedenle memlekete dönerek burada çalışıyorum. Bu fabrikayı açanlardan ve destek sunanlardan Allah razı olsun"" dedi."
329,Akkuyu NGS'nin 1. ünitesinin tamamlanmasında geri sayım başladı,Tam kapasite devreye girdiğinde Türkiye’nin elektrik ihtiyacının yüzde 10’unu tek başına karşılaması öngörülen Akkuyu Nükleer Güç Santrali'nde (NGS) 2018'de temelleri atılan 1. ünitenin tamamlanmasına sayılı günler kaldı.,Ekonomi,https://www.trthaber.com/haber/ekonomi/akkuyu-ngsnin-1-unitesinin-tamamlanmasinda-geri-sayim-basladi-842549.html,"Akkuyu Nükleer AŞ Üretim ve İnşaat Organizasyon Direktörü Denis Sezemin, 8 Mart Dünya Kadınlar Günü kapsamında düzenlenen etkinlikte bu yılın sonuna doğru 1. ünitede test amaçlı ilk elektriğin verilmesinin hedeflendiğini söyledi. Santralin 1. ünitesinin reaktör binasına monte edilen kutup vincinin reaktörün kurulumunda önemli rol oynadığını belirten Sezemin, reaktörün monte edilebilirlik kontrolünün tamamlandığını, bir sonraki aşama olan sıcak ve soğuk test denemelerine geçilmesinin önünün açıldığını kaydetti. 1. ünitede aynı zamanda turbo jeneratör kurulumu çalışmalarının devam ettiğini vurgulayan Sezemin, söz konusu jeneratörlerin ana bileşenlerinin kurulduğunu ve bu kapsamda stator adı verilen parçanın da yerine yerleştirildiğini anlattı.   Kutup vinci gibi turbo jeneratör kurulumunun da Akkuyu projesi için çok önemli olduğuna işaret eden Sezemin, bu bölümde reaktörde oluşacak buhar enerjisinin önce mekanik enerjiye ardından elektrik enerjisine dönüşeceğini hatırlattı. Sezemin, nükleer santralin bir diğer önemli bileşeninin ise su olduğuna değinerek, ""Nükleer santralin işletilmesi için su önemli. 1. üniteye suyun temin edilmesi için kullanılacak 1. pompa istasyonu binası da tamamlandı ve santrale su vermeye hazır durumda. Yani 1. ünitenin tamamlanmasında sona yaklaştığımızı söyleyebilirim."" dedi. Akkuyu NGS'de çalışan 30 bin kişinin 2 binden fazlası kadın Sezemin, Akkuyu sahasında görev alan 30 bin kişi olduğunu ifade ederek, çalışanların 2 binden fazlasının ise kadın olduğunu dile getirdi. İnşaat işlerinde kadın çalışan sayısının çok fazla olmadığına değinen Sezemin, ""Hukuk departmanlarından muhasebeye kadar diğer yardımcı birimlerde çalışan kadın sayımız oldukça fazla. Ayrıca memnuniyetle belirtmek istiyorum ki kadınlar bizim personellerimizin en iyi kısmını temsil ediyor."" dedi.   Sezemin, ayrıca projede çalışan 30 bin kişinin yaklaşık yüzde 80'inin Türk vatandaşı olduğunu vurgulayarak Enerji ve Tabii Kaynaklar Bakanlığı ile Rusya Devlet Atom Enerjisi Kurumu Rosatom iş birliğinde yürütülen program kapsamında Rusya'ya gönderilen Türk öğrencilerin ülkenin en iyi teknik üniversitelerini bitirdikten sonra Akkuyu NGS'de çalışmaya başladıklarını söyledi. Rusya'da eğitim aldıktan sonra Akkuyu'da çalışmaya başlayan mühendislerin çoğunu bizzat tanıdığını aktaran Sezemin, şunları kaydetti: ""Projenin yöneticilerden biri olarak şunu ifade etmek istiyorum ki o genç mühendislerimiz gerçekten çok iyi ve çok tecrübeli profesyoneller. İleride santralde çalışan bu gençler Türkiye'deki mühendis kesimin çekirdeğini oluşturacak diyebilirim."""
330,"Türkiye'de geçen yıl 12,5 milyon araç muayeneye girdi",Türkiye genelinde geçen yıl 313 araç muayene istasyonunda 12 milyon 458 bin 643 aracın muayenesi gerçekleştirildi.,Ekonomi,https://www.trthaber.com/haber/ekonomi/turkiyede-gecen-yil-125-milyon-arac-muayeneye-girdi-842543.html,"Türkiye'de araç muayene işlemleri Ulaştırma ve Altyapı Bakanlığı koordinesinde yürütülüyor. Muayenelerin daha etkin ve sağlıklı şekilde yapılabilmesi için söz konusu çalışmalar kamu-özel sektör işbirliğiyle sürdürülüyor. Bu kapsamda Türkiye'de 214'ü sabit, 75'i seyyar, 18'i seyyar traktör ve 6'sı motosiklet olmak üzere toplam 313 muayene istasyonuyla hizmet veriliyor. İstasyonlarda, geçen yıl 12 milyon 458 bin 643 araç muayene edildi. Söz konusu araçların 8 milyon 847 bin 875'inin hafif kusurlu, 3 milyon 220 bin 984'ünün ağır kusurlu, 148 bin 314'ünün emniyetsiz, 241 bin 470'inin kusursuz olduğu belirlendi. Muayeneden geçemeyen araçlarda, fren sistemleri, kuvvetleri ve lambaları, emniyet kemerleri, geri vites lambası, ön fren hortumları, yakıt sistemleri, yolcu araçlarının koltukları en çok kusur tespit edilen aksam ve sistemler olarak öne çıktı."
331,"Balparmak'a yaklaşık 2,5 milyon liralık rekabet cezası","Rekabet Kurulu, Balparmak'a 2 milyon 477 bin 859 lira idari para cezası verilmesini kararlaştırdı.",Ekonomi,https://www.trthaber.com/haber/ekonomi/balparmaka-yaklasik-25-milyon-liralik-rekabet-cezasi-842527.html,"Rekabet Kurumunun internet sitesinde yer alan duyuruya göre, hızlı tüketim malları sektöründe bal üreticisi-tedarikçisi olarak ""Balparmak"" markasıyla faaliyet gösteren Altıparmak Gıda Sanayi ve Ticaret A.Ş'nin rekabete duyarlı bilgi değişimi yoluyla Rekabetin Korunması Hakkında Kanun'u ihlal ettiği iddiasına yönelik yürütülen soruşturma tamamlandı. Dosyayı müzakere eden Kurul, Altıparmak Gıda Sanayi ve Ticaret A.Ş'nin Kanunu ihlal ettiğini belirledi ve söz konusu teşebbüse 2 milyon 477 bin 859 lira idari para cezası verdi. Öte yandan, soruşturma, aynı dosya kapsamında yer alan, bal üreticisi-tedarikçisi olarak ""Anavarza"" markasıyla faaliyet gösteren Sezen Gıda Maddeleri Tarım ve Hayvancılık Ürün. Tic. ve San. Ltd. Şti. bakımından Haziran 2023'te uzlaşmayla sonlandırılmıştı. Kurul, ihlali ve idari para cezasını kabul eden teşebbüse, Altıparmak Gıda Sanayi ve Ticaret AŞ ile rekabete duyarlı bilgi değişimi yoluyla Kanunu ihlal ettiği gerekçesiyle 513 bin 329 liralık idari para cezası uygulanmasına karar vermişti."
332,"Antalya'nın bu yıl 16,5 milyondan fazla turist ağırlaması bekleniyor","Türkiye Seyahat Acentaları Birliği (TÜRSAB) Akdeniz Bölge Temsil Kurulu Başkanı Rıza Perçin, Antalya'ya bu yıl 16 milyon 500 binin üzerinde turist gelmesini beklediklerini belirterek, ""İnşallah 2024 rekor yılı olacak"" dedi.",Ekonomi,https://www.trthaber.com/haber/ekonomi/antalyanin-bu-yil-165-milyondan-fazla-turist-agirlamasi-bekleniyor-842525.html,"TÜRSAB Akdeniz Bölge Temsil Kurulu Başkanı Perçin, 2024 rezervasyonların iyi gittiğini, İngiltere, Polonya ve diğer Avrupa kentlerinden gelen rakamlarla umutlu bir sezona başladıklarını ifade etti. Savaş, salgın ya da politik sorunlar olmaması temennisinde bulunan Perçin, ""Bu yılı inşallah 16 milyon 500 binin üzerinde bir rakamla tamamlayacağız. Buna inanıyorum. İnşallah 2024 bir rekor yılı olacak."" diye konuştu. Perçin, bu yıl Ukrayna pazarını kaybettiklerini, onun yerine ise gönderdiği turist sayısı yakın olan Polonya'yı koyduklarını kaydetti. İngiltere pazarı rezervasyonlarının çok iyi gittiğini dile getiren Perçin, sözlerini şöyle sürdürdü: ""Almanya pazarı da çok iyi. Daha önce rekor kırdığımız Almanya'yla ilgili rakamlara şu anda yaklaşmış durumdayız. Rusya pazarı, politik sebepler nedeniyle rutin gidiyor. Orada ekonomik sıkıntılar var. Mayısa ulaştığımızda Rusya pazarının da tekrar zirve yapacağını, hatta geçen yılki rakamı geçeceğine inanıyoruz. İnşallah her şey güzel olur. İyi bir sezon olacağına inanıyoruz."" ""Her şey dahil sisteminin birden değişmesi söz konusu değil"" Rıza Perçin, son dönemde ""her şey dahil"" sisteminin yeniden tartışılır duruma gelmesiyle ilgili de değerlendirmelerde bulundu. Antalya'nın en iyi uyguladığı sistemin ""her şey dahil"" olduğunu anlatan Perçin, bu sistemin birden değiştirilemeyeceğinin altını çizdi. Perçin, ""Nasıl bir futbol takımının bir kültürü varsa, sistemi varsa, bunlar birden değiştirilemiyorsa, Antalya'da da 'her şey dahil'i değiştirmemiz söz konusu değil. 17 milyona yakın turist gelecek diyorsak eminiz ki yüzde 70'i, yüzde 80'i bu sistemimize geliyor. Biz de bunu en iyi yapanlarız. O yüzden kısa vadede değişeceğine inanmıyorum. Değişmemesi lazım zaten. Öyle bir reform olmaması lazım. Ama uzun vadede denenebilir mi? Denenebilir."" ifadelerini kullandı. Antalya, geçen yıl 15 milyon 689 bin 258 yabancı turist ağırlayarak tüm zamanların rekorunu kırmıştı."
333,Borsa güne yükselişle başladı,"Borsa İstanbul'da BIST 100 endeksi, güne yüzde 0,61 yükselişle 8.797,54 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-842495.html,"Açılışta BIST 100 endeksi, önceki kapanışa göre 52,95 puan ve yüzde 0,61 değer kazanarak 8.797,54 puana yükseldi. Bankacılık endeksi yüzde 0,54 ve holding endeksi yüzde 0,35 artış kaydetti. Sektör endeksleri arasında en fazla kazandıran yüzde 2,45 ile ulaştırma olurken, en çok kaybettiren ise yüzde 1,24 ile menkul kıymet yatırım ortaklığı oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 1,31 değer kaybıyla 8.744,58 puandan tamamladı. Analistler, küresel pay piyasalarında, ABD Merkez Bankası (Fed) Başkanı Jerome Powell'ın faiz indirimi için acele etmeyeceklerini ancak, ""bu yılın bir noktasında"" bunu yapmanın muhtemelen uygun olacağını belirtmesinin ardından pozitif bir seyir izlendiğini belirterek, bugün gözlerin Avrupa Merkez Bankasının (ECB) faiz kararına çevrildiğini söyledi. Öte yandan, dün Türkiye Cumhuriyet Merkez Bankasının (TCMB) sıkı para politikası duruşunu destekleyici ilave sıkılaşma adımları kapsamında, kredi büyümesine dayalı zorunlu karşılık tesis edilmesi kararı alındı. Merkez Bankasınca belirlenen kredilerin aylık yüzde 2 büyüme oranını aşan kısmı için TL cinsinden zorunlu karşılık 1 yıl süreyle bloke olarak tutulacak. TCMB Para Politikası Kurulu'nun 22 Şubat'taki toplantısına ilişkin yayımlanan özette, ""Enflasyon görünümünde belirgin ve kalıcı bir bozulma öngörülmesi durumunda para politikası duruşu sıkılaştırılacaktır. Kredi büyümesi ve mevduat faizinde öngörülenin dışında gelişmeler olması durumunda parasal aktarım mekanizması desteklenecektir"" ifadeleri kullanılmıştı. Analistler, bugün yurt içinde haftalık para ve banka istatistikleri, yurt dışında ise ECB faiz kararı ve ECB Başkanı Christine Lagarde'ın açıklamalarının yanı sıra yoğun veri gündeminin takip edileceğini ifade ederek, teknik açıdan BIST 100 endeksinde 8.700 ve 8.600 seviyelerinin destek, 8.900 ve 9.000 puanın ise direnç konumunda olduğunu aktardı."
334,Deprem bölgesindeki KOBİ'lere destek ödemesi bugün başlıyor,"Sanayi ve Teknoloji Bakanı Mehmet Fatih Kacır, KOBİ'lerin Deprem Sonrası Desteklenmesi Projesi kapsamında yaklaşık 4 milyar liralık finansman desteğini deprem bölgesindeki işletmelere bugün aktarmaya başladıklarını duyurdu.",Ekonomi,https://www.trthaber.com/haber/ekonomi/deprem-bolgesindeki-kobilere-destek-odemesi-bugun-basliyor-842492.html,"Kacır, yaptığı açıklamada, KOSGEB tarafından deprem bölgesine sağlanan finansman desteğine ilişkin ödemelerin yeniden başladığını ifade etti.  ""Deprem Sonrası Mikro, Küçük ve Orta Ölçekli İşletmelerin Canlanması Destek Programı"" kapsamında başvurusu onaylanan ve ödemesi gerçekleşmeyen işletmeler için ödemelerin gerçekleştirileceğini söyleyen Kacır, ""KOBİ'lerin Deprem Sonrası Desteklenmesi Projesi kapsamında yaklaşık 4 milyar liralık finansmanı deprem bölgesindeki işletmelerimize bugün aktarmaya başlıyoruz"" dedi.  Bakan Kacır, Dünya Bankası ve KOSGEB işbirliğinde yürütülen program kapsamında Kahramanmaraş merkezli depremlerden etkilenen 11 ildeki işletmelere 450 milyon dolarlık finansmanın aktarıldığını anımsattı. Desteğin açıklandığı günden bu yana KOSGEB aracılığıyla 11 ilde 39 bin 680 işletmeye 12,8 milyar liralık ödeme yaptıklarını hatırlatan Kacır, şu ifadeleri kullandı: ""Bu finansmanın tamamının bölgeye aktarılmasının ardından KOSGEB ile Japonya Uluslararası İşbirliği Ajansı arasında kredi anlaşması imzalanmıştı. Bu kapsamda Mikro, Küçük ve Orta Ölçekli İşletmelerin Deprem Sonrası Desteklenmesi Programı uygulamaya alındı. Başvurusu onaylanan ve destek ödemesi yapılmayan işletmeler için bu kaynak kullanılacak. Devreye aldığımız yeni finansmanla bölgedeki işletmelerimize can suyu olmaya devam edeceğiz. Bölge ekonomisine yeni projelerle destek olmaya, şehirlerimizi eskisinden de güçlü şekilde ayağa kaldırmaya kararlıyız."" Kacır, uluslararası kuruluşlarla yeni finansman kaynaklarının bulunması konusunda çalışmalar yürüttüklerini hatırlatarak, İspanya İş Birliği ve Kalkınma Ajansı ile bölgeye ek finansman sağlanması konusundaki çalışmaların devam ettiğini de sözlerine ekledi.    KOBİ’lerin Deprem Sonrası Desteklenmesi Projesi kapsamında yaklaşık 4 Milyar TL tutarındaki yeni bir finansmanı deprem bölgesindeki işletmelerimize bugün aktarmaya başlıyoruz.

15 Kasım 2023’ten bugüne kadar KOSGEB aracılığıyla 11 ilimizde 39 bin 680 işletmeye 12,8 Milyar TL… pic.twitter.com/ZRNICKl4YE"
335,Küresel piyasalar pozitif seyrediyor,"Küresel piyasalarda, ABD Merkez Bankası (Fed) Başkanı Jerome Powell'ın faiz indirimi için acele etmeyeceklerini ancak, ""bu yılın bir noktasında"" bunu yapmanın muhtemelen uygun olacağını belirtmesinin ardından pozitif seyir izlenirken, bugün gözler Avrupa Merkez Bankasının (ECB) faiz kararına çevrildi.",Ekonomi,https://www.trthaber.com/haber/ekonomi/kuresel-piyasalar-pozitif-seyrediyor-842480.html,"Başkan Powell, ABD Temsilciler Meclisinin Finansal Hizmetler Komitesi'nde yarı yıllık Para Politikası Raporu'na ilişkin dün yaptığı sunumda, ekonominin genel olarak beklendiği gibi seyretmesi halinde ""bu yılın bir noktasında"" politika kısıtlamalarını azaltmaya başlamanın muhtemelen uygun olacağını belirterek, ""Ancak ekonomik görünüm belirsiz ve yüzde 2'lik enflasyon hedefimize doğru devam eden ilerleme garanti değil."" ifadesini kullandı. Politika kısıtlamalarını çok erken veya çok fazla azaltmanın enflasyondaki ilerlemenin tersine dönmesine neden olabileceğine dikkati çeken Powell, bunun sonucunda enflasyonu yüzde 2'ye geri döndürmek için daha da sıkı politikaların gerekebileceği uyarısında bulundu. Ayrıca, Powell, ülkenin büyük bankalarının sermaye gerekliliklerine ilişkin önerilen teklifte, değişiklik olabileceğinin sinyalini de verdi. Analistler, Powell'ın sözle yönlendirmelerinin piyasalar tarafından pozitif karşılandığına işaret ederek, yarın ülkede açıklanacak tarım dışı istihdam verilerinin iş gücü piyasasının gidişatına dair sinyaller verebileceğini ve bu durumun Fed'in ilerleyen dönemde atacağı adımları etkileyebileceğini anımsattı. Ayrıca, Fed'in Amerikan ekonomisindeki mevcut duruma ilişkin değerlendirmelerin yer aldığı ""Bej Kitap"" raporunda da ekonomik faaliyetin ocak ayının başından bu yana hafif artış kaydettiği bildirildi. Raporda, gelecekteki ekonomik büyümeye ilişkin görünümün genel olarak olumlu kalmaya devam ettiği aktarıldı. Dün Fed yetkililerinin sözle yönlendirmeleri de takip edilirken, San Francisco Fed Başkanı Mary Daly, fiyat istikrarı konusunda işi bitirmeye kararlı olduklarına dikkati çekerek, yüksek faiz oranlarının konut maliyetlerini geçici olarak artırdığını ancak enflasyonu düşürmek için buna ihtiyaç olduğunu vurguladı. Artan konut maliyetlerinin yüksek enflasyonun temel itici gücü olduğuna işaret eden Daly, Fed'in enflasyonu düşürmede kararlı olduğunu yineledi. Ülkede 30 yıl vadeli mortgage faizleri de geçen hafta yüzde 7,02'ye gerilerken, mortgage başvuruları yüzde 9,7 artmıştı. Öte yandan dün ABD'de açıklanan veriler, iş gücü piyasasında yumuşama sinyalleri verdi. ADP özel sektör istihdamı, şubatta 140 bin kişiyle piyasa beklentilerinin altında artış kaydederken, JOLTS açık iş sayısı da ocakta 8 milyon 863 bine gerilemesine karşın öngörülerin üzerinde gerçekleşti. Yavaşlamaya devam eden yıllık ücret artışı da aynı dönemde yüzde 5,1 ile Ağustos 2021'den bu yana en düşük seviyesini kaydetti. Söz konusu gelişmelerin ardından para piyasalarında Fed'in faiz indirimine başlama ihtimali mayısta yüzde 20 ve haziranda yüzde 68 ile fiyatlanıyor. ABD'nin 10 yıllık tahvil faizi 4 baz puan gerileyerek yüzde 4,10 seviyesine inerken, yükseliş eğilimini üst üste 7'nci işlem gününe taşıyan altının ons fiyatı, şu sıralarda yüzde 0,6 artışla 2 bin 159 dolardan alıcı buluyor. Düşüş eğilimini üst üste 5'inci işlem gününe taşıyan dolar endeksi, şu dakikalarda önceki kapanışının yüzde 0,1 altında 103,2 seviyesinde bulunuyor. Orta Doğu'daki gelişmeler yakından takip edilirken, Brent petrolün varil fiyatı yatay bir seyir izleyerek 82,6 dolardan işlem görüyor. Kripto para piyasalarında hafta içinde 69 bin doların üzerine çıkarak rekor tazeleyen Bitcoin, 66 bin doların hemen altında dengelendi. Pay piyasaları tarafında ise nakit desteği aradığına yönelik ABD basınında çıkan haberlerin ardından yüzde 40'tan fazla gerileyen New York Community Bank'ın hisseleri, Bankanın 1 milyar doların üzerinde sermaye artırdığını duyurması sonrasında toparlandı. New York Community Bank hisseleri dün yüzde 7'nin üzerinde kazançla günü tamamladı. Dün, New York borsasında, Nasdaq endeksi yüzde 0,58, S&P 500 endeksi yüzde 0,51 ve Dow Jones endeksi de yüzde 0,20 artış kaydetti. ABD'de endeks vadeli kontratlar, yeni güne de pozitif bir seyirle başladı. Avrupa Avrupa borsalarında da dün pozitif seyir hakim olurken, bugün ECB faiz kararının ardından ECB Başkanı Christine Lagarde'ın yapacağı sözle yönlendirmeler yatırımcıların odağına yerleşti. Analistler, bankanın bugün gerçekleştireceği toplantıda faizleri sabit bırakacağına kesin gözüyle bakıldığını belirterek, toplantı sonrası Lagarde'ın açıklamalarında ECB'nin önümüzdeki dönemde atacağı adımlara yönelik sinyaller aranacağını söyledi. Para piyasalarında, ECB'nin ilk faiz indirimine gitme ihtimali nisanda yüzde 23 ve haziranda yüzde 85 ile fiyatlanıyor. Öte yandan, yükseliş eğilimini üst üste dördüncü işlem gününe taşıyan avro/dolar paritesi, şu sıralarda önceki kapanışının hemen üzerinde 1,0900 seviyesinde bulunuyor. Dün, İngiltere'de FTSE 100 endeksi yüzde 0,43, İtalya'da MIB 30 endeksi yüzde 0,66, Almanya'da DAX 40 endeksi yüzde 0,10 ve Fransa'da CAC 40 endeksi yüzde 0,28 değer kazandı. Avrupa'da endeks vadeli kontratlar, yeni güne de pozitif bir seyirle başladı. Asya Asya pay piyasalarında Güney Kore hariç, negatif seyir öne çıkarken, Japonya Merkez Bankasının (BoJ) negatif faiz politikasına son verebileceğine yönelik beklentiler güçlendi. BoJ yönetim kurulu üyesi Junko Nakagawa, ülke ekonomisinin güçlü ücret artışıyla desteklenen fiyat hedefine ulaşma yolunda istikrarlı bir ilerleme kaydettiğini söyledi. Japonya'da hazirandan bu yana görülen en hızlı ücret artışının ardından Japon yeni dolar karşısında değer kazanırken, bu durumun ülke pay piyasalarını aşağı yönlü baskıladığı görülüyor. Analistler, Nakagawa'nın sözle yönlendirmelerinin ardından BoJ'un gelecek aylarda negatif faiz oranlarını sona erdireceği ilişkin beklentilerin arttığını ifade ederek, dolar/yen paritesinin 148,4 ile yaklaşık son bir ayın en düşük seviyesine indiğini bildirdi. Öte yandan, bugün Çin'de ihracat ve ithalat verileri beklentin çok üzerinde gelmesine rağmen Çin borsalarında risk iştahı düşük seyrediyor. Ülkede, şubatta yıllık bazda ihracat yüzde 7,1 ve ithalat yüzde 3,5 artışla tahminleri geride bıraktı. Kapanışa yakın Japonya'da Nikkei 225 endeksi yüzde 0,9, Çin'de Şanghay bileşik endeksi yüzde 0,1 ve Hong Kong'da Hang Seng endeksi yüzde 0,5 gerilerken, Güney Kore'de Kospi endeksi ise yüzde 0,2 artış kaydetti. Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 1,31 değer kaybıyla 8.744,58 puandan tamamladı. Dolar/TL, dün alıcılı bir seyir izleyerek günü önceki kapanışının yüzde 0,6 üzerinde 31,7723'ten tamamlamasının ardından bugün bankalararası piyasanın açılışında 31,8300 seviyesinden işlem görüyor. Öte yandan, dün Türkiye Cumhuriyet Merkez Bankasının (TCMB) sıkı para politikası duruşunu destekleyici ilave sıkılaşma adımları kapsamında, kredi büyümesine dayalı zorunlu karşılık tesis edilme kararı alındı. Merkez Bankasınca belirlenen kredilerin aylık yüzde 2 büyüme oranını aşan kısmı için TL cinsinden zorunlu karşılık 1 yıl süreyle bloke olarak tutulacak. TCMB Para Politikası Kurulu'nun 22 Şubat'taki toplantısına ilişkin yayımlanan özette, ""Enflasyon görünümünde belirgin ve kalıcı bir bozulma öngörülmesi durumunda para politikası duruşu sıkılaştırılacaktır. Kredi büyümesi ve mevduat faizinde öngörülenin dışında gelişmeler olması durumunda parasal aktarım mekanizması desteklenecektir."" ifadeleri kullanılmıştı. Analistler, bugün yurt içinde haftalık para ve banka istatistikleri, yurt dışında ise ECB faiz kararı ve Lagarde'ın açıklamalarının yanı sıra yoğun veri gündeminin takip edileceğini belirterek, teknik açıdan BIST 100 endeksin 8.700 ve 8.600 puanın destek, 8.800 ve 8.900 puanın ise direnç konumunda olduğunu kaydetti. Piyasalarda bugün takip edilecek veriler şöyle: 10.00 İngiltere, şubat ayı konut fiyat endeksi 10.00 Almanya, ocak ayı fabrika siparişleri 14.30 Türkiye, haftalık para ve banka istatistikleri 16.15 ECB'nin faiz kararı 16.30 ABD, ocak ayı ticaret dengesi 16.30 ABD, haftalık işsizlik maaşı başvuruları 16.45 ECB Başkanı Lagarde'ın konuşması 17.30 Türkiye, şubat ayı hazine nakit dengesi"
336,Merkez Bankası'ndan ilave sıkılaşmada zorunlu karşılık adımı,"Türkiye Cumhuriyet Merkez Bankasının (TCMB) sıkı para politikası duruşunu destekleyici ilave sıkılaşma adımları kapsamında, kredi büyümesine dayalı zorunlu karşılık tesis edilecek.",Ekonomi,https://www.trthaber.com/haber/ekonomi/merkez-bankasindan-ilave-sikilasmada-zorunlu-karsilik-adimi-842450.html,
337,"Bakanlar Şimşek ve Kacır, Batman'da BİOSYS Fabrika Açılış Töreni'ne katıldı","Hazine ve Maliye Bakanı Mehmet Şimşek, Sanayi ve Teknoloji Bakanı Mehmet Fatih Kacır ile Batman Organize Sanayi Bölgesi'nde (OSB) BİOSYS Fabrika Açılış Töreni'ne katıldı.",Ekonomi,https://www.trthaber.com/haber/ekonomi/bakanlar-simsek-ve-kacir-batmanda-biosys-fabrika-acilis-torenine-katildi-842434.html,"Hazine ve Maliye Bakanı Şimşek, törende yaptığı konuşmada, Batman OSB'de birçok fabrikanın açılışında bulunduğunu, ama bu fabrika açılışının en anlamlısı olduğunu belirterek, ilk defa Batman'da yüksek teknoloji ürün üretecek bir fabrika açılışını yaptıklarını söyledi. Fabrika girişimcilerini kutlayan Şimşek, bu başarı hikayesinin, üretim üssünün Batman'da olmasının kendileri için büyük bir gurur kaynağı olduğunu dile getirdi. Fabrikanın hayırlı olmasını dileyen Şimşek, 1990'lı yıllarda OSB'nin kurulduğunu, 2002 yılına, AK Parti hükümetlerine kadar OSB'de sadece bir un fabrikasının faaliyete geçtiğini anımsattı. Şimşek, konuşmasını şöyle sürdürdü: ""Bugün yaklaşık 220 fabrika ya faal ya da inşaat halinde. Muazzam bir başarı, nereden nereye. 20 yıllık bir süreçte Batman sanayileşiyor, üretiyor. Batman, Türkiye'nin önemli bir büyüme motoru işlevini görüyor. Bu çok değerli. Bence Batman çok rahat bir şekilde bu bölgede Gaziantep'ten sonra iddialı bir şehir, en önemli üretim üssü olmaya aday. Çünkü bu ruh, bu kültür var. Bunu çok değerli buluyoruz. Bugün yüksek teknoloji ürün üretecek bir tesisin açılması bu nedenle çok değerli."" Hükümet olarak AR-GE'ye, tasarıma, sanayide dönüşüme, dijital ve yeşil dönüşüme çok büyük önem verdiklerini aktaran Şimşek, savunma sanayisinde yakaladıkları büyük başarıyı diğer alanlarda da Türkiye'nin yakalayabileceğini bildirdi.    Bakan Şimşek, şöyle devam etti: ""İşte sağlık, tarım, iklim teknolojileri konusunda çok rahat bir şekilde Türkiye bunları başarabilir. 2024 yılında AR-GE'ye değişik adlar altında bütçeden bu sene yaklaşık 299 milyar lira destek vereceğiz. Biz daha önce AR-GE merkezi açtık buraya. Sanayicilerimize sesleniyorum. Mutlaka tasarım merkezleri açın, çünkü bunun sayesinde kar marjınız yükselecek. Biz size bütçeden destek vereceğiz. Bu 300 milyarın bir kısmını da buradaki tasarım merkezlerine verelim. Bu sene yatırım teşviklerine 530 milyar lira destek vereceğiz. Gerçekten muazzam bir destek. Bütçemizin toplamının 11,5 trilyon olduğunu düşünürseniz 530 milyar lira çok ciddi bir rakam. 2023 yılında Türkiye, ekonomisi trilyon doları aşan ekonomiler arasında girdi. İlk defa geçen sene Türkiye'nin gayri safi yurt içi hasılası 1 trilyon 100 milyar doları aştı. Satın alma gücü paritesiyle zaten aşmıştık. Satın alma gücü paritesiyle Türkiye 3,7 trilyonluk bir ekonomiyle dünyanın en büyük 11. ekonomisi. Cari dolar kuruyla, Türk Lirası dolar kuruyla da dünyanın 17. büyük ekonomisi noktasında. Biz sanayide dönüşümü başararak inanıyorum ki Türkiye'yi cari kurlarla da ilk 10'a doğru, ki en büyük hedefimiz o, ilk 10'un arasına sokmaktır. İşte bunun için Gökhanlara, Cemallere, Muratlara ihtiyacımız var."" Cumhurbaşkanı Erdoğan liderliğinde sanayide dönüşümü başaracaklarını vurgulayan Şimşek, şunları kaydetti: ""Türkiye artık nerdeyse yüksek gelirli ülkeler grubuna girmek üzere. Bunu sadece bir sembolik husus olarak görmüyorum. Esas olarak bizim sanayide dönüşümü, bir taraftan da tabi ki özellikle de dijital dönüşümü, yeşil dönüşümü sağlamamız lazım. Bugün muhteşem bir eser açılışı için, büyük bir başarı hikayesi için buradayız. Biz kendileriyle gurur duyuyoruz. Bu güzel eseri Batmana kurdukları için, ülkemize bu muhteşem katma değeri yüksek bir tesisi kazandırdıkları için tebrik ediyoruz, her türlü desteği tabi ki verdik, vermeye devam edeceğiz, bütün sanayicilerimize, bütün girişimcilerimize. Hayırlı olsun."" ""Sağlıkta katma değerli üretim kabiliyetlerimizi güçlendiriyoruz"" Sanayi ve Teknoloji Bakanı Mehmet Fatih Kacır da sağlık teknolojilerinde üretim altyapısına değer katacak bu yatırımın Batman'a ve ülkeye hayırlı olmasını dileyerek, projenin hayata geçmesinde emeği bulunan herkese teşekkür etti. Teknolojik gelişim ve dijital dönüşümün tüm sektörlerde olduğu gibi sağlık sektöründe de yeni bir devrimin kapılarını araladığını belirten Kacır, yapay zeka, artırılmış gerçeklik, büyük veri analitiği, robotik gibi bilgi teknolojilerinin sağlık sektöründe kullanımının yaygınlaşmasının teşhis ve tedavi hizmetlerinin sunum şekli ve kalitesinde önemli dönüşümlere sebep olduğunu kaydetti. Ancak COVID-19 salgını, teknolojik dönüşümün etkisiyle hızla gelişen sağlık sektörünün pek çok açıdan sorgulanmasına sebep olduğunu aktaran Kacır, dünyanın en güçlü ekonomileri arasında yer alan ülkelerin, salgın karşısında güçlerinin ne kadar kırılgan olduğu gerçeğiyle yüzleşmek zorunda kaldığını anımsattı.    Türkiye'nin içerde salgınla mücadele ederek sağlık sistemini etkin bir şekilde yönetmeyi başardığını vurgulayan Kacır, şöyle konuştu: ""Hem de 160 ülke ve 14 uluslararası kuruluşun salgınla mücadelesine tıbbi ekipman ve ayni yardımlarla destek verdi. Buradaki en önemli etkenler kuşkusuz ki Türkiye'nin geleceği öngören bir sağlık hizmetleri altyapısı ve planlaması ile donanımlı ve fedakar sağlık insan gücüne sahip olmasıdır.
Pandemi döneminde, sizlerin de bildiği üzere, hastanelerin en kritik ihtiyaçlardan biri yoğun bakım solunum cihazlarıydı. Bu cihazları ya da parçalarını, parasını verseniz dahi satın alamayacağınız bir dönem yaşandı. O dönemde, BAYKAR, Arçelik ve ASELSAN'ın destek ve çabaları ile BİOSYS'in geliştirdiği yerli solunum cihazını 14 gün içerisinde seri üretime geçirmeyi başardık. 3 ay içerisinde 5 bin cihazımızı hastanelerimizle buluşturduk. Yüz binlerce vatandaşımıza nefes olduk. Somali gibi yoğun bakım solunum cihazının hiç olmadığı ülkelere bu cihazları göndererek dost ve mazlum ülkelere yardım elimizi uzattık. İşte Milli Teknoloji Hamlesi'nin ruhu tam olarak budur. Stratejik alanlarda, kritik teknolojileri devlet millet el ele yerlileştirmektir. Bu salgın, bizlere elbette sağlık yatırımlarının önemini ve sağlıkta millileşme, öz yeterliliğin ve yerlileşme hamlesinin ne kadar kritik olduğunu bir kez daha göstermiş oldu."" Milli Teknoloji Hamlesi rehberliğinde hazırladıkları Akıllı Yaşam ve Sağlık Ürün ve Teknolojileri Yol Haritası ile stratejik alan olarak belirledikleri ilaç, tıbbi cihaz ve sağlık bilişim teknolojilerinde yerli ve milli üretimi odaklarına aldıklarını bildiren Kacır, klinik ve bilişim teknolojilerindeki patent sayılarını ve AR-GE harcamalarını artırmayı hedeflediklerini, sağlık alanındaki girişimleri öncelik olarak belirlediklerini anlattı. Sağlık sektörü ve ilgili endüstrileri, yatırım teşvik sisteminde öncelikli yatırım teşvikleri kapsamına aldıklarına işaret eden Kacır, sadece 2023 yılında sağlık sektöründe 315 yatırıma teşvik belgesi düzenleyerek 55 milyar liradan fazla yatırımı harekete geçirdiklerini, yaklaşık 9 bin nitelikli istihdamın önünü açtıklarını ifade etti. TEKNOFEST kapsamında Biyoteknoloji İnovasyon ve Sağlıkta Yapay Zeka Yarışmaları düzenlediklerini aktaran Kacır, konuşmasını şöyle sürdürdü: ""Katma değerli üretimi teşvik etmek ve cari açığı azaltmak üzere hayata geçirdiğimiz Teknoloji Odaklı Sanayi Hamlesi Programı kapsamında biyobenzer ilaçlardan kanser ve otoimmün ilaçlara, ortopedik cihazlar ve protezlerden yenilikçi eşdeğer ilaçlara kadar toplam büyüklüğü 22 milyar lirayı geçen 56 yatırım projesini destekliyoruz. Yakın zamanda kamuoyu ile paylaştığımız yatırımcılarımızın uzun vadeli ve uygun koşullarda yatırım kredisine erişimini kolaylaştıracak, Türkiye'nin uluslararası rekabet gücünü artıracak ve milli ekonomimizin yükselişini destekleyecek Yatırım Taahhütlü Avans Kredisi programı kapsamında, sağlıkta katma değerli üretim kabiliyetlerimizi güçlendiriyoruz.
Bugüne kadar sağlık alanında 17 büyük ölçekli yatırım projesi için başvuru aldık. Sağlık sektöründe AR-GE ve yenilik kapasitesinin gelişimi de hassas olduğumuz bir diğer konu. Bugüne kadar teknoparklarımızdaki 2 binden fazla teknoloji girişiminin sağlık teknolojileri alanındaki 15 binden fazla projesine destek verdik."" Sağlık alanında 9 binden fazla projeye destek İlaç, tıbbi cihaz ve medikal sektörü başta olmak üzere sağlık alanında faaliyet gösteren öncü firmalar bünyesinde yer alan 68 AR-GE merkezinde 2 bine yakın araştırma projesi yürüttüklerini söyleyen Kacır, TÜBİTAK destek programlarında AR-GE ve yenilik konu başlıkları altında sağlık sektöründe pek çok alanda çalışmalara öncelik verdiklerine dikkati çekti. Son 22 yılda TÜBİTAK burs ve destek programları kapsamında sağlık alanında 9 binden fazla projeye ve 15 binden fazla kişiye toplam 40 milyar lira destek sağladıklarını bildiren Kacır, bugüne kadar destek programlarla, start-up aşamasından ticarileşmeye, seri üretimden büyüme ve rekabet aşamalarına kadar sağlık alanındaki girişimcilerin yanında yer aldıklarını dile getirdi. Bakan Kacır, 2012 yılında, Ankara'da, Bakanlık teknogirişim sermayesi destekleriyle kurulan, TÜBİTAK ve KOSGEB destekleriyle gelişim sağlayan BİOSYS'nin, sağladıkları destekler ve inşa ettikleri AR-GE ve inovasyon altyapısının imkanlarını en üst düzeyde değerlendirdiğine işaret ederek, konuşmasını şöyle tamamladı: ""Önemli başarılara imza attı. ASELSAN ve USHAŞ işbirliği ile son 4 yılda 75 milyon dolar ihracatın gerçekleşmesini sağlayan firmamız, ülkemizin ihtiyaç duyduğu sağlık teknolojilerini geliştirerek 100 milyon doların da bu topraklarda kalmasını sağladı. Bakanlığımızın sağladığı can suyu ile hayat bulan ve ülkemizin sağlık teknolojilerinde vizyonu ile hızla büyüyen teknoloji girişimlerine en iyi örnek. 8 bin metrekare kapalı alanda 150 milyon liralık yatırımla gerçekleştirilen bu tesis ilk etapta yoğun bakımda ihtiyaç duyulan mekanik ventilatör, nöromonitör, nemlendirici ve yüksek akış oksijen terapisi cihazı üretecek. Yatırım teşviklerimiz sayesinde hayata geçirilen bu altyapı, önümüzdeki dönemde endoskopik kapsül, hemodiyaliz cihazı ve anestezi cihazları gibi kritik ürünleri de üreterek sağlık alanında yerlileşme hamlemize büyük katkılar sağlayacak. Cumhurbaşkanımız Recep Tayyip Erdoğan'ın liderliğinde, son 22 yılda oluşturduğumuz AR-GE, inovasyon ve girişimcilik ekosistemimizin böylesine başarılı çıktılarını görebilmek bizler için gurur verici. Ülkemizi cari açığının azalması noktasında kritik teknolojileri üreten, yerlileştiren tüm firmalarımızın, girişimcilerimizin bugüne kadar hep yanında olduk, bundan sonra da her zaman yanlarında olacağız."" Açılışta, Vali Ekrem Canalp, AK Parti Batman Milletvekili Ferhat Nasıroğlu ile fabrika kurucularından Cemal Erdoğan ve Gökhan Celbek de birer konuşma yaptı. Konuşmaların ardından fabrikanın açılışı gerçekleştirildi."
338,"Bakan Uraloğlu: Hızlı treni Karadeniz'e indireceğiz, Sarp'a kadar yola çıkaracağız","Ulaştırma ve Altyapı Bakanı Abdulkadir Uraloğlu, ""Bu sene Kırıkkale'yle Çorum arasının hızlı tren ihalesini yapıyoruz. Çorum'la Samsun arasının projesini bitirdik, ikinci etapta da onun ihalesini yapacağız. Dolayısıyla hızlı treni Karadeniz'e indireceğiz. Oradan da yola çıkaracağız, Sarp'a kadar"" dedi.",Ekonomi,https://www.trthaber.com/haber/ekonomi/bakan-uraloglu-hizli-treni-karadenize-indirecegiz-sarpa-kadar-yola-cikaracagiz-842433.html,"Ulaştırma Bakanı Uraloğlu, Büyükçekmece'de Karadenizli kanaat önderleriyle yemekte bir araya geldi. Konuşmasında Bakanlık bünyesinde yapılan çalışmalar hakkında bilgi veren Uraloğlu, Türkiye'nin Avrupa, Afrika, Orta Doğu ve Asya'daki konumu göz önüne alındığında çok değerli bir coğrafyada yer aldığını söyledi. Özellikle İstanbul'un dünya ve Türkiye için önemine dikkati çeken Uraloğlu, görev yaparken ""memleket meselesi"" anlayışıyla her zaman ellerini taşın altına koyduklarını, görev bilinciyle çalıştıklarını dile getirdi. Uraloğlu, Türkiye'nin her bölgesine aynı hassasiyetle hizmet götürdüklerine işaret ederek, şunları kaydetti: ""Ülkemizin her köşesine aynı şekilde hizmet ediyoruz. Mesela bir havalimanları haritamız var; Batıda, Karadeniz'de ne varsa, güneydoğuda, doğuda, Akdeniz'de de o var. Hiçbir tarafı ayırmadık. Bölünmüş yollarda durum aynı. Bir hızlı tren konusunda biraz Karadeniz'de mesafe kat etmemiz lazım. Hızlı treni Kırıkkale'den yola çıkardık. Bu sene Kırıkkale'yle Çorum arasının hızlı tren ihalesini yapıyoruz. Çorum'la Samsun arasının projesini bitirdik, ikinci etapta da onun ihalesini yapacağız. Dolayısıyla hızlı treni Karadeniz'e indireceğiz. Oradan da yola çıkaracağız, Sarp'a kadar. Onun da proje çalışmasını 2024'te başlattık.""   ""Murat Kurum İstanbul'umuza değer katacak olan bir isim"" Bakan Uraloğlu, 31 Mart'ta yapılacak Mahalli İdareler Genel Seçimleri'ne işaret ederek, Cumhur İttifakı'nın İstanbul Büyükşehir Belediye (İBB) Başkan adayının Murat Kurum olduğunu anımsattı. Türkiye'nin geçtiğimiz sene yaşadığı depreme, küresel ölçekte yaşanan Kovid-19'a rağmen yatırımların ve çalışmaların aksamadığının altını çizen Uraloğlu, ""Bunlara rağmen hiçbir yatırımımızı durdurmadık. Hele İstanbul'da hiç durdurmadık. 2019'dan bu tarafa İstanbulluların tercihinden dolayı siz bir yatırımı durdurduğumuzu duydunuz mu? Duymadınız, duymazsınız. Biz hizmet etmeye devam ettik Allah rızası için. Niye? Memleketimizdir, bizim insanımızdır. Bizi tercih etmemişse İstanbul, Büyükşehir'de o eksikliği kendimizde gördünüz. O zaman kendimizi yeterince ifade edemedik, diye bunu yorumlarız. Asla vatandaşımızda değil."" ifadelerini kullandı. Uraloğlu, şimdi yeniden bir seçim arefesinde olunduğuna dikkati çekerek, Murat Kurum'un İstanbul'a değer katacak bir isim olduğunu söyledi. Seçimlerde Kurum'a destek isteyen Uraloğlu, hükümet, büyükşehir, ilçe belediyelerinde takım ruhunun oluşmasının önemli olduğunu dile getirdi."
339,İstanbul Havalimanı 26 Şubat-3 Mart'ta Avrupa'nın en yoğun havalimanı oldu,"İstanbul Havalimanı, 26 Şubat-3 Mart tarihlerinde günlük ortalama 1321 uçuşla Avrupa'nın en yoğun havalimanı olarak kayıtlara geçti.",Ekonomi,https://www.trthaber.com/haber/ekonomi/istanbul-havalimani-26-subat-3-martta-avrupanin-en-yogun-havalimani-oldu-842429.html,"Avrupa Hava Seyrüsefer Güvenliği Teşkilatının (Eurocontrol) 26 Şubat-3 Mart dönemine ilişkin Avrupa Havacılık Raporu yayınlandı. Rapora göre, İstanbul Havalimanı, bu dönemde günlük ortalama 1321 uçuşla Avrupa'nın en yoğun havalimanları arasında ilk sırada yer aldı. İstanbul Havalimanı'nı günlük 1283 uçuşla Londra Heathrow, 1266 uçuşla Amsterdam Schiphol, 1169 uçuşla Paris Charles de Gaulle ve 1131 uçuşla Frankfurt havalimanları izledi."
340,"29 yaşındaki Gümrük Birliği, yeni sorunlar karşısında yetersiz kalıyor","Türkiye'nin Avrupa Birliği (AB) ile Gümrük Birliğine katılma kararı üzerinden 29 yıl geçmesine rağmen, bunun küresel ticarette yaşanan değişiklikler ve ortaya çıkan yeni sorunlar karşısında yetersiz kalması dikkati çekiyor.",Ekonomi,https://www.trthaber.com/haber/ekonomi/29-yasindaki-gumruk-birligi-yeni-sorunlar-karsisinda-yetersiz-kaliyor-842363.html,"Türkiye ile AB arasında gerçekleştirilen müzakerelerin ardından 6 Mart 1995'teki Ortaklık Konseyi toplantısında alınan karar uyarınca 1 Ocak 1996'da yürürlüğe giren Gümrük Birliği, Türkiye'nin AB ile bütünleşme hedefine yönelik önemli bir ticari ortaklık ilişkisi kurdu. Türkiye ile dönemin Avrupa Ekonomik Topluluğu (AET) arasında 1963 yılında imzalanan Ankara Anlaşması ile başlayan ve 1973 yılında Katma Protokol ile devam eden ilişki, 6 Mart 1995'te Gümrük Birliği kararıyla yeni bir boyuta taşındı. Kararın yürürlüğe girmesiyle Türkiye ile AB arasında sanayi ürünleri ticaretinde gümrük vergileri, miktar kısıtlamaları ve eş etkili önlemler ortadan kaldırıldı. Türkiye ve AB arasında ticareti yapılan sanayi malları için herhangi bir gümrük vergisi uygulanmamaya başlandı. Gümrük Birliği kapsamında, Türkiye ve AB, üçüncü ülkelerden gelen ithal ürünlere karşı aynı gümrük vergilerini uygulamaya koydu. Böylece, Gümrük Birliğinde üretilen veya ithal edilen ürünlerin herhangi bir gümrük kısıtlamasına tabi tutulmadan diğer ülkelere serbestçe taşınmasına olanak sağlandı. Gümrük Birliği, yapıldığı dönemde sadece sanayi ürünleri ile işlenmiş tarım ürünlerini kapsamına alırken ekonomi ve ticaretin diğer boyutları bunun dışında tutuldu. Yeni ihtiyaçlar karşısında yetersizliği belirginleşti 1995 yılında alınan karar doğrultusunda bugün itibarıyla 29 yaşına giren Gümrük Birliğinin geçen uzun dönemde değişen ve artan küresel ticaretin yeni ihtiyaçları karşısında yetersizliği ise belirginleşti. Gümrük Birliğinin günümüz ticaretinde yaşanan sorunları giderebilmesi, küresel ekonominin gerçeklerine, ticari ve ekonomik ortaklık ruhuna uygun bir şekilde güncellenmesi gerekliliği ortaya çıktı. Yürürlüğe girmesiyle Türkiye ile AB arasındaki ticareti hızla artıran Gümrük Birliğinin bir başka kazanımı da Türkiye'ye yapılan yabancı yatırımlardaki artış olarak ortaya çıktı. Gümrük Birliği, Türk şirketlerinin Avrupa pazarında daha rekabetçi olmasını sağladı. Uygulamaya girdiği dönemde Türkiye'ye çeşitli ekonomik kazanımlar sağlamasına rağmen, Gümrük Birliğinin yapısındaki sorunlar son dönemde ciddi bir boyut kazandı. Hali hazırda, Türkiye'nin AB'nin diğer ülkelerle yaptığı serbest ticaret anlaşmalarına taraf olmaması, Türk tırlarına uygulanan kara yolu kotaları, Gümrük Birliğinin işleyişiyle ilgili danışma ve karar alma mekanizmalarında Türkiye'nin yeterince yer almaması bu alanda yaşanan sorunların en öne çıkanları arasında yer alıyor. Yaşanan sorunların giderilmesi için Gümrük Birliğinin derhal güncellenmesi gerekirken, yapılacak değişikliklerin her iki tarafa da faydalı olacağı bütün çalışmalarda ortaya konuyor. Uygulamaya girdiği dönemde sanayi ürünlerini kapsayan Gümrük Birliğine günümüzde özellikle kamu alımları, hizmetler ve tarım sektörlerinin de dahil edilmesinin karşılıklı ekonomik ve ticari entegrasyonu daha da güçlendirmesi bekleniyor. Geçiş dönemi düzenlemesi olarak yürürlüğe konulan Gümrük Birliğinde yaşanan sorunlar büyük ölçüde Türkiye'nin henüz AB üyesi olmamasından kaynaklanıyor. AB üyeliği ile Türkiye'nin de ""Tek Pazar""a girmesi ve Birlik karar mekanizmalarında yer alması ile yaşanan sorunların bitmesi öngörülüyor. Mevcut durumda, AB'nin üçüncü ülkelerle yaptığı ticaret anlaşmalarında aldığı karalar Gümrük Birliği dolayısıyla Türkiye'yi de bağlıyor. Türkiye, müzakere masasında olmadığı ticaret anlaşmalarındaki kararlardan mağdur olabiliyor. Gümrük Birliği ile sanayi ürünleri karşılıklı olarak serbest dolaşabilirken bu mal ve ürünleri taşıyan tırlar ve sürücüler çeşitli sınırlamalar ve engellerle karşılaşıyor. Türkiye, ulaşımda yaşanan sorunların serbest ticaret ruhuna aykırı olduğunu sıklıkla dile getiriyor. 210 milyar doları aşan ticaret hacmi Ticaret Bakanlığı verilerine göre, Türkiye ve AB arasındaki ticaret hacmi geçen yıl 210 milyar doları geçti. Gümrük Birliği öncesindeki dönem olan 1995'te Türkiye AB arasında yaklaşık 30 milyar dolarlık ticaret hacmi geçen yıl itibarıyla 7 kat artış gösterdi. Türkiye, AB ülkelerinde 2022 yılında 103 milyar dolarlık ihracat yaparken 2023'te bu rakam 104,3 milyar dolara çıktı. Türkiye'nin ihracatında AB ülkelerinin payı yüzde 41'i buldu. Böylece AB, Türkiye'nin toplam ihracatında ilk sırada yer aldı. Türkiye'nin AB'den ithalatı ise 2022 yılında 93,3 milyar dolarken 2023'te 106 milyar dolara ulaştı. Toplam ithalatta AB'nin payı yüzde 29 oldu. Türkiye-AB arasında toplam ticaret hacmi ise 2023'te 210,3 milyar dolara ulaştı. Avrupa İstatistik Ofisi'nin (Eurostat) uluslararası ticaret verilerine göre de AB ülkelerine en fazla ihracat gerçekleştiren ülkeler sıralamasında Türkiye 95,5 euro ile 6'ncı sırada yer aldı. Türkiye, AB ülkelerinden geçen yıl 111,3 milyar euro ithalat yaptı. Böylece, Türkiye, geçen yıl toplam 206,8 milyar euro ile AB'nin 5'inci en büyük ticaret ortağı konumunda yer aldı. AB ile Türkiye arasındaki ticari ilişkilerinin daha da güçlenmesi için Gümrük Birliği'nin derhal güncellenmesi gerekiyor. Gümrük Birliği'ni güncellemeye ilişkin resmi müzakerelerin AB Komisyonu'nun Konsey'den yetki almasının ardından başlaması gerekiyor. Ancak üye ülkelerden oluşan AB Konseyi, siyasi saiklerle bu konuda adım atmıyor."
341,6 Şubat depremleri sonrası fahiş fiyat artışları RADAR'da,"Hazine ve Maliye Bakanlığı Risk Analizi Değerlendirme ve Araştırma (RADAR) Sistemi, 6 Şubat tarihli Kahramanmaraş merkezli depremler sonrası fahiş fiyat artışı gerçekleştiren 16 bin 839 mükellefi analize tabi tuttu.",Ekonomi,https://www.trthaber.com/haber/ekonomi/6-subat-depremleri-sonrasi-fahis-fiyat-artislari-radarda-842330.html,"RADAR Sistemi, yapay zeka teknolojisine uygun yeni nesil risk senaryo ve veri modelleri kullanarak riskli mükelleflerin tespitine yönelik daha etkin ve hızlı aksiyon alınmasını amaçlıyor. Sistemle, vergi kayıp ve kaçağına, Hazine destekleri ile uygulama ve denetim etkinliğine yönelik 693 bin 331 mükellef analiz edildi. Bu kapsamda, mükellefiyet kaydı bulunmadan sürekli motorlu araç alım-satımı gerçekleştirerek haksız fiyat artışlarına sebep olan kişiler, piyasada spekülasyona sebep olan bayi ve galericiler özelinde analiz ve değerlendirme çalışmaları gerçekleştirildi. Çalışmalarla 59 bin 324 mükellef analize tabi tutuldu, riskli olduğu değerlendirilen 1307 mükellef, hakkında gerekli işlemlerin yapılması amacıyla ilgili birimlere iletildi. Gayrimenkul fırsatçılarıyla da mücadele ediliyor Gayrimenkul sektöründeki vergi kayıp-kaçağının önlenmesi ve sektördeki kayıt dışı faaliyetlerle mücadele kapsamında da mali ve finansal veriler ile tapu ve emlak ilan sitelerinin verileri incelendi. İncelemeler neticesinde, haksız fiyat artışı yaparak piyasayı olumsuz etkileyen ve enflasyona sebep olan gerçek ve tüzel kişiler tespit edildi. Gayrimenkul kira geliri elde eden ve gelirini beyan etmeyen veya eksik beyan eden kişilere ilişkin de analiz çalışması yürütüldü. Vergisel yükümlülüklerini yerine getirmemiş olabileceği değerlendirilen mükellefler, gereğinin yapılması için denetim birimleriyle paylaşıldı. Gayrimenkul satışlarını gerçek değer üzerinden beyan etmeyerek düşük tutarda tapu harcı ödeyen, gayrimenkulün gerçek değerinin çok altında tutarda satış faturası düzenleyen, değer artış kazancını beyan etmeyen veya düşük beyan eden mükellefler de takip edildi. RADAR Sistemi'ne takılan mükellefler, denetim birimleriyle paylaşıldı. Bu kapsamda 131 bin 211 mükellef analiz tabi tutularak, 7 bin 117 mükellefe ilişkin değerlendirmeler ilgili birimlere gönderildi. Sosyal medya gelirleri de inceleniyor Sistemle, vergi kayıp ve kaçağının önlenmesine ilişkin e-ticaret sektörüne yönelik de analiz ve değerlendirmeler yapıldı. Bu kapsamda 2 bin 749 mükellef analize tabi tutuldu ve riskli olduğu değerlendirilen 1199 mükellef ilgili birimlerle iletildi. Çeşitli yöntemlerle sosyal medya geliri elde eden ve vergisel yükümlülüklerini yerine getirmeyenler özelinde de analiz çalışması yürütüldü. Bu çerçevede, 131 bin 813 mükellef incelendi ve 7 bin 493 mükellef denetim birimleriyle paylaşıldı. Depremler sonrası fahiş fiyat artışı incelendi Bakanlıkça, Kahramanmaraş merkezli depremlerin ardından fahiş fiyat artışı yapılan mal ve hizmet grupları da belirlendi. İncelemeler sonucu, fahiş fiyat artışı yapmış olabilecek kişi ve kurumlar tespit edildi. Ayrıca depremlerden sonra gayrimenkul satışlarında fahiş fiyat artışı gerçekleştirmiş olanlar hakkında, iletilen şikayetler ve ilan siteleri üzerinden analiz çalışmaları yapıldı. Risk analiz ve değerlendirme çalışmaları sonucu, 16 bin 839 mükellef analize tabi tutuldu ve 227 mükellef gereği için ilgili birimlere belirtildi. Haksız vergi iadesinden faydalanarak gelir kaybına sebep olan mükelleflere yönelik de analiz gerçekleştirildi. Bu kapsamda konut teslimleri ve inşaat taahhüt işleri konularında iade talep eden mükellefler, imalatçı ihracatçı mükellefler ve uluslararası taşımacılık istisnasından yararlanan mükellefler için risk analiz ve değerlendirme çalışmaları yürütüldü. Değerlendirmeler sonucunda, 825 mükellef incelendi ve 575 mükellef de ilgili birimlerle paylaşıldı. Hazine tarafından sağlanan teşviklerine yönelik risk analizi ve değerlendirme çalışması sonucu da 56 bin 884 mükellef analiz edildi ve 4 bin 217 mükellef ilgili birimlere iletildi."
342,"Glütensiz ürüne ulaşım kolaylaşacak, sektör yeni ürünlerle büyüyecek","Zincir marketlere getirilen glütensiz ürün bulundurma yükümlülüğü, glüten intoleransı bulunan vatandaşların ürünlere daha rahat ulaşmasını sağlarken, talebi karşılayan sektörün büyümesine katkıda bulunacak.",Ekonomi,https://www.trthaber.com/haber/ekonomi/glutensiz-urune-ulasim-kolaylasacak-sektor-yeni-urunlerle-buyuyecek-842327.html,"Glüten intoleransı dolayısıyla tıbbi beslenme tedavisine gereksinim duyanların bu ürünlere erişimini kolaylaştırmak amacıyla atılan adımlara zincir marketlere getirilen yükümlülükler de eklendi. Ticaret Bakanlığı tarafından çıkarılan ""Glütensiz Gıda Ürünü Satış Yükümlülüğü Getirilmesine İlişkin Tebliğ"" kapsamında, gıda perakende sektöründe hızlı tüketim mallarının satışını yapan ve şube sayısı 200'den fazla olan zincir mağazalar, 250 metrekareden fazla satış alanına sahip şubelerinde glütensiz olmak üzere un, tatlı ve tuzlu atıştırmalığı satışa hazır bulundurmakla yükümlü kılındı. Söz konusu mağazalar, 400 metrekareden fazla satış alanına sahip şubelerinde de glütensiz olmak üzere ekmek, un, makarna, tatlı ve tuzlu atıştırmalığı, süreklilik arz edecek şekilde ve talebi karşılayacak miktarda satışa hazır bulunduracak. Yılın ikinci yarısından itibaren yürürlüğe girecek düzenleme için zincir marketler de uygulamaya odaklandı. Perakendeciler gerekli ürünleri sağlamak ve çeşitlendirmek amacıyla hazırlıklara yönelirken atılacak adımların sektörü de büyütmesi öngörülüyor. Glüten intoleransı bulunanlar ve ilgili sivil toplum kuruluşları da süreci dikkatle takip ediyor. Market reyonlarında glütensiz ürünler artıyor Ankara Gıda ve İhtiyaç Maddeleri Perakendeciler Derneği (PERDER) Yönetim Kurulu Başkan Yardımcısı Recai Kesimal, düzenlemenin çok doğru ve yerinde bir karar olduğunu belirterek, çölyak hastalığının ülkede ciddi boyutlara ulaştığını söyledi. Kesimal, insanların glütensiz ürünlere çok ciddi talepleri olduğunu, marketlerin de önemli bir bölümünü glütensiz ürünlere ayırmaya başladıklarını ifade ederek, bu ürünlerin satışının yapıldığı reyonların sayısının hızla arttığını bildirdi. Kendilerinin de bu konuda ciddi adımlar attıklarını, reyonlarını bu yönde geliştirdiklerini vurgulayan Kesimal, ""Doğru beslenmenin bir ölçüsü olarak da değerlendirilen glütensiz ürünleri, sağlığını düşünen insanlar da tüketiyor. Özellikle organik ve glütensiz her ürünü insanlara ulaştırmaya yönelik gayretli bir çaba içindeyiz. Son zamanlarda sağlıklı insanların da tükettiği bu ürünlere ilgi artarak devam ediyor."" dedi. ""Bu ürünler tüketildikçe yenileri piyasaya arz edilmeye başlandı"" Ürünlerin bulunduğu reyonların marketlerde kapladığı alanın kısa zamanda arttığını, bunun cirolara da yansıdığını dile getiren Kesimal, ""Tüketim ve satış konusunda da yüzde 10'luk bir orana geldik."" diye konuştu. Yeni talepler ve yeni ürünlerle beraber glütensiz ürün kullanımının daha da artacağına dikkati çeken Kesimal, şöyle konuştu: ""Bu ürünler tüketildikçe yenileri piyasaya arz edilmeye başlandı. Bunları raflarımızda doğru fiyatlarla vatandaşlara ulaştırmaya gayret ediyoruz. Bir sirke veya makarna ile çocukların en çok arzu ettiği ürünler arasında olan cipsleri burada rahat bir şekilde bulabilirsiniz."" ""Etiket konusu bizler için çok önemli"" Ankara Çölyak Derneği Başkanı Şebnem Ercebeci Çınar da Resmi Gazete'de yayımlanan tebliğin uygulanmasının takipçisi olacaklarını söyledi. Türkiye'nin her ilinde ve ilçesinde market reyonlarında glütensiz ürün bulundurulmasının zorunluluk haline getirilmesi gerektiğini vurgulayan Çınar, ""Hakkari'deki veya Kars'taki bir çölyaklı glütensiz ürünlere marketlerde ulaşabilecek mi, uygulamada nasıl olacak, bekleyip göreceğiz."" ifadelerini kullandı. Çınar, yeni düzenleme konusunda her marketin bilgilendirilmesi ve kontrol mekanizmasının çok iyi yerine getirilmesi gerektiğini anlattı. Çölyaklılar için daha ayrıntılı bir tebliğin yayımlanmasını beklediklerini vurgulayan Çınar, ""Özellikle etiket konusu bizler için çok önemli. Ürünün glütenli olup olmadığını sorgulayıp birebir firmalarla iletişime geçmek yerine, her firmanın internet sayfalarında glütensiz ürünleri analiz raporlarıyla yayımlamalarını ve etiketlerinde yer vermelerini bekliyoruz."" değerlendirmesinde bulundu. ""Ayrıntılı AR-GE çalışmaları en büyük dileğimiz"" Çınar, derneklerinin Ankara'da glütensiz mekanların ve ürünlerin çoğaltılmasıyla ilgili çalışmalar yaptığını belirterek, şunları kaydetti: ""Çölyak, sosyal bir hastalık ve yeme içme kültürü ile ilgili bir durum olduğu için yaşam tarzımızı etkilemektedir. Yeme içme firmalarının her birinin özel bir eğitimle glütensiz diyeti tanıtmalarını ve elemanlarını bilgilendirmelerini bekliyoruz. Ayrıca kreşten üniversiteye iş yeri yemekhanelerine kadar her yerde glütensiz hizmet verilmesi Türkiye'de 75 kişide birinin çölyak olduğu düşünülürse bunun için ayrıntılı AR-GE çalışmalarının yapılması en büyük dileğimiz."""
343,"KOSGEB'den yaklaşık 40 bin depremzede işletmeye 12,8 milyar lira destek","KOSGEB, ""Deprem Sonrası Mikro, Küçük ve Orta Ölçekli İşletmelerin Canlanması Projesi"" kapsamında Kahramanmaraş merkezli depremlerden etkilenen 11 ildeki yaklaşık 40 bin işletmeye 12,8 milyar lira destek sağladı.",Ekonomi,https://www.trthaber.com/haber/ekonomi/kosgebden-yaklasik-40-bin-depremzede-isletmeye-128-milyar-lira-destek-842317.html,"  Küçük ve Orta Ölçekli İşletmeleri Geliştirme ve Destekleme İdaresi Başkanlığı (KOSGEB), söz konusu projeyle zor zamanlarında da KOBİ'lerin yanında oldu. Proje'yle 450 milyon dolarlık uluslararası finansman ülkeye kazandırılırken, geçen yılın son iki ayında bu finansmanın tamamı deprem bölgesindeki işletmelere sunuldu. Destek programıyla depremden etkilenen illerde ekonominin canlandırılması ve işletmelerin faaliyetlerini sürdürmelerine katkı sağlanması amaçlandı. Üst limiti 750 bin lira olarak belirlenen program kapsamında geçen yıl Kahramanmaraş merkezli gerçekleşen depremlerden etkilenen 11 ildeki işletmelerin desteklenmesi için çalışıldı. KOSGEB, depremden etkilenen 39 bin 680 işletmeye 12 milyar 802 milyon 900 bin lira destek verdi. Kahramanmaraşlı işletmeler desteklerde ilk sırada yer aldı Kahramanmaraş, 10 bin 235 işletmeyle, desteklerden en fazla yararlanan il oldu. Söz konusu işletmelere 3 milyar 375 milyon 850 bin lira destek verildi. Bu ili 8 bin 517 işletmeye verilen 2 milyar 975 milyon 300 bin lira destekle Hatay, 6 bin 916 işletmeye verilen 2 milyar 198 milyon 850 bin lira destekle Adıyaman, 4 bin 632 işletmeye verilen 1 milyar 620 milyon 50 bin lira destekle Malatya, 2 bin 657 işletmeye verilen 793 milyon 900 bin lira destekle Gaziantep, 2 bin 206 işletmeye verilen 584 milyon 650 bin lira destekle Şanlıurfa, 1962 işletmeye verilen 548 milyon 850 bin lira destekle Osmaniye takip etti. Söz konusu illeri 913 işletmeye verilen 246 milyon 250 bin lira destekle Adana, 789 işletmeye verilen 221 milyon 50 bin lira destekle Elazığ, 697 işletmeye verilen 196 milyon 800 bin lira destekle Diyarbakır, 156 işletmeye verilen 41 milyon 350 bin lira destekle Kilis izledi. Destek tutarının yüzde 89,5'i mikro, yüzde 9,2'si küçük, yüzde 1,2's orta ölçekli işletmelerce kullanıldı. Desteklerden madencilik ve taş ocakçılığı, imalat, elektrik, gaz, buhar ve iklimlendirme üretimi ve dağıtımı, inşaat ile ulaştırma ve depolama gibi birçok sektör faydalandı. Sektörlere göre dağılıma bakıldığında toptan ve perakende ticaret, motorlu kara taşıtlarının ve motosikletlerin onarımı sektöründeki işletmeler yüzde 48,2 pay ile ilk sırada yer aldı. Bu sektörü, yüzde 19,8 ile imalat ve yüzde 9,9 ile ulaştırma ve depolama sektörleri takip etti."
344,Yumurta kartonu üreten 6 firmaya 55 milyon lira ceza kesildi,"Rekabet Kurulu, yumurta kartonu üreten 6 teşebbüse uzlaşma usulüyle 55 milyon lira idari para cezası uyguladı.",Ekonomi,https://www.trthaber.com/haber/ekonomi/yumurta-kartonu-ureten-6-firmaya-55-milyon-lira-ceza-kesildi-842290.html,"Rekabet Kurumu'nun internet sitesinde yer alan duyuruya göre, söz konusu sektörde faaliyetleri bulunan teşebbüslerin Rekabetin Korunması Hakkında Kanun'un ilgili maddesini ihlal ettikleri gerekçesiyle yürütülen soruşturma sonuçlandı. Teşebbüslerin tamamının uzlaşma taleplerinin Kurulca kabul edilmesi üzerine ayrı ayrı yürütülen uzlaşma süreçlerinde tarafların, ihlali ve takdir edilen idari para cezasını kabul etmesiyle soruşturma uzlaşmayla sonlandırıldı. Buna göre, Dentaş Kağıt Sanayi AŞ'ye 20 milyon 247 bin 949,59 lira, Güneş Kalıplı Basma Kutu Ambalaj Sanayi ve Ticaret AŞ'ye 1 milyon 652 bin 629,70 lira, Güres Tavukçuluk Üretim Pazarlama Ticaret AŞ'ye 3 milyon 786 bin 23,17 lira, Keskinoğlu Tavukçuluk ve Damızlık İşletmeleri Sanayi Ticaret AŞ'ye 28 milyon 795 bin 118 lira, Özay Karton Ambalaj Gıda Sanayi ve Ticaret Limited Şirketine 58 bin 775,37 lira ve Yuva Viyol ve Ambalaj Sanayi ve Ticaret Limited Şirketine 439 bin 592,10 lira idari para cezası uygulanmasına karar verildi."
345,MASAK'a 615 bin 63 işlem başvurusu yapıldı,"Mali Suçları Araştırma Kurulu Başkanlığına (MASAK) geçen yıl 1 milyon 141 bin 441 kişi hakkında vergi kaçırma, yasa dışı bahis ile başkası hesabına işlem yapıldığının beyan edilmemesi suçları nedeniyle 615 bin 63 şüpheli işlem bildiriminde bulunuldu.",Ekonomi,https://www.trthaber.com/haber/ekonomi/masaka-615-bin-63-islem-basvurusu-yapildi-842292.html,"MASAK, suç gelirlerinin aklanması ve terörizmin finansmanının önlenmesi kapsamında veri toplama, toplanan verileri analiz etme, değerlendirme, araştırma ve inceleme yapma, elde edilen bilgi ve sonuçları ilgili makamlara iletme görevlerini yürütüyor. Bu kapsamda MASAK'a geçen yıl 1 milyon 141 bin 441 kişi hakkında 615 bin 63 bildirim gönderildi. Söz konusu bildirimlerin 601 bin 555'ini şüpheli işlem, 12 bin 904'ünü adli-kolluk araştırma talepleri, 604'ünü ise diğer ihbarlar oluşturdu.   Şüpheli işlem bildirimlerinin büyük çoğunluğu elektronik ortamda alınırken, ödeme ve elektronik para kuruluşları, bankalar, sermaye piyasası aracı kurumları ile kripto varlık hizmet sağlayıcıları, en fazla şüpheli işlem bildirimi gönderen yükümlüler oldu. MASAK'a şüpheli işlem bildirimi gönderen 395 yükümlüden 346'sı finansal kuruluş sayılan kişi veya kurumlardan oluştu. Finansal kuruluşlar ve diğer yükümlüler tarafından gönderilen şüpheli işlem bildirimlerinde çoğunlukla vergi kaçakçılığı ve vergi kaçırma, yasa dışı bahis ve kumar oynatma ile başkası hesabına işlem yapıldığının beyan edilmemesi suçlarından şüphelenildi. MASAK'a yapılan bildirimlerde ikinci sırayı savcılık ve mahkemeler gibi adli makamlar ile kolluk birimleri tarafından gönderilen adli-kolluk araştırma talepleri aldı. Yürütülen analiz çalışmaları kapsamında 48 bin 449 kişi hakkında araştırma yapıldı ve 3 bin 861 rapor hazırlandı. Elde edilen bilgi ve bulgular, adli veya kolluk makamlarına sunuldu. Bu kapsamda geçen yıl 5 bin 289 analiz dosyası sonuçlandırıldı. Yasa dışı bahis oynatma suçundan 16 bin 363 kişiyle ilgili istihbarat toplandı Yükümlülüklere uyum kapsamında geçen yıl 415 kişi ve kurum denetlendi, 350 milyon liranın üzerinde idari para cezası kesildi. Yasa dışı bahis oynatma suçuyla ilgili 137 analiz dosyası sonuçlandırılırken, 16 bin 363 kişi hakkında istihbarat toplama ve analiz çalışmaları yürütüldü. Bu çalışmalar sonucunda hazırlanan raporlar, yasa dışı bahis oynatma suçlarının tespitinde yararlanılmak üzere ilgili savcılıklar ile Emniyet Genel Müdürlüğü Siber Suçlarla Mücadele Daire Başkanlığına gönderildi. Yapılan analiz ve değerlendirme çalışmaları sonucunda, 421 kişi hakkında suç duyurusunda bulunuldu. Öte yandan, 96 farklı ülke mali istihbarat birimleri MASAK'tan 804 kez bilgi talebinde bulundu. MASAK ise 41 farklı ülke mali istihbarat biriminden 86 kez bilgi talep etti."
346,Bakan Şimşek: Dezenflasyon zaman ve kararlılık gerektiriyor,"Hazine ve Maliye Bakanı Mehmet Şimşek, ""Aylık enflasyon şubat ayında beklentilerin üzerinde gerçekleşti. Dezenflasyon zaman ve kararlılık gerektiriyor. Sabırla ve azimle fiyat istikrarı sağlanıncaya kadar çalışmaya devam edeceğiz. Merkez Bankası’na desteğimiz tamdır."" dedi.",Ekonomi,https://www.trthaber.com/haber/ekonomi/bakan-simsek-dezenflasyon-zaman-ve-kararlilik-gerektiriyor-842283.html,"Merkez Bankası, ilave sıkılaşma adımlarına yönelik bir basın duyurusu paylaştı, sıkı para politikası duruşunu destekleyici ilave sıkılaşma adımları attığını vurguladı. Yazılı açıklamada şu ifadelere yer verildi: ""Kredi büyümesine dayalı menkul kıymet tesisi kapsamında; TL ticari krediler için yüzde 2,5 olan aylık büyüme sınırının yüzde 2’ye indirilmesine, ihtiyaç kredilerinde yüzde 3 olan aylık büyüme sınırının yüzde 2’ye düşürülmesine, taşıt kredilerinde ise yüzde 2 sınırının korunmasına karar verilmiştir."" Kredi büyüme sınırlarına ilişkin uygulamanın etkinliğini artırmak amacıyla, menkul kıymet tesisine ek olarak, kredi büyümesine dayalı zorunlu karşılık tesis edilmesine yönelik çalışmaların da sürdüğü belirtildi. Ayrıca, parasal aktarım mekanizmasının güçlendirilmesine yönelik ilave adımlar üzerinde de çalışıldığı vurgulandı. ""Merkez Bankası’na desteğimiz tamdır"" Bu kararı değerlendiren Hazine ve Maliye Bakanı Mehmet Şimşek, sosyal medya hesabından açıklama yaptı. Açıklamasında şu ifadeleri kullandı: ""Aylık enflasyon şubat ayında beklentilerin üzerinde gerçekleşti. Dezenflasyon zaman ve kararlılık gerektiriyor. Sabırla ve azimle fiyat istikrarı sağlanıncaya kadar çalışmaya devam edeceğiz. Merkez Bankası’na desteğimiz tamdır. TCMB’nin ilave sıkılaşma adımlarının büyümede dengelenmeye, cari açıkta daralmaya ve enflasyonist eğilimleri kırmaya katkısı olacaktır. """
347,Çay ihracatı 2 ayda 6 milyon doları aştı,"Türkiye'den bu yılın ocak-şubat döneminde yapılan çay ihracatı, geçen yılın aynı dönemine göre yüzde 85 artarak 6 milyon 63 bin 44 dolara ulaştı.",Ekonomi,https://www.trthaber.com/haber/ekonomi/cay-ihracati-2-ayda-6-milyon-dolari-asti-842272.html,"Doğu Karadeniz İhracatçılar Birliği Yönetim Kurulu Başkan Yardımcısı ve Çay Sektör Komitesi Başkanı Şaban Turgut, Türkiye'den 85 ülke, özerk ve serbest bölgeye çay satıldığını söyledi. Bu yılın ocak-şubat döneminde yurt dışına 1347 ton çay satılarak 6 milyon 63 bin 44 dolar gelir sağlandığını belirten Turgut, ""Geçen yılın aynı döneminde ise 661 tonluk çay dış satımından 3 milyon 274 bin 872 dolar kazanç sağlanmıştı. Ülkeden böylece yapılan çay ihracatı geçen yılın aynı dönemine oranla miktarda yüzde 104, değerde ise yüzde 85 arttı."" dedi. Turgut, Belçika, ABD ve Birleşik Krallık'ın en fazla çay ihraç edilen 3 ülke olduğunu, bu dönemde Belçika'ya 2 milyon 825 bin 932, ABD'ye 637 bin 645 ve Birleşik Krallık'a da 501 bin 389 dolarlık çay satıldığını ifade etti. Söz konusu dönemde Moritanya, Japonya, Liberya, Hırvatistan, Kamerun, Nijerya, Suriye, Şili, Mısır, Hong Kong, Singapur, Burundi, Gambiya, Venezuela, Küba, Cibuti, Brezilya, Dubai, Angola ve Kamboçya'ya da çay satıldığına işaret eden Turgut, Türk çayının yurt dışı pazarlarda bilinilirliğinin artması ile gelecek dönemde bu durumun ihracata çok daha olumlu yansıyacağını sözlerine ekledi."
348,"Brent petrolün varil fiyatı 82,32 dolar","Brent petrolün varili uluslararası piyasalarda 82,32 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8232-dolar-842257.html,"Dün 83,14 dolara kadar yükselen Brent petrolün varil fiyatı, günü 82,04 dolar seviyesinde tamamladı. Brent petrolün varil fiyatı, bugün saat 09.36 itibarıyla kapanışa göre yüzde 0,34 artarak 82,32 dolar oldu. Aynı dakikalarda Batı Teksas türü (WTI) ham petrolün varili 78,46 dolardan alıcı buldu. Fiyatların yükselişinde, Petrol İhraç Eden Ülkeler Örgütü (OPEC) ve OPEC dışı bazı üretici ülkelerden oluşan OPEC+ grubu üyesi ülkelerin üretim kesintilerini haziran sonuna kadar uzatacaklarını açıklaması nedeniyle artan arz endişeleri etkili oldu. OPEC tarafından pazar günü yapılan açıklamada, Suudi Arabistan ve Rusya’nın başı çektiği bazı üye ülkelerin üretim kesintilerinin haziran sonunda yeniden değerlendirileceğini ve piyasa koşullarına göre kademeli olarak azaltılabileceği duyurulmuştu. Öte yandan, dünyanın en büyük petrol tüketicisi ABD'nin ticari ham petrol stoklarındaki artış öngörüsü ise ülkede talebin zayıf seyrettiği algısını güçlendirerek fiyatların yükselişini kısıtlıyor. Amerikan Petrol Enstitüsü (API), ABD'nin ticari ham petrol stoklarının geçen hafta bir önceki haftaya göre 423 bin varil artacağını öngördü. Piyasa beklentisi stokların 2 milyon 600 bin varil artacağı yönünde. ABD Enerji Enformasyon İdaresi (EIA) resmi petrol stok verilerini bugün açıklayacak. Stoklarda artışa işaret edilmesi durumunda petrol fiyatlarının düşüş eğiliminde olması bekleniyor. ABD Merkez Bankasının (Fed) faiz indirim zamanlamasına ilişkin belirsizlik devam ederken, yatırımcılar, bugün ABD Merkez Bankası (Fed) Başkanı Jerome Powell'ın Kongre'de yapacağı sunum ile ülkede açıklanacak ADP özel sektör istihdam verilerine odaklandı. Yatırımcıların odağında ayrıca bugün dünyanın en büyük petrol ithalatçısı ve ikinci en büyük petrol tüketicisi Çin’in ekonomi yönetiminin açıklayacağı ekonomiyi destekleyici yeni teşvik paketleri bulunuyor. Yemen'deki İran destekli Husiler’in Kızıldeniz'de gerilimi artıran saldırıları ve ABD ve bazı AB ülkelerinin karşı adımları petrol fiyatlarında yükseltici etki yaratmaya devam ederken, İsrail Filistin çatışmalarının sona ermesine ilişkin haber akışı fiyatların yukarı yönlü hareketlerini kısıtlıyor. Hamas, bugün yaptığı yazılı açıklamada, İsrail'in Gazze Şeridi'nde yürüttüğü savaşın kapsamlı şekilde durdurulmasını sağlayacak bir anlaşmaya varmak için arabulucular üzerinden müzakerelere devam edeceğini bildirdi. ABD Başkanı Joe Biden, dün, Gazze Şeridi'nde olası bir ateşkes anlaşmasının Hamas'a bağlı olduğunu söylemişti. Brent petrolde teknik olarak 82,22 ile 82,33 dolar aralığının direnç, 81,93 ile 81,75 dolar aralığının ise destek bölgesi olarak izlenebileceği belirtiliyor."
349,BOTAŞ'tan dolandırıcılara karşı uyarı,"Boru Hatları ile Petrol Taşıma AŞ (BOTAŞ), yapay zeka tabanlı tekniklerle hazırlanan sahte hesaplar ve videolarla kurumun hisselerinin satışa çıkarıldığına dair iddialara itibar edilmemesi gerektiğini duyurdu.",Ekonomi,https://www.trthaber.com/haber/ekonomi/botastan-dolandiricilara-karsi-uyari-842254.html,"BOTAŞ'ın internet sitesinde yer alan duyuruda, son zamanlarda çeşitli sosyal medya platformlarında sahte hesaplar ve videolarla devlet büyükleri başta olmak üzere, Kuruluşun yöneticilerinin, tanınmış iş insanlarının ses ve görüntülerinin yer aldığı yapay zeka tabanlı içeriklerin paylaşıldığı ifade edildi. BOTAŞ'ın adı, logosu ve unvanını kullanarak şirketin hisselerinin satışa çıkarıldığını öne süren bu içeriklerin dolandırıcılık amaçlı olduğuna işaret edilen duyuruda, söz konusu girişimlerin mağduriyetlere yol açtığı ve maddi kayıplara neden olduğu vurgulandı. Duyuruda, şunlar kaydedildi: ""BOTAŞ, yüzde yüz kamu sermayeli bir kamu iktisadi teşebbüsü olup, herhangi bir hisse satışı söz konusu değildir. Dolandırıcılık amaçlı girişimlere yönelik yasal işlemler, kuruluşumuz tarafından ivedilikle başlatılmış olup, konuyla ilgili birçok yasa dışı içerik yayından kaldırılmış, birçoğu da yayınlanmadan engellenmiştir. BOTAŞ'ın resmi internet sayfası haricinde başka isimler ve uzantılarla oluşturulan sahte internet ve sosyal medya sayfalarında bulunan içeriklere itibar edilmemesi gerekmektedir."" BOTAŞ'ait bütün yasal duyurular, haberler ve bilgilendirmelerin ""www.botas.gov.tr"" adresli resmi internet sayfası ve sosyal medya hesapları üzerinden yapıldığı, bu kanallar haricinde BOTAŞ'ın başka bir sosyal medya hesabı ve internet sayfası bulunmadığı bildirildi. Duyuruda, vatandaşlara BOTAŞ tarafından gönderildiği izlenimi verilen, resmi olmayan e-posta, reklam veya mesajlarda yer alan bağlantıları veya ekleri açmamaları tavsiye edildi."
350,Fitch: Türk İslami bankacılık segmenti ekonomik dengelenmenin olduğu bir dönemde büyüyor,"Uluslararası kredi derecelendirme kuruluşu Fitch Ratings, Türk İslami bankacılığının 2024'te önceki yıllara kıyasla yavaş da olsa sektör ortalamasının üzerinde büyümeyi sürdürmesinin beklendiğini aktardı.",Ekonomi,https://www.trthaber.com/haber/ekonomi/fitch-turk-islami-bankacilik-segmenti-ekonomik-dengelenmenin-oldugu-bir-donemde-buyuyor-842216.html,"Fitch Ratings'ten yapılan açıklamada, Türk İslami bankacılık segmentinin ekonomik dengelenmenin olduğu bir dönemde büyüdüğü kaydedildi. Açıklamada, Türk İslami bankacılığının önceki yıllara kıyasla yavaş da olsa 2024'te sektör ortalamasının üzerinde büyümeyi sürdürmesinin beklendiği aktarıldı. Segmentin pazar paylarının son yıllarda arttığı belirtilen açıklamada, 2023 sonu itibarıyla İslami bankaların bankacılık sektörü varlıklarının, finansmanın ve mevduatının sırasıyla yüzde 8,7'sini, yüzde 7,8'ini ve yüzde 10,2'sini oluşturduğu kaydedildi."
351,Merkez Bankası'ndan ilave sıkılaşma adımları,"Türkiye Cumhuriyet Merkez Bankası (TCMB), sıkı para politikası duruşunu destekleyici ilave sıkılaşma adımları attı.",Ekonomi,https://www.trthaber.com/haber/ekonomi/merkez-bankasindan-ilave-sikilasma-adimlari-842210.html,"Türkiye Cumhuriyeti Merkez Bankası (TCMB), ilave sıkılaşma adımlarına yönelik bir basın duyurusu paylaştı. Türkiye Cumhuriyet Merkez Bankası, sıkı para politikası duruşunu destekleyici ilave sıkılaşma adımları attığını vurguladı. Yazılı açıklamada şu ifadelere yer verildi: ""Kredi büyümesine dayalı menkul kıymet tesisi kapsamında; TL ticari krediler için yüzde 2,5 olan aylık büyüme sınırının yüzde 2’ye indirilmesine, ihtiyaç kredilerinde yüzde 3 olan aylık büyüme sınırının yüzde 2’ye düşürülmesine, taşıt kredilerinde ise yüzde 2 sınırının korunmasına karar verilmiştir."" Kredi büyüme sınırlarına ilişkin uygulamanın etkinliğini artırmak amacıyla, menkul kıymet tesisine ek olarak, kredi büyümesine dayalı zorunlu karşılık tesis edilmesine yönelik çalışmaların da sürdüğü belirtildi. Ayrıca, parasal aktarım mekanizmasının güçlendirilmesine yönelik ilave adımlar üzerinde de çalışıldığı vurgulandı. Deprem bölgesine yönelik krediler muaf tutulacak Merkez Bankası, ihracat, yatırım, tarım ve esnaf kredileri ile kamu kuruluşlarına ve deprem bölgesine yönelik kredilerin bu sınırlamadan muaf tutulmaya devam edileceğinin altını çizdi. TCMB Para Politikası Kurulu'nun 22 Şubat'taki toplantısına ilişkin yayımlanan özette, ""Enflasyon görünümünde belirgin ve kalıcı bir bozulma öngörülmesi durumunda para politikası duruşu sıkılaştırılacaktır. Kredi büyümesi ve mevduat faizinde öngörülenin dışında gelişmeler olması durumunda parasal aktarım mekanizması desteklenecektir"" ifadeleri kullanılmıştı."
352,Türkiye 21 yılda 262 milyar dolar yatırım aldı,"Cumhurbaşkanlığı Yatırım Ofisi Başkanı Burak Dağlıoğlu, ""Türkiye 2003 yılından bu yana 262 milyar dolar yatırım çeken bir ülke"" dedi.",Ekonomi,https://www.trthaber.com/haber/ekonomi/turkiye-21-yilda-262-milyar-dolar-yatirim-aldi-842174.html,"Uluslararası Yatırımcılar Derneğinin (YASED) düzenlediği 43. Olağan Genel Kurulu Toplantısı'nda konuşan Dağlıoğlu, 6 binden daha az uluslararası sermaye şirketi varken artık 80 binin üzerinde uluslararası sermaye şirketi olduğunu söyledi. Dağlıoğlu, ""Sayın Cumhurbaşkanımızın liderliğinde 2003 yılından bu yana büyüme hikayesi Türkiye'nin birçok alanda atılım hikayesini görüyoruz."" açıklamasında bulundu. Türkiye'nin 2003 yılında 3 bin dolar kişi başı milli geliriyle orta düşük gelirli ülkeler arasında olduğunu belirten Dağlıoğlu, ""Artık 13 bin dolar kişi başı milli gelirle orta yüksek gelirli ülkeler arasında. Yine baktığımız zaman Türkiye o zaman dünyadaki ticaretten yaklaşık binde 5'in az üzerinde pay alan bir ülkeyken artık yüzde 1,1 üzerinde ihracat payıyla dünyadaki o reel olarak da payını arttırmış durumda."" diye konuştu. Türkiye'nin aynı zamanda 2003'ten bu yana 262 milyar dolar yatırım çeken bir ülke olduğunu belirten Burak Dağlıoğlu, şunları kaydetti: ""Sanayi Bakanlığımız ve Ticaret Bakanlığımızın verileriyle, biraz geçmişe yönelik veriler üzerinde bir çalışmamız var. Yakın zamanda onu da kamuya açık platformlarda paylaşmaya başladık. 2006-2021 arasındaki dönemi inceledik. Özellikle 2021 verilerinden gidelim. Uluslararası sermayeli şirketler Türkiye'deki istihdamın, özel sektör istihdamının yüzde 8,4'ünü oluşturuyor. Bu bence çok kıymetli bir oran. Yine baktığımız zaman Türkiye'deki ihracatın 2021 verisi itibarıyla yüzde 30'unu uluslararası sermaye şirketlerimiz sağlıyor. Uluslararası sermayeli şirketler Türkiye'deki özel sektör AR-GE harcamalarının da yüzde 30'unu gerçekleştiriyor. İhracatın yüzde 60'ı ise yüksek ve orta yüksek ürünlerden oluşuyor. Bu bağlamda aslında YASED üyelerinin Türkiye'deki o yatırım ortamını pozitif yönde, katma değeri arttırır şekilde iyileştirdiğini, uluslararası tedarik zincirlerine Türk şirketleri de çekerek o katma değer zincirini daha yukarı halkalara ilerlemelerini sağladıklarını görüyoruz."" Yatırım Ofisi Başkanı Dağlıoğlu, yatırımcıların geçmiş verilere baktığını ancak gelecek için yatırım yaptıklarını belirterek, geçen yıl Cumhuriyet'in 100. yılını kutladıklarını ve Türkiye Yüzyılı vizyonunu YASED üyelerin de katılımıyla dünyada 16 şehirde çeşitli resepsiyonlarla anlatma fırsatı bulduklarını dile getirdi. Türkiye'nin 13 bin dolarlık seviyesindeki orta yüksek gelir grubundan, hızla 15 bin doları aşarak yüksek gelir grubundaki ülkeler arasında yer almak istediğini vurgulayan Dağlıoğlu, ""Yine baktığımız zaman uluslararası doğrudan yatırımlardan dünyadaki payımız şu anda yaklaşık yüzde 1 civarında. Bunu da yüzde 1,5'a taşımak istiyoruz."" diye konuştu. Dağlıoğlu, dünyadaki ihracat payını hızla artırarak küresel tedarik zincirindeki hem hacmi hem de sağlamış oldukları katma değeri artırmayı hedeflediklerini açıkladı. 700 kadar uluslararası şirketin Türkiye'de AR-GE faaliyeti olduğunu belirten Dağlıoğlu, uluslararası şirketlerin tasarım merkezlerini, ürün ticarileştirme faaliyetlerini, üretimin öncesindeki ve sonrasındaki bütün aşamaları Türkiye'de yerelleştirmek istediklerini belirtti. ""Türkiye'de şu an yüzde 55 oranında yenilenebilir enerji kullanılıyor"" Dünya Bankası Türkiye Ülke Direktörü Humberto Lopez de enerji üretiminin çok kritik bir sektör olduğunu belirterek, elektriğin üretimi ve karbonun azaltılmasının da çok önem arz ettiğini, bu konuda Türkiye örneğinde çok güzel haberlerin olduğunu söyledi. Lopez, gelecek mali yıl içerisinde 750 milyon dolarlık bir bütçeyi enerji iletimi için tahsis ettiklerini ifade ederek, buradaki önemli darboğazlardan birinin de enerji dönüşümünde iletim kısmı olduğuna işaret etti. Lopez, özel sektörü güneş ve rüzgar santrali yatırımı yapmaya cezbetmenin önemini de vurguladı. Türkiye'de şu an yüzde 55 düzeyinde yenilenebilir enerji kullanıldığını aktaran Humberto Lopez, ""Bu çok güzel bir şey. Sadece gelişmekte olan ülkeler arasında değil, tüm dünyada aslında çok iyi bir tablo var. Aynı zamanda üretim tarafında da biraz çaba göstermek gerekiyor. Çünkü özel sektörün burada bir çaba göstermesi gerekiyor. Bu yeni duruma adapte olmanız gerekiyor. Üretiminizi de buna adapte etmeniz gerekiyor. Aksi halde rekabetçi olamazsınız ve bu uyarlamanın olması için de rekabetçi olmak gerekiyor."" diye konuştu. Lopez, Türkiye hakkında iyimser olduğunu ifade ederek, ""Türkiye gibi bir ülkede iyi olmak için çok sebebiniz var. Arap dünyasına yakın olmak istiyorsanız buraya gelebilirsiniz. Avrupa'ya yakın olmak istiyorsanız buraya gelebilirsiniz. Türkiye'nin insan sermayesi açısından da harika bir potansiyeli var."" ifadelerini kullandı. Türkiye'nin inanılmaz bir özel sektörü olduğunu belirten Lopez, şöyle devam etti: ""Sizden de daha fazla şeyler öğreneceğimi düşünüyorum. Ülkede, geçen yıl belirsizlik durumlarının o tam da ortasındayken yüzde 4,5 bir büyüme sağlandı ve bunun büyük bir kısmı da özel sektör kaynaklı büyümeydi. Dolayısıyla biz daha fazla özel sektör yatırımı olsun istiyoruz. Daha fazla doğrudan yabancı sermaye gelsin istiyoruz. Daha iyi bir hukuki ve mevzuat çerçevesinin olabilmesi lazım. Bunu kolaylaştırıcı adımların atılması önemli olacaktır. Buradaki ortamın belirsizlik üzerine değil, belirlilik üzerine kurulması halinde Türkiye harika bir destinasyon olacaktır."" ""OVP çerçevesinde belirlenmiş olan hedeflerin gerçekleşmesine destek vermeye çok önem veriyoruz"" Uluslararası Yatırımcılar Derneği (YASED) Başkanı Engin Aksoy ise uluslararası yatırımcıların Türkiye'nin sürdürülebilir kalkınmasına ekonominin tüm sektörlerindeki yatırımlarıyla katkı verdiğini, üretim, ihracat ve istihdama destek sağladığını dile getirdi. Aksoy, ""Ülkemizin bölgesel bir üretim ve hizmet merkezi olması hedefi çerçevesinde, üyelerimizin üçte biri çevre ülkelere Türkiye’den hizmet veriyor, her geçen gün daha fazla üyemiz de Türkiye’nin 'hub olma' fonksiyonunu güçlendirecek hizmetleri gündemlerine almayı planlıyor."" ifadelerini kullandı. Makroekonomik istikrarın sağlanmasına yönelik olarak, Orta Vadeli Program (OVP) çerçevesinde belirlenmiş olan hedeflerin gerçekleşmesine destek vermeye önem verdiklerini belirten Aksoy, ""Enflasyonla mücadelenin, rasyonel politikalar çerçevesinde, öngörülen yol haritası ile sürdürülmesi, fiyatlama mekanizmalarında ortaya çıkan belirsizliklerin planlandığı şekilde giderilmesi ülkemize duyulan güvenin yeniden inşasında da büyük önem taşıyor."" dedi."
353,Bakan Şimşek: Türkiye'nin uyguladığı ekonomi programı işe yarıyor,"Hazine ve Maliye Bakanı Mehmet Şimşek, ""Türkiye'nin uyguladığı ekonomi programının işe yaradığını belirterek ""Program fiyat istikrarını sağlamayı, mali disiplini yeniden tesis etmeyi, cari açığı azaltmayı, büyümede yeniden dengelenmeyi hedefliyor"" dedi.",Ekonomi,https://www.trthaber.com/haber/ekonomi/bakan-simsek-turkiyenin-uyguladigi-ekonomi-programi-ise-yariyor-842158.html,"Hazine ve Maliye Bakanı Şimşek, Kamu Özel Sektör İş Birliği (KÖİ) Araştırma Merkezi ve DEİK işbirliğiyle İstanbul'da düzenlenen ""İstanbul KÖİ Haftası (PPP Week)"" etkinliğinde yaptığı konuşmada, PPP'nin Türkiye açısından ve küresel açından önemine değindi. Dünya Bankası Lojistik Endeksi'nde Türkiye'nin iyi bir konumda olduğunu dile getiren Şimşek, ""Türkiye, dünya sıralamasında 90'ı aşkın yükselen ve gelişmekte olan ülkenin önünde, 38. sırada yer alıyor. Fiziksel altyapı açısından ilerlememizin oldukça önemli olduğunu düşünüyorum."" ifadesini kullandı. Türkiye için bir diğer önemli alanın ise dijital dönüşüm olduğuna işaret eden Şimşek, bu konunun da aynı zamanda altyapının bir parçası olduğunu ve yapay zekaya hazırlıklı olmanın önemli bir ölçüt olduğunu söyledi. ""Dijital dönüşüm odaklanılması gereken önemli bir alan"" Dijital dönüşümün odaklanılması gereken önemli bir alan olduğunu belirten Şimşek, ""Diğer bir husus ise sürdürülebilir enerji altyapısıdır. İklim değişikliği önemli bir gerçekliktir. İklim değişikliğiyle mücadelede de sürdürülebilir enerji altyapısına yatırım yapmamız önemlidir. Türkiye, geçmiş dönemlere kıyasla bu alanda ilerleme kaydetti. Bugün kurulu güç kapasitemizin yaklaşık yüzde 55'i yenilenebilir enerji kaynaklarından oluşuyor. Hidroelektrik tabii ki önemli bir unsur, ancak güneş, rüzgar ve jeotermal de giderek önem kazanıyor. Dolayısıyla önümüzdeki 10 yıl boyunca yatırımların yaklaşık 100 milyar dolara ulaşması bekleniyor."" diye konuştu. Gelişmekte olan ülkelerin toplam yatırım ihtiyacı 10 yıl önce 2,5 trilyon dolar iken, şu an yıllık 4 trilyon dolar olduğuna dikkati çeken Bakan Şimşek, KÖİ'nin finansal kaynakların toplanması, riskler ve fırsatların paylaşılması, bilgi aktarımı, yenilik ve teknolojiyi teşvik ve doğrudan yabancı yatırımın çekilmesi konusunda büyük faydalar sağladığını anlattı. Türkiye'nin bugüne kadar 249 KÖİ projesini başarıyla hayata geçirdiğini ve KÖİ projelerinde önde gelen ülkelerden biri olduğunu belirten Şimşek, ""Mevcut demografik trendlere ve büyümeye göre Türkiye'nin yatırım ihtiyacının ne olduğuna dair bir tahmin var. Ancak Türkiye'yi en iyi gelişmekte olan ülke uygulamalarıyla karşılaştırdığınızda açıkçası 2040'a kadar 405 milyar dolarlık bir yatırım açığı tahmini yapılıyor."" dedi. ""TCMB, yeterli sıkılaştırma yaptığını düşünüyor"" Bakan Şimşek, Türkiye'nin eylül ayından bu yana uyguladığı ekonomi programına da değindi. Ekonomi programının amaçlarını anlatan Şimşek, ""Program, fiyat istikrarını sağlamayı, mali disiplini yeniden tesis etmeyi, cari açığı azaltmayı, büyümede yeniden dengelenmeyi ve tabii ki verimliliği ve rekabet gücünü artıracak yapısal reformları hayata geçirmeyi hedefliyor. Fiyat istikrarı hedefimiz doğrultusunda para politikasında gerekli adımlar atılarak, sıkılaşma süreci başladı. Ayrıca bazı seçici kredi sıkılaştırmaları, niceliksel sıkılaştırmalar yaptık. Destekleyici maliye ve gelir politikaları uyguladık. Önümüzdeki dönemde de daha destekleyici gelir ve maliye politikalarını uygulamaya devam edeceğiz."" diye konuştu. ""TCMB, yeterli sıkılaştırma yaptığını düşünüyor"" diyen Mehmet Şimşek, uygulanan ekonomi programının işe yarayacağına inandıklarını dile getirerek, programın henüz çok erken aşamalarında olunduğunu, sabırlı ve ileriye dönük kararlı olunması gerektiğini vurguladı. ""Türkiye'nin büyüme sorunu yok"" Türkiye'nin büyüme sorunu olmadığını belirten Şimşek, şöyle devam etti: ""Dengeli bir büyüme patikasıyla cari açığı azaltmak istiyoruz. Türkiye'nin büyüme sorunu yok. Başta da söylediğim gibi Türkiye büyüklük açısından Çin ve Hindistan değil ama kesinlikle en iyi performansı gösteren gelişmekte olan piyasalarla aynı seviyede. Neden? Çünkü burası girişimci bir ülke. Nüfusta nispeten olumlu bir demografik yapıya sahibiz. Yani iyi bir altyapımız var. Biliyorsunuz, sadece iç talebe baktığınızda Türkiye son 20 yılda ortalama yüzde 5,5 büyüdü, net ihracatı da eklerseniz yüzde 5,4 büyüdü. Sorunun olduğu yer burasıdır. Kompozisyonu geliştirmemiz gereken yer burası."" ""Merkez Bankası rezervleri geçen yıl mayıs ayından bu yana önemli ölçüde iyileşti"" Merkez Bankası rezervlerinin geçen yıl mayıs ayından bu yana önemli ölçüde iyileştiğini ve ihracatçıların liranın zayıflaması yönündeki çağrıları nedeniyle son birkaç haftadır baskı altında olduğunu söyleyen Şimşek, şunları kaydetti: ""Seçim yaklaşırken birçok spekülasyon var. Dün katıldığım bir televizyon programında da seçim sonrası bakış açımızı anlattım. Ama elbette, biliyorsunuz, insanlar geçmişe bakma ve geçmişi geleceğe taşıma eğilimindeler. Geçen yılın seçim öncesi ile karşılaştırıldığında mevcut koşullar önemli ölçüde farklı olduğundan para politikası seyrinin düzeltilmesi önemlidir. Attığımız diğer adımlar da var. Derecelendirme kuruluşları attığımız adımların sonunda görünümü yükseltti. Piyasaya baktığımızda ise Türkiye'nin risk algısı kredi notundan iki kademe daha iyi ve gerçekten önemli olan da bu."" Bakan Şimşek, sunumu sonrasında panelde yaptığı konuşmada ise yapay zekanın önemine dikkati çekerek, ""Elbette insanlara yatırım yapmak, becerileri geliştirmek, yeni kabiliyetler kazandırmak gerekiyor. Yapay zeka ortaya çıkana kadar üniversite diplomasına sahip insanlar ayrıcalıklıydı çünkü kaliteli işlere sahiplerdi ve gelirleri artıyordu. Ancak yapay zekayla birlikte eğer iyi bir altyapımız ve ekosistemimiz yoksa üniversite diplomaları bile tehdit altında."" ifadesini kullandı. Türkiye'nin kentsel dönüşüme ihtiyacı olduğunu da dile getiren Şimşek, İstanbul gibi bir şehirde deprem risklerinin azaltılması için yatırım yapılması gerektiğini ve bunun da uzun vadeli bir bakış açısı gerektirdiğini sözlerine ekledi."
354,Bursa Textile Show kapılarını açtı,"Bursa'da, tekstil sektörünün temsilcilerini dünyanın dört bir yanından alıcılarla buluşturma hedefiyle düzenlenen Bursa Textile Show Fuarı başladı.",Ekonomi,https://www.trthaber.com/haber/ekonomi/bursa-textile-show-kapilarini-acti-842157.html,"Bursa Uluslararası Fuar ve Kongre Merkezi'nde, Bursa Ticaret ve Sanayi Odası (BTSO) öncülüğünde KFA Fuarcılık organizasyonunda düzenlenen fuar, Türk tekstil üreticilerini dünyanın dört bir yanından alıcılarla buluşturuyor. BTSO ve UTİB ortaklığında koordine edilen alım heyetleri ve KFA Fuarcılık'ın çalışmaları kapsamında başta Avrupa ve Orta Doğu ülkelerinden olmak üzere farklı coğrafyalardan fuarı ziyaret eden yabancı alıcılar firmalarla iş görüşmeleri gerçekleştiriyor. Trend alanları ve seminerlerle katılımcılara sektördeki son yenilikleri keşfetme imkanının sunulduğu fuar 80'den fazla firmanın katılımıyla düzenleniyor.    ""Bursa Textile Show kısa sürede uluslararası fuar kimliği kazandı"" BTSO Yönetim Kurulu Başkanı İbrahim Burkay, fuarın açılışında yaptığı konuşmada, Ticaret Bakanlığının destekleriyle yürütülen ve Uluslararası Rekabetçiliğin Geliştirilmesi (UR-GE) projeleri kapsamında B2B formatında yapılan Bursa Textile Show'un kısa sürede uluslararası fuar kimliği kazandığını söyledi. Fuarın geçen yıl ilk kez Bursa Uluslararası Fuar Merkezi'nde düzenlendiğini hatırlatan Burkay, şunları kaydetti: ""Bu yıl iki salonda 80'den fazla firmamız son kreasyonlarını dünyanın dört bir yanından gelen yabancı alıcılara sunma imkanı buluyor. Bu anlamda fuarımızı çok değerli buluyorum. Yine trend alanlarımızda firmalarımızın yenilikçi ürünleri ve modaya yön veren tasarımları sergileniyor. Burada alanında uzman trend belirleyicilerle çalıştık. Bursa tekstil ve konfeksiyon sektöründe yalnızca üretim ve dış ticaret ayağında değil aynı zamanda moda ve trendlerin de belirlendiği bir merkez konumunda. Bunu sürdürülebilir kılmamız çok önemli. Bu açıdan Bursa Textile Show'un hem kentimizin ihracatına hem de moda merkezi kimliğine değerli katkılar sağlayacağına inanıyor, fuarımızın hayırlı olmasını diliyorum.""    Bursa Büyükşehir Belediye Başkanı Alinur Aktaş da Bursa'nın tekstil sektöründe asırlar önce ipekle başlayan hikayesinin, gelişerek bugünlere kadar ulaştığını vurguladı. BTSO öncülüğünde Bursa'da sektöre yönelik önemli atılım ve yatırımlar yapıldığını ifade eden Aktaş, ""Bu sene fuarda 80'den fazla firma 2024-2025 kreasyonlarını sergiliyor. Her firma stantlarını gelin gibi süslemiş. Bu fuarın çok güzel işbirliklerine aracılık edeceğine inanıyorum. Ekonomik aktivitenin canlı olması şehirler için çok kıymetli. Bu fuar aktiviteyi yükseltecek önemli platformlardan bir tanesi."" dedi. Konuşmaların ardından protokol üyeleri fuarda stant açan firmaları ziyaret etti. Açılışına, BTSO Meclis Başkanı Ali Uğur, BTSO Yönetim Kurulu Başkan Yardımcısı İsmail Kuş ve AK Parti Bursa İl Başkanı Davut Gürkan'ın da katıldığı fuar 7 Mart’a kadar ziyaretçilerini ağırlayacak."
355,Bakan Ersoy: Bu sene inşallah 60 milyon ziyaretçi ve 60 milyar dolar gelir hedefimiz var,"Kültür ve Turizm Bakanı Mehmet Nuri Ersoy, Türkiye'nin bu yıl 60 milyon ziyaretçi ve 60 milyar dolar turizm gelir hedefi olduğunu belirterek, ""2024'te Almanya bazında 7 milyon (turist) sayısını geçmeyi umuyoruz"" dedi.",Ekonomi,https://www.trthaber.com/haber/ekonomi/bakan-ersoy-bu-sene-insallah-60-milyon-ziyaretci-ve-60-milyar-dolar-gelir-hedefimiz-var-842151.html,"Bakan Ersoy, Almanya'nın başkenti Berlin'de düzenlenen 55. Uluslararası Turizm Borsası (ITB) Fuarı'na katıldı. Geçen yılın verilerine ve Türkiye'nin turizm hedeflerine ilişkin basın mensuplarına açıklamalarda bulunan Ersoy, Türkiye'nin geçen yılı, deprem felaketi, savaşlar ve seçim süreci gibi sıkıntılarla karşılaşmış olsa da rekor sayıda ziyaretçi ve turizm geliriyle kapattığını anlattı. Bakan Ersoy, turizm konusunda 2024 hedefinin çok daha iddialı olduğunu dile getirerek, ""Bu sene inşallah 60 milyon ziyaretçi ve 60 milyar dolar gelir hedefimiz var. İnşallah bu hedefi aşacağız. Erken rezervasyon ülkelerden ilk veriler gelmeye başladı. Bunlardan önemlisi Almanya pazarı. 2023'ü çok iddialı bir rekor sayıyla kapatmıştık. Almanya'dan 6,2 milyon ziyaretçiyle 2023'ü kapattık. İlk veriler de çok çok iyi. Erken rezervasyonlarda yüzde 20'nin üzerinde artış gözlemleniyor. Bazı operatörlerde bu sayının çok fazla olduğunu gözlemliyoruz. 2024'te Almanya bazında 7 milyon sayısını geçmeyi umuyoruz"" şeklinde konuştu. ""Türkiye olarak 2028'e kadar kişi başı harcamada 130 dolarları geçmeyi planlıyoruz"" Türkiye'nin özellikle Avrupa pazarında pasta payını arttırmayı hedeflediğini ifade eden Ersoy, şunları kaydetti: ""Bunun yanında da Uzak Doğu pazarlarında yeni destinasyonları hedef pazar olarak portföyümüze koymuş durumdayız. Avrupa pazarında özellikle nitelikli turisti arttırabilmek için 2018 sonu itibarıyla yeni stratejilere geçmiştik. 2017'yi kişi başı harcama olarak 65 dolarla kapatmıştık. Geçen sene de kişi başı harcamayı 99 dolar rakamına kadar taşıdık. Önümüzdeki sene 106 dolar hedefliyoruz. Türkiye olarak 2028'e kadar kişi başı harcamada 130 dolarları geçmeyi planlıyoruz. Bu bağlamda da farklı ürün çeşitleriyle pazara girmeyi hedefliyoruz. Eskiden olduğu gibi sadece deniz, kum, güneş değil. Turizm Geliştirme Ajansı'nın yoğun tanıtım gücüyle hem ürün çeşitliliği yakalamak istiyoruz hem de hedeflenen destinasyon, yani bize yolcu, turist sağlayan hedef destinasyon sayısını artırmayı planlıyoruz. Başarılı da sonuçlar almaya başladık. Son dört yıldır 200'den fazla ülkede şu anda ülkemiz yoğun turizm tanıtımı yapıyor. Bütün bu ülkelerden yolcu trafiği başlattık."" Ersoy, özellikle Türk Hava Yolları'nın 330'dan fazla şehre direkt uçuyor olmasının bu noktadaki önemine değindi. Türkiye'nin tanıtımı amacıyla arkeolojiyi de ön plana çıkaran ""Geleceğe Miras Sonsuz Efes"" projesini hazırladıklarına işaret eden Ersoy, özellikle arkeolojik kazı noktalarındaki hem kazı hem restorasyon hem de yeniden ihya bütçelerini 15-20 kata varan oranlarda, bölgesine göre değişen noktalarda artırdıklarını söyledi. Ersoy, şu anda 144 ayrı noktada çok yoğun kazı programları başladığını anlatarak, aşamalı olarak da şehir merkezlerinde olan veya bu noktalara yakın konumdaki arkeolojik bölgelerde gece müzeciliğini başlattıklarını ifade etti. Gündüz hava sıcaklığının yüksek olduğu bölgelerde gece müzeciğiyle turistlerin rahat gezebileceği bir ortam oluşturulduğunu, o nedenle saat 00.00'a kadar belli başlı müzeleri açık tutma kararı aldıklarını belirten Ersoy, ""Aşamalı bir şekilde talep gören bütün müzelerimize bu sistemi kaydıracağız. Bu sene, en çok ziyaretçi alan 15 noktada inşallah yetiştirebilirsek başlıyoruz. Sonra aşamalı olarak bu sayıyı da arttırmayı planlıyoruz"" diye konuştu. Ersoy, arkeolojinin ürün çeşitliliği olarak yeterli olmadığını vurgulayarak, ""Almanya'da bisiklet turlarıyla ilgili çalışmalarımızı da hazırladık. Özellikle buradaki bisiklet federasyonuyla son birkaç yıldır yoğun çalışma içindeyiz ve buradaki Avrupa bisiklet destinasyonlarına Türkiye rotalarını eklemeye başladık. Oradan da yoğun bir şekilde talep alıyoruz. Bugün de aslında burada Alman milli takımından bir sporcunun bir etkinliği olacak"" dedi. Bakan Ersoy, bunların yanında Türkiye'nin gastronomi değerlerinin çok fazla olduğunu ve bunu tanıtmaya çalıştıklarını kaydetti. Türkiye'nin 3 yıldır Michelin Rehberi'ne dahil edildiğini, aşamalı bir şekilde önce İstanbul'da başladıklarını, geçen sene itibarıyla İzmir, Çeşme, Urla ve Bodrum'u bu rehbere dahil ettiklerini dile getiren Ersoy, gastronomi konusunda da artık Türkiye'yi marka bir ülke haline getirmeyi ve gastro stillerini ön plana çıkarmayı hedeflediklerini, bu çalışmanın da başarıyla devam ettiğini söyledi. ""2028'e kadar geliri 100 milyar dolara çıkarmayı hedefliyoruz"" Kültür ve Turizm Bakanı Mehmet Nuri Ersoy, bundan sonra inanç, doğa, spor turizmi gibi yeni ürünleri sisteme dahil ederek hem sezonu 12 aya yaymak istediklerini hem de hedeflenen pazar sayısını arttırmayı hedeflediklerini vurgulayarak, konuşmasını şöyle sürdürdü: ""Bunu da her yıl birbirini izleyen rekorlarla taçlandırmayı umuyoruz. Bu sene inşallah 60 milyon ziyaretçi ve 60 milyar dolar gelir hedefimiz var. 2028'e kadar (turizm) gelirini 100 milyar dolara çıkarmayı hedefliyoruz. Şu andaki ilk göstergeler 2024 için çok çok iyi. Daha açıklanmadı ama havalimanlarından bana şubat verileri geliyor. Geçen seneyle kıyaslandığında şubat ayında çok ciddi bir sıçrama var. Zaten nisan sonunda üç aylık veriler açıklandığında göreceğiz. Mart verileri şubattan da iyi gidiyor. İnşallah bu şekilde giderse 60 milyar dolar gelir hedefimizi aşacağımız bir yıl olur diye düşünüyorum."" Türkiye'nin Almanya'da yaz tatil paketleri için erken rezervasyonlarda İspanya'yı geçerek birinci sıraya yerleştiğini aktarması üzerine Ersoy, şunları kaydetti: ""Tabii biz çok yoğun tanıtım yapıyoruz. Türkiye bu yoğun tanıtımın karşılığını alıyor. Türkiye ürün çeşitliliğine gitti ve artık tek ürünle çıkmıyor. Herkesin zevkine, keyfine uygun ürünleri de piyasaya sürmüş durumdayız. Aslında bunlar eskiden de vardı ama bu kadar yoğun ve detaylı şekilde tanıtılmıyordu. Bu bütün bunlar sağlandığı için Türkiye özellikle Almanya pazarında parlayan yıldız. Almanya pazarında daha çok potansiyelimiz var alabileceğimiz. Özellikle Almanya ve İngiltere pazarlarında bu güçlü büyüme ivmesini göreceğiz. Ama biz sadece Avrupa'yla sınırlı kalsın da istemiyoruz. Özellikle Amerika kıtasına çok yoğunlaştık. Kültür turlarında da Uzak Asya pazarlarına yoğunlaştık. İnşallah bu çeşitliliği Anadolu'nun her yerinde göreceğiz."" Mehmet Nuri Ersoy, sürdürülebilirlik konusunda Türkiye'nin sahip olduğu sertifikalarla Avrupa'da en iyi durumda olduğunu belirterek, bunu daha ileriye taşımak için yoğun çalışmalar yaptıklarını sözlerine ekledi. Bakan Ersoy daha sonra Türk şirketlerinin stantlarını ziyaret ederek bilgi aldı. Berlin Uluslararası Turizm Borsası Fuarı COVID-19 sonrası hızlı değişim sürecinde olan seyahat endüstrisi, dünyanın en büyük ve önemli turizm fuarlarından olan Berlin Uluslararası Turizm Borsası Fuarı'nda (ITB Berlin) bir araya geliyor. Her yıl mart ayında Almanya'nın başkenti Berlin'de gerçekleştirilen ITB Berlin, bu yıl ""Seyahat ve Turizmde Dönüşüme Birlikte Öncülük Edin"" temasıyla kapılarını açtı. Alanında dünyanın en büyüğü olarak kabul edilen fuarda, bu yıl 165 ülkeden yaklaşık 5 bin 500'den fazla firmanın yer alması bekleniyor. Fuar 7 Mart'a kadar devam edecek. Pazarlama, satış, teknoloji, konaklama ve destinasyon yönetimi alanlarındaki güncel eğilimlerin yer alacağı fuarda, teknolojik ve ekolojik zorluklar, düzenlenecek etkinliklerle masaya yatırılacak. Fuarda 17 farklı alanda düzenlenecek oturumlarla sürdürülebilirlik, iklimin korunması ve sosyal adalet için küresel turizmin neler yapabileceği değerlendirilecek, iklim değişikliği, yapay zekanın etkisi, kalifiye eleman sıkıntısının devam etmesi ve COVID-19 sağlık krizinin turizme etkileri gibi zorluklar tartışılacak. Popüler seyahat destinasyonları ve turizmdeki en son yeniliklere ek olarak fuarda, dünyada turizmi etkileyen ve etkileyecek krizlerle nasıl başa çıkılacağı da masaya yatırılacak. Türk turizmciler fuarda Fuarın bu yılki konuk ülkesi Arap Yarımadası'ndaki Umman olacak. Türkiye 2010'da ITB'de konuk ülke olmuştu. Ummanlı sanatçılar, ülkelerinin kültür çeşitliliğini ulusal kıyafetlerle fuara gelen izleyicilere sunacak. Umman Kraliyet Senfoni Orkestrası da fuar kapsamında konser verecek. Fuarı, geçen yıl 186 ülkeden yaklaşık 170 bin kişi ziyaret etmişti. Bu yıl ziyaretçi sayısının daha da artması bekleniyor. Türk turizm sektöründen temsilciler de yenilikleri ve trendleri sergilemek için fuarda yerini alacak. Turizmciler, Türkiye'nin en önemli pazarlarından olan Alman turizm pazarına ve diğer ülkelerden gelecek konuklara ülkeyi anlatacak. Gelecek yıl ise ITB Berlin'in konuk ülkesi Arnavutluk olacak."
356,Otomotiv endüstrisinde şubat rekoru,"Türkiye'nin ihracatında ilk sırada yer alan otomotiv endüstrisi geçen ay 3,1 milyar dolar ihracat yaparak en yüksek şubat dış satımına ulaştı.",Ekonomi,https://www.trthaber.com/haber/ekonomi/otomotiv-endustrisinde-subat-rekoru-842088.html,"Uludağ Otomotiv Endüstrisi İhracatçıları Birliğinden (OİB) yapılan açıklamaya göre, Türkiye otomotiv endüstrisi şubat ihracatı 2023'ün aynı ayına göre yüzde 19,9 artışla 3 milyar 130 milyon dolar olarak gerçekleşti. Ülke ihracatında ilk sırada bulunan sektörün toplam dış satımdan aldığı pay yüzde 14,8, yılın 2 ayındaki ihracatı ise geçen yılın aynı dönemine göre yüzde 11 artışla 5 milyar 909 milyon dolar oldu. En büyük ürün grubu tedarik endüstrisinde ihracat geçen yılın aynı ayına kıyasla yüzde 10 artarak 1 milyar 266 milyon dolara, binek otomobillerde yüzde 28 yükselerek 926 milyon dolara, eşya taşımaya mahsus motorlu taşıtlarda yüzde 37 artışla 555 milyon dolara, otobüs-minibüs-midibüste yüzde 79 yükselişle 234 milyon dolara çıktı, çekicilerde ise yüzde 32 azalışla 116 milyon dolar olarak kaydedildi. Tedarik endüstrisinde en fazla ihracat yapılan ülke Almanya'ya yüzde 2 düşüş, önemli pazarlardan ABD'ye yüzde 49, Fransa'ya yüzde 20, Birleşik Krallık'a yüzde 25, Romanya'ya yüzde 66, Polonya'ya yüzde 27 artışlar yaşandı. Binek otomobillerde en fazla dış satım olan ülke İtalya'ya yüzde 109, Birleşik Krallık'a yüzde 127, İspanya'ya yüzde 41, Almanya'ya yüzde 32, Polonya'ya yüzde 48 ihracat artışı kaydedildi. Eşya taşımaya mahsus motorlu taşıtlarda Birleşik Krallık'a yüzde 66, İtalya'ya yüzde 13, Slovenya'ya yüzde 9, Fransa'ya yüzde 30, Belçika'ya yüzde 70, Almanya'ya yüzde 261, otobüs-minibüs-midibüs ürün grubunda ise Fransa'ya yüzde 215, Almanya'ya yüzde 211 ihracat artışları dikkati çekti. ""Geçen ay ilk 10 ülkenin 9'unda ihracat artışı yaşandı"" Türk otomotiv endüstrisi geçen senenin aynı ayına göre şubatta en büyük pazar Almanya'ya 439 milyon dolar ihracat yaptı. İtalya'ya yüzde 31 artışla 360 milyon dolar, Birleşik Krallık'a yüzde 75 artışla 359 milyon dolarlık dış satımlar gerçekleştirildi. İspanya'ya yüzde 29, Polonya'ya yüzde 34, Belçika'ya yüzde 1, ABD'ye yüzde 62, Romanya'ya yüzde 23 ihracat artışları tespit edildi. Ülke grubunda ilk sırada yer alan ve ihracat payı yüzde 67 olan Avrupa Birliği ülkelerine ihracat yüzde 14 artışla 2 milyar 107 milyon dolar oldu. Diğer Avrupa ülkeleri yüzde 14 pay ile ülke grupları arasında ikinci sırada yer aldı, bu ülke grubuna ihracat yüzde 76 arttı. Geçen ay Bağımsız Devletler Topluluğu'na yüzde 14 ihracat düşüşü, Orta Doğu ülkelerine yüzde 40 ve Kuzey Amerika Serbest Ticaret Bölgesi'ne yüzde 61 ihracat artışı kaydedildi. İhracat rakamlarını değerlendiren OİB Yönetim Kurulu Başkanı Baran Çelik, şu ifadeleri kullandı: ""Otomotiv sektörümüz bugüne kadar en yüksek şubat ayı ihracatına imza attı. Tedarik endüstrisi, binek otomobiller, eşya taşımaya mahsus motorlu taşıtlar ve otobüs-minibüs-midibüs ihracatımız çift haneli arttı. Geçen ay ilk 10 ülkenin 9'unda ihracat artışı yaşandı. Birleşik Krallık'a yüzde 75 ve ABD'ye yüzde 62 ihracat artışları kaydettik."""
357,Bakan Işıkhan: İkramiyeler bayramdan önce hesaplara aktarılacak,"Çalışma ve Sosyal Güvenlik Bakanı Vedat Işıkhan, emeklilerin 3 bin lira bayram ikramiyesinin bayramdan önce hesaplara yatırılacağını açıkladı.",Ekonomi,https://www.trthaber.com/haber/ekonomi/bakan-isikhan-ikramiyeler-bayramdan-once-hesaplara-aktarilacak-842050.html,"Bakan Işıkhan, Cumhurbaşkanlığı Külliyesi'nde gerçekleştirilen Kabine Toplantısı sonrası basın mensuplarının sorularını yanıtladı. Bir gazetecinin ""Bayram ikramiyeleri 3 bin lira olarak belirlendi. Bir gelişme var mı"" sorusuna Işıkhan, ""Hayırlı olsun. Yasa Meclis'ten geçmiş durumda. Ödeme günlerini planlıyoruz. Bayramdan önce emeklilerimizin hesabına aktarmış olacağız. Biz her zaman en iyi rakamları vermeyi arzu ederiz. Ancak koşullar doğrultusunda hareket ediyoruz. İnşallah daha iyi hizmetlerimiz olacak"" yanıtını verdi. Bakan Işıkhan, Bağ-Kur'luların sigorta prim gün sayısının, SSK'lıların prim gün sayısıyla eşitlenmesi konusunda seçim sonrası çalışma olup olmayacağıyla ilgili soru üzerine, ""O da orta vadeli planlarımızın arasındaydı. Düzenleme içine alacağız tabii"" dedi. İstihdamı artırmanın ve kayıt dışılığı azaltmanın, en önemli hedefleri arasında bulunduğunu belirten Işıkhan, ayrıca Emekliler Yılı kapsamında emeklilere desteklerinin olacağını ve çalışmaların devam ettiğini aktardı."
358,"""Kripto varlıklara düzenleme"" bayram sonrası meclis gündemine gelecek","AK Parti Grup Başkanı Abdullah Güler, kripto varlıklara ilişkin düzenleme üzerindeki çalışmalara başladıklarını, Ramazan Bayramı sonrasında yasa teklifini TBMM Başkanlığına sunacaklarını duyurdu.",Ekonomi,https://www.trthaber.com/haber/ekonomi/kripto-varliklara-duzenleme-bayram-sonrasi-meclis-gundemine-gelecek-842042.html,"Meclis, 31 Mart yerel seçimleri için çalışmalarına ara verirken seçim sonrası gündeme gelmesi planlanan düzenlemelerle ilgili hazırlıklar sürüyor. AK Parti Grup Başkanı Güler, yaptığı açıklamada, kripto varlıklara ilişkin Hazine ve Maliye Bakanlığında yürütülen çalışmaların tamamlanmasının ardından AK Parti TBMM Grup Başkanlığı olarak yasa teklifi hazırlıklarını başlattıklarını söyledi. Güler, AK Parti Bilgi ve İletişim Teknolojilerinden Sorumlu Genel Başkan Yardımcısı Ömer İleri ve bu alanda uzmanlığı olan milletvekilleri ile bir çalışma yürüttüklerini ifade etti. Ramazan Bayramı sonrası çalışmaların tamamlanmasını hedeflediklerini bildiren Güler, ardından kripto varlıklara ilişkin yasa teklifini TBMM Başkanlığına sunacaklarını açıkladı. Üzerinde çalışılan düzenlemeyle, uluslararası uygulamalara benzer şekilde Türkiye'de kripto varlıklarla işlem yapan tarafların risklerinin azaltılmasının sağlanması hedefleniyor. Kripto varlıkları geniş anlamda tanımlayacak düzenlemeyle, kripto varlık alım satım platformlarına Sermaye Piyasası Kurulu tarafından lisans verilmesi; finansal kuruluşlara benzer şekilde asgari faaliyet şartları zorunluluğu getirilmesi planlanıyor. Kripto varlıklarla ilgili düzenlemenin yasalaşması ve kripto varlık hizmet sağlayıcıların lisanslanmaya başlanmasıyla, Mali Eylem Görev Gücünün (FATF) 15 No'lu teknik standardı kapsamında getirilen eleştirilerin bertaraf edilmesi ve Türkiye'nin ""kısmi uyumlu"" kategorisinden çıkması öngörülüyor."
359,"Kamuda ""yüzde 2"" ikramiye şartının iptal gerekçesi açıklandı","Anayasa Mahkemesinin, kamu görevlilerinin toplu sözleşme ikramiyesinden faydalanabilmesi için ""yüzde 2 barajını aşan sendikalara üye olma"" şartı getiren düzenlemeyi iptal kararının gerekçesi Resmi Gazete'de yayımlandı.",Ekonomi,https://www.trthaber.com/haber/ekonomi/kamuda-yuzde-2-ikramiye-sartinin-iptal-gerekcesi-aciklandi-842041.html,"Yüksek Mahkeme, 18 Ocak'taki gündem toplantısında 7429 sayılı Elektrik Piyasası Kanunu ile Bazı Kanunlarda ve 375 Sayılı Kanun Hükmünde Kararnamede Değişiklik Yapılmasına Dair Kanun'da yer alan bazı düzenlemelerin iptaline karar vermişti. İptal edilen düzenlemeler arasında, kamu görevlilerinin toplu sözleşme ikramiyesinden faydalanabilmesi için yüzde 2 barajını aşan sendikalara üye olma şartı da yer alıyordu. Anayasa Mahkemesinin iptal kararının gerekçesinde, bu düzenleme nedeniyle maddi sebeplerden ötürü çalışanların, üye sayısı yüzde 2'nin üzerinde olan sendikalara üye olmaya yönelebileceği ifade edildi ve bunun ""meşru görülemeyeceği"" belirtildi. Kararda, ""Üyelerinin menfaatlerini etkili bir şekilde savunan güçlü sendikaların ortaya çıkabilmesinin sendikalar arasında rekabetin sürmesine bağlı olduğu ortadadır."" değerlendirmesine yer verildi. Toplu sözleşme ikramiyesinin sadece yüzde 2 barajını aşan sendikaların üyelerine ödeneceğinin öngörülmesinin ""bu sendikalara üye olmaya zorlayıcı"" olduğuna işaret edilen kararda, ""Dolayısıyla düzenlemenin yeni sendikaların kurulabilmesini ve çalışanların dilediği sendikayı seçebilmesini fiilen engelleyici nitelik taşıdığı açıktır. Bu itibarla anayasal yönden objektif ve makul bir temele dayanmayan kuralın sendika hakkı bağlamında eşitlik ilkesiyle bağdaşmadığı sonucuna ulaşılmıştır."" tespiti yer aldı. Anayasa'nın 51. maddesinde sendika hakkının güvence altına alındığı kaydedilen kararda, ""dava konusu kuralın, toplu sözleşme ikramiyesinin miktarı gözetildiğinde, kamu görevlilerini sendika üyesi olmaya dolaylı olarak zorlayıcı bir yönü bulunduğu, kuralın sendika özgürlüğünü de ihlal ettiği"" ifade edildi."
360,Bakan Bolat: Dış ticaret açığını makul seviyelere indireceğiz,"Ticaret Bakanı Ömer Bolat, ""Türkiye Yüzyılı hedefimizi Türkiye'nin dış ticaretinde 'ticaretin de yüzyılı' olarak gerçekleştirmek istiyoruz. Bunu yaparken de Türkiye'nin dış ticaret açığını sürdürülebilir, makul seviyelere indirmekte kararlıyız"" dedi.",Ekonomi,https://www.trthaber.com/haber/ekonomi/bakan-bolat-dis-ticaret-acigini-makul-seviyelere-indirecegiz-842033.html,"Suudi Arabistan'ın başkenti Riyad'da gerçekleştirilen 27. Uluslararası İş Forumu (IBF) dün başladı. Forum kapsamında düzenlenen Türk İhraç Ürünleri Fuarı'nın açılışına, Ticaret Bakanı Ömer Bolat ve Suudi Arabistan Ticaret Bakanı Macid el-Kasabi ile iş insanları katıldı. Bolat, 27. Uluslararası İş Forumu'nun gala yemeğinde AA muhabirine yaptığı açıklamada, Türkiye ile Suudi Arabistan arasındaki ticari ve ekonomik işbirliğinin güçlendirilmesine büyük önem verdiklerini, devlet başkanlarının öncülüğünde yükseliş trendinde olan ikili ilişkilerin son 2 yılda ""muazzam"" bir ilerleme kaydettiğini söyledi. Suudi Arabistan'a ihracatın 2023'te önceki yıla göre yüzde 150 gibi önemli bir oranda artarak 2,62 milyar dolara ulaştığına dikkati çeken Bolat, bu ülkeye dış satımda 2024'ün ilk 2 ayında da yüzde 50'den fazla artış olduğunu dile getirdi. Bolat, geçen yıl 6,8 milyar dolara ulaşan iki ülke dış ticaret hacminde hedefin orta vadede 10 milyar dolar, uzun vadede sektörel portföyleri de çeşitlendirmek suretiyle 30 milyar dolar olduğunu, bu hedefe doğru emin adımlarla ilerlediklerini ifade etti. İki ülke arasındaki ticari ilişkiler bakımından bu yılın çok iyi geçmesini beklediklerini söyleyen Bolat, 2025'te ise iki ülke ilişkilerinde ""altın yılın"" yaşanacağına inandığını belirtti. ""Karşılıklı ticaretimiz çok daha yüksek rakamlara çıkacak"" Ticaret Bakanı Bolat, iki ülke liderinin ortaya koyduğu vizyon, kararlı ve sağlam iradenin yanı sıra kendilerinin de gayretleriyle ikili ilişkilerin, ticarete ve ekonomik alandaki işbirliğine aynı doğrultuda yansıyacağını vurguladı. Ülkeler arasındaki verimli işbirliğinin güçlenerek sürdürülebilmesini sağlamak için sektöründe yer edinmiş firmalar ve iş insanlarının daha yakın temasta bulunmaya teşvik edildiğini dile getiren Bolat, karşılıklı iş ve yatırım imkanlarını artırmak amacıyla Türk ve Suudi Arabistan iş dünyasının çeşitli platformlarda bir araya geldiğini söyledi. Körfez bölgesi ile ticareti artırmaya yönelik adımlardan bahseden Bolat, ""Bütün bunlar iş dünyasının önündeki engelleri kaldırıyor. Biz iş dünyasıyla beraber yol arkadaşlığı yapıyoruz. Artık Türk sanayisinin, hizmetler sektörünün, müteahhitlik sektörünün, taşımacılığının, turizminin ve tarımının kalitesi ve rekabetçi gücüyle inşallah bu bölgede karşılıklı ticaretimiz çok daha yüksek rakamlara çıkacak."" diye konuştu. Mal ihracatında 2024 hedefi 302 milyar dolar Bakan Bolat, Türkiye'nin mal ihracatını bu yıl 267 milyar dolara, 2026'da ise 302 milyar dolara yükseltmeyi hedeflediklerini belirterek şöyle devam etti: ""Türkiye Yüzyılı hedefimizi inşallah Türkiye'nin dış ticaretinde 'ticaretin de yüzyılı' olarak gerçekleştirmek istiyoruz. Bunu yaparken de Türkiye'nin dış ticaret ve ticari işlemlerde açık durumlarını, sürdürülebilir makul seviyelere indirmekte kararlıyız. Zaten haziran ayından bu yana her takvim ayında ihracat rekorları kırıldı. Ağustostan bu yana her ay ithalatımızda gerileme kaydedildi. Yine ağustostan beri her ay dış ticaret açığımızda gerileme kaydediliyor."" ""Bizim firmalarımız da bu projeleri yakından takip etmeli"" Ticaret Bakanı Ömer Bolat, iki günlük ziyareti boyunca Suudi Arabistan kabinesinin neredeyse yarısıyla ikili görüşmeler yaptığını dile getirerek, Suudi Arabistan Ticaret Bakanı Kasabi'nin Türk İhraç Ürünleri Fuarı'nda kendilerini yalnız bırakmadığını söyledi. Bolat, ikili görüşmelerinden aldığı mesajlara ilişkin şu değerlendirmede bulundu: ""Suudi Arabistan, önümüzdeki 10 yıl için çok büyük bir yatırım hamlesine girişiyor. Çünkü önlerinde 2030 vizyonu projesi var. Ayrıca 2030'da Dünya Expo Fuarı'na, 2034'te Dünya Kupası'na ev sahipliği yapacaklar. Mevkidaşlarım, 2030 vizyonu kapsamında toplamda 3,3 trilyon dolarlık yatırım yapacaklarını ifade etti. Bunların arasında inşaat, altyapı ve üst yapı, enerji, sanayi ve turizm yatırımları da bulunuyor. Bize, 'Bütün bu alanlarda kapımız Türk firmalarına açık.' dediler. Türkiye, güçlü ekonomisi ve liderliğiyle onlara güven veriyor. Türkiye'nin hizmetlerde ve sanayi sektöründeki kaliteli ve rekabetçi başarısı da onlara güven veriyor. Bizim firmalarımız bu projeleri yakından takip etmeli."" Bolat, Türkiye'nin dış ticarette çok parlak bir geleceği olduğunu kaydederek, halkın refahı, ülkenin gelişmesi ve güçlenmesi için var güçleriyle çalışmaya devam edeceklerini sözlerine ekledi."
361,Milli içecek ayran 4 kıtada ağızları tatlandırdı,"Türkiye'nin milli içeceği ayran, Asya'dan Avrupa'ya, Afrika'dan Amerika'ya 4 kıtada sofraların lezzeti olurken geçen yıl 25 ülkeye yapılan ihracattan yaklaşık 2,5 milyon dolar gelir sağlandı.",Ekonomi,https://www.trthaber.com/haber/ekonomi/milli-icecek-ayran-4-kitada-agizlari-tatlandirdi-842028.html,"Türkiye İstatistik Kurumu verilerinden derlenen bilgiye göre, ülkenin ayran ihracatı ve elde edilen gelir son yıllarda artış gösterdi. 2023'te bu ürünün dış satımı yüzde 7,4'lük artışla 3 bin 438 tonu buldu. Bir önceki yıl 3 bin 202 ton ayran ihraç edilmişti. Söz konusu dönemde ayran ihracatından elde edilen gelir de yüzde 29,4 artışla 1 milyon 925 bin 562 dolardan 2 milyon 493 bin 119 dolara çıktı. Son 5 yılda ayran ihracatından sağlanan gelir ise 7 milyon 695 bin 940 doları buldu. 2021'de ilk kez 1 milyon doların aşıldığı ayran ihracatında geçen yıl da 2 milyon dolar barajı geçilmiş oldu. İlk sırada Gürcistan var Son 5 yılda ayran ihracatı yapılan ülke sayısı da katlandı. 2019 yılında 12 ülkeye ihracat yapılırken geçen yıl ayran satışı yapılan ülke sayısı 25'e ulaştı. Yıl boyunca Asya'dan Avrupa'ya, Afrika'dan Amerika'ya 4 kıtada 25 ülkeye ürün gönderildi. Gürcistan, ayran ihracatının büyük bölümünün gerçekleştiği ülke olarak öne çıktı. Bu ülkeye geçen yıl boyunca 1720 ton ayran gönderildi. İhracattan elde edilen gelir ise 1 milyon 103 bin dolar oldu. Gürcistan'ı 485 bin dolarlık ihracatla Kuveyt takip etti. Libya ise 236 bin dolarla üçüncü sırada yer aldı."
362,Doğu Karadeniz'in somon ihracatı arttı,Doğu Karadeniz'den yılın ilk iki ayında yapılan Türk somonu ihracatı yüzde 24 artarak 19 milyon 45 bin dolara ulaştı.,Ekonomi,https://www.trthaber.com/haber/ekonomi/dogu-karadenizin-somon-ihracati-artti-842011.html,"Doğu Karadeniz İhracatçılar Birliği Yönetim Kurulu Başkan Yardımcısı Ahmet Hamdi Gürdoğan, bölgeden 11 ülkeye 3 bin 778 ton Türk somonu ihraç edildiğini söyledi. Bu ihracattan 19 milyon 45 bin 787 dolar gelir sağlandığını belirten Gürdoğan, ihracatın 2 bin 171 ton karşılığı 15 milyon 411 bin 2 dolar kazanç sağlanan geçen yılın aynı dönemine oranla miktarda yüzde 74, değerde yüzde 24 arttığını aktardı. Gürdoğan, bölge ihracatında Rusya Federasyonu'nun başı çektiğini ifade ederek, ""Bölgemizden yılın 2 ayında 11 ülkeye Türk somonu satıldı. 11 milyon 41 bin 202 dolarlık ihracat payı ile Rusya Federasyonu birinci sırada yer aldı. Rusya Federasyonu'nu 5 milyon 201 bin 837 dolarla Vietnam, 2 milyon 51 bin 191 dolarla Japonya takip etti."" dedi. Doğu Karadeniz'den söz konusu dönemde Beyaz Rusya, Kanada, Çin Halk Cumhuriyeti, Gürcistan, Almanya, Filipinler, Fransa ve Tayland'a da ihracat yapıldığına işaret eden Gürdoğan, bölge ihracatının 13 milyon 340 bin 890 dolarlık kısmını Trabzon'un sırtladığını kaydetti. Gürdoğan, Trabzon'dan ise ocak-şubat döneminde 8 ülkeye 2 bin 609 ton Türk somonu ihraç edildiğini belirterek, ihracatın 1603 ton karşılığı 11 milyon 142 bin 59 ton kazanç elde edilen geçen yılın aynı dönemine oranla miktarda yüzde 63, değerde de yüzde 20 arttığını söyledi. Türk somonunun önemli bir ihraç kalemi olduğuna dikkati çeken Gürdoğan, üretim ve ihracatına yönelik desteklerin artırılmasını istedi."
363,İkinci el araç satışında 15 günlük sigorta süresi dönemi sona eriyor,"Anayasa Mahkemesi, araç satışının ardından zorunlu mali sorumluluk sigortasının 15 gün boyunca devam etmesine ilişkin düzenlemeyi iptal etti. Karar, 9 ay sonra yürürlüğe girecek.",Ekonomi,https://www.trthaber.com/haber/ekonomi/ikinci-el-arac-satisinda-15-gunluk-sigorta-suresi-donemi-sona-eriyor-842006.html,"Adana 4. Tüketici Mahkemesi, yargılamasına baktığı bir davada, 2918 sayılı Karayolları Trafik Kanunu'nun 94. maddesinin üçüncü ve dördüncü fıkralarında yer alan, ""Sigortacı, sigorta sözleşmesini durumun kendisine tebliği tarihinden itibaren 15 gün içinde feshedebilir. Sigorta fesih tarihinden 15 gün sonrasına kadar geçerlidir."" şeklindeki düzenlemenin iptali için AYM'ye başvurdu. Başvuruda, kişinin aracını sattığı anda araç üzerindeki mülkiyet hakkının sona ermesine karşın söz konusu düzenlemeler uyarınca sigorta sözleşmesinden kaynaklı sorumluluğunun devam ettiği, bu itibarla kusuru olmadığı hallerde de tazminat sorumluluğunun bulunabileceği ifade edildi. Kişilerin işlediği veya ihmal ettiği bir fiilden sorumlu tutulması gerektiğine işaret edilen itiraz başvurusunda, sigorta sözleşmesinin feshedilip edilmeyeceği konusunda da açıklığın bulunmadığı ileri sürüldü. Başvuruyu görüşen AYM, söz konusu düzenlemelerin Anayasa'ya aykırı olduğunu tespit ederek iptal etti. Mahkeme, iptal hükmünün 9 ay sonra yürürlüğe girmesini kararlaştırdı. AYM: Satıştan sonra hakimiyet sona erer Yüksek Mahkemenin iptal kararında, araç satışının ardından önceki sahibinin araç üzerindeki fiili ve hukuki hakimiyetinin sona erdiği, eski araç sahibinin yeni araç sahibi üzerinde herhangi bir denetim ve gözetim sorumluluğunun da bulunmadığı ifade edildi. Aracın yeni sahibinin, belirtilen 15 günlük sürede üçüncü kişilere zarar vermesi halinde, bu fiillerden aracın eski sahibinin sorumlu tutulabileceği aktarılan kararda, bunun ""oldukça ağır bir müdahale"" niteliği taşıdığı kaydedildi. Kararda, ""Satış veya devir işlemi yapılan ve işleteni değişen motorlu araçların tescilinde ya da trafiğe çıkarılmasında yeni işleten tarafından zorunlu mali sorumluluk sigortası yaptırılması şartının aranmasını içeren bir düzenleme yapmaya ilişkin kanun koyucunun önünde anayasal bir engel bulunmadığı görülmüştür."" değerlendirmesine yer verildi. Kişinin, üzerinde hukuki ve fiili olarak denetim ve kontrol imkanına sahip olmadığı kişilerin fiillerinden sorumlu tutulmasının bir zorunluluk olmadığı vurgulanan kararda, şu ifadeler yer aldı: ""Aracın devri suretiyle araç üzerindeki her türlü kontrol ve denetim yetkisini yitirmiş bulunan sigortalının artık işleten sıfatı da kalmadığı halde sözleşmenin sigorta şirketince feshedilmemesi durumunda sözleşme süresince, sözleşmenin feshedilmesi halinde dahi fesih tarihinden itibaren 15 gün boyunca yeni işletenin üçüncü kişilere vermiş olduğu zararlardan sorumlu tutulabilmesine imkan tanıyan kuralların gerekli olmadığı kanaatine varılmıştır."""
364,Borsa güne yükselişle başladı,"Borsa İstanbul'da BIST 100 endeksi, güne yüzde 0,06 yükselişle 8.913,41 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-842000.html,"Açılışta BIST 100 endeksi, önceki kapanışa göre 5,76 puan ve yüzde 0,06 değer kazanarak 8.913,41 puana çıktı. Bankacılık endeksi yüzde 0,15 artarken, holding endeksi yüzde 0,36 azalış kaydetti. Sektör endeksleri arasında en fazla kazandıran yüzde 1,26 ile orman kağıt basım olurken, en çok kaybettiren ise holding oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 2,08 değer kaybıyla 8.907,65 puandan tamamladı. Analistler, küresel pay piyasalarında, ABD Merkez Bankasının (Fed) faiz indirimlerine ne zaman başlayacağına ilişkin belirsizliklerin devam etmesiyle negatif bir seyir izlendiğini ifade ederek, bugün dünya genelinde hizmet sektörü ve bileşik Satınalma Yöneticileri Endeksi (PMI) verilerinin yatırımcıların odağına yerleştiğini söyledi. Yarı iletken çip ve yapay zeka alanında faaliyet gösteren teknoloji şirketlerine olan ilginin devam ettiğini belirten analistler, buna karşın hafta içinde açıklanacak ABD istihdam verileri öncesinde yatırımcıların temkinli davrandığını dile getirdi. Analistler, bugün yurt içinde reel efektif döviz kuru, dünya genelinde ise hizmet sektörü ve bileşik PMI'ın yanı sıra Avro Bölgesi'nde Üretici Fiyat Endeksi (ÜFE) ve ABD'de fabrika siparişleri verilerinin takip edileceğini kaydederek, teknik açıdan BIST 100 endeksinde 9.000 ve 9.100 puanın direnç, 8.900 ve 8.800 seviyelerinin ise destek konumunda olduğunu bildirdi."
365,"Brent petrolün varil fiyatı 82,58 dolar","Brent petrolün varili uluslararası piyasalarda 82,58 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8258-dolar-841977.html,"Dün 84,08 dolara kadar yükselen Brent petrolün varil fiyatı, günü 82,80 dolar seviyesinde tamamladı. Brent petrolün varil fiyatı, bugün saat 09.09 itibarıyla kapanışa göre yüzde 0,27 azalarak 82,58 dolar oldu. Aynı dakikalarda Batı Teksas türü (WTI) ham petrolün varili 78,44 dolardan alıcı buldu. Petrol fiyatlarının düşüşünde, dünyanın en büyük ikinci ekonomisi Çin'in Kovid-19 sonrası yavaşlayan ekonomisini canlandırmak için ortaya koyduğu yeni hedef ve politikaların uygulanabilirliğinin sorgulanması etkili oldu. Piyasalarda Çin'den gelen açıklamaların ekonomide büyümeyi yeterince beslemeyeceği ve petrol talebinde düşüş yaşanabileceği öngörüsü fiyatları aşağı yönlü baskılıyor. Çin ekonomisi, emlak krizi, ihracatın yavaşlaması, ABD ile jeopolitik gerilimler, nüfus azalması, borçlar ve rekor düzeyde genç işsizlik oranı gibi birçok zorluğun üstesinde gelmeye çalışıyor. Çin, bu yıl için ekonomik büyüme hedefini yüzde 5 olarak belirlediğini açıkladı. Bu büyüme hedefi ülkede geçmişte görülen çift haneli büyümenin altında kaldı. Dünyanın en çok ham petrol ithal eden ülkesi Çin'de talebin azalacağı endişesi fiyatların düşüşünde etkili oluyor. Bu hafta Mısır'da yapılan ateşkes görüşmelerinin olumlu sonuç verebileceği beklentisi de fiyatların düşüşünü destekliyor. Hamas, Katar ve ABD'den heyetler, Pazar günü Gazze Şeridi'nde yeni bir ateşkes müzakereleri turuna devam etmek üzere Kahire'ye geldi. Beyaz Saray Ulusal Güvenlik İletişim Danışmanı John Kirby, ramazan ayı başlamadan önce Gazze'de 6 hafta sürebilecek geçici bir ateşkes anlaşmasına varılması konusunda ümitli olduklarını söyledi. Öte yandan, büyük petrol üreticilerinin üretimlerini azaltmasından kaynaklanan arz faktörleri ham petrolün düşüşünü kısıtlıyor. Petrol İhraç Eden Ülkeler Örgütü (OPEC) ve OPEC dışı bazı üretici ülkelerden oluşan OPEC+ grubu üyesi ülkeler üretim kesintilerini haziran sonuna kadar uzatacaklarını açıkladı. Grubun üretim kesintisi kararının ardından artan arz endişeleri petrol fiyatlarını yukarı yönlü destekliyor. Grup üyeleri haziran ayı sonunda ülkelerin üretim kesintilerini yeniden değerlendireceklerini ve üretim seviyelerini piyasa koşullarına göre değiştirebileceklerini duyurdu. Brent petrolde teknik olarak 83,73 ile 85,24 dolar aralığının direnç, 82,22 ile 80,71 dolar aralığının ise destek bölgesi olarak izlenebileceği belirtiliyor."
366,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, güne yüzde 0,3 yükselişle 9.940,00 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-841976.html,"Nisan vadeli endeks kontratı, açılış seansında önceki normal seans kapanışın yüzde 0,3 üzerinde 9.940,00 seviyesinden işlem gördü. Dün, satıcılı bir seyir izleyen endeks kontratı, normal seansı önceki kapanışının yüzde 1,7 altında 9.910,25 puandan tamamladı. Endeks kontratı, akşam seansında ise 9.936,00 puan oldu. Analistler, küresel pay piyasalarında, ABD Merkez Bankasının (Fed) faiz indirimlerine ne zaman başlayacağına ilişkin belirsizliklerin devam etmesiyle negatif bir seyir izlendiğini ifade ederek, bugün dünya genelinde hizmet sektörü ve bileşik Satınalma Yöneticileri Endeksi (PMI) verilerinin yatırımcıların odağına yerleştiğini söyledi. Yarı iletken çip ve yapay zeka alanında faaliyet gösteren teknoloji şirketlerine olan ilginin devam ettiğini belirten analistler, buna karşın hafta içinde açıklanacak ABD istihdam verileri öncesinde yatırımcıların temkinli davrandığını dile getirdi. Analistler, bugün yurt içinde reel efektif döviz kuru, dünya genelinde ise hizmet sektörü ve bileşik PMI'ın yanı sıra Avro Bölgesi'nde Üretici Fiyat Endeksi (ÜFE) ve ABD'de fabrika siparişleri verilerinin takip edileceğini kaydederek, teknik açıdan endeks kontratında 10.000 ve 10.100 seviyelerinin direnç, 9.900 ve 9.800 puanın destek konumunda olduğunu belirtti."
367,Küresel piyasalar veri gündemine odaklandı,Küresel piyasalarda bugün gözler dünya genelinde hizmet sektörü ve bileşik Satınalma Yöneticileri Endeksi (PMI) verilerine çevrildi.,Ekonomi,https://www.trthaber.com/haber/ekonomi/kuresel-piyasalar-veri-gundemine-odaklandi-841968.html,"Yarı iletken çip ve yapay zeka alanında faaliyet gösteren teknoloji şirketlerindeki yükselişin devam etmesine karşın, hafta içinde açıklanacak ABD istihdam verileri öncesinde yatırımcıların temkinli davrandığı görülüyor. Analistler, ABD'de istihdama ilişkin açıklanacak verilerin, ülkenin iş gücünde yumuşamaya işaret etmesi durumunda, Fed'in faiz indirimlerine yılın ilk yarısında başlayabileceğine yönelik beklentilerin artabileceğini dile getirdi. Fed Başkanı Jerome Powell'ın yarın Kongre'de yapacağı sunumun yatırımcıların odağında bulunduğunu anımsatan analistler, Fed yetkililerinin sözle yönlendirmelerinin de takip edildiğini belirtti. Atlanta Fed Başkanı Raphael Bostic, politika faiz oranı indirilmeden önce enflasyonun düşüşüne dair daha fazla güven kazanması gerektiğine işaret ederek, bu yıl iki çeyrek puanlık faiz indirimi beklediğini belirtti. Para piyasalarında, Fed'in 20 Mart'ta gerçekleştireceği toplantıda faizi sabit bırakmasına kesin gözüyle bakılırken, bankanın ilk faiz indirimine gitme ihtimali mayısta yüzde 22 ve haziranda yüzde 65 ile fiyatlanıyor. Söz konusu gelişmelerin ardından ABD'nin 10 yıllık tahvil faizi 3 baz puan artışla günü yüzde 4,22 seviyesinden tamamlarken, şu sıralarda yüzde 4,21'de bulunuyor. Altının ons fiyatı dün yüzde 1,6 artışla 2 bin 117 dolardan günü tamamlayarak tüm zamanların en yüksek günlük kapanışını gerçekleştirirken, şu dakikalarda 2 bin 115 dolardan alıcı buluyor. Yaklaşık son bir aydır 80-85 dolar aralığında dalgalı bir seyir izleyen Brent petrolün varil fiyatı, bugün yüzde 0,3 azalışla 82,4 dolardan işlem görüyor. Kripto para piyasaları tarafında da Bitcoin'in fiyatı, spot Bitcoin borsa yatırım fonlarına (ETF) ilginin devam etmesiyle 68 bin doların üzerine çıkarak 8 Kasım 2021'de gördüğü 69 bin dolarlık zirvesine yaklaştı. Öte yandan, Avrupa Birliği (AB), ABD firması Apple'a müzik uygulamalarının dağıtımında hakim konumunu kötüye kullandığı gerekçesiyle 1,8 milyar avro para cezası verirken, şirketin hisse fiyatı günü yüzde 2,5 değer kaybıyla tamamladı. Dün New York borsasında, Nasdaq endeksi yüzde 0,41, S&P 500 endeksi yüzde 0,12 ve Dow Jones endeksi de yüzde 0,25 azalış kaydetti. ABD'de endeks vadeli kontratlar, yeni güne de negatif bir seyirle başladı. Avrupa Avrupa borsalarında da dün Fransa hariç negatif seyir hakim olurken, bugün gözler bölge genelinde açıklanacak hizmet sektörü ve bileşik PMI'ın yanı sıra Üretici Fiyat Endeksi (ÜFE) verilerine çevrildi. Analistler, bu hafta açıklanacak ABD istihdam raporu ve Avrupa Merkez Bankasının (ECB) faiz kararı ile ECB Başkanı Christine Lagarde'ın karar sonrası yapacağı konuşma öncesinde pay piyasalarında risk iştahının düşük seyrettiğini söyledi. Enflasyon ve resesyon ikileminin en çok görüldüğü bölge olarak öne çıkan Avrupa'da, bugün açıklanacak verilerin bölge ekonomisindeki gidişata ilişkin ipuçları vermesi bekleniyor. Öte yandan, Avrupa Birliği (AB) ülkeleri dün, gelecek kış dönemine hazırlık için doğal gaz tüketimini yüzde 15 azaltma uygulamasını 1 yıl uzatma konusunda anlaşırken, İsviçre Merkez Bankası (SNB), pozitif faiz oranlarına geçişin etkisiyle 3,2 milyar İsviçre frangı (3,62 milyar dolar) zarar açıkladı. ECB, Almanya Merkez Bankası (Bundesbank) ve Hollanda Merkez Bankası da (DNB) geçen yıl sırasıyla 1,3 milyar avro, 21,6 milyar avro ve 3,5 milyar avro zarar açıklamıştı. Ayrıca, dün Alman Ekonomi Enstitüsü (IW), ABD'nin eski Başkanı Donald Trump’ın yeniden başkan seçilmesiyle Almanya Gayri Safi Yurt içi Hasılasının (GSYH) yüzde 1,2 düşebileceğini bildirdi. Dün, İngiltere'de FTSE 100 endeksi yüzde 0,55, Almanya'da DAX 40 endeksi yüzde 0,11 ve İtalya'da MIB 30 endeksi yüzde 0,07 değer kaybederken, Fransa'da CAC 40 endeksi yüzde 0,28 artış kaydetti. Avrupa'da endeks vadeli kontratlar, yeni güne de negatif bir seyirle başladı. Asya Asya pay piyasalarında karışık bir seyir öne çıkarken, Çin Kongresinden gelecek haber akışı yatırımcıların odağında bulunuyor. Yasama organı Çin Ulusal Halk Kongresi (ÇUHK) ile danışma meclisi işlevini yerine getiren Çin Halk Siyasi Danışma Konferansının (ÇHSDK) eş zamanlı genel kurul toplantıları, ülkenin yakın dönemdeki ekonomi stratejisi ve hedeflerini, iç siyaset ve dış politika önceliklerini ortaya koyması açısından kritik önem taşıyor. Analistler, Çin hükümetinin ekonomiyi destekleyici teşvik paketleri açıklayacağına yönelik beklentilerin arttığını belirterek, söz konusu toplantılardan çıkacak kararlar öncesinde yatırımcıların temkinli davrandığını dile getirdi. Öte yandan, bugün Japonya'da açıklanan verilere göre, enflasyonun yıllık bazda yüzde 2,5 ile beklentilerin paralelinde gerçekleşmesi, Japonya Merkez Bankasının (BoJ) negatif faiz politikasının sonlarına yaklaştığına ilişkin öngörüleri destekledi. Japonya'da hizmet sektörü PMI 52,9 ile beklentileri aşarken, Çin'de Caixin hizmet sektörü PMI ise 52,5 ile tahminlerin altında kaldı. Kapanışa yakın Japonya'da Nikkei 225 endeksi yüzde 0,7 ve Çin'de Şanghay bileşik endeksi yüzde 0,1 artarken, Güney Kore'de Kospi endeksi yüzde 0,6 ve Hong Kong'da Hang Seng endeksi yüzde 2,2 azalış kaydetti. Yurt içi piyasalar Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 2,08 değer kaybıyla 8.907,65 puandan tamamladı. Dolar/TL, dün alıcılı bir seyir izleyerek günü önceki kapanışının yüzde 0,6 üzerinde 31,5719'dan tamamlamasının ardından bugün bankalararası piyasanın açılışında 31,6060 seviyesinden işlem görüyor. Öte yandan, Hazine ve Maliye Bakanı Mehmet Şimşek dün katıldığı bir TV programında, ""KDV, kurumlar ve gelir vergisi oranlarında genel bir artış olmayacak. Motorlu taşıtlar vergisine ilişkin yeni bir düzenlemeyi aklımızın ucundan bile geçirmedik."" dedi. Piyasaları tedirgin edecek bir adım atmayacaklarını ifade eden Şimşek, ""Şu an itibarıyla borsaya ya da başka bir alana yönelik piyasayı bozacak herhangi bir vergi düzenlemesi gündemimizde değil."" diye konuştu. Analistler, bugün yurt içinde reel efektif döviz kuru, dünya genelinde ise hizmet sektörü ve bileşik PMI'ın yanı sıra Avro Bölgesi'nde ÜFE ve ABD'de fabrika siparişleri verilerinin takip edileceğini belirterek, teknik açıdan BIST 100 endeksinde 8.800 ve 8.700 seviyelerinin destek, 9.000 ve 9.100 puanın direnç konumunda olduğunu kaydetti."
368,Zincir marketlere glütensiz ürün zorunluluğu geldi,Glüten intoleransı dolayısıyla tıbbi beslenme tedavisine gereksinim duyanların bu ürünlere erişimini kolaylaştırmak amacıyla şube sayısı 200'den fazla zincir marketler belli şartlar altında glütensiz ürün bulundurmak zorunda olacak.,Ekonomi,https://www.trthaber.com/haber/ekonomi/zincir-marketlere-glutensiz-urun-zorunlulugu-geldi-841966.html,"Ticaret Bakanlığı tarafından hazırlanan Glütensiz Gıda Ürünü Satış Yükümlülüğü Getirilmesine İlişkin Tebliğ, Resmi Gazete'de yayımlandı. Buna göre, gıda perakende sektöründe hızlı tüketim mallarının satışını yapan ve şube sayısı 200'den fazla olan zincir mağazalar, 250 metrekareden fazla satış alanına sahip şubelerinde glütensiz olmak üzere un, tatlı ve tuzlu atıştırmalığı satışa hazır bulundurmakla yükümlü kılındı. Söz konusu mağazalar, 400 metrekareden fazla satış alanına sahip şubelerinde de glütensiz olmak üzere ekmek, un, makarna, tatlı ve tuzlu atıştırmalığı, süreklilik arz edecek şekilde ve talebi karşılayacak miktarda satışa hazır bulunduracak. Tebliğle glüten intoleransı yaşayanların glütensiz gıda ürünlerine erişimini sağlamak amaçlandı. Düzenlemenin bazı hükümleri 1 Haziran'da, bazıları da 1 Eylül 2024'te yürürlüğe girecek."
369,EPDK Başkanlığı'na yeniden Mustafa Yılmaz atandı,Enerji Piyasası Düzenleme Kurulu (EPDK) Başkanlığı'na Mustafa Yılmaz’ın atanmasına dair karar Resmi Gazete’de yayımlandı. Yılmaz böylece 4. kez EPDK Başkanlığı görevine atanmış oldu.,Ekonomi,https://www.trthaber.com/haber/ekonomi/epdk-baskanligina-yeniden-mustafa-yilmaz-atandi-841943.html,"Resmi Gazete’de yer alan Atama Kararına göre, Enerji Piyasası Düzenleme Kurulu Başkanlığına 4628 sayılı Kanunun 5’inci maddesi ile 3 sayılı Cumhurbaşkanlığı Kararnamesinin 2, 3 ve 7’nci maddeleri gereğince Mustafa Yılmaz atandı. Mustafa Yılmaz böylece 4. kez EPDK Başkanlığı görevine atanmış oldu. Mustafa Yılmaz kimdir? Mustafa Yılmaz, 1966 yılında Gaziantep Nizip'te doğdu. Nizip'teki ortaöğreniminin ardından 1984-1988 yılları arasında İstanbul Üniversitesi Hukuk Fakültesi'nde eğitimini tamamladı. 1989 yılında İstanbul'da serbest avukatlığa başladı. 1993-2004 yılları arasında enerji sektöründe avukat olarak çalıştı. Bu dönemde bazı sivil toplum kuruluşlarının çalışmalarına katkıda bulundu. Mustafa YILMAZ, 21 Şubat 2004 tarihli Resmi Gazetede yayımlanan Bakanlar Kurulu Kararı ile EPDK Kurul Üyeliğine atandı. 28 Ocak 2010 tarihinde EPDK İkinci Başkanı olarak görevlendirildi. 20 Şubat 2014 tarihli Resmi Gazetede yayımlanan Bakanlar Kurulu Kararı ile EPDK Başkanı olarak atanan Yılmaz, görev süresinin bitimini müteakiben 1 Mart 2016 tarihli Resmi Gazetede yayımlanan Bakanlar Kurulu Kararıyla da EPDK Başkanı olarak ikinci kez getirildi. 4 yıllık görev süresinin dolmasının ardından Mustafa YILMAZ; 3 Mart 2020 tarihinde Cumhurbaşkanı Recep Tayyip Erdoğan imzasıyla Resmi Gazete’de yayımlanan kararla ve 4628 sayılı Enerji Piyasası Düzenleme Kurumunun Teşkilat ve Görevleri Hakkında Kanun'un 5'inci maddesi ile 3 sayılı Cumhurbaşkanı Kararnamesi'nin 2, 3 ve 7'nci maddeleri gereğince üçüncü kez EPDK Başkanlığı görevine atandı. Mustafa Yılmaz'ın başkanlığı döneminde, EPDK'nın uluslararası platformda etkinliğinin artırılmasına yönelik olarak başlatılan çalışmalar daha da artırılmıştır. Bu dönemde, EPDK'nin ev sahipliği ve başkanlığında 6.Dünya Enerji Düzenleme Forumu İstanbul'da toplanmış ve EPDK, üyesi bulunduğu Enerji Düzenleyicileri Bölgesel Birliği ERRA ve Akdeniz Enerji Düzenleyicileri Birliği MEDREG'in aktif bir üyesi haline gelmiştir Yılmaz, aynı zamanda ERRA Yönetim Kurulu Üyeliği görevini de yürütmektedir. İngilizce bilen Yılmaz, evli ve üç çocuk babasıdır."
370,"Avrupa Birliği, Apple'a iki milyar dolar ceza kesti","Avrupa Birliği (AB), ABD firması Apple'a müzik uygulamalarının dağıtımında hakim konumunu kötüye kullandığı gerekçesiyle 1,8 milyar avro para cezası verdi.",Ekonomi,https://www.trthaber.com/haber/ekonomi/avrupa-birligi-applea-iki-milyar-dolar-ceza-kesti-841873.html,"AB Komisyonu, Apple'ın iPhone ve iPad kullanıcılarına AppStore aracılığıyla müzik akışı uygulamalarının dağıtımı pazarındaki konumunu kötüye kullandığı için ceza verildiğini açıkladı. Açıklamada, Apple'ın uygulama geliştiricilerin, ""alternatif ve daha ucuz müzik abonelik hizmetleri hakkında bilgilendirmelerini engelleyen kısıtlamalar getirdiğinin"" tespit edildiği belirtilerek, bunun AB kurallarına aykırı olduğu kaydedildi. Mevcut durumda geliştiricilerin Avrupa'da iOS kullanıcılarına yönelik uygulama sunulabilecekleri tek seçeneğin Apple'a ait olan AppStore olduğu anımsatılan açıklamada, Apple'ın iOS kullanıcı deneyiminin her yönünü kontrol ettiği ve geliştiricilerin App Store'da yer alabilmeleri için uymaları gereken hüküm ve koşulları belirlediği hatırlatıldı. Apple'ın davranışının adil olmayan ticaret koşullarına yol açtığı ve AB kurallarını ihlal ettiği bildirilen açıklamada, 1,8 milyar avroluk para cezasının Apple'ın küresel gelirleriyle orantılı olduğu ve caydırıcılık sağlamak için gerekli bulunduğu sonucuna varıldığı ifade edildi. Apple, kendi satın alma uygulaması üzerinden yapılan uygulama içi ödemelerden yüzde 30 pay alıyordu. Bu nedenle İsveçli mobil müzik ve podcast yayıncısı Spotify, 2019 yılında Apple aleyhine AB nezdinde antitröst şikayetinde bulunmuştu. Şirket, Apple’ın mobil uygulama mağazası kurallarının Spotify ve diğer müzik uygulamaları aleyhine haksız rekabete yol açtığını iddia etmişti. AB'de faaliyet gösteren şirketlerin sektörlerinde rekabete aykırı bir durum olup olmadığını denetleme yetkisi AB Komisyonunda bulunuyor. Komisyon, söz konusu incelemede rekabete veya antitröst yasalarına aykırı bir durum tespit ederse buna son veriyor ve firmalara yüksek para cezaları uyguluyor."
371,Almanların yaz tatilinde tercihi Türkiye oldu,"Almanya'dan en çok rezervasyon yapılan 10 tatil yeri arasında Türkiye, İspanya'yı geçerek ilk sıraya yerleşti.",Ekonomi,https://www.trthaber.com/haber/ekonomi/almanlarin-yaz-tatilinde-tercihi-turkiye-oldu-841853.html,"Alman Seyahat Acenteleri Birliğinden (DRV) yapılan açıklamada, Almanya'da tatil paketleri için erken rezervasyon rakamlarının ocak ayı sonunda geçen yıla göre yüzde 30 arttığı belirtildi. Rezervasyonlarda 2019 yaz dönemindeki rakamın yüzde 11 üzerine çıkıldığı ifade edilen açıklamada, buna rağmen hala Covid-19 öncesi seviyenin yüzde 17 altında kalındığı kaydedildi. Bu yıl yaz tatili için Almanya'dan en çok rezervasyon yapılan 10 tatil yeri arasında Türkiye'nin ilk sırada bulunduğu bildirilen açıklamada, ""2024 yazı için en popüler paket tatil destinasyonları arasında Türkiye ve Antalya çevresi şu anda İspanya'yı geçerek birinci sıraya yerleşmiş durumda. İstanbul Boğazı kıyısındaki ülke özellikle çocuklu aileler arasında popüler."" ifadeleri kullanıldı. Açıklamada, Türkiye'yi İspanya, Yunanistan ve Mısır'ın takip ettiği aktarıldı."
372,İnşaat malzemesi sanayi üretimi arttı,"Türkiye'nin inşaat malzemesi sanayi üretimi, 2023'ü sektörün büyümesine paralel olarak yüzde 5,7 artışla tamamladı.",Ekonomi,https://www.trthaber.com/haber/ekonomi/insaat-malzemesi-sanayi-uretimi-artti-841849.html,"Türkiye İnşaat Malzemesi Sanayicileri Derneği (Türkiye İMSAD) Aylık Sektör Raporu'nun şubat ayı sonuçları açıklandı. Rapora göre, inşaat sektörü 2023'ü yıllık bazda yüzde 7,8 büyümeyle tamamladı. Bu artışta deprem bölgesi inşaat faaliyetleri ve yerel seçimler öncesi hızlanan kentsel dönüşüm ve altyapı faaliyetleri etkili oldu. Benzer büyüme, inşaat malzemesi sanayi üretiminde de görüldü. Geçen yılın ilk çeyreğine depremin etkisiyle yüzde 1,2 artışla yavaş başlayan inşaat malzemesi sanayi üretimi, ikinci çeyrekte yüzde 1,4, üçüncü çeyrekte yüzde 13,5, son çeyrekte yüzde 7,4 büyüdü. Yıllık büyüme ise yüzde 5,7 olarak gerçekleşti. Geçen yıl 14 alt sektörde üretim 2022'ye göre göre artarken, 8 alt sektörde geriledi. Bu dönemde en yüksek üretim artışı yüzde 29,7 ile metal yapı ve yapı parçalarında gerçekleşti. Metal kapı ve pencere üretimi yüzde 27,7, ahşap inşaat malzemesi üretimi yüzde 20,2 ve hazır beton üretimi yüzde 14,2 arttı. Üretimde en yüksek gerileme yüzde 12,1 ile inşaat camlarında yaşanırken, onu yüzde 12 ile seramik kaplama malzemesi izledi. Yeni alınan inşaat siparişleri şubatta geriledi Bu yıla hızlı başlayan yeni inşaat siparişleri, şubatta önceki aya göre 0,2 puan azalsa da yüksek seyrini korudu. İnşaat sektörü, yeni ekonomi politikaları sonucunda sektörde oluşacak yeni arz/talep dengeleri ve maliyet/fiyat seviyelerini görmeye başladı. Yerel seçimler öncesi alınan kentsel dönüşüm izinleriyle siparişlerde artış hedefleniyor. Ocakta 100 puanın üzerine çıkan inşaat sektörü güven endeksinde yükseliş devam etti. Şubatta ocak ayına göre 3,4 puan daha artan endeksin yükselişinde kentsel dönüşüm işlerinin hızlanması etkili oldu."
373,"Fındık ihracatı 1,2 milyar doları aştı","Türkiye, 2023-2024 fındık ihracat sezonunun altı aylık döneminde 1 milyar 212 milyon 662 bin 624 dolar gelir sağladı.",Ekonomi,https://www.trthaber.com/haber/ekonomi/findik-ihracati-12-milyar-dolari-asti-841784.html,"Karadeniz Fındık ve Mamulleri İhracatçıları Birliğinden yapılan yazılı açıklamada, 1 Eylül'de başlayan 2023-2024 ihracat sezonunun geride kalan altı aylık dönemine ilişkin bilgi verildi. Açıklamada, 1 Ağustos 2023-29 Şubat 2024 döneminde yurt dışına 1 milyar 212 milyon 662 bin 624 dolar karşılığında 167 bin 649 ton fındık satıldığı belirtilirken, geçen sezonun aynı döneminde ise 117 bin 5 ton fındık ihraç edilerek 1 milyar 35 milyon 884 bin 929 dolar kazanç sağlandığı kaydedildi."
374,Türk lirasıyla dış ticaret 210 milyar liraya yaklaştı,"Türk lirasıyla dış ticaret yılın ilk iki ayında geçen yılın aynı dönemine kıyasla yüzde 39,4 artarak 207 milyar 738 milyon liraya çıktı.",Ekonomi,https://www.trthaber.com/haber/ekonomi/turk-lirasiyla-dis-ticaret-210-milyar-liraya-yaklasti-841783.html,"Ticaret Bakanlığı verilerinden yapılan derlemeye göre, şubatta ihracat geçen yılın aynı ayına kıyasla yüzde 13,6 artarak 21 milyar 86 milyon dolara çıktı. Böylece Cumhuriyet tarihinin en yüksek şubat ayı ihracat değerine ulaşıldı. Bu dönemde Türk lirasıyla ihracatta da artış gerçekleşti. Türk lirasıyla ihracat ocakta geçen yılın aynı ayına kıyasla yüzde 69,4 artarak 30 milyar 969 milyon liraya yükseldi. İthalat da yüzde 68,1 yükselişle 81 milyar 161 milyon liraya çıktı. Söz konusu ayda Türk lirasıyla dış ticaret hacmi yüzde 68,5 artarak 112 milyar 130 milyon lira oldu. Geçen yılın ilk ayında 18 milyar 284 milyon liralık ihracat yapılırken ithalat da 48 milyar 274 milyon lira olarak hesaplanmıştı. Söz konusu ayda dış ticaret hacmi 66 milyar 558 milyon lira olarak kayıtlara geçmişti. Şubatta Türk lirasıyla ihracat 2023'ün aynı ayına göre yüzde 19,6 artışla 25 milyar 135 milyon liraya, ithalat da yüzde 14,7 yükselişle 70 milyar 473 milyon liraya yükseldi. Dış ticaret hacmi şubatta geçen yılın aynı ayına göre yüzde 15,9 artışla 95 milyar 608 milyon lira olarak hesaplandı. Geçen yılın şubat ayında Türk lirasıyla 21 milyar 14 milyon lira ihracat, 61 milyar 449 milyon lira ithalat gerçekleştirilmişti. Dış ticaret hacmi 82 milyar 463 milyon liraya çıkmıştı. Böylelikle geçen yılın iki ayında dış ticaret hacmi 149 milyar 21 milyon lira olarak hesaplanmıştı. Öte yandan Ocak-Şubat 2023 döneminde toplam 39 milyar 298 milyon lira ihracat gerçekleştirilirken bu yılın aynı dönemde 56 milyar 104 milyon liralık ürün ihraç edilmiş oldu. İki aylık dönemler dikkate alındığında ithalat 109 milyar 723 milyon liradan 151 milyar 634 milyon liraya yükseldi. Dış ticaret hacmi de geçen yılın aynı dönemine göre yüzde 39,4 artışla 207 milyar 738 milyon liraya çıktı. Geçen ay 168 ülkeye Türk lirasıyla ihracat gerçekleştirildi Bu yılın ilk ayında 164 ülkeye Türk lirasıyla ihracat yapıldı. 31 bin 63 firma dış satımında Türk lirasını kullandı. Şubatta ise lirayla ihracat yapılan ülke sayısı 168'e, firma sayısı da 32 bin 382'ye yükseldi. "
375,Tarım Kredi'den ramazan kampanyası,"Türkiye Tarım Kredi Kooperatifleri (Tarım Kredi), ramazan ayı kampanyası kapsamında, tüm kooperatif market satış noktalarında 5 Mart-14 Nisan tarihlerinde fiyatları sabitleyecek ve tarımsal girdilerde indirim uygulayacak.",Ekonomi,https://www.trthaber.com/haber/ekonomi/tarim-krediden-ramazan-kampanyasi-841771.html,"Tarım Kredi, Türkiye genelindeki 4 binden fazla kooperatif market satış noktasında vatandaşların kaliteli ve güvenli ürünlere uygun fiyatla ulaşmasını sağlamak için Ramazan Bayramı sonuna kadar kampanya yürütecek. Kampanya kapsamında, ülke tarımına ve enflasyonla mücadele sürecine katkı verilmesi amacıyla 5 Mart-14 Nisan tarihlerinde kooperatif market satış noktalarındaki tüm ürünlerde fiyatlara zam uygulanmayacak. Yemlerde indirim Öte yandan, Türkiye genelindeki 2 bine yakın Tarım Kredi kooperatifinde, motorin, zirai ilaç ve tohumda, kampanya süresince vade farkı uygulanmadan hasat sonu (31 Ağustos) vadeli satış yapılacak. Karma hayvan yemlerinde ton başına yüzde 5'e varan indirim yapılacak ve indirim sonrasında oluşacak fiyatlar, kampanya dönemi süresince sabitlenecek. İndirime ek olarak söz konusu yem satışlarının üreticilere vade farkı uygulanmadan 4 ay vadeli yapılması sağlanacak. Kimyevi gübrelerde ton başına yüzde 5'e varan indirim yapılacak ve indirim sonrasında oluşacak fiyatlara kampanya dönemi süresince herhangi bir zam uygulanmayacak. Kampanya süresince piyasada daha düşük fiyat oluşması halinde, fiyatlar çiftçilerin lehine olacak şekilde tekrar düşürülecek."
376,Otomotiv satışları şubat ayı rekorunu kırdı,"Türkiye genelinde otomotiv satışları geçen ay 2023'ün aynı dönemine göre yüzde 30,6 artarak 105 bin 990 adet oldu ve tüm zamanların şubat ayı rekorunu kırdı.",Ekonomi,https://www.trthaber.com/haber/ekonomi/otomotiv-satislari-subat-ayi-rekorunu-kirdi-841764.html,"Otomotiv Distribütörleri ve Mobilite Derneğinin (ODMD) şubat ayı verilerine göre, geçen ay ülke genelinde 105 bin 990 otomobil ve hafif ticari araç satışı gerçekleşti. Şubatta otomobil satışları yüzde 39,67 artarak 82 bin 277 adede, hafif ticari araç pazarı ise yüzde 6,6 yükselişle 23 bin 713'e ulaştı. Otomobil ve hafif ticari araç pazarı, 10 yıllık şubat ayı ortalama satışlarına göre ise yüzde 112,6 artış gösterdi. Otomotiv pazarı ocak-şubat döneminde yıllık bazda yüzde 40,6 artarak 185 bin 691 adet olarak gerçekleşti. İlk 2 ayda C segmenti ve SUV otomobiller öne çıktı Yılın ilk 2 ayında segmentlere göre incelendiğinde pazarın yüzde 88,9'unu vergi oranları düşük olan A, B ve C segmentlerindeki araçlar oluşturdu. C segmenti otomobiller 85 bin 263 adetle yüzde 58,3, B segmentiler ise 44 bin 198 adetle yüzde 30,2 pay aldı. Gövde tiplerine göre değerlendirildiğinde ise en çok tercih edilen gövde tipi yüzde 50,7 pay ve 74 bib 143 adetle SUV otomobiller oldu. Onu yüzde 29,7 pay ve 43 bin 509 ile sedan, yüzde 17,8 pay ve 26 bin 51 satışla H/B otomobiller takip etti. Otomatik otomobiller tercih edildi Ocak-şubat döneminde satılan otomobillerin yüzde 66,9'unu benzinli, yüzde 14,8'ini hibrit, yüzde 10,9'unu dizel, yüzde 6,7'sini elektrikli, yüzde 0,8'ini ise otogazlı otomobiller oluşturdu. Otomobil satışlarının yüzde 77,8'i 1600cc altındaki araçlardan oluştu. Otomatik şanzımanlı otomobiller satışlardan yüzde 89,1, manuel şanzımanlı otomobiller ise yüzde 10,9 pay aldı. Hafif ticaride van gövde birinci oldu Ocak-şubat döneminde hafif ticari araç pazarı gövde tipine göre değerlendirildiğinde van gövde tipi araçlar yüzde 73,1 payla birinci olurken, kamyonet gövde tipi yüzde 12,7'lik payla ikinci sırada yer aldı."
377,Borsa haftaya yükselişle başladı,"Borsa İstanbul'da BIST 100 endeksi, haftaya yüzde 0,46 yükselişle 9.139,11 puandan başladı.",Ekonomi,https://www.trthaber.com/haber/ekonomi/borsa-haftaya-yukselisle-basladi-841752.html,"Açılışta BIST 100 endeksi, önceki kapanışa göre 41,96 puan ve yüzde 0,46 değer kazanarak 9.139,11 puana çıktı. Bankacılık endeksi yüzde 0,41 ve holding endeksi yüzde 0,50 artış kaydetti. Sektör endeksleri arasında en fazla kazandıran yüzde 0,86 ile gıda içecek olurken, en çok kaybettiren yüzde 1,10 ile menkul kıymet yatırım ortaklığı oldu. Cuma günü, alıcılı bir seyir izleyen Borsa İstanbul'da BIST 100 endeksi, günü yüzde 1,05 değer kaybıyla 9.097,15 puandan tamamladı. Analistler, küresel pay piyasalarının, ABD'de istihdam raporu başta olmak üzere yoğun veri takviminin takip edileceği haftaya temkinli bir seyirle başladığını ifade etti.  ""Piyasayı bozacak bir vergi düzenlemesi gündemimizde değil"" Öte yandan, Hazine ve Maliye Bakanı Mehmet Şimşek, katıldığı bir TV programında, ""KDV, kurumlar ve gelir vergisi oranlarında genel bir artış olmayacak. Motorlu taşıtlar vergisine ilişkin yeni bir düzenlemeyi aklımızın ucundan bile geçirmedik"" dedi. Piyasaları tedirgin edecek bir adım atmayacaklarını ifade eden Şimşek, ""Şu an itibarıyla borsaya ya da başka bir alana yönelik piyasayı bozacak herhangi bir vergi düzenlemesi gündemimizde değil."" değerlendirmesinde bulundu. Bugün yurt dışında veri gündeminin sakin olduğunu, yurt içinde ise enflasyonun yanı sıra finansal kesim dışındaki firmaların döviz varlıkları ve yükümlülükleri verilerinin takip edileceğini belirten analistler, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 puanın destek konumunda olduğunu kaydetti."
378,Şubat ayı enflasyon rakamları açıklandı,"Tüketici Fiyat Endeksi şubatta yüzde 4,53 artarken, yıllık bazda yüzde 67,07 oldu.",Ekonomi,https://www.trthaber.com/haber/ekonomi/subat-ayi-enflasyon-rakamlari-aciklandi-841730.html,"Türkiye İstatistik Kurumu (TÜİK) şubat ayına ilişkin Tüketici Fiyat Endeksi (TÜFE) rakamlarını açıkladı. Buna göre, TÜFE'deki değişim şubatta bir önceki aya göre yüzde 4,53, bir önceki yılın Aralık ayına göre yüzde 11,54, bir önceki yılın aynı ayına göre yüzde 67,07 ve on iki aylık ortalamalara göre yüzde 55,91 olarak gerçekleşti. Bir önceki yılın aynı ayına göre en az artış gösteren ana grup yüzde 43,44 ile giyim ve ayakkabı oldu. Buna karşılık, bir önceki yılın aynı ayına göre artışın en yüksek olduğu ana grup ise yüzde 94,78 ile lokanta ve oteller oldu. Ana harcama grupları itibarıyla 2024 yılı Şubat ayında bir önceki aya göre en az artış gösteren ana grup yüzde 0,20 ile giyim ve ayakkabı oldu. Buna karşılık, 2024 yılı Şubat ayında bir önceki aya göre artışın en yüksek olduğu ana grup ise yüzde 12,76 ile eğitim oldu. Endekste kapsanan 143 temel başlıktan 2024 yılı Şubat ayı itibarıyla, 12 temel başlığın endeksinde düşüş gerçekleşirken, 6 temel başlığın endeksinde değişim olmadı. 125 temel başlığın endeksinde ise artış gerçekleşti. Özel kapsamlı TÜFE göstergeleri İşlenmemiş gıda ürünleri, enerji, alkollü içkiler ve tütün ile altın hariç TÜFE'deki değişim, şubatta bir önceki aya göre yüzde 4,23, geçen yılın aynı ayına göre yüzde 70,31 ve 12 aylık ortalamalara göre yüzde 60,96 artış olarak gerçekleşti. Özel kapsamlı tüketici fiyatları endeksi göstergelerine bakıldığında, şubatta aylık bazda en az yükseliş yüzde 3,57 ile ""Enerji, gıda ve alkolsüz içecekler, alkollü içkiler ve tütün ile altın hariç TÜFE"" göstergesinde oldu. Yıllık bazda en yüksek artış ise yüzde 72,89 ile yine aynı göstergede kaydedildi."
379,Bakan Şimşek: Kredi kartları için sonuçlandırdığımız bir çalışma yok,"Hazine ve Maliye Bakanı Mehmet Şimşek, kredi kartlarına ilişkin, ""Önemli olan bankaların kurallara uyması, limit belirlerken gerçekçi beyana dayalı olması ve limitlerin bütünlük arz etmesi. Sonuçlandırdığımız bir çalışma yok. Sürpriz yapmadan piyasaları bozmadan çalışacağız"" dedi.",Ekonomi,https://www.trthaber.com/haber/ekonomi/bakan-simsek-kredi-kartlari-icin-sonuclandirdigimiz-bir-calisma-yok-841732.html,"Hazine ve Maliye Bakanı Mehmet Şimşek, katıldığı bir televizyon kanalında açıklamalarda bulundu. Bakan Şimşek'in, açıklamalarından öne çıkanlar şöyle; 2024'ün ilk yarısı dahil yıllık enflasyon yüksek kalacak dedik. Çünkü, baz etkisi var ve para politikası gecikmeli olarak çalışır. Para politikasının enflasyonu çıpalayacak seviyeye gelmesi daha yeni. 2024'te geçici olarak 2023'ün enflasyonunu besleyen faktörler ortadan kalkacak. Para politikası çalışacak. Kurda reel olarak herhangi bir değersizleşme öngörmüyoruz. Deprem etkisi sistemden çıkacak, vergilerin etkisi seriden çıkacak. Dolayısıyla enflasyonun ineceğini düşünüyoruz. ""Vergi oranlarında genel bir artış olmayacak"" Türkiye Cumhuriyet Merkez Bankası (TCMB) ekibine de destek veren Şimşek, ""İlave tedbirler olacak mı?"" sorusuna şu yanıtı verdi: Enflasyonu yükseltecek adım atmayacağız. Vatandaşımıza, piyasamıza, iş alemine de sürpriz yapmayacağız. OVP'de maliye politikasıyla ilgili ortaya koyduğumuz vizyon neyse onu uygulayacağız. Programda, 'Vergi istisnalarını gözden geçireceğiz, istisnalarda verimli etkin olmayanlarla ilgili çalışma yapacağız.' deniliyor. KDV, kurumlar ve gelir vergisi oranlarında genel bir artış olmayacak. Motorlu Taşıtlar Vergisi'ne ilişkin yeni bir düzenlemeyi aklımızın ucundan bile geçirmedik. ""Kredi kartında sonuçlandırdığımız bir çalışma yok"" Şimşek, Mali Eylem Görev Gücünün (FATF), Türkiye'nin, kara paranın aklanması ve terörün finansmanının önlenmesi konusunda sunduğu eylem planının tamamını yerine getirdiği kararını verdiğini anımsatarak, ""Bu kararın ikinci aşamasında yerinde denetim için heyet gönderecekler. Bu zaten gri listeden çıkış için son aşama. Türkiye çok büyük ihtimalle haziranda gri listeden çıkmış olacak."" ifadesini kullandı. Kripto ile ilgili düzenlemenin ise TBMM'de olduğunu ve seçimden sonra yasallaşacağını tahmin ettiklerini dile getiren Şimşek, söz konusu düzenlemede alan tanımlaması ve diğer finansal kuruluşlar gibi Sermaye Piyasası Kurumunun lisanslamasını getirdiklerini söyledi. Şimşek, bu alanı engellemek yerine düzenlemeyi tercih ettiklerini bildirdi. Şimşek, bütçede bütün imkanları emekliler, memurlar ve çalışanlar için seferber ettiklerini belirterek, ""Hükümet olarak asgari ücretliyi, memuru ve emekliyi enflasyona ezdirmedik, ezdirmeyeceğiz. Ülke büyüdükçe ülkenin imkanları arttıkça bunu toplumun bütün kesimleriyle paylaşacağız, onlara eser ve hizmet olarak sunacağız."" değerlendirmesinde bulundu. Kredi kartları konusunda bankaların kurallara uymasının önemli olduğunu kaydeden Şimşek, ""Yani limit belirlerken gerçekçi beyan ve belgeye dayalı olması, bu limitlerin bütünlük arz etmesi önemli. Yani her banka kendi kafasına göre bir limit belirlememeli. Bu konulara bakacağız. Sonuçlandırdığımız bir çalışma yok. Uluslararası kurallar neyi gerektiriyorsa onu yapacağız."" dedi."
380,"Brent petrolün varil fiyatı 83,66 dolar","Brent petrolün varili uluslararası piyasalarda 83,66 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8366-dolar-841729.html,"Cuma günü 84,34 dolara kadar yükselen Brent petrolün varil fiyatı, günü 83,55 dolar seviyesinde tamamladı. Brent petrolün varil fiyatı, bugün saat 09.36 itibarıyla kapanışa göre yüzde 0,13 artarak 83,66 dolar oldu. Aynı dakikalarda Batı Teksas türü (WTI) ham petrolün varili 79,97 dolardan alıcı buldu. Fiyatlar, İsrail-Filistin savaşında ateşkes anlaşması olabileceğine yönelik haber akışı ile Petrol İhraç Eden Ülkeler Örgütü (OPEC) ve OPEC dışı bazı üretici ülkelerden oluşan OPEC+ grubu üyesi ülkelerin üretim kesintilerini haziran sonuna kadar uzatacaklarını açıklaması nedeniyle yüksek oynaklık gösteriyor. Mısır, Katar, Hamas hareketi ve ABD'nin katılımıyla Kahire'de yürütülen Gazze Şeridi'nde ateşkesin sağlanmasına yönelik müzakereler devam ederken, ABD Başkan Yardımcısı Kamala Harris, dün yaptığı açıklamada, Gazze'de yaşanan büyük acılardan dolayı acil ateşkese ihtiyaç olduğunu söyledi. Öte yandan, Petrol İhraç Eden Ülkeler Örgütü (OPEC) ve OPEC dışı bazı üretici ülkelerden oluşan OPEC+ grubu üyesi ülkelerin üretim kesintisi kararının ardından artan arz endişeleri fiyatların aşağı yönlü hareketini kısıtlıyor. Suudi Arabistan Enerji Bakanlığı yetkilisinin dün yaptığı açıklamada, OPEC+ ülkeleriyle koordinasyon halinde petrol üretiminde gönüllü günlük 1 milyon varillik kesintinin haziran sonuna uzatıldığını ve günlük 9 milyon varil üretim yapılacağını bildirdi. Aynı dönemde, Irak günlük 220 bin varil, Birleşik Arap Emirlikleri 163 bin varil, Kuveyt 135 bin varil, Kazakistan 82 bin varil, Cezayir 51 bin varil ve Umman da 42 bin varil gönüllü üretim kesintisi yapacağını açıkladı. Rusya ise gönüllü petrol üretim ve ihracat kısıntılarını aşamalı olarak 3 ay daha uzattığını ve haziran sonuna kadar toplam günlük 471 bin varil kesinti yapacağını duyurdu. Söz konusu ülkelerin gönüllü kesintilerini duyurmasının ardından OPEC tarafından yapılan açıklamada, bu kesintilerin belirtilen 3 aylık dönemin bitiminde piyasa koşullarına göre kademeli olarak azaltılacağı belirtildi. Brent petrolde teknik olarak 83,87 ile 84,18 dolar aralığının direnç, 83,36 ile 83,16 dolar aralığının ise destek bölgesi olarak izlenebileceği belirtiliyor."
381,VİOP'ta endeks kontratı haftaya yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) nisan vadeli BIST 30 endeksine dayalı kontrat, haftaya yüzde 0,3 yükselişle 10.106,25 puandan başladı.",Ekonomi,https://www.trthaber.com/haber/ekonomi/viopta-endeks-kontrati-haftaya-yukselisle-basladi-841724.html,"Nisan vadeli endeks kontratı, açılış seansında önceki normal seans kapanışın yüzde 0,3 üzerinde 10.106,25 seviyesinden işlem gördü. Cuma günü, satıcılı bir seyir izleyen endeks kontratı, normal seansı önceki kapanışının yüzde 1,8 altında 10.080,25 puandan tamamladı. Endeks kontratı, akşam seansında 10.097,75 puan oldu. Analistler, küresel pay piyasalarının, ABD'de istihdam raporu başta olmak üzere yoğun veri takviminin takip edileceği haftaya temkinli bir seyirle başladığını ifade ederek, bugün yurt içinde gözlerin enflasyon verilerine çevrildiğini söyledi. Öte yandan, Hazine ve Maliye Bakanı Mehmet Şimşek hafta sonu katıldığı bir programda, ""Son yıllarda dünyada da Türkiye'de de enflasyon önemli bir sorun. Ortaya koyduğumuz programla biz tekrar enflasyonu tek haneye indireceğiz"" dedi. Bugün yurt dışında veri gündeminin sakin olduğunu, yurt içinde ise enflasyonun yanı sıra finansal kesim dışındaki firmaların döviz varlıkları ve yükümlülükleri verilerinin takip edileceğini belirten analistler, teknik açıdan endeks kontratında 10.200 ve 10.300 seviyelerinin direnç, 10.000 ve 9.000 puanın destek konumunda olduğunu kaydetti."
382,Bakan Şimşek: Vergi oranlarında genel bir artış olmayacak,"Hazine ve Maliye Bakanı Mehmet Şimşek açıklamalarda bulundu. Bakan Şimşek, ""KDV, kurumlar ve gelir vergisi oranlarında genel bir artış olmayacak. Motorlu taşıtlar vergisine ilişkin yeni bir düzenlemeyi aklımızın ucundan bile geçirmedik"" dedi.",Ekonomi,https://www.trthaber.com/haber/ekonomi/bakan-simsek-vergi-oranlarinda-genel-bir-artis-olmayacak-841723.html,"Bakan Şimşek'in açıklamalarından öne çıkanlar şu şekilde: Vergi konusunda sürpriz yok. Orta vadeli programda ne yazıyorsa onu uygulayacağız. Vergi istisnaları gözden geçireceğiz ama KDV oranlarında artış olmayacak, kurumlar vergisinde artış olmayacak. MTV'de düzenlemeyi aklımızdan bile geçirmedik. Vatandaşa da piyasalara da iş alemine de sürpriz yapmayacağız.   Maliye politikasında enflasyonu yükseltecek bir adım atmayacağız.  Bizim bir kur hedefimiz yok, olmayacak ta. Merkez Bankası piyasaya KKM taahhüdü kapsamında döviz arz ediyor. Bunun dışında piyasaya herhangi bir müdahalesi yok. Seçim sonrası TL'de değer kaybı beklentileri anlamlı değil. Türk Lirasını desteklen bir politika set, var. Cari açığın ve kaynak açığının azaldığı, Türkiye'ye girişlerin arttığı, seçim belirsizliklerinin ortadan kalktığı bir dönemde neden Türk Lirası enflasyondan fazla değer kaybetsin. Programımız başarılı bir şekilde uygulandığında Türk Lirası reel olarak değer kaybetmeyecektir. Şu an itibariyle ne borsaya ne de başka bir alana piyasayı bozacak herhangi bir vergi düzenlemesi gündemimizde değil. Bütçeden bütün imkanları emeklilerimiz için seferber ettik, önümüzdeki yıllarda da etmeye devam edeceğiz. Ne asgari ücretliyi, ne emkliyi, ne memuru enflasyona ezdirmeyeceğiz. Ülkenin imkanları arttıkça bunu toplumun bütün kesimleriyle paylaşacağız."
383,Küresel piyasalar yoğun veri haftasına temkinli başladı,"Küresel piyasalar, ABD'de istihdam raporu başta olmak üzere yoğun veri takviminin takip edileceği haftaya temkinli bir seyirle başlarken, bugün yurt içinde gözler enflasyon verilerine çevrildi.",Ekonomi,https://www.trthaber.com/haber/ekonomi/kuresel-piyasalar-yogun-veri-haftasina-temkinli-basladi-841720.html,"Geçen hafta, ABD'de açıklanan verilerin ardından ABD Merkez Bankasının (Fed) faiz indirimlerine yılın ilk yarısında başlayabileceğine dair beklentiler güçlenirken, banka yetkililerinin temkinli sözle yönlendirmeleri Fed'in ne zaman faiz indirimine başlayacağına yönelik belirsizliklerin devam etmesinde etkili oluyor. Analistler, bu hafta ABD'de açıklanacak makroekonomik verilerin, bankanın gelecek dönemde atacağı adımlara ilişkin ipuçları verebileceğini belirterek, Fed Başkanı Jerome Powell'ın hafta içinde Kongre'de yapacağı açıklamaların da yatırımcıların odağında bulunduğunu söyledi. Fed'in ""bekle ve gör"" stratejisi Fed'in ""bekle ve gör"" stratejisine devam etmesinin beklendiğini kaydeden analistler, bankanın verilere göre hareket edeceğini ve yetkililerin bu haftaki sözle yönlendirmelerinin de takip edileceğini bildirdi. Para piyasalarındaki fiyatlamalarda da Fed'in ilk faiz indirimine gitme ihtimali mayısta yüzde 29 ve haziranda yüzde 71'e yükselirken, enflasyon baskılarının nispeten yavaşladığına ve imalat sektöründeki zayıflığa işaret eden veriler sonrası düşüşe geçen ABD'nin 10 yıllık hazine tahvil faizi yüzde 4,18'e geriledi. Bu gelişmelerin ardından altının ons fiyatı cuma günü yüzde 1,9 artışla 2 bin 83 dolardan günü tamamlayarak en yüksek günlük kapanışını gerçekleştirirken, şu sıralarda 2 bin 81 dolardan alıcı buluyor. Haftanın son işlem gününde yüzde 0,3 azalışla 103,9 seviyesinden günü tamamlayan dolar endeksi ise şu sıralarda önceki kapanışının hemen altında 103,8'de bulunuyor. Orta Doğu'daki gelişmeler de yakından takip edilirken, petrol fiyatlarında oynaklık dikkati çekiyor. Kızıldeniz'de devam eden jeopolitik riskler ve OPEC+'nın arz kesinti süresini uzatacağına yönelik haber akışı petrol fiyatlarını yukarı yönlü desteklemeye devam ediyor. Cuma günü Brent petrolün varil fiyatı yüzde 1,7 artışla 83,2 dolardan günü tamamlayarak Kasım 2023'ten bu yana en güçlü günlük kapanışını gerçekleştirirken, bugün önceki kapanışının yüzde 0,2 üzerinde 83,4 dolardan işlem görüyor. Kripto para piyasaları tarafında da Bitcoin'in fiyatı, spot Bitcoin borsa yatırım fonlarına (ETF) ilginin devam etmesiyle 64 bin doların üzerine çıkarak Kasım 2021'den bu yana en yüksek seviyeye ulaştı. Bitcoin, 8 Kasım 2021'de 69 bin dolar ile zirveye çıkmıştı. Öte yandan, ocak ayı sonunda yayımladığı bilançosunda sürpriz zarar açıklamasından bu yana yüzde 50'nin üzerinde değer kaybeden New York Community Bank'ın hisseleri, bankanın Üst Yönetici (CEO) değişikliğine gitmesi ve iç kontrollerindeki sorunları açıklaması sonrası cuma günü yüzde 25'in üzerinde düşüş kaydetmesi dikkati çekti. Uluslararası kredi derecelendirme kuruluşu Moody's, New York Community Bank'ın uzun vadeli kredi notunu ""Ba2""den ""B3""e düşürdü ve daha fazla not indirimi için izlemede bıraktı. Fitch Ratings de bankanın ve iştiraki Flagstar Bank'ın uzun ve kısa vadeli kredi notlarını düşürdü ve not görünümünü ""negatif"" olarak belirledi. Söz konusu gelişmelerin ardından cuma günü New York borsasında, Nasdaq endeksi yüzde 1,14 ve S&P 500 endeksi yüzde 0,80 artışla tüm zamanların en yüksek seviyelerine çıkarken, Dow Jones endeksi de yüzde 0,23 artış kaydetti. ABD'de endeks vadeli kontratlar, yeni haftaya ise karışık bir seyirle başladı. Avrupa Avrupa borsalarında da cuma günü pozitif seyir öne çıkarken, bu hafta Avrupa Merkez Bankasının (ECB) faiz kararı ve sonrasında ECB Başkanı Christine Lagarde'ın gerçekleştireceği konuşma yatırımcıların odağına yerleşti. Analistler, ECB'nin bu haftaki toplantısında faizin sabit bırakılacağına kesin gözüyle bakıldığını belirterek, para piyasalarında bankanın ilk faiz indirime gitme ihtimalinin haziranda yüzde 86 ile fiyatlandığını ifade etti. Geçen hafta bölge genelinde açıklanan verilerin karışık sinyaller verdiğini aktaran analistler, bu hafta açıklanacak verilerin yanı sıra faiz kararı sonra Lagarde'ın sözle yönlendirmelerinin piyasalarda oynaklığı artırabileceğini söyledi. Cuma günü, İngiltere'de FTSE 100 endeksi yüzde 0,69, Almanya'da DAX 40 endeksi yüzde 0,32, Fransa'da CAC 40 endeksi yüzde 0,09 ve İtalya'da MIB 30 endeksi yüzde 1,08 artış kaydetti. Avrupa'da endeks vadeli kontratlar, yeni haftaya ise karışık bir seyirle başladı. Asya pay piyasalarında ise karışık seyir öne çıktı Bu hafta gözler Japonya'da açıklanacak enflasyon verilerine çevrilirken, Çin'de ise yıllık parlamento toplantısından gelecek haber akışı yatırımcıların odağına yerleşti. Japonya'da Nikkei 225 endeksinin tarihinde ilk kez 40 bin puanı aşması dikkati çekerken, Çin tarafında da hükümetin ekonomik aktiviteyi canlandırmak adına yeni destek paketleri açıklayacağına yönelik beklentiler sıcaklığını koruyor. Öte yandan, Fed'in yılın ilk yarısında faiz indirime başlayabileceğine yönelik beklentilerin artmasıyla cuma günü dolar/yen paritesi yüzde 0,4 azalışla 149,9 seviyesinden günü tamamlarken, şu sıralarda önceki kapanışının yüzde 0,2 üzerinde 150,2'den işlem görüyor. Kapanışa yakın Japonya'da Nikkei 225 endeksi yüzde 0,5 artışla zirvesini yenilerken, Güney Kore'de Kospi endeksi yüzde 1,3 değer kazandı. Çin'de Şanghay bileşik endeksi yüzde 0,1 ve Hong Kong'da Hang Seng endeksi yüzde 0,1 azalış kaydetti. Yurt içinde cuma günü satıcılı bir seyir izleyen Borsa İstanbul'da BIST 100 endeksi, günü yüzde 1,05 değer kaybıyla 9.097,15 puandan tamamlarken, bugün gözler enflasyon verilerine çevrildi. Dolar/TL, haftanın son işlem gününde alıcılı bir seyir izleyerek günü önceki kapanışının yüzde 0,5 üzerinde 31,3774'ten tamamlamasının ardından bugün bankalararası piyasanın açılışında 31,4110 seviyesinden işlem görüyor. Öte yandan, Hazine ve Maliye Bakanı Mehmet Şimşek hafta sonu katıldığı bir programda, ""Son yıllarda dünyada da Türkiye'de de enflasyon önemli bir sorun. Ortaya koyduğumuz programla biz tekrar enflasyonu tek haneye indireceğiz."" dedi. Analistler, bugün yurt dışında veri gündeminin sakin olduğunu, yurt içinde ise enflasyonun yanı sıra finansal kesim dışındaki firmaların döviz varlıkları ve yükümlülükleri verilerinin takip edileceğini belirterek, teknik açıdan BIST 100 endeksinde 9.000 ve 8.900 seviyelerinin destek, 9.200 ve 9.300 puanın direnç konumunda olduğunu kaydetti. Piyasalarda bugün takip edilecek veriler şöyle: 10.00 Türkiye, şubat ayı TÜFE ile ÜFE 14.30 Türkiye, aralık ayı finansal kesim dışındaki firmaların döviz varlıkları ve yükümlülükleri"
384,Bakan Bolat'ın Suudi Arabistan ziyareti,"Ticaret Bakanı Ömer Bolat, Suudi Arabistan'da temaslarda bulunuyor. Bu kapsamda Bakan Bolat, ilk olarak Suudi Arabistan Yatırım Bakanı Khalid Al-Falih ve Kırsal İşler ve Konut Bakanı el-Hukayl ile bir araya geldi.",Ekonomi,https://www.trthaber.com/haber/ekonomi/bakan-bolatin-suudi-arabistan-ziyareti-841629.html,"Bakan Bolat, sosyal medya hesabından yaptığı paylaşımda, Suudi Arabistan programı kapsamında ilk olarak Yatırım Bakanı Halid el-Falih ile bir araya geldiklerini aktardı. Görüşmede, ülkeler arasındaki yatırım olanaklarını ve işbirliği potansiyelini ele aldıklarına işaret eden Bolat, bu doğrultuda belirledikleri ortak hedefleri istişare ettiklerini belirtti. Bolat, el-Falih ile müteahhitlik, turizm, imalat sanayisi, gıda ve sürdürülebilir kalkınma gibi birçok alandaki yatırım ve işbirliği fırsatlarını konuştuklarını bildirerek, ""Türkiye ve Suudi Arabistan arasındaki ekonomik bağların daha da güçlenmesine, karşılıklı yatırımların artırılmasına yönelik çalışmalarımızı güçlü şekilde sürdüreceğiz."" değerlendirmesinde bulundu. Bolat, Suudi Arabistan Kırsal İşler ve Konut Bakanı el-Hukayl ile görüştü Bolat, sosyal medya hesabından yaptığı paylaşımda, Suudi Arabistan temasları kapsamında Kırsal İşler ve Konut Bakanı Macid el-Hukayl ile bir araya geldiğini aktardı. Görüşmede, ulaştırma başta olmak üzere altyapı, konut projeleri, geri dönüşüm, atık yönetimi ve sürdürülebilir inşaat projelerindeki işbirliğini güçlendirmek için hayata geçirebilecek ortaklıkları istişare ettiklerine dikkati çeken Bolat, şunları kaydetti: ""Expo 2030 ve sonrasında birçok uluslararası organizasyona ev sahipliği yapacak Suudi Arabistan'daki yeni projelerde firmalarımızın etkin şekilde yer alması için birlikte çalışacağız. Şirketlerimizin tecrübesi, Suudi Arabistan'ın 2030 Vizyonu çerçevesindeki projelerinde iki ülkenin işbirliği için önemli olanaklar sunmaktadır. Bu işbirliğinin hayata geçmesiyle, Suudi Arabistan'da 2023 yılında 16 projeyle yaklaşık 3 milyar dolara ulaşan müteahhitlik hizmetlerimizi daha yüksek seviyelere çıkarmanın gayretinde olacağız.""  "
385,Borsanın 10 yıllık mart performansı,"Borsa İstanbul'da BIST 100 endeksi, son 10 yılın mart aylarında karışık bir performans sergilerken, endeks artış kaydettiği 4 ayda ortalama yüzde 9,44 değer kazandı.",Ekonomi,https://www.trthaber.com/haber/ekonomi/borsanin-10-yillik-mart-performansi-841608.html,"Son 10 yılın mart aylarında BIST 100 endeksinin performansı incelendiğinde, yükseliş görülen 4 ayın ortalaması yüzde 9,44 hesaplanırken, düşüş olan 6 ayın ortalaması ise yüzde 7,75 oldu. BIST 100 endeksi, son 10 yılın en iyi mart performansını yüzde 14,8'lik değer kazancıyla 2022'de sergilerken, en kötü performansını ise yüzde 15,4'lük gerilemeyle 2020'de gösterdi. İlgili dönemlerde ana endekslere bakıldığında, teknoloji, hizmet ve mali endeks, BIST 100 endeksine benzer şekilde 4'er kez yükselirken, sınai endeksinin 5 defa artış kaydettiği görüldü. Bu dönemlerde, mali, sınai, hizmet ve teknoloji endeksleri en iyi performanslarını BIST100 endeksi ile uyumlu olarak 2022'de sergiledi. Mart 2022'de mali endeksin yüzde 15,56 ve hizmet endeksinin yüzde 16,28 değer kazancıyla BIST 100 endeksinin üzerinde getiri sağlaması göze çarparken, sınai endeksi aynı dönemde yüzde 12,32 ve teknoloji endeksi yüzde 10,01 yükseldi. Ana endeksler, en kötü performanslarını da hizmet hariç, BIST 100 endeksiyle benzerlik göstererek 2020'de gerçekleştirirken, hizmetler endeksi en düşük mart performansını yüzde 11,94 azalışla 2019'da kaydetti. Mart 2020'de mali endeksin yüzde 16,32 ve sınai endeksinin yüzde 18,92 düşüşle BIST 100 endeksinden daha fazla gerilemesi dikkati çekti, bu dönemde teknoloji endeksi de yüzde 14,19 değer kaybetti. İnşaat, martı seviyor Son 5 yılın mart ayları detaylı incelendiğinde, inşaat endeksinin her sene BIST 100 endeksine göre daha iyi performans gösterdiği görüldü. Borsa İstanbul'da, mart aylarında, 71 hisse senedinin son 5 yılın en az 4'ünde BIST 100 endeksine göre daha güçlü performans sergilemesi öne çıktı. Sektör endeksleri arasında ise halka arzın yüzde 10,5, ticaretin yüzde 8,6, finansal kiralama faktoringin yüzde 4 ve bilişimin yüzde 2,4 ile son 5 yılın en az 4'ünde BIST 100 endeksine göre daha fazla ortalama getiri sağladığı görüldü. İnşaat endeksinin son 5 yılın 5'inde de BIST 100 endeksine göre ortalama yüzde 7,7 daha iyi performans sergiledi. Son 5 yılda BIST 100 endeksine göre her yılın mart ayında daha iyi getiri sağlayan hisseler arasında Prizma Press'in performansı öne çıkarken, onu İnfo Yatırım, Ersu Meyve ve Gıda, Pınar Et ve Un Sanayi ile Merko Gıda izledi. Mart aylarında, son 5 yılın en az 4'ünde BIST 100 endeksine göre daha iyi performans gösteren hisselere detaylı bakıldığında, Doğuş Gayrimenkul'ün yüzde 38, Güler Yatırım Holding'in yüzde 23,4, Dagi Yatırım Holding'in yüzde 22,9, Prizma Press'in yüzde 20,3 ve Formet Metal ve Cam Sanayi'nin yüzde 19,4 ile yatırımcısına endeks üzeri getiri sağladığı hesaplandı."
386,Bakan Şimşek: Biz ayrımcılık yapmadık,"Hazine ve Maliye Bakanı Mehmet Şimşek, geçen yıl belediyeler arasında en büyük kaynağın İstanbul, Ankara ve İzmir'e ayrıldığını belirterek, ""Bakın ilk 10'da Antalya var, Mersin var, Adana var. Bu 6 ilin tamamı gördüğünüz gibi muhalefetin elinde. Biz ayrımcılık yapmadık. Bizim kitabımızda ayrımcılık yoktur."" dedi.",Ekonomi,https://www.trthaber.com/haber/ekonomi/bakan-simsek-biz-ayrimcilik-yapmadik-841559.html,"Bakan Şimşek, Bahçelievler'deki bir otelde düzenlenen ""Güneydoğu Sofrası İstanbul Buluşması"" programında yaptığı konuşmada, Cumhur İttifakı'nın İstanbul Büyükşehir Belediye (İBB) Başkan adayı Murat Kurum'un kampanyasına destek olmak için buluştuklarını belirterek, organizasyonda emeği geçenlere teşekkür etti. Kurum'un İstanbul'da büyük bir fark yaratacağını ifade eden Şimşek, İstanbul'daki en önemli sorunlardan ulaşım, konut açığı ve afet riskini AK Parti'nin ve Cumhur İttifakı'nın Büyükşehir Belediye Başkan adayının çözeceğini söyledi. Hükümet olarak İstanbul'un altyapısına yönelik önemli yatırımlar yaptıklarını anlatan Şimşek, Ulaştırma ve Altyapı Bakanlığının, hayata geçirdiği projelerle ulaşım sorununun çözümüne katkı sunduğunu, gelecekte de bu sorunu çözeceğini ifade etti. Şimşek, AK Parti hükümetleri döneminde 1 milyon 319 bin sosyal konut yapıldığını belirterek, Murat Kurum'un İstanbul için bir şans olduğunu, kentsel dönüşümü deneyimi ile en iyi şekilde yapacağını kaydetti. ""Hep birlikte İstanbul'u çok daha ileri bir noktaya taşıyacağız"" Bakan Şimşek, AK Parti'nin yerel yönetim vizyonunda ""gerçek belediyecilik"" olduğunu vurgulayarak şunları kaydetti: ""Biz insan odaklıyız, bizim belediyecilikten maksadımız hizmet ve eser siyasetidir. Biz, kalkınmanın yerelden başladığını biliyoruz. Bizim belediyecilik anlayışımızda verdiği sözü yerine getirme vardır. Biz böyle bir ekibiz. Katılımcı, kapsayıcı ve hesap verilebilir bir belediyecilikten bahsediyoruz. Hep birlikte İstanbul'u çok daha ileri bir noktaya taşıyacağız. Çünkü bu çağda artık sadece ülkeler rekabet etmiyor, artık illerle, şehirlerle, metropollerle rekabet ediliyor. İstanbul'u daha rekabetçi kim yapabilir? Tabii ki Murat kardeşimiz. Çünkü o bu işin ehli. Çünkü bu birikime ve tecrübeye sahip."" ""Geçen yıl en çok kaynak İstanbul, Ankara ve İzmir'e (belediyelerine) gitmiş"" Mehmet Şimşek, muhalefetin hiçbir bahanesi olmadığını çünkü kendilerinin Ankara'dan parayı, kaynağı adil ve kurala dayalı bir şekilde gönderdiklerini vurguladı. 2023 yılında en çok paranın, en çok kaynağın İBB'ye gittiğini bildiren Şimşek, şöyle devam etti: ""Ankara'ya gitmiş, İzmir'e gitmiş. Üçü de ana muhalefetin elinde olan belediyeler. Bakın ilk 10'da Antalya var, Mersin var, Adana var. Bu 6 ilin tamamı gördüğünüz gibi muhalefetin elinde. Biz ayrımcılık yapmadık. Bizim kitabımızda ayrımcılık yoktur. Biz bütçeden belediyelere parayı, kurala dayalı olarak, formüle dayalı olarak, adil bir şekilde gönderdik. Eğer hizmet yoksa demek ki sorun başkadır. Dolayısıyla çok net bir şekilde biz yerel yönetimlere güçlü kaynak aktarıyoruz. Niçin? Oradaki hemşehrilerimize hizmet için aktarıyoruz, eser için aktarıyoruz, yatırım için aktarıyoruz. Bu kaynakların doğru kullanılması çok değerlidir."" Şimşek, yerel yönetimlere AK Parti hükümetleri döneminde kaynağı yüz kattan daha fazla artırdıklarına dikkati çekerek, bu anlamda muhalefetin hiçbir bahanesinin olamayacağını ifade etti. Şehirlerin akıllı, çevreye duyarlı, dirençli ve rekabetçi olması gerektiğine işaret eden Şimşek, AK Parti'nin seçim beyannamesinde bunların hepsine yer verildiğini aktardı. ""Enflasyonu tek haneye indireceğiz"" Hazine ve Maliye Bakanı Şimşek, Cumhurbaşkanı Recep Tayyip Erdoğan liderliğinde son 20 yılda her alanda büyük bir ilerleme sağlandığını ifade ederek, ekonomik sorunların farkında olduklarını, bunu çözmek için geçen eylül ayında kapsamlı bir program açıkladıklarını hatırlattı. Sorunları köklü bir şekilde çözeceklerini belirten Şimşek, şunları kaydetti: ""Çünkü biz, esnafımızın da emeklimizin de işçimizin de asgari ücretlimizin de sorunlarını biliyoruz. Bu sorunları geçmişte çözdük, Türkiye'yi hızlı bir şekilde kalkındırdık. Altyapısını iyileştirdik, eğitimine yatırım yaptık, sağlığına yatırım yaptık, ekonomimizi büyüttük. Son yıllarda dünyada da Türkiye'de de enflasyon önemli bir sorun. Ortaya koyduğumuz programla biz tekrar enflasyonu tek haneye indireceğiz. Enflasyonu tek haneye indirdiğimizde, siz çok daha rahat bir şekilde konut alabileceksiniz. Çünkü konut kredisi alabileceksiniz. AK Parti hükümetleri öncesi, konut kredisi yok denecek kadar azdı. Biz tek haneye indirince, krediye erişim arttı."" Enflasyonu tekrar tek haneye indireceklerini vurgulayan Şimşek, ""Çünkü biz, imkanlarımızın faiz yerine yatırıma ve hizmete gitmesini istiyoruz. Evet, önümüzde tabii ki kolay olmayan bir süreç var. Ama sabırla biz programımızı uygulayacağız ve bu program başarılı olacak. Bu program sayesinde sorunlarımızı çözme imkanı olacak. Gerçekten de program çalışıyor."" ifadelerini kullandı. ""Zorlu bir dönemdeyiz ama başaracağız"" Bakan Şimşek, 2024-2026 dönemini kapsayan Orta Vadeli Program'a işaret ederek, ""Program eylülde açıklandı. Program çalışıyor. Büyümede, işsizlik oranında, enflasyonda ve bütçe açığında hedefleri 2024'te, 2025'te ve 2026'da tutturacağız. Şimdi hedefimiz ne? Hedefimiz toplumumuzun, milletimizin refahı. Bunun için de dünyayla birlikte zorlu bir dönemdeyiz ama başaracağız. Bize güvenin."" diye konuştu. AK Parti'nin 2003'ten bu yana ekonomide hayata geçirdiği reformlardan bahseden Şimşek, katılımcılardan Cumhur İttifakı'nın İBB Başkan adayı Murat Kurum'a destek istedi."
387,THY Avustralya'ya ilk uçuşunu yaptı,"Türk Hava Yollarının (THY), Avustralya Kıtası'na ilk seferini yapan uçak Melbourne şehrine iniş yaptı.",Ekonomi,https://www.trthaber.com/haber/ekonomi/thy-avustralyaya-ilk-ucusunu-yapti-841540.html,"THY Basın Müşavirliğinden yapılan açıklamada, dünyada en fazla ülkeye uçan hava yolu şirketi THY'nin Avustralya Kıtası'ndaki ilk noktası olan Melbourne şehrini uçuş ağına eklediği belirtildi. 1 Mart'ta başlayan İstanbul Havalimanı-Singapur Changi Havalimanı-Melbourne Havalimanı rotasındaki ilk seferin tamamlandığı aktarılan açıklamada, ""6 kıtada 130 ülke ve 346 destinasyona ulaşan bayrak taşıyıcı, misafirlerini Melbourne şehrinin eşsiz güzelliğiyle buluşturdu."" ifadesi kullanıldı. Melbourne'e haftada 3 sefer düzenleneceği ve her yıl binlerce ziyaretçinin bu seferlerden istifade edebileceği aktarılan açıklamada, seferlerin her iki ülkenin turizm ve ticaret hacimlerine katkı sağlayacağı vurgulandı. THY'nin Melbourne Havalimanı'na uçuş gerçekleştiren tek Avrupalı havayolu olma özelliğine sahip olduğu belirtildi. Açıklamada görüşüne yer verilen THY Yönetim Kurulu ve İcra Komitesi Başkanı Prof. Dr. Ahmet Bolat, şunları kaydetti: ""Bugün, bizim için önemli bir gün. Altyapı çalışmalarını başarıyla yürüttüğümüz Avustralya Kıtası'na ulaşma hedefimizin ve İstanbul'u dünyanın 6. kıtası olan Avustralya ile buluşturmanın heyecanını yaşıyoruz. Melbourne uçuşları yalnızca Asya-Pasifik Bölgesi'ndeki varlığımızı güçlendirmekle kalmıyor, aynı zamanda dünya insanlarını ve kültürlerini birbirine bağlama konusundaki kararlılığımızı da gösteriyor. Doğal güzellikleri ve misafirperver insanlarıyla Avustralya, kanatlarımız altındaki 130'uncu ülke ve 6'ncı kıta oluyor. Benzersiz uçuş ağımız ile misafirlerimize dünyayı keşfetme imkanı tanırken, hizmet kalitemizi de kıtalararası yaymaya ve geliştirmeye devam ediyoruz."" Açıklamada, yolcuların, 19 Ocak-15 Nisan'da satın alacakları biletlerle 1 Mart-15 Mayıs'ta İstanbul'dan Melbourne'e 1199 dolar, Melbourne'den İstanbul'a ise 999 dolardan seyahat edebileceği ifade edildi."
388,Savunma sanayiinde ihracat rekoru,"Savunma ve havacılık sanayii, yılın ilk iki ayında ihracat rekoru kırarak 632 milyon 783 bin dolara ulaştı.",Ekonomi,https://www.trthaber.com/haber/ekonomi/savunma-sanayiinde-ihracat-rekoru-841535.html,"Savunma ve havacılık ihracatı yılın ilk iki ayında, bir önceki yıla oranla yüzde 12 artış gösterdi. Toplam ihracat 632 milyon 783 bin dolar olarak gerçekleşti. Savunma Sanayii Başkanı Haluk Görgün, X hesabından yaptığı açıklamada, savunma ve havacılık ihracatının, sektörün sürdürülebilir büyümesi için öncelikli olduğunu belirtti. Görgün, paylaşımında ayrıca şunları kaydetti; Dünya barışı ekseninde dost ve kardeş ülkelerimizin güvenlik ihtiyaçları ve kullanıcı ülkelerimizin savunma sistemlerimize olan ilgisi sektörümüzün geleceğinin de temellerini atıyor.  Uluslararası alanda gerçekleşen bu büyüme trendinin arkasında, Cumhurbaşkanımız Sayın Recep Tayyip Erdogan’ın koşulsuz desteği ve vatan evlatlarımıza olan inancı yer alıyor. Ana entegratör şirketlerimizden alt yüklenicilerimize kadar kenetlenmiş bir savunma sanayii ile yorulmadan gece gündüz çalışmaya devam edeceğiz. "
389,Bakan Şimşek: İlk çeyrekte net ihracattan büyümeye pozitif katkı bekliyoruz,"Hazine ve Maliye Bakanı Mehmet Şimşek, ocak ve şubatta dış ticaret açığında yıllık iyileşmenin toplam 13,2 milyar dolara ulaştığını belirterek, ""Ekonomide dengelenme devam ediyor. İlk çeyrekte net ihracattan büyümeye pozitif katkı bekliyoruz."" ifadesini kullandı.",Ekonomi,https://www.trthaber.com/haber/ekonomi/bakan-simsek-ilk-ceyrekte-net-ihracattan-buyumeye-pozitif-katki-bekliyoruz-841527.html,"Hazine ve Maliye Bakanı Mehmet Şimşek, sosyal medya hesabından yaptığı paylaşımda, şubat ayına ilişkin dış ticaret verilerini değerlendirdi.   Bakan Şimşek, şunları kaydetti: ""Program çalışıyor. Ocak ve şubatta dış ticaret açığında yıllık iyileşme toplam 13,2 milyar dolara ulaştı. Ekonomide dengelenme devam ediyor. İlk çeyrekte net ihracattan büyümeye pozitif katkı bekliyoruz."""
390,e-teminat mektubu işlemlerde usul ve esaslar belirlendi,Merkezi yönetim kapsamındaki kamu idarelerinin muhasebe birimlerine teslim edilmek üzere düzenlenen teminat mektuplarına ilişkin süreçlerin elektronik ortamda yürütülmesine yönelik usul ve esaslar belirlendi.,Ekonomi,https://www.trthaber.com/haber/ekonomi/e-teminat-mektubu-islemlerde-usul-ve-esaslar-belirlendi-841526.html,"Hazine ve Maliye Bakanlığı tarafından hazırlanan ""Muhasebat Genel Müdürlüğü Genel Tebliği (e-Teminat Mektubu İşlemleri)"", Resmi Gazete'de yayımlandı. Tebliğle bankalar veya sigorta şirketlerince kamu idarelerine hizmet veren muhasebe birimlerine teslim edilmek üzere elektronik belge olarak oluşturulan teminat mektupları ile kefalet senetlerinin doğrulanması, iletilmesi, muhafaza edilmesi, tazmin edilmesi, iadesi ile vade güncelleme işlemlerinin elektronik ortamda yürütülmesine ilişkin usul ve esaslar ile teknik kurallar belirlendi. Söz konusu düzenleme, merkezi yönetim kapsamındaki kamu idarelerinin muhasebe birimlerine teslim edilmek üzere düzenlenen teminat mektuplarına ilişkin süreçlerin elektronik ortamda yürütülmesi işlemlerini kapsıyor. Buna göre, Bakanlıkça belirlenen standartlara ve kurallara uygun, güvenli elektronik imza ile elektronik ortamda oluşturulan ve muhataba yine elektronik ortamda iletilen banka teminat mektubu ve kefalet senedi olarak tanımlanan e-teminat mektubu, bankalar veya sigorta şirketlerince kendi sistemlerinde oluşturulacak. Banka, düzenlediği teminat mektubunu, ""e-Teminat Mektubu Platformu (ETMP)"", sigorta şirketi ise elektronik kefalet senedini ""e-Teminat Mektubu SBR Aktarım Platformları (TMAP)"" aracılığıyla e-teminat uygulamasına iletecek. Belirlenen usul ve esaslarla söz konusu format ve standartlara uygun olarak düzenlenmeyen, düzenlense dahi TMAP ile gönderilmeyen veya alınmayan herhangi bir elektronik belge, e-teminat mektubu olarak kabul edilemeyecek. Söz konusu tebliğle ""Muhasebat ve Mali Kontrol Genel Müdürlüğü Genel Tebliği (e-Teminat Mektuplarının Muhasebe Birimlerine İletilmesi)"" yürürlükten kaldırıldı. Düzenleme, 1 Ocak'tan itibaren geçerli olmak üzere yürürlüğe girdi."
391,Ticaret Bakanlığı şubat ayı veri bültenini yayımladı,"Genel Ticaret Sistemi'ne göre ihracat, şubatta geçen yılın aynı ayına göre yüzde 13,6 artışla 21 milyar 86 milyon dolara yükseldi. İthalat ise yüzde 8,5 gerileyerek 28 milyar 87 milyon dolara düştü.",Ekonomi,https://www.trthaber.com/haber/ekonomi/ticaret-bakanligi-subat-ayi-veri-bultenini-yayimladi-841508.html,"Ticaret Bakanlığı'nın şubat ayına ilişkin geçici dış ticaret istatistiklerinden oluşan veri bülteni yayımlandı. GTS esas alınarak hazırlanan verilere göre, ihracat şubatta 2023'ün aynı ayına kıyasla yüzde 13,6 yükselerek 21 milyar 86 milyon dolara ulaştı. İthalat ise yüzde 8,5 azalışla 28 milyar 87 milyon dolar oldu. Aynı dönemde dış ticaret hacmi yüzde 0,2 gerilemeyle 49 milyar 173 milyon dolar olarak gerçekleşti. Dış ticaret açığı bu dönemde yüzde 42,3 azalışla 7 milyar 2 milyon dolara düştü. İhracatın ithalatı karşılama oranı, geçen ay yıllık bazda 14,6 puan artarak yüzde 75,1, enerji verileri hariç tutulduğunda 15,3 puan yükselişle yüzde 89, enerji ve altın verileri hariç tutulduğunda 6 puan artarak yüzde 93,3 oldu. Ürün, ülke ve ülke gruplarına göre ihracat Geçen ay en çok ihracat yüzde 11,6 artış ve 10 milyar 449 milyon dolarla ""ham madde (ara mallar)"" grubunda gerçekleşti. Bu grubu yüzde 16,5 artış ve 7 milyar 775 milyon dolarla ""tüketim malları"", yüzde 13,4 artış ve 2 milyar 714 milyon dolarla ""yatırım (sermaye) malları"" takip etti. Söz konusu ayda sektörlere göre ihracatın payı, imalat sanayisinde yüzde 94 (19 milyar 815 milyon dolar), tarım, ormancılık ve balıkçılıkta yüzde 4,2 (877 milyon dolar), madencilik ve taş ocakçılığında yüzde 1,4 (296 milyon dolar) olarak gerçekleşti. Şubatta en fazla ihracat yapılan ülke 1 milyar 723 milyon dolarla Almanya oldu. Bu ülkenin ardından 1 milyar 333 milyon dolarla ABD ve 1 milyar 158 milyon dolarla İtalya geldi. İhracatta en çok paya sahip ilk 10 ülkenin toplam ihracat içindeki payı yüzde 47 olarak hesaplandı. Şubatta en fazla ihracat yapılan ülke grupları, 8 milyar 771 milyon dolarla Avrupa Birliği, 3 milyar 707 milyon dolarla Yakın ve Orta Doğu, 3 milyar 97 milyon dolarla diğer Avrupa ülkeleri olarak kayıtlara geçti. İthalat verileri Şubatta en çok ithalat yüzde 18,2 azalış ve 19 milyar 397 milyon dolarla ""ham madde (ara mallar)"" grubunda gerçekleştirildi. Bu grubu yüzde 24,1 artış ve 4 milyar 399 milyon dolarla ""yatırım (sermaye) malları"", yüzde 26,1 yükseliş ve 4 milyar 277 milyon dolarla ""tüketim malları"" izledi. Sektörlere göre ithalatın payı yüzde 79,1 ile imalat sanayisinde (22 milyar 220 milyon dolar), yüzde 14,2 ile madencilik ve taş ocakçılığında (4 milyar 1 milyon dolar), yüzde 3,6 ile tarım, ormancılık ve balıkçılıkta (1 milyar 20 milyon dolar) hesaplandı. Şubatta en fazla ithalat yapılan ülkeler, 4 milyar 155 milyon dolarla Rusya, 3 milyar 435 milyon dolarla Çin ve 2 milyar 221 milyon dolarla Almanya oldu. İthalatta en çok paya sahip ilk 10 ülkenin toplam ithalat içindeki payı yüzde 61,9 olarak kayıtlara geçti. Söz konusu ayda en fazla ithalat yapılan ülke grupları, 9 milyar 402 milyon dolarla Avrupa Birliği, 6 milyar 717 milyon dolarla Asya ülkeleri ve 6 milyar 218 milyon dolarla diğer Avrupa ülkeleri oldu. Ocak-şubat döneminde dış ticaret açığı yüzde 49,9 azaldı GTS kapsamında ocak-şubat döneminde geçen yılın aynı dönemine göre ihracat, yüzde 8,5 artarak 41 milyar 77 milyon dolar, ithalat yüzde 15,5 azalarak 54 milyar 306 milyon dolar, dış ticaret hacmi de yüzde 6,6 azalarak 95 milyar 383 milyon dolar oldu. Söz konusu dönemde, dış ticaret açığı yüzde 49,9 azalarak 13 milyar 229 milyon dolar oldu. İhracatın ithalatı karşılama oranı yüzde 75,6 olarak hesaplandı. Hazine ve Maliye Bakanı Şimşek: Program çalışıyor Hazine ve Maliye Bakanı Mehmet Şimşek, dış ticaret açığının ocak-şubat döneminde yüzde 49,9 azalmasıyla ilgili paylaşım yaptı.  Şimşek, ""Program çalışıyor. Ocak ve şubatta dış ticaret açığında yıllık iyileşme toplam 13,2 milyar dolara ulaştı. Ekonomide dengelenme devam ediyor. İlk çeyrekte net ihracattan büyümeye pozitif katkı bekliyoruz."" ifadelerini kullandı. "
392,"Tarım, gıda ve içecek sektöründen 2,17 milyar dolarlık ihracat","Bu yılın ilk ayında tarım, gıda ve içecek sektörü geçen yılın aynı döneme göre yüzde 11,63 artışla 2,17 milyar dolar ihracat ve yüzde 16,77 düşüşle 1,6 milyar dolar ithalat yaptı.",Ekonomi,https://www.trthaber.com/haber/ekonomi/tarim-gida-ve-icecek-sektorunden-217-milyar-dolarlik-ihracat-841487.html,"Türkiye Gıda ve İçecek Sanayii Dernekleri Federasyonu (TGDF), Türkiye İstatistik Kurumu'nun (TÜİK) Dış Ticaret Verileri temel alınarak hazırlanan TGDF Dijital Veri Paneli sonuçlarını açıkladı. Buna göre, ocak ayında ihracat geçen yıl aynı döneme kıyasla yüzde 11,63 artarak 2,17 milyar dolar, ithalat ise yüzde 16,77 gerileyerek, 1,6 milyar dolar olarak gerçekleşti. Ocak ayında buğday ithalatı gerilerken, sığır ithalatındaki artış yılın ilk ayında devam etti. Bu ayda sırasıyla en fazla buğday, soya fasulyesi ve sığır ithal edildi. Ocak ayında buğday ithalatı geçen yıl aynı döneme göre yüzde 46,3 azalarak 186,9 milyon dolar olurken, sığır ithalatı ise geçen yıl aynı döneme kıyasla yüzde 65 artarak 87,1 milyon dolar oldu. Ocak ayında dış ticaret dengesi 830 milyon dolar fazla verdi Yılın ilk ayında dış ticaret dengesi geçen yıl olduğu gibi fazla vermeyi sürdürerek, Ocak 2024'te dış ticaret dengesi 830 milyon dolar fazla verdi. Ocak ayında birim ihracat değeri geçen yıl aynı döneme kıyasla yüzde 10,8 düşüşle 1,152 dolar/ton oldu. İthalat birim değeri ise geçen yıl aynı döneme kıyasla yüzde 4,98 artarak 682 dolar/ton oldu. Bu yılın ilk ayında ihracatta öne çıkan ürünlerde ilk sırayı 137 milyon dolar ile un alırken, bunu 131,7 milyon dolar ile fındık içi ve 91,7 milyon dolar ile mandalina izledi. Bu ürünler, ocak ayında toplam ihracatın yaklaşık yüzde 14'ünü oluşturdu. Aynı dönemde ithalatta ise en fazla ithal edilen ürün 186,9 milyon dolar ile buğday olurken, bunu 170,4 milyon dolar ile soya fasulyesi ve 87,1 milyon dolar ile sığır takip etti. Bu 3 ürün, ocak ayı itibarıyla toplam ithalatın yüzde 28,2'sini oluşturdu. En fazla ihracat ve ithalat yapan sektörler Bu yılın ilk ayında dış ticaret verileri sektörlere göre incelendiğinde ise en fazla ihracatın 262 milyon dolar ile şeker ve şekerli mamullerde yapıldığı görüldü. Bunu sırasıyla 248 milyon dolar ile yaş meyve, 230 milyon dolar ile sert kabuklu meyveler, 169 milyon dolar ile balıkçılık ve su ürünleri ve 138 milyon dolar ile un takip etti. Şeker ve şekerli mamullerin toplam ihracat içindeki payı yüzde 12,46, yaş meyvenin yüzde 11,79, sert kabuklu meyvelerin yüzde 10,95, balıkçılık ve su ürünlerinin yüzde 8,04 ve unun yüzde 6,54 oldu. Yine aynı dönemde en fazla ithalat 439 milyon dolar ile hayvan yeminde yapılırken, bu sektörü sırasıyla 220 milyon dolar ile bitkisel yağ, 215 milyon dolar ile un, 96 milyon dolar ile kakao ve çikolata ve 89 milyon dolar ile canlı hayvan ticareti izledi. İhracatın arttığı ve azaldığı sektörler Bu yılın ilk ayında geçen yıl aynı döneme kıyasla ihracatı değer olarak en fazla artan sektörlerin başında 73 milyon dolar ile sert kabuklu meyveler geldi. Bunu 58 milyon dolar ile hayvan yemi, 36 milyon dolar ile şeker ve şekerli mamuller, 33 milyon dolar ile yaş meyve sektörü ve 31 milyon dolar ile salça ve konserve izledi. Söz konusu dönemde ihracatı değer olarak en fazla düşen sektör 122 milyon dolar ile bitkisel yağ oldu. Ayrıca bakliyat 15 milyon dolar ve tohumculuk 11 milyon dolar geriledi. Dış ticarette öne çıkan ülkeler Bu yılın ilk ayında dış ticaret verileri ülke bazında değerlendirildiğinde, en fazla ihracat yapılan ülke 305 milyon dolar ile Irak oldu. Irak'tan sonra en fazla ihracat, 171 milyon dolar ile Almanya'ya, 136 milyon dolar ile Rusya'ya, 123 milyon dolar ile ABD'ye ve 96 milyon dolar ile İtalya'ya yapıldı. Yılın ilk ayında, bu 5 ülkeye yapılan ihracat toplam ihracatın yüzde 34,3'ünü oluşturdu. Aynı dönemde ülke bazında ithalat en fazla 318 milyon dolar ile Rusya'dan yapıldı. Bu ülkeyi, 149 milyon dolar ile Ukrayna, 104 milyon dolar ile Brezilya, 102 milyon dolar ile ABD ve 67 milyon dolar ile Malezya izledi. Bu 5 ülkeden yapılan ithalat, toplam ithalatın yüzde 46,25'ini oluşturdu."
393,Yurt içinde gözler enflasyon verilerinde,"Küresel piyasalarda karışık bir seyir izlenirken, Avrupa Merkez Bankasının açıklayacağı faiz kararı ve ABD'nin istihdam raporunda yer alacak tarım dışı istihdam verisi ile yurt içinde enflasyon rakamları piyasanın odağında bulunuyor.",Ekonomi,https://www.trthaber.com/haber/ekonomi/yurt-icinde-gozler-enflasyon-verilerinde-841486.html,"Küresel piyasalarda, ABD'de açıklanan verilerden alınan karışık sinyaller ve Fed üyelerinin açıklamaları paralelinde Bankanın ne zaman faiz indirimine başlayacağına yönelik belirsizliğin sürmesiyle bu hafta karışık bir seyir izlendi. Fed Yönetim Kurulu Üyesi Michelle Bowman, bu hafta yaptığı açıklamada, enflasyonun düşürülmesinde kaydedilen ilerlemeyi durdurabilecek ve fiyat baskılarının yeniden artmasına neden olabilecek yukarı yönlü riskler göz önüne alındığında faiz oranlarını düşürmek için aceleleri olmadığını ifade etti. New York Fed Başkanı John Williams da bankanın muhtemelen bu yılın sonlarında faiz indirimine gideceğini belirterek, 2024'te 3 faiz indirimi yapılmasını ""makul bir başlangıç"" olarak değerlendirdi. Williams, Fed'in yüzde 2'lik sürdürülebilir enflasyon yolculuğunda hala katedecek yolu olduğunu bildirdi. Boston Fed Başkanı Susan Collins, Fed'in bu yılın sonlarında politikayı gevşetmeye başlamasının muhtemelen uygun olacağına inandığını belirtirken, Atlanta Fed Başkanı Raphael Bostic para politikasına sabırlı bir yaklaşımdan yana olduğunu vurguladı. Bostic, son birkaç enflasyon verisinin yüzde 2 hedefine giden yolun inişli çıkışlı olacağını gösterdiğini, politika faizini yaz döneminde düşürmenin muhtemelen uygun olacağını dile getirdi. Chicago Fed Başkanı Austan Goolsbee de geçen yıl mal ve iş gücü arzındaki iyileşmelerin bu sene ABD enflasyonunda daha fazla düşüşe zemin hazırladığını söyledi. Goolsbee, ocak ayı kişisel tüketim harcamaları verileri bir toparlanmayı gösterse bile bundan anlam çıkarmak için dikkatli olunması gerektiğini savundu. San Francisco Fed Başkanı Mary Daly, para politikasının iyi durumda olduğunu ve gerekirse faiz indirebileceklerini belirterek, enflasyon baskısının süreceğini dile getirdi. Cleveland Fed Başkanı Loretta Mester ise Bankanın enflasyon konusunda yapması gereken biraz daha iş olduğunu, enflasyonda geçen yılki düşüş hızının bu sene de devam edeceğinden emin olamayacaklarını söyledi. Öte yandan, Fed tarafından ABD Kongresi için yılda iki kez hazırlanan yarı yıllık Para Politikası Raporu'nun mart sayısı yayınlandı. Banka, raporda, ABD'de enflasyonun geçen yıl önemli ölçüde yavaşladığını ancak yüksek kalmaya devam ettiğini bildirdi. Fed'in ilk faiz indirimi ihtimali mayısta yüzde 18 ve haziranda yüzde 63 seviyesinde bulunuyor. ABD Hazine Bakanı Janet Yellen, geçen yıl küresel ekonomik büyümenin dirençli ve tahmin edilenden daha güçlü olduğunu, enflasyonun ise düştüğünü ve ekonomilerin yaklaşık yüzde 80'inde bu yıl da düşmeye devam etmesinin beklendiğini belirtti. Uluslararası Para Fonu (IMF), orta vadeli büyüme beklentilerinin zayıf kalmaya devam ettiğini, ticaretin yeniden canlandırılması, yapay zekanın potansiyelinin en üst düzeye çıkarılması, borç darboğazlarının önlenmesi ve iklim değişikliğiyle mücadele için işbirliğine ihtiyaç olduğunu bildirdi. Uluslararası kredi derecelendirme kuruluşu Standard&Poor's (S&P), ABD ekonomisinin emsallerinden daha iyi performans göstermeye devam ettiğini, politika faizlerindeki keskin artışa rağmen ülkenin 2023'te büyümenin arttığı tek büyük gelişmiş ekonomi olduğunu ifade etti. Moody's ise geçen yıl yüzde 2,9 olan G20 ekonomik büyümesinin 2024'te yüzde 2,4'e düşmesini beklediğini açıkladı. Moody's ayrıca New York Community Bank'ın uzun vadeli kredi notunu ""Ba2""den ""B3""e düşürdü, daha fazla not indirimi için izlemede bıraktı. Küresel piyasalarda Orta Doğu'daki gelişmeler de yakından takip edilirken, petrol fiyatlarında oynaklık dikkati çekiyor. Kızıldeniz'de devam eden jeopolitik riskler ve OPEC+'nın arz kesintisi süresini uzatacağına yönelik haber akışı petrol fiyatlarını yukarı yönlü desteklemeye devam ediyor. Bu gelişmelerle Brent petrolün varil fiyatı haftayı yüzde 2,8 artışla 83,2 dolardan tamamladı. Altının onsu da bu hafta yüzde 2,3 artışla 2 bin 84 dolara çıktı. Enflasyon baskılarının nispeten yavaşladığına işaret eden makroekonomik veriler sonrası ABD'nin 10 yıllık hazine tahvil faizi de haftayı 73 baz puan azalışla 4,1860'tan tamamladı. Kripto para piyasası tarafında ise Bitcoin, 64 bin doları test ederek Kasım 2021'den sonraki en yüksek seviyesine çıktı. Bu yükselişte MicroStrategy'nin 155 milyon dolarlık Bitcoin aldığına yönelik haber akışı etkili oldu. New York borsası karışık seyretti Bu hafta ABD'de açıklanan verilerden çıkarılan karışık sinyallerle New York borsasında karışık bir seyir izlendi. ABD'de beklentilerin altında gelen büyüme verilerine rağmen bireysel tüketim harcamalarının güçlü olduğuna ilişkin sinyaller, New York borsasının yönü üzerinde etkili oldu. ABD'de yeni konut satışları, ocakta aylık bazda yüzde 1,5 artışla 661 bine çıktı ancak bu artış piyasa beklentilerinin gerisinde kaldı. Dün ABD'nin 10 yıllık tahvil faizi 2 baz puanlık artışla yüzde 4,28'e yükseldi, bugün ise önceki kapanışının hemen altında seyrediyor. Ülkede, dayanıklı mal siparişleri ocakta aylık bazda yüzde 6,1 ile beklentilerin üzerinde azaldı ve Nisan 2020'den sonraki en büyük düşüşünü kaydetti.
Conference Board (CB) Tüketici Güven Endeksi de şubatta aylık 4,2 puan azalışla 106,7'ye gerileyerek 4 aydan sonra ilk kez düşüş gösterdi. S&P Case-Shiller Ulusal Konut Fiyat Endeksi ise geçen yıl aralıkta bir önceki aya göre yüzde 0,2 arttı. ABD ekonomisi 2023'ün dördüncü çeyreğinde yüzde 3,2 ile beklentilerin altında büyüme gösterdi. Ülkenin Gayrisafi Yurt İçi Hasıla (GSYH) verisine ilişkin ocak ayında yayımlanan öncü verilerde, ekonominin geçen yılın dördüncü çeyreğinde yüzde 3,3 büyüdüğü kaydedilmişti. Analistler, ABD ekonomisinin geçen yılın son çeyreğinde güçlü tüketim harcamalarının etkisiyle sağlam bir büyüme kaydettiğini, ancak büyümenin az da olsa hız kaybetmiş gibi göründüğünü belirtti. Fed'in enflasyona ilişkin olarak yakından takip ettiği verilerin başında gelen çekirdek kişisel tüketim harcamaları fiyat endeksi, ocakta beklentiler dahilinde aylık yüzde 0,4 ve yıllık yüzde 2,8 arttı. Endeksteki değişim, yıllık bazda Mart 2021'den bu zamana kadarki en düşük artış olarak kayıtlara geçti. Analistler, yavaşlamaya devam eden ve beklentiler doğrultusunda gelen enflasyon göstergesinin Fed'in yılın ilk yarısında faiz indirimine gidebileceğine ilişkin beklentileri desteklediğini çıkardığını ifade etti. Haftalık işsizlik maaşı başvurularının da 215 binle tahminleri aştığına dikkati çeken analistler, bu durumun iş gücü piyasasında yumuşamaya işaret ettiğini söyledi. Ülkede Michigan Üniversitesince ölçülen tüketici güven endeksi, şubatta aşağı yönlü revize edilerek 76,9 puan oldu. Tedarik Yönetim Enstitüsünün (ISM) imalat sanayi Satınalma Yöneticileri Endeksi (PMI) şubatta 47,8 ile piyasa beklentilerinin gerisinde kaldı. Ülkede, şubat ayı imalat sektörü PMI verisi ise 1,5 puan artarak 52,2 puanla beklentilerin üzerinde gerçekleşti ve ABD imalat sektöründe Temmuz 2022'den sonraki en hızlı iyileşmeye işaret etti. Diğer yandan, ABD'li teknoloji devlerinden Microsoft, OpenAI'nin Fransız rakibi Mistral AI ile yeni ortaklık kurduğunu açıkladı. ABD Federal Ticaret Komisyonu, süpermarket zinciri Kroger'in rakibi Albertsons'ı 24,6 milyar dolara satın almak için yaptığı anlaşmayı market fiyatlarını artıracağı gerekçesiyle engellemek için dava açtı. Sony Interactive Entertainment, küresel iş gücünün yüzde 8'ine karşılık gelen 900 çalışanını işten çıkarma planını duyurdu. Söz konusu gelişmelerle New York borsasında Nasdaq endeksi yüzde 1,77, S&P 500 endeksi yüzde 0,93 değer kazancıyla, Dow Jones endeksi ise yüzde 0,14 kayıpla haftayı tamamladı. 5 Mart Salı günü ABD'de fabrika siparişleri ile dayanıklı mal siparişleri, çarşamba günü ADP istihdam raporu, toptan stoklar, Fed Bej Kitap raporu, perşembe günü dış ticaret dengesi, haftalık işsizlik başvuruları ve cuma günü tarım dışı istihdam takip edilecek. Avrupa borsaları Avrupa borsalarında da ECB ve İngiltere Merkez Bankasının (BoE) faizleri ne zaman indirmeye başlayacağına ilişkin belirsizliğin devam etmesiyle karışık bir seyir izlendi. Avrupa Parlamentosu (AP) Genel Kurul oturumunda ECB Yıllık Raporu'na ilişkin değerlendirmede bulunan ECB Başkanı Christine Lagarde, enflasyonda düşüş sürecinin devam etmesini beklediklerini söyledi. Lagarde, Avro Bölgesi'nde ekonomik faaliyetin 2023'te zayıf seyrettiğini ve büyümenin son çeyrekte durgunlaştığını belirterek, ""Ücret artışlarının önümüzdeki çeyreklerde enflasyon dinamikleri üzerinde giderek daha önemli bir etken haline gelmesi bekleniyor."" dedi. ECB Başkan Yardımcısı Luis de Guindos, dünkü açıklamasında, kararların tarihlere değil verilere bağlı olduğuna işaret ederek, Bankanın, enflasyonun hedefine doğru gideceğine ikna olduğunda faizleri düşüreceğini dile getirdi. Analistler, ECB ve BoE'nin faiz indirimlerine haziranda başlayacağına ilişkin beklentilerin sürdüğünü belirtti. Öte yandan, Avrupa'da 30'dan fazla medya kuruluşu, reklam teknolojisinde hakim konumu kötüye kullandığı iddiasıyla Google aleyhine dava açarak, şirketten 2,1 milyar avro tazminat talep etti. Avro Bölgesi'nde Tüketici Fiyat Endeksi (TÜFE), şubat ayında yıllık bazda yüzde 2,6 olarak açıklandı. Piyasa beklentileri, şubatta Avro Bölgesi'nde yıllık enflasyonun yüzde 2,5 olacağı yönündeydi. Almanya'da ocakta perakende satışlar aylık yüzde 0,4 ve yıllık yüzde 1,4 azaldı. Ülkede öncü enflasyon verileri de şubatta aylık yüzde 0,4 ve yıllık bazda yüzde 2,5 ile beklentilerin altında gerçekleşti. Bu gelişmelerle, Almanya'da DAX endeksi yüzde 1,81, İtalya'da MIB 30 endeksi yüzde 0,71 değer kazanırken, İngiltere'de FTSE 100 endeksi yüzde 0,31, Fransa'da CAC 40 endeksi yüzde 0,41 değer kaybetti. Gelecek hafta salı günü Avro Bölgesi'nde Üretici Fiyat Endeksi (ÜFE), perşembe günü ECB'nin faiz kararı, cuma günü Avro Bölgesi'nde büyüme verileri takip edilecek. Analistler, ECB'nin gelecek haftaki toplantısında faizlerde değişikliğe gitmesinin beklenmediğini belirtti. Asya piyasaları Bu hafta Asya piyasalarında da karışık bir seyir hakim oldu. Japonya Merkez Bankası (BoJ) Başkanı Kazuo Ueda, ""Henüz sürdürülebilir ve istikrarlı bir enflasyon hedefine ulaşılacağını öngörecek konumda değiliz."" dedi. Japonya'da enflasyon beklentileri aşmasına rağmen Ueda'nın açıklamalarının ardından piyasalarda BoJ'un yakın zamanda negatif faiz politikasına son verebileceğine yönelik beklentiler ötelendi. Japonya'da TÜFE ocakta yıllık yüzde 2,2 arttı, çekirdek TÜFE de yüzde 2 artış gösterdi. Ülkede öncü sanayi üretimi ocakta yüzde 7,5 geriledi. Söz konusu verinin yüzde 6,7 azalış olarak gerçekleşmesi bekleniyordu. Japonya'da imalat sanayi PMI şubatta 47,2 ile beklentilere paralel gerçekleşti, işsizlik oranı değişmedi ve yüzde 2,4 olarak hesaplandı. Çin tarafında ise hükümetin ekonomik aktiviteyi canlandırmaya yönelik adımlar atmaya devam etmesi beklenirken, konuya ilişkin haber akışı bölge gündeminde ağırlığını korumaya devam ediyor. Çin'de şubatta imalat sanayi ve bileşik PMI sırasıyla 49,1 ve 50,9 ile tahminler doğrultusunda gelirken, hizmet sektörü PMI 51,4 ile beklentileri aştı. Caixin imalat sanayi PMI ise 50,9 ile öngörüleri geride bıraktı. Yeni Zelanda Merkez Bankası, faiz oranını son 15 yılın en yüksek seviyesi olan yüzde 5,50'de sabit tuttu. Söz konusu gelişmelerle haftalık bazda Çin'de Şanghay bileşik endeksi yüzde 0,74, Japonya'da Nikkei 225 endeksi yüzde 2,08 değer kazanırken, Hong Kong'da Hang Seng endeksi yüzde 0,82, Güney Kore'de Kospi endeksi yüzde 0,94 değer kaybetti. Gelecek hafta salı günü Japonya'da Tokyo TÜFE, cuma günü de dış ticaret dengesi ve cari denge verileri takip edilecek. Yurt içinde gözler enflasyon verilerinde Yurt içinde ise Borsa İstanbul'da BIST 100 endeksi haftayı yüzde 2,96 azalışla 9.097,15 puandan tamamladı. Dolar/TL, haftayı bir önceki kapanışın yüzde 1,1 üstünde 31,3774'ten tamamladı. Hazine ve Maliye Bakanı Mehmet Şimşek, katıldığı G20 Bakanlar ve Merkez Bankası Başkanları toplantısına ilişkin, ""Gerçekleştirdiğim ikili görüşmelerde Türkiye ekonomisine ilişkin gelişmeleri değerlendirirken, çok taraflı kalkınma bankaları ve ülkelerle ilişkilerimizi ve işbirliğimizi güçlendirecek hususlarda görüş alışverişinde bulunduk."" ifadesini kullandı. HSBC, para politikasının önemli derecede geleneksel tarafa yaklaşmasıyla ""carry trade"" dinamiklerinin Türk lirası (TL) için destekleyici hale geldiğini belirtti. Bankanın ""Gelişmekte Olan Piyasalar FX Yol Haritası"" başlıklı raporunda, TL'deki değer kaybının, hem hız hem de ölçek olarak sınırlı kalacağı öngörüsünde bulunuldu. Ülkede gelecek hafta pazartesi günü enflasyon, salı günü reel efektif döviz kuru, perşembe günü hazine nakit dengesi, cuma günü uluslararası kredi derecelendirme kuruluşu Fitch Ratings'in Türkiye değerlendirmesi takip edilecek. Analistler, teknik açıdan BIST 100 endeksinde 9.060 seviyesinin destek, 9.300 ve 9.400 seviyelerinin direnç konumunda olduğunu kaydetti."
394,"Deprem sigortalı konut sayısı 11,5 milyonu aştı","Konutu depreme karşı güvence altına alan zorunlu deprem sigortası oranı Türkiye genelinde yüzde 58 olurken, sigortalı konut sayısı 11,5 milyonu aştı. Bolu yüzde 91 ile sigortalılık oranında ilk sırada yer aldı.",Ekonomi,https://www.trthaber.com/haber/ekonomi/deprem-sigortali-konut-sayisi-115-milyonu-asti-841484.html,"Geçen yıl şubat ayında yüzyılın afeti olarak nitelendirilen Kahramanmaraş merkezli depremler sonrası sigortalı olma eğilimi arttı. DASK verilerine göre, ülkede en yoğun kentleşmenin yaşandığı Marmara Bölgesi, deprem sigortasına en fazla ilgi gösteren bölge oldu. Bölgede yüzde 66'lık oranla 4 milyon 492 bin 633 konutun Zorunlu Deprem Sigortası bulunuyor. Marmara Bölgesini yüzde 58 ile Doğu Anadolu ile Ege, yüzde 54 ile Akdeniz, yüzde 52 ile İç Anadolu ve yüzde 51 ile Güney Doğu Anadolu izledi. En düşük deprem sigortası oranı ise yüzde 46 ile Karadeniz'de görüldü. Bolu ilk sırada yer aldı İl bazında Bolu yüzde 91 ile sigortalılık oranında ilk sırada yer alırken, Düzce'de yüzde 89, Yalova'da yüzde 86, Bingöl'de yüzde 84, Muğla'da ise yüzde 83 olarak belirlendi. Sigortalılık oranının en düşük olduğu iller yüzde 32 ile Gümüşhane ve Bayburt oldu. Bayburt'ta 4 bin 816 poliçe üretilirken Gümüşhane'de bu rakam 9 bin 879 olarak gerçekleşti. Bu iki şehri, yüzde 33 ile Hakkari, yüzde 34 ile Siirt ve Rize izledi. 24 yıldır yürürlükte olan Zorunlu Deprem Sigortası'nda gerek kurum gerekse sigorta şirketleri, toplumda sigorta bilincini artırmak amacıyla çok sayıda kampanya düzenledi. Sigortalılık oranının istenilen düzeye çıkması için çalışmalar devam ediyor. 600 bin hasar dosyasına 35 milyar TL'lik ödeme yapıldı 6 Şubat depremleri sonrasında Doğal Afet Sigortalar Kurumu, ilk hasar ödemesini depremin üzerinden 24 saat geçmeden gerçekleştirirken, takip eden 4 aylık süreçte Çevre, Şehircilik ve İklim Değişikliği Bakanlığının tespitini yaptığı hasarlı konutların ödemelerini tamamladı. Ocak ayı itibarıyla yaklaşık 600 bin hasar ihbarına karşılık 35 milyar liraya ulaşan tazminat ödemesi gerçekleştirildi. Tazminat ödemelerinin hızla tamamlanması için bir dizi yeniliği hayata geçiren DASK, avans ödemesi uygulaması ile yıkık, acil yıkılacak ve ağır hasarlı binalar için sigorta bedelinin yüzde 20’sini, orta hasarlı binalar için ise sigorta bedelinin yüzde 10’unu sigortalılara avans olarak ödedi. Gelen ihbarların yüzde 80'ini oluşturan hafif hasarlı konutların sahiplerine, sigorta bedelinin yüzde 15’i muafiyet uygulanmadan ödendi. İpotekli konutların tazminat ödemesi için Türkiye Bankalar Birliği ile yapılan işbirliği sayesinde bireysel muvafakatname yerine topluca işlem yapılmasına imkan sağlandı ve 50 bin liraya kadar olan hasarlar doğrudan sigortalılara ödendi. Poliçelerinde iletişim bilgisi yazmayan sigortalılara ödeme için gerekli olan şifreleri ulaştırmak adına E-Devlet yetkileriyle proje geliştirildi. E- Devlet sitesinde yer alan “DASK Hasar / Ödeme Sorgulama"" sayfasına yeni bir hizmet olarak “DASK Ödeme Şifre Hizmeti” adımı eklendi. Bu sayede sigortalıların ödeme şifrelerine E-Devlet üzerinden de erişimi sağlandı. Zorunlu deprem sigortasına enflasyon koruması uygulanıyor Yeni yılla birlikte yürürlüğe giren yönetmeliğe göre, betonarme yapılar için sigorta birim metrekare bedeli 3 bin 16 liradan 6 bin liraya çıkarken, bir mesken için 640 bin TL olan azami teminat tutarı 1 milyon 272 bin TL’ye yükseltildi. Ek olarak, DASK tarihinde ilk defa, 1 Ocak 2024’ten sonra düzenlenen yeni poliçelerin teminatlarına enflasyon koruması getirildi. Buna göre, yeni tarihli poliçe teminatları aylık enflasyon oranında artıyor. DASK teminatlarına eklenen enflasyon koruması ile sigortalıların teminatlarının güncel kalması sağlanıyor. 1 Ocak öncesi poliçesi bulunan sigortalılar da ek prim ödemelerini gerçekleştirerek enflasyon korumasından faydalanabiliyor. Sigortalıları depremden kaynaklanan hasarlara karşı koruyan DASK, son dönemlerde şiddeti gittikçe artan doğa olaylarının etkilerine karşı kapsamını genişletiyor. Temmuz ayında tamamlanması hedeflenen Zorunlu Afet Sigortası ile tek poliçe üzerinden başta sel olmak üzere diğer tüm doğal afetler için teminat sağlanacak."
395,2023'te 16 bine yakın yatırım teşvik belgesi düzenlendi,"Geçen yıl Teşvik Uygulama ve Yabancı Sermaye Genel Müdürlüğünce 15 bin 745 yatırım projesi için teşvik belgesi düzenlenirken, bu kapsamda 1,1 trilyon liralık sabit yatırım yapılması ve 339 bin 952 kişiye istihdam yaratılması öngörülüyor.",Ekonomi,https://www.trthaber.com/haber/ekonomi/2023te-16-bine-yakin-yatirim-tesvik-belgesi-duzenlendi-841483.html,"Sanayi ve Teknoloji Bakanlığı 2023 yılı Faaliyet Raporu'ndan derlenen bilgilere göre, bakanlık, teşvik politikaları açısından bütüncül bir yaklaşım geliştirilerek, birbirini besleyen politikalar zinciri içerisinde daha etkin ve verimli işleyecek bir yapının oluşturulması amacıyla çalışıyor. Türkiye'nin orta ve uzun vadeli yatırım ve kalkınma planlarına uygun olarak, cari açığın azaltılması doğrultusunda yatırım teşvik sistemi, sürdürülebilir ve güçlü bir ekonomik yapının tesisi açısından önemli politika araçları arasında yer alıyor. Yatırım teşvik sistemi kapsamındaki uygulamalarla AR-GE içeriği ve katma değeri yüksek, yüksek ve orta-yüksek teknolojili ürün ihracatını artıracak bir üretim sistemine geçilmesini sağlayacak yatırımların artırılması ve bölgelerarası gelişmişlik farklarının azaltılarak Türkiye'nin dengeli ve topyekun kalkınması hedefleniyor. Geçen yıl Türkiye'nin ihtiyaç duyduğu teknolojik dönüşüme yönelik yatırımların artırılması, 6 Şubat deprem felaketinin olumsuz etkilerinin en aza indirilmesi ve uygulanmakta olan destek mekanizmalarının daha etkin ve verimli işlemesi amacıyla çalışmalar yürütüldü. 1,1 trilyon liralık sabit yatırım öngörülüyor Geçen yıl 15 bin 745 yatırım projesi için teşvik belgesi düzenlendi, bu belgeler kapsamında 1,1 trilyon liralık sabit yatırım yapılması ve 339 bin 952 kişiye istihdam yaratılması öngörüldü. Aynı dönemde 16 yatırım projesi için proje bazlı destek kararı yayımlandı ve aralarından 14 proje için yatırım teşvik belgesi düzenlendi. Yayımlanan destek kararları kapsamında 144 milyar liranın üzerinde yatırım harcaması yapılması ve 7 bin 419 kişilik istihdam yaratılması hedefleniyor. En çok yatırım teşvik belgesi 1. bölgeden Yatırım projelerinin 706 milyar liralık kısmına denk gelen 12 bin 743'ü bölgesel teşvik sistemi, 355,9 milyar lira değerindeki 2 bin 944'ü genel teşvik sistemi ve 44 milyar lira tutan 58'i stratejik yatırımların teşviki kapsamında desteklendi. Bu dönemde düzenlenen yatırım teşvik belgesi adedinde Ankara, Antalya, Bursa, Eskişehir, İstanbul, İzmir, Kocaeli, Muğla ve Tekirdağ'ı içine alan ""1. Bölge"" 6 bin 217 belgeyle birinci sırada yer aldı. Bu bölgeyi 3 bin 132 belgeyle 2. Bölge, 1968 belgeyle 3. Bölge, 2 bin 20 belgeyle 6. Bölge, 1345 belgeyle 4. Bölge ve 997 belgeyle 5. Bölge izledi. Projeler kapsamında, 1. Bölgede 398,9 milyar lira, 2. Bölgede 224,5 milyar lira, 3. Bölgede 165,7 milyar lira, 4. Bölgede 87,6 milyar lira, 5. Bölgede 89,6 milyar lira ve 6. Bölgede 72,7 milyar liralık yatırım yapılması planlandı. Ayrıca muhtelif bölgelerde de öngörülen sabit yatırım tutarı 67,6 milyar lira olan 66 yatırım teşvik belgesi düzenlendi."
396,İhracatta şubat rekoru,"Ticaret Bakanı Ömer Bolat, ""İhracatımız şubatta geçen yılın aynı ayına göre yüzde 13,6 artarak 21 milyar 86 milyon dolar oldu. Cumhuriyet tarihimizin en yüksek şubat ihracat değerine ulaştık"" dedi.",Ekonomi,https://www.trthaber.com/haber/ekonomi/ihracatta-subat-rekoru-841475.html,"Ticaret Bakanı Ömer Bolat, Adıyaman'da bir otelde düzenlenen, şubat ayına ilişkin dış ticaret verilerinin açıklandığı toplantıda, kentin geçen yıl 6 Şubat'ta yaşanan deprem felaketinde büyük yara aldığını hatırlattı. Hükümetin 1 yıl gibi kısa bir sürede enkaz kaldırma, geçici barınma imkanları ve kalıcı konut ve iş yeri yapımı gibi çalışmaları ilerlettiğini söyleyen Bolat, ""Bir yıl sonra Adıyaman'da farklı ve olumlu bir görüntüyle karşılaşmaktan büyük memnuniyet duyuyoruz."" diye konuştu. ""2024 yılı sonuna kadar 200 bin kalıcı konut tamamen teslim edilmiş olacak"" Bolat, deprem illerinde toplamda 650 bin yeni konut, iş yeri ve köy evlerinin hızla yapılmakta olduğunu dile getirerek, ""Birkaç hafta önce Cumhurbaşkanı'mız deprem illerini ziyaret ederek bitirilmiş kalıcı konutları hak sahiplerine kura çekilişi sonucunda teslim etti. 2024 yılı sonuna kadar 200 bin kalıcı konut tamamen teslim edilmiş olacak. İki ay içinde depremin 1. yılında teslim edilen 40 bin konuta ilave olarak 75 bin konutun teslimi daha peyderpey tamamlanmış olacak."" dedi. Şubat ayı dış ticaret verilerine ilişkin Bolat, ""Şubatta ihracatımız geçen yılın aynı ayına göre yüzde 13,6 artışla 21 milyar 86 milyon dolar olarak gerçekleşti. Böylece Cumhuriyet tarihimizin en yüksek şubat ayı ihracat değerine ulaştık. İthalatımız ise yüzde 8,5 azalışla 28 milyar 87 milyon dolara geriledi. Bu da güzel bir başarı."" ifadesini kullandı. ""İhracatın ithalatı karşılama oranı yüzde 75,1'e yükseldi"" Bakan Bolat, dış ticaret açığının şubatta geçen yılın aynı ayına göre yüzde 42,3 azalarak 7 milyar dolara gerilediğini belirterek, ""İhracatın ithalatı karşılama oranı da 14,6 puan artışla yüzde 75,1'e yükseldi. Şubat sonunda yıllıklandırılmış ihracatımızda 258,7 milyar dolara ulaştık. Aralık sonunda 255,8 milyar dolardı. İhracatçılarımız ilk 2 ayda ekstradan 3 milyar dolar ihracat başarısı gösterdi. Yıllıklandırılmış ithalatımız 351,8 milyar dolara geriledi."" bilgisini verdi. Bolat, mayıs ayında 122 milyar dolar olan yıllıklandırılmış dış ticaret açığının şubat itibarıyla 93 milyar dolara gerilediğini ifade ederek, ""Dış ticaret açığımızı 9 ayda yaklaşık 29 milyar dolar azalttık."" diye konuştu."
397,Kripto paraya yasal düzenlemede sona doğru,"Kripto para piyasasının yasal zemine oturtulması için hazırlıklarda sona gelindi. Yeni tasarı ile birlikte, mağduriyetlerin önüne geçilmesi ve kara para aklanmasının engellenmesi hedefleniyor.",Ekonomi,https://www.trthaber.com/haber/ekonomi/kripto-paraya-yasal-duzenlemede-sona-dogru-841472.html,"Kripto varlıklar yeniden tanımlanacak. Denetlenebilirlik ve şeffaflık sağlanacak. Yasa tasarısı ile kripto varlıkların ihraç ve dağıtımı, alım satım yapanların uyacakları ilkeler belirlenecek. Kripto varlıkların belirli bir şifreleme ve algoritma üzerinden tanımlanması yasa teklifinde yer alacak. Ayrıca kripto varlıkların şifrelerinin kime ait olduğu net ifadelerle yasaya eklenecek. Uzmanlara göre bu adımla,Türkiye blok zincir teknolojisinde daha fazla yatırım çekebilir. İşlem vergisi alınması planlanıyor Kripto para piyasası yasa tasarısının kanunlaşmasıyla kara para aklanmasının da önüne geçilmesi hedefleniyor. Belli sınırı geçen kazançlardan da işlem vergisi alınması planlanıyor. Düzenlemenin yakın zamanda meclise sunulması bekleniyor. ""Kripto varlıkların saklanmasıyla alakalı şartlar geldiğini göreceğiz"" Kripto Varlık Analisti Oytun Es, TRT Haber'de, şunları kaydetti; Yasa tasarısı ilk öncelikli olarak borsa tarafında bazı şartların giderilmesini hedefliyor. Büyük ihtimalle burada artık borsa açmak isteyenlerle alakalı bir sermaye şartını burada da hep beraber göreceğiz. Onun haricinde buradaki kripto varlıkların saklanmasıyla alakalı bazı şartların geldiğini göreceğiz. Türkiye eğer burada doğru bir aksiyon alırsa bana göre kripto para ekosistemi içerisinde ve blockchain teknolojisi içerisinde dünyanın en önde gelen ülkelerinden bir tanesi olmaya aday bir ülke."
398,Genel aydınlatma sayaçlarında otomatik sisteme geçilecek,"TEDAŞ tarafından, genel aydınlatma sayaçlarının Otomatik Sayaç Okuma Sistemleri (OSOS) kapsamına alınması işleminin 31 Aralık 2024'e kadar tamamlanmasına karar verildi.",Ekonomi,https://www.trthaber.com/haber/ekonomi/genel-aydinlatma-sayaclarinda-otomatik-sisteme-gecilecek-841468.html,"Genel Aydınlatma Yönetmeliğinde Değişiklik Yapılmasına Dair Yönetmelik, Resmi Gazete'nin bugünkü sayısında yayımlandı. Buna göre, TEDAŞ tarafından genel aydınlatma sayaçlarının tamamının OSOS kapsamına alınmasının 31 Aralık 2024'e kadar tamamlanması kararlaştırıldı. Ayrıca, OSOS kapsamına uygun olduğu halde bu kapsama alınmayan ve TEDAŞ tarafından anlık veya çevrimiçi izlenemeyen sayaçların tüketim giderlerine ilişkin 1 Ocak 2025'e kadar ödeme yapılmaması kararlaştırıldı."
399,"Moody's, New York Community Bank'ın kredi notunu düşürdü","Uluslararası kredi derecelendirme kuruluşu Moody's, New York Community Bank'ın uzun vadeli kredi notunu ""Ba2""den ""B3""e düşürdü, daha fazla not indirimi için izlemede bıraktı.",Ekonomi,https://www.trthaber.com/haber/ekonomi/moodys-new-york-community-bankin-kredi-notunu-dusurdu-841452.html,"Moody's'den yapılan açıklamada, New York Community Bank ve iştiraki Flagstar Bank'ın tüm uzun vadeli ve bazı kısa vadeli notları ile değerlendirmelerinin düşürüldüğü bildirildi. Açıklamada, New York Community Bank'ın uzun vadeli kredi notunun ""Ba2""den ""B3""e, Flagstar Bank'ın da ""Baa2""den ""Ba3'e indirildiği kaydedildi. Kredi derecelendirme kuruluşunun açıklamasında, söz konusu bankaların tüm uzun vadeli notlarının daha fazla not indirimi için izlemede kalmaya devam ettiği aktarıldı. Moody's daha önce şubat ayında da New York Community Bank'ın uzun vadeli kredi notunu ""Ba3""ten ""Ba2""ye düşürmüş ve daha fazla not indirimi için izlemede tutmuştu. Uluslararası kredi derecelendirme kuruluşlarından Fitch Ratings de New York Community Bank ve iştiraki Flagstar Bank'ın uzun ve kısa vadeli kredi notlarını düşürürken, not görünümünü ""negatif"" olarak belirlemişti. Söz konusu not indirimleri, New York Community Bank'ın ocak ayı sonunda yayımladığı bilançosunda sürpriz zarar açıklaması sonrası 29 Şubat'ta yönetim değişikliğine gitmesinin ardından geldi. Banka, Alessandro DiNello'nun Thomas Cangemi'nin yerine CEO olarak atandığını duyurmuştu. New York Community Bank, DiNello'yu şubat ayı başında operasyonlarını istikrara kavuşturmak için Yönetim Kurulu Başkanı görevine getirmişti. Ayrıca banka, dördüncü çeyrek finansal sonuçlarında değişikliğe giderek dahili risk yönetimine ilişkin açıklama eklemişti. New York Community Bank'ın ABD Menkul Kıymetler ve Borsa Komisyonuna (SEC) yaptığı bildirimde, iç kredi incelemesine dair iç kontrollerde etkin olmayan gözetim, risk değerlendirme ve izleme faaliyetlerinden kaynaklanan zayıflıkların tespit edildiği belirtilmişti."
400,THY Melbourne seferlerine başladı,"Dünyada en fazla ülkeye uçan hava yolu şirketi Türk Hava Yolları (THY), İstanbul Havalimanı'ndan Singapur aktarmalı olarak Avustralya'nın Melbourne şehrine ilk uçuşunu gerçekleştirdi.",Ekonomi,https://www.trthaber.com/haber/ekonomi/thy-melbourne-seferlerine-basladi-841415.html,"THY tarafından 6. kıtaya ilk uçuş, TK 168 sefer sayılı, 349 yolcu taşıyan Boeing 777 tipi uçakla yapıldı. Uçağın kapısında yolculara lokum ikram edildi. Uçuş öncesi gazetecilere açıklama yapan THY Yönetim Kurulu ve İcra Komitesi Başkanı Ahmet Bolat, 6. kıtaya ilk seferi başlatmaktan duydukları memnuniyeti dile getirdi. Bolat, Avustralya'nın 26 milyon nüfusu bulunduğunu ve ülkede yıllık kişi başı milli gelirin 70 bin dolar olduğunu söyledi.    Avustralyalıların daha önce de Türkiye'ye geldiğini belirten Bolat, ""Anzaklar'dan dolayı ülkemize, Çanakkale'ye geliyorlardı. Uzun bir yol katediyorlardı kod paylaşımı yaptığımız firmalarla. Artık Melbourne'den binen bir yolcu, 19 saatlik uçuşla Türkiye'ye gelecek. Beraberimizde gazeteciler de var. Onları Avustralya'ya götürüyoruz. Aynı şekilde geçen hafta birçok blogger ve youtuber geldi. Ülkemizin güzelliklerini gezip gördüler. Orada ülkemizin güzelliklerini anlatacaklar. Karşılıklı turizmin bu şekilde artacağına, gelişeceğine inanıyoruz."" diye konuştu. ""Bu yıl bitmeden Sidney'e uçabiliriz"" Bu uçuşu çok önemsediklerine dikkati çeken Bolat, ""Çok yakında belki de Sidney'i de açabiliriz. O konudaki görüşmelerimiz devam ediyor. Bu gezimizde Sidney'e de uğrayacağız. Uçak müsaitliğine göre belki de bu yıl bitmeden Sidney'e uçabiliriz."" ifadelerini kullandı. Avustralya'nın İstanbul Başkonsolosu Tony Huber, ilk uçuş dolayısıyla Türkiye, Avustralya ve THY'yi tebrik etti.    Huber, ""Uzun bir rota olacak. Bu ilk uçuş için her şeyin en iyisini diliyorum."" dedi. Konuşmaların ardından Bolat ve Huber, uçak içinde yolcuları selamladı. Bolat, Huber'e küresel renk otoritesi Pantone tarafından tescillenen ""Türk Hava Yolları Kırmızısı"" isimli ajandayı hediye etti. Daha sonra aprona inen Huber, uçmak için pist başına hareket eden uçağın ardından su döktü."
401,"Rekabet Kurulu'ndan bilişim firmalarına 91,6 milyon lira ceza","Rekabet Kurulunun, bilişim sektöründe faaliyet gösteren bazı teşebbüslerin iş gücü piyasasına yönelik centilmenlik anlaşmaları yoluyla Rekabetin Korunması Hakkında Kanun'u ihlal edip etmediğinin tespitine yönelik yürüttüğü soruşturma tamamlandı.",Ekonomi,https://www.trthaber.com/haber/ekonomi/rekabet-kurulundan-bilisim-firmalarina-916-milyon-lira-ceza-841412.html,"Rekabet Kurumunun internet sitesinde yer alan açıklamaya göre Kurul, 8 teşebbüs hakkında, rekabete aykırı anlaşmalara taraf olmak suretiyle ilgili kanunu ihlal ettikleri gerekçesiyle bireysel muafiyetten yararlanamayacaklarına ve toplam 91 milyon 697 bin 701 lira ceza uygulanmasına hükmetti. Öte yandan, 12 teşebbüs hakkında, ilgili kanunu ihlal ettikleri belirlenemediğinden idari para cezasına gerek olmadığına karar verildi."
402,Türkiye ile Türkmenistan arasında doğal gaz ve hidrokarbon alanında anlaşmalar imzalandı,"Türkiye ile Türkmenistan arasında doğal gaz alanında mutabakat zaptı, hidrokarbon alanında niyet beyanı imzalandı.",Ekonomi,https://www.trthaber.com/haber/ekonomi/turkiye-ile-turkmenistan-arasinda-dogal-gaz-ve-hidrokarbon-alaninda-anlasmalar-imzalandi-841382.html,"Enerji ve Tabii Kaynaklar Bakanı Alparslan Bayraktar, X sosyal medya hesabından yaptığı açıklamada, Cumhurbaşkanı Recep Tayyip Erdoğan’ın Antalya Diplomasi Forumu marjında Türkmenistan Halk Maslahatı Başkanı Gurbanguly Berdimuhammedov ile görüşmelerine eşlik ettiğini belirtti.   Bakan Bayraktar, şunları kaydetti: ""Görüşme kapsamında iki ülkenin doğal gaz alanında işbirliğine ivme katacak bir Mutabakat Zaptı ile hidrokarbon alanında yapacağımız ortaklıklara temel teşkil edecek bir Niyet Beyanı imzaladık. Atılan imzalarla Türkmen gazının önce Türkiye'ye, sonrasında küresel piyasalara sevkini hedefliyoruz."""
403,"Doğu ve Güneydoğu'ya nisanda iki yeni ""turistik"" tren seferi başlayacak","Ulaştırma ve Altyapı Bakanı Abdulkadir Uraloğlu, yemekli ve yataklı vagonlara sahip iki yeni turistik trenin, nisan ayında, Ankara-Diyarbakır ve Ankara-Tatvan hatlarında seferlerine başlayacağını duyurdu.",Ekonomi,https://www.trthaber.com/haber/ekonomi/dogu-ve-guneydoguya-nisanda-iki-yeni-turistik-tren-seferi-baslayacak-841354.html,"Ulaştırma ve Altyapı Bakanı Uraloğlu, yazılı açıklamasında, söz konusu turistik trenlerin seyahatseverlerin ve sanat tutkunlarının gözdesi ""Turistik Doğu Ekspresi""ne alternatif olacağını ifade etti. Trenlerin seferlere başlamaya hazırlandığını belirten Uraloğlu, ""Turistik tren, nisanda seferlerine başlayacak ve haziran ortalarına kadar seferlerine devam edecek. Ankara-Kars Hattı'nda, Doğu Ekspresi'nin yanı sıra kış sezonunda sefere konulan Turistik Doğu Ekspresi büyük talep görüyor. Seyahatseverler, farklı parkurlarda da aynı şekilde turizm amaçlı trenlerin sefere konulması yönünde talepte bulunuyordu. Bu iki trenle bu taleplere cevap verdik."" değerlendirmesinde bulundu. Ankara-Tatvan-Ankara seferi Uraloğlu, 1262 kilometrelik Ankara-Tatvan-Ankara parkurunda işletilecek turistik trenin Ankara'dan 17 Nisan Çarşamba günü saat 15.55'te seferlerine başlayacağını ifade ederek, trenin Ankara-Tatvan seferinde Elazığ'da 4 saat duracağını bildirdi. Trenin, 19 Nisan Cuma günü, Tatvan'dan saat 06.35'te hareket edeceğini ifade eden Uraloğlu, söz konusu trenin Palu'da 3, Elazığ'da 4, Kayseri'de 3 saat duracağını kaydetti. Turistik trenin 9 yataklı ve 1 yemekli vagondan oluşacağına işaret eden Uraloğlu, şu ifadeleri kullandı: ""Ankara-Tatvan parkurunda iki kişinin seyahat edebildiği yataklı kabin fiyatı 9 bin 900 lira, Tatvan-Ankara parkurunda ise 9 bin lira. Tren, hem alternatif bir tatil seçeneği sunarak Anadolu'muzun tarihinin, doğal güzelliklerinin keşfedilmesini sağlıyor hem de trende seyahatin kendisi tatil gibi. Ayrıca fotoğrafseverler için de çok önemli fırsatlar sunuyor. Bu turistik trenlerin de Turistik Doğu Ekspresi gibi çok sevileceğine inanıyoruz. Farklı parkurlarda da turistik trenlerin işletilmesi yönünde çalışmalarımız devam ediyor."" Ankara-Diyarbakır-Ankara seferi Bakan Uraloğlu,1051 kilometre hat uzunluğuna sahip Ankara-Diyarbakır parkurunda işletilecek Ankara-Diyarbakır-Ankara Turistik Treni'nin ise 180 kişi kapasitesine sahip olacağını, 9 yataklı ve 1 yemekli vagondan oluşacağını belirtti. Uraloğlu, trenin, Ankara'dan 19 Nisan Cuma günü saat 15.55'te, Diyarbakır'dan ise 21 Nisan Pazar günü saat 12.00'de hareket edeceğini bildirdi. Trenin, Ankara-Diyarbakır seferi sırasında Malatya'da 3 saat, Diyarbakır-Ankara seferinde ise Yolçatı'da 4, Kayseri'de 3 saat turizm amaçlı duracağını ve böylece buralardaki tarihi ve kültürel değerlerin görülebileceğini ifade eden Uraloğlu, ""Ankara-Diyarbakır parkurunda iki kişinin seyahat edebildiği yataklı kabin oda fiyatı 9 bin lira, Diyarbakır-Ankara parkurunda ise 8 bin lira olarak belirlendi."" bilgisini paylaştı."
404,"SPK'den ""Emeklilik Yatırım Fonlarına İlişkin Rehber""de değişiklik duyurusu","Sermaye Piyasası Kurulu (SPK), ""Emeklilik Yatırım Fonlarına İlişkin Rehber""de değişikliğe gitti.",Ekonomi,https://www.trthaber.com/haber/ekonomi/spkden-emeklilik-yatirim-fonlarina-iliskin-rehberde-degisiklik-duyurusu-841334.html,"SPK açıklamasına göre, ""Finansal Mimari ve Alt Yapının Güçlendirilmesi Programı"" ve ""Yatırım Ortamını İyileştirme Koordinasyon Kurulu 2023-2024 Eylem Planı"" kapsamında bireysel emeklilik yatırım fonlarının, girişim sermayesi yatırımlarının finansmanında daha etkin bir rol oynaması amacıyla ""Emeklilik Yatırım Fonlarına İlişkin Rehber""de değişiklik yapıldı. Yapılan değişiklikle; bireysel emeklilik sistemine giriş aşamasında herhangi bir fon tercihinde bulunmayan katılımcıların birikimlerinin yatırıma yönlendirildiği Standart Fonların, girişim sermayesi yatırım fonlarına yatırım yapabilmelerinin önü açılırken, portföylerinin asgari yüzde 1'i oranında yatırım şartı getirildi."
405,Yıllık gelir vergisi beyannamesi verme dönemi başladı,Geçen yıl elde edilen kazançlara ilişkin yıllık gelir vergisi beyanname verme dönemi başladı.,Ekonomi,https://www.trthaber.com/haber/ekonomi/yillik-gelir-vergisi-beyannamesi-verme-donemi-basladi-841323.html,"Gelir İdaresi Başkanlığının (GİB) internet sitesinde yer alan duyuruya göre, ticari, zirai ve mesleki faaliyetinden dolayı gerçek usulde vergilendirilen gelir vergisi mükellefleri 2023 yılına ilişkin beyannamelerini 1 Nisan Pazartesi gününe kadar elektronik ortamda gönderebilecek. Geliri sadece ücret, kira, menkul sermaye iradı veya diğer kazanç ve iratların biri veya birkaçından oluşan mükellefler yıllık gelir vergisi beyannamelerini ""Dijital Vergi Dairesi (Hazır Beyan Sistemi)"" üzerinden kolay ve güvenli şekilde verebilecek. Geçen yılki gelirlere ilişkin yıllık gelir vergisi beyannameleri üzerinden tahakkuk eden gelir vergisinin, mart ve temmuz aylarında iki eşit taksitte ödenmesi gerekiyor. Ayrıca mükelleflerin, yıllık gelir vergisi beyannamesini verirken yararlanmaları amacıyla gelir unsurları itibarıyla rehberler, broşürler ve infografikler Başkanlıkça hazırlanarak kullanıma sunuldu."
406,Ticaret Bakanlığı'ndan işletmelere kredi müjdesi,Ticaret Bakanlığı'na bağlı kredi ve kefalet kooperatifleri aracılığıyla esnaf ve sanatkarlara Halkbank’tan kullandırılan genel işletme kredilerinde şahıs üst limiti 650 bin liradan 750 bin liraya yükseltildi.,Ekonomi,https://www.trthaber.com/haber/ekonomi/ticaret-bakanligindan-isletmelere-kredi-mujdesi-841321.html,"Bolat, sosyal medya platformu X'ten yaptığı paylaşımda, esnaf ve sanatkarlara yönelik kredi limiti artışına ilişkin bilgi verdi. Yeni kredi taleplerine yönelik sağlanan kolaylığa da dikkati çeken Bolat, şunları kaydetti: ""Bakanlığımıza bağlı kredi ve kefalet kooperatiflerimiz aracılığıyla esnaf ve sanatkarlarımıza Halkbank'tan kullandırmakta olduğumuz genel işletme kredilerinde şahıs üst limitini 650 bin liradan 750 bin liraya yükselttik. Ayrıca esnaf ve sanatkarlarımızın yeni kredi taleplerinde mevcut kredilerini kapatma şartı da aranmayacak. Ticaret erbabımızın bu önemli taleplerini karşılamış olmanın memnuniyeti içindeyiz. Tüm esnaf ve sanatkarlarımıza hayırlı olsun."""
407,BIST 100 endeksi dünya endekslerini geride bıraktı,"Borsa İstanbul'da BIST 100 endeksi, yıl başından bu yana da yüzde 23,07 değer kazancıyla küresel pay piyasalarını geride bıraktı.",Ekonomi,https://www.trthaber.com/haber/ekonomi/bist-100-endeksi-dunya-endekslerini-geride-birakti-841322.html,"Dünya genelinde önemli merkez bankalarının politika faizini ne zaman indirmeye başlayacaklarına yönelik belirsizliklerin devam etmesine karşın özellikle yarı iletken çip ve yapay zeka alanında faaliyet gösteren teknoloji şirketlerinin beklentileri aşan finansal sonuçlarının ardından dünya borsalarında zirveler yenilendi. Kaliforniya merkezli çip üreticisi Nvidia'nın son çeyrekte beklentilerin üzerinde kar açıklaması sonrası ABD, Avrupa ve Japonya pay piyasalarında yeni zirveler görülürken, yurt içinde BIST 100 endeksi de küresel ralliye eşlik ederek rekorunu tazeledi. BIST 100 endeksi, yıl başından bu yana gösterdiği performans ile dünya çapında önemli endeksleri geride bıraktı Yıl başından bu yana önemli merkez bankalarının faiz indirimlerine başlama zamanına ilişkin belirsizliklerin günden güne artmasına karşın özellikle büyük teknoloji şirketlerinin beklentilerin üzerinde gelen karları küresel pay piyasalarında risk iştahını artırdı. Söz konusu şirketler öncülüğünde New York borsasında başlayan ralli, Avrupa'ya oradan da Japonya pay piyasalarına taşınırken, endekslerin tarihi yüksek seviyeleri de yenilendi. Yılın ilk iki aylık performansına bakıldığında, ABD'de New York borsasında Nasdaq endeksi yüzde 7,20, S&P 500 endeksi yüzde 6,84 ve Dow Jones yüzde 3,47 değer kazanırken, Avrupa tarafında Almanya'da DAX 40 endeksi yüzde 5,53, Fransa'da CAC 40 endeksi yüzde 5,09 ve İtalya'da MIB 30 endeksi yüzde 7,34 artış kaydetti. Avrupa bölgesinde tek gerileyen ise yüzde 1,33 ile İngiltere'de FTSE 100 endeksi oldu. Asya'da ise Japonya'da Nikkei 225 endeksi yüzde 17,04, Hindistan'da Sensex endeksi yüzde 0,36 ve Çin'de Şanghay bileşik endeksi yüzde 1,35 artarken, Güney Kore'de Kospi endeksi yüzde 0,48 ve Hong Kong'da Hang Seng endeksi yüzde 3,14 değer kaybetti. Aynı dönemde, BIST 100 endeksi yüzde 23,07 yükselerek söz konusu önemli endeksleri geride bırakırken, dolar bazlı bu süreçte yüzde 16,1 artış kaydetti. Yıl başından bu yana tüm sektör endeksleri yükselirken, en çok kazandıran yüzde 103,07 ile Bilişim oldu. Ana endekslere bakıldığında ise yüzde 67,66 artışla Teknoloji endeksi dikkati çekiyor. Bu süreçte, BIST 100 endeksine dahil hisselerden 98'i yükselirken, 2'si değer kaybetti. En çok işlem gören hisse senetleri Türk Hava Yolları, Ereğli Demir Çelik, Türkiye İş Bankası (C), Yapı Kredi ve Akbank oldu. Söz konusu dönemde en fazla yükseliş kaydeden hisseler arasında Mia Teknoloji yüzde 116,90, Kocaer Çelik yüzde 97,82 ve Akfen Yenilenebilir Enerji yüzde 90,10 artışla ilk üç sırayı paylaşırken, Qua Granite yüzde 24,74 ve Hektaş yüzde 4,98 gerileyerek yatırımcısını üzen hisseler oldu. BIST 100 endeksi, şubatta aylık bazda da dünya endeksleri arasında zirvede BIST 100 endeksi şubatta yüzde 8,20 yükselerek ayı 9.193,69 puandan tamamlarken, gördüğü en yüksek seviye rekorunu da 9.450,48 puana taşıdı. Endeks, aynı dönemde dolar bazlı incelendiğinde yüzde 5,13 değer kazanarak 294,41 puan oldu. Dünya endekslerinin şubat performansı incelendiğinde BIST 100 endeksinin söz konusu endeksleri aylık bazda da geride bırakarak zirvede yer aldığı görülüyor. BIST 100'ün ardından Asya pay piyasalarının şubat performansı dikkati çekiyor. Çin'de Şanghay bileşik endeksi yüzde 8,13 artışla ikinci sırada, Japonya'da Nikkei 225 endeksi yüzde 7,94 yükseliş kaydederek üçüncü sırada yer alıyor. Aynı dönemde New York borsasında Nasdaq endeksi yüzde 6,12, S&P 500 endeksi yüzde 5,17, Dow Jones endeksi yüzde 2,22 artış kaydederken, Almanya'da DAX 40 endeksi yüzde 4,58, Fransa'da CAC 40 endeksi yüzde 3,54 ve İtalya'da MIB 30 endeksi yüzde 3,48 değer kazandı. İngiltere'de FTSE 100 endeksi ise yüzde 0,01 geriledi. Borsa İstanbul'da yılın ikinci ayında, bankacılık endeksi yüzde 5,12 ve holding endeksi yüzde 11,70 artış kaydetti. Sektör endeksleri arasında en fazla kazandıran yüzde 53,97 ile bilişim olurken, tek kaybettiren yüzde 2,26 ile iletişim oldu. Şubatta, BIST 100 endeksine dahil hisselerden 85'i yükselirken, 15'i değer kaybetti. Bu dönemde en çok işlem gören hisse senetleri Türk Hava Yolları, Ereğli Demir Çelik, Türkiye İş Bankası (C), Tüpraş ve Sasa Polyester oldu. Aynı dönemde, en fazla yükseliş kaydeden hisseler arasında Mia Teknoloji yüzde 78,77, Borusan Yatırım yüzde 65,61 ve Ege Endüstri yüzde 58,58 artışla yatırımcılarını sevindirirken, en fazla gerileyen hisseler arasında ise Akcansa Çimento yüzde 8,19, İzdemir Enerji yüzde 7,40 ve CW Enerji yüzde 6,85 azalışla dikkati çekti. Türkiye'nin 5 yıllık CDS'si şubatta tekrar 300 baz puanın altına indi Yabancı yatırım kuruluşlarının Türkiye'ye ilişkin yayınladıkları olumlu raporlar silsilesinde Türk varlıklarına olan ilginin de arttığı görülürken, Türkiye'nin 5 yıllık kredi risk primindeki (CDS) düşüş eğilimi de devam ediyor. Geçen yılın mayıs ayında 700 baz puanda bulunan Türkiye'nin 5 yıllık CDS'i, genel seçimlerin ardından yeni ekonomi yönetiminin iş başı yapması ve enflasyonla mücadele kapsamında sıkılaştırıcı para politikası adımlarının atılmasıyla birlikte şubatta 284 baz puana kadar geriledi. Aralık 2023'te Türkiye'nin 5 yıllık CDS'i 282,5 baz puana kadar inerek 19 Şubat 2020'den bu yana en düşük seviyesine gerilemesinin ardından yeni yılın ilk ayında 331 baz puana çıkmıştı. Ayrıca, Türkiye Cumhuriyet Merkez Bankası (TCMB) tarafından yayımlanan Haftalık Menkul Kıymet İstatistikleri verilerine göre, yurt dışında yerleşik kişiler, yıl başından 23 Şubat haftasına kadar toplamda 115,4 milyon dolarlık net hisse senedi alımı gerçekleştirdi. Öte yandan, Merkezi Kayıt Kuruluşu (MKK) tarafından risk iştahını ölçmek için oluşturulan Risk Eğilim Endeksi (REKS) verilerine göre 23 Şubat itibarıyla yabancı yatırımcıların risk iştahı 63,2 ve yerli yatırımcıların risk iştahı 65 seviyesinde bulunurken, tüm yatırımcıların risk iştahı 56,4 oldu. REKS'in 50 seviyesinin üzerinde olması risk iştahının fazla olduğuna işaret ederken, bu seviyenin altı risk iştahının düşük seyrettiği şeklinde yorumlanıyor."
408,Kira beyannamesi için süreç başladı: İşte 10 soruda merak edilenler,"Kira geliri elde eden mülk sahipleri 1 Mart-1 Nisan tarihleri arasında beyannamelerini verebilecek. Bu yıl ""kira bildirim formu"" ile kiracıları da sürece dahil eden GİB, bu uygulamayla vergi kayıp ve kaçağının önlenmesini planlıyor.",Ekonomi,https://www.trthaber.com/haber/ekonomi/kira-beyannamesi-icin-surec-basladi-iste-10-soruda-merak-edilenler-841312.html,"Milyonlarca gayrimenkul sahibini yakından ilgilendiren kira beyanname verme süreci bugün başladı. Bu yıl Gelir İdaresi Başkanlığı, ""kira bildirim formu"" ile kiracıları da sürece dahil etti. Kiracılar, eğer Dijital Vergi Dairesi'ne abonelerse kullanıcı bilgileri ve şifreleriyle sisteme giriş yaparak forma ulaşabiliyorlar, e-Devlet şifresi ile de gerekli bilgilere erişim sağlayabiliyorlar. Bu yöntemle mülk sahiplerinin beyan ettiği kira gelirleriyle kiracıların beyanlarını karşılaştırılması amaçlanıyor. Vergi kayıp ve kaçağı önlenecek Uygulamayla düşük kira bedeli gösterenler, yanlış beyanda bulunanlar veya hiç beyanda bulunmayanlar ortaya çıkarılıyor. Ayrıca vergi kayıp ve kaçağının önlenmesi planlanıyor. Kira beyannamesine ilişkin merak edilen 10 soruya 10 cevap şöyle: Soru 1: Kimlerin beyanname doldurma zorunluluğu bulunuyor? 2023'te konuttan yıllık 21 bin lira, iş yerinden 150 bin liranın üzerinde kira geliri elde eden gayrimenkul sahipleri gelir vergisi ödeyecek. Soru 2: Kira geliri elde eden mülk sahipleri ne zaman beyanname verebilecekler? Beyannameler, 1 Mart-1 Nisan (31 Mart'ın hafta sonuna rastlaması nedeniyle) tarihleri arasında verilebilecek. Soru 3: Kira beyannamesi nasıl doldurulacak? Mülk sahipleri, Gelir İdaresi Başkanlığının ""gib.gov.tr"" internet adresi üzerinden ""hazır beyanname sistemini"" doldurabilecekler, Dijital Vergi Dairesi'nden hazır beyana ulaşılabilecekler. Soru 4 : Konut kira gelirlerinde istisna bedeli ne kadar oldu? 2023 yılı içerisinde yıllık 21 bin lira ve altında mesken kira geliri elde edenler gelir vergisi ödemeyecek. 2024 yılı için ise gelir vergisi istisnası 33 bin lira olarak açıkladı. Soru 5: İstisnadan kimler yararlanamayacak? Ticari, zirai veya mesleki kazancını beyan etmek zorunda olanlar, yıllık 21 bin liranın üzerinde konut kira geliri elde edenler, ayrı ayrı veya birlikte elde ettiği ücret, menkul sermaye, gayrimenkul sermaye iradı ile diğer kazanç ve iratlarının gayri safi tutarları toplamı 2023 için belirlenen 550 bin lirayı aşanlar, kira gelirini süresinde beyan etmeyen veya eksik beyan edenler istisnadan yararlanamayacaklar. Soru 6: Gurbetçilerin, Türkiye'de kiraya verdiği mülkler için beyanname vermeleri zorunlu mu? Yurt dışında yaşayan vatandaşlar Türkiye'de elde ettikleri kazanç ve iratları bakımından dar mükellef kapsamında vergilendiriliyor. Soru 7: Birden fazla kişinin meskene ortak olması durumunda beyanname nasıl verilecek? Şahıslardan her birinin kendi hissesine karşılık gelen kira gelirini beyan etmesi gerekiyor. Soru 8: Beyanname verilmez ya da eksik beyan edilirse cezai işlem uygulanacak mı? Elektronik ortamda verilmesi zorunlu olan beyannamelerin süresinde verilmemesi halinde özel usulsüzlük cezası kesilecek. Ayrıca verginin süresinde tahakkuk edilmemesi durumunda verginin bir katı vergi ziyaı cezası uygulanacak. Soru 9: Kira beyanıyla tahakkuk edilecek gelir vergisi nasıl ödenecek? Dijital Vergi Dairesi'nden (dijital.gib.gov.tr) veya mobil uygulamadan 02.00-23.45 saatlerinde anlaşmalı bankaların banka kartı/kredi kartı, banka hesabından havale yoluyla, yabancı ülkede faaliyet gösteren bankalara ait kartlar ile vergi tahsiline yetkili bankalar ile vergi dairesi vezneleri aracılığıyla ve PTT şubelerinden ödenebiliyor. Soru 10: Ödemeler taksitlendirilebilecek mi? Tahakkuk eden vergilerin birinci taksiti damga vergisiyle 1 Nisan'a, ikinci taksiti ise 31 Temmuz'a kadar ödenebilecek."
409,"Otomobil yakıntında dizel ve LPG, benzini tahtından etti","Türkiye'de son 20 yılda benzin kullanan otomobil sayısı hızla azalırken, dizel ve LPG'li araç sayısında ciddi bir artış yaşandı. Benzinli araçlar, geçen yıl yüzde 28,7 seviyesine gerileyerek tahtını dizel ve LPG'li araçlara kaptırdı.",Ekonomi,https://www.trthaber.com/haber/ekonomi/otomobil-yakintinda-dizel-ve-lpg-benzini-tahtindan-etti-841309.html,"Türkiye İstatistik Kurumu (TÜİK) verilerine göre, 2023'te trafiğe kayıtlı otomobillerin yüzde 35,6'sını dizel, yüzde 33,5'ini LPG yüzde 28,7'sini benzin ve yüzde 2'sini elektrikli ve hibrit yakıt türüne sahip araçlar oluşturdu. Dizel otomobillerin trafikteki oranında son 20 yılda önemli artış görüldü. Söz konusu oran 2004'te yüzde 4,7 iken geçen yıl yüzde 35,6'ya ulaştı. Dizel otomobil sayısı 2004'te 252 bin 629 olarak kayıtlara geçmişti. Geçen yıl sonu itibarıyla bu miktar 5 milyon 425 bin 652 olarak kaydedildi. Trafikteki benzinli otomobillerin sayısı son 20 yılda az da olsa artış gösterdi. Bu dönemde benzinli araç sayısı yüzde 7,4 yükselerek 4 milyon 62 bin 486'dan 4 milyon 362 bin 975'e çıktı. Bu dönemde LPG'li araçların oranı 14,7'den yüzde 33,5'e yükseldi. Trafikteki benzinli otomobillerin sayısı da 20 yıl önce 793 bin 81 iken geçen sene 5 milyon 94 bin 751'e yükseldi. Elektrikli ve hibrit araçların sayısı ise söz konusu dönemde düzenli artarak trafikteki oranını sıfırdan yüzde 2'ye çıkardı. Bu türdeki araçların sayısı kullanılmaya başlandığı 2011'de 47 iken, geçen yıl sonu itibarıyla 302 bin 371'e ulaştı. Dizel ve LPG'nin tercih edilmesinde yakıt tüketimi etkili oldu Motorlu Araç Satıcıları Federasyonu (MASFED) Başkanı Aydın Erkoç, yaptığı değerlendirmede, trafiğe kayıtlı dizel ve LPG'li otomobillerin oranının benzinli araçların önüne geçmesinin temel sebeplerinden birinin bu tip yakıt türünü kullanan otomobillerin benzinli otomobillere göre daha az yakıt tüketmesi olduğunu söyledi. LPG'li araçların litre fiyatlarının düşük olması sebebiyle kullanıcılar tarafından daha çok tercih edildiğini belirten Erkoç, ""Dizelin litre fiyatı benzinle aynı olduğu halde tercih edilmesinin sebebi de dizel yakıtın litre başına enerji üretiminin benzine göre daha fazla olmasıdır. Ayrıca dizel araçlar benzinli araçlara oranla yüksek tork değerine ulaşabilirler. Bu da düşük devirlerde güçlü çalışmalarını sağlar."" diye konuştu. ""Dizel motorlu araçlarda yangın riski daha düşük"" Erkoç, benzinli ve dizel araçlar arasındaki bir diğer farkın da güvenli sürüş deneyimi olduğunu ifade ederek, ""Dizel motorlu araçlarda yangın riski benzinli araçlara göre daha düşük olduğu için trafikte can güvenliği konusunda da tercih sebebi olmaktadır."" değerlendirmesinde bulundu. Ayrıca, dizel yakıt türünü kullanan araçların benzinli araçlara göre daha çevre dostu olduğunu aktaran Erkoç, ""Aynı miktar yakıtla yüzde 20'ye varan bir oranla daha fazla enerji üretebilmeleri karbon ayak izini büyük ölçüde azaltıyor ve daha az karbondioksit üretimine sebep oluyor. Bu da dizel araçları benzinli araçlara göre doğaya karşı daha duyarlı yapıyor. Ayrıca ikinci el satış fiyatlarını da değerlendirdiğimiz zaman dizel motorlu araçların muadili olan benzinli araçlara göre daha yüksek fiyatlara satıldığını söyleyebiliriz."" dedi. Erkoç, elektrikli araç kullanımında tüm dünyada olduğu gibi Türkiye'de de ciddi bir artış ivmesi olduğuna işaret ederek, şunları kaydetti: ""Dünyaca ünlü otomobil firmaları içten yanmalı motor üretimini azaltacağını duyururken, elektrikli araç çeşitliliği de artıyor. Elektrikli araçların sessiz ve çevre dostu olması, şarj istasyonlarının çoğalıyor olması da bu araçların tercih edilmesinde önemli bir sebep oluyor."""
410,Gübre ve mazot desteği ödemeleri bugün yapılacak,"Tarım ve Orman Bakanı İbrahim Yumaklı, 8 milyar 998 milyon 174 bin 300 lira mazot ve gübre destek ödemesinin bugün çiftçilerin hesaplarına aktarılacağını duyurdu.",Ekonomi,https://www.trthaber.com/haber/ekonomi/gubre-ve-mazot-destegi-odemeleri-bugun-yapilacak-841301.html,"Tarım ve Orman Bakanı İbrahim Yumaklı, sosyal medya hesabından yaptığı paylaşımda, destek ödemesine ilişkin bilgi verdi. Bakan Yumaklı, paylaşımında, ""Üreticilerimize desteklerimiz devam ediyor. Bugün yaklaşık 9 milyar liralık mazot ve gübre destek ödemesi, ülkesi için üreten çiftçilerimizin hesaplarına aktarılıyor. Türkiye Yüzyılı üreticinin de yüzyılı olacak."" ifadesini kullandı."
411,Depremzede esnafa faiz indirimli kredi desteği,"Deprem bölgesindeki KOBİ'ler ve mikro işletmeler, son 5 yılda diğer kamu kurum ve kuruluşlarının faiz veya hibe niteliğindeki desteklerinden faydalanmış olsalar bile, faiz indirimli KOSGEB kredilerinden yararlanabilecek.",Ekonomi,https://www.trthaber.com/haber/ekonomi/depremzede-esnafa-faiz-indirimli-kredi-destegi-841294.html,"""Türkiye Halk Bankası Anonim Şirketince Esnaf ve Sanatkarlara Kredi Kullandırılmasına Dair Kararda Değişiklik Yapılmasına İlişkin"" Cumhurbaşkanı Kararı Resmi Gazete'de yayımlanarak yürürlüğe girdi. Mevcut düzenlemede başvuru tarihi itibarıyla son 5 yıl içinde, diğer kamu kurum ve kuruluşlarının faiz ve/veya hibe desteği niteliğindeki desteklerinden faydalanan esnaf ve sanatkarlara Karar kapsamında aynı işletme için aynı konuda faiz indirimli kredi kullandırılmıyor. Kararda yapılan değişiklikle KOSGEB ile Dünya Bankası arasında 1 Ağustos 2023 tarihinde imzalanan kredi anlaşması kapsamında ""Deprem Sonrası Mikro, Küçük ve Orta Ölçekli İşletmelerin Canlanması Programı""ndan yararlanan esnaf ve sanatkarlar anılan düzenlemeden istisna tutuldular."
412,Dış ticaret açığındaki azalış 6 aydır sürüyor,"Türkiye'de geçen yılın ikinci yarısından sonra düşüş trendine giren yıllıklandırılmış dış ticaret açığı, ocakta 98,2 milyar dolara gerileyerek Eylül 2022'den sonraki en düşük seviyeyi gördü.",Ekonomi,https://www.trthaber.com/haber/ekonomi/dis-ticaret-acigindaki-azalis-6-aydir-suruyor-841287.html,"AA muhabirinin Türkiye İstatistik Kurumu ve Ticaret Bakanlığı verilerinden derlediği bilgiye göre, ülkenin ihracatı ocakta geçen yılın aynı ayına kıyasla yüzde 3,5 artarak 19 milyar 991 milyon dolara yükseldi. Aynı dönemde ithalat ise yüzde 22 azalarak 26 milyar 218 milyon dolara geriledi. Geçen yıl genel seçimlerin ardından göreve gelen ekonomi yönetiminin ortaya koyduğu sıkı politikanın etkisiyle özellikle Temmuz 2023'ten sonra ülkenin ithalatında belirgin bir düşüş gerçekleşti. Aynı dönemde ihracatta artış yaşandı. İhracattaki artış ve ithalattaki azalış, yıllıklandırılmış dış ticaret açığında gerilemeyi beraberinde getirdi. Yıllıklandırılmış dış ticaret açığı geçen yılın ilk ayında 113,5 milyar dolar olarak gerçekleşti, mayısta 2023'ün en yüksek seviyesi olan 122,2 milyar dolara çıktı. Haziran ayından sonra sıkı para politikasına geçilmesinin ardından yaz aylarından itibaren dış ticaret açığındaki gerileme hızlandı. Temmuz ayından sonra düzenli düşüş gösteren yıllıklandırılmış dış ticaret açığı, yılı 106,2 milyar dolar seviyesinde tamamladı. Yeni yılda da düşüş eğilimini sürdüren ve 6. aya taşıyan açık, ocakta 98,2 milyar dolara geriledi. Böylece dış ticaret açığı Eylül 2022'den bu yana ilk kez 100 milyar doların altına düşmüş oldu. ""Dövizdeki negatif baskıyı azaltabilir"" Pariterium Danışmanlık Kurucusu Dr. İsmet Demirkol, yıllıklandırılmış dış ticaret açığındaki daralmanın devam etmesinin önemli olduğunu söyledi. Demirkol, bu gerilemede, dünya ticaretindeki yavaşlama, Avrupa ülkelerinin ekonomilerindeki durgunluk ve Türkiye'nin turizm gelirlerindeki artışın etkili olduğunu belirtti. Türkiye'nin katma değerli ihracatındaki artışın da dış ticaret açığının gerilemesine neden olduğunu vurgulayan Demirkol, şunları kaydetti: ""Dış ticaret açığındaki gerileme, cari açığın da iyileşmesine katkı sağlıyor. Cari açık, döviz kurları üzerinde belirleyici bir gösterge. Bu kalemdeki düşüş kısmi de olsa döviz kurları üzerindeki negatif baskının azalmasına neden olabilir."""
413,TCMB Ödeme Sistemleri yenilenmiş haliyle devreye alındı,"Türkiye Cumhuriyet Merkez Bankası (TCMB) Ödeme Sistemleri, yeni teknolojiler ve mimariyle yenilenerek devreye alındı.",Ekonomi,https://www.trthaber.com/haber/ekonomi/tcmb-odeme-sistemleri-yenilenmis-haliyle-devreye-alindi-841285.html,"TCMB'den yapılan açıklamada, Bankalararası Türk Lirası Aktarım Sistemi (EFT), Müşteriler Arası Türk Lirası Aktarım Sistemi (PÖS) ve Elektronik Menkul Kıymet Transfer Sistemi (EMKT) bileşenlerinden oluşan TCMB Ödeme Sistemlerinin daha esnek ve bağımsız bir mimariye geçiş amacıyla Banka bünyesinde geliştirilerek 23 Şubat itibarıyla yenilenmiş haliyle hizmet vermeye başladığı bildirildi. ""1992 yılından bu yana faaliyet gösteren ve 2013'te TCMB bünyesinde yeniden geliştirilerek üretime alınan TCMB Ödeme Sistemleri, 10 yılı aşkın süredir Türkiye ödemeler ekosisteminin ana altyapısı olarak etkin ve verimli bir şekilde faaliyet göstermektedir."" ifadelerine yer verilen açıklamada, geçen yıl TCMB Ödeme Sistemlerinde yaklaşık 780 milyon adet işlemin mutabakatının gerçekleştiği ve günlük ortalama işlem adedinin 3,1 milyon olduğu kaydedildi. Açıklamada, ""Önümüzdeki süreçte sektör ihtiyaçları, uluslararası gereksinimler ve güncel teknolojik gelişmeler çerçevesinde sistemlerin etkin ve verimli çalışmasına yönelik geliştirmelere devam edilecektir."" denildi."
414,SPK yatırım fonlarına ilişkin esaslarda değişikliğe gitti,"Serbest fonlar, portföy ve işlem sınırlamalarına tabi olmaksızın fonun Kamuyu Aydınlatma Platformu (KAP) sayfasında yer alan yatırım stratejileri ve limitler dahilinde yatırım yapabilecek.",Ekonomi,https://www.trthaber.com/haber/ekonomi/spk-yatirim-fonlarina-iliskin-esaslarda-degisiklige-gitti-841273.html,"Sermaye Piyasası Kurulunun (SPK) Yatırım Fonlarına İlişkin Esaslar Tebliği'nde Değişiklik Yapılmasına Dair Tebliğ'i, Resmi Gazete'nin bugünkü sayısında yayımlandı. Buna göre, serbest fonlar, portföy ve işlem sınırlamalarına tabi olmaksızın fonun KAP sayfasında yer alan yatırım stratejileri ve limitler dahilinde yatırım yoluna gidebilecek. Ayrıca paylarını serbest fonların portföylerine alacak yabancı fonlar, ilgili otoriteden izin alacak. Hangi ülkelerde kurulu fonların portföye alınabileceğine fonun KAP sayfasında ilan edilen yatırım stratejisinde yer verilecek ve serbest fonların portföylerine alınacak yabancı fon paylarına ilişkin kısıtlamalar getirilebilecek. Serbest fonların portföyüne türev araçların yanı sıra swap sözleşmeleri de dahil edilebilecek. Serbest fonların portföylerinde yer alan vadeli işlem ve opsiyon sözleşmeleri ile swap sözleşmeleri nedeniyle maruz kalınan risklere ilişkin limitlere fonun KAP sayfasında yer verilecek. Limitlerin aşılması halinde ise kurucunun yönetim kurulu tarafından limitlere uyumun sağlanması amacıyla gerekli tedbirler alınacak ve fonun KAP sayfasında ilan edilecek."
415,Borsa güne yükselişle başladı,"Borsa İstanbul'da BIST 100 endeksi, güne yüzde 0,27 yükselişle 9.218,30 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-841271.html,"Açılışta BIST 100 endeksi, önceki kapanışa göre 24,61 puan ve yüzde 0,27 değer kazanarak 9.218,30 puana çıktı. Bankacılık endeksi yüzde 0,15 ve holding endeksi yüzde 0,32 artış kaydetti. Sektör endeksleri arasında en fazla kazandıran yüzde 1,80 ile bilişim olurken, tek kaybettiren yüzde 0,13 ile madencilik oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 1,45 değer kazancıyla 9.193,69 puandan tamamladı. Analistler, küresel pay piyasalarında, ABD Merkez Bankasının (Fed) enflasyon göstergesi olarak dikkate aldığı çekirdek kişisel tüketim harcamaları fiyat endeksindeki yavaşlamanın devam ettiğine işaret eden verilerin ardından risk iştahının arttığını ifade ederek, bugün gözlerin yoğun veri gündemine çevrildiğini söyledi. Yavaşlamaya devam eden ve beklentiler doğrultusunda gelen enflasyon göstergesinin Fed'in yılın ilk yarısında faiz indirimine gidebileceğine ilişkin beklentileri artırdığını belirten analistler, para piyasalarındaki fiyatlamalarda, bankanın ilk faiz indirimine gitme ihtimalinin mayısta yüzde 25 ve haziranda yüzde 70'e yükseldiğini bildirdi. Analistler, bugün yurt içi ve dünya genelinde imalat sanayi Satınalma Yöneticileri Endeksi (PMI) verilerinin yanı sıra Avro Bölgesi'nde öncü enflasyon ve ABD'de Michigan Üniversitesi tüketici güven endeksi verilerinin de takip edileceğini belirterek, teknik açıdan BIST 100 endeksinde 9.300 ve 9.400 seviyelerinin direnç, 9.200 ve 9.060 seviyelerinin destek konumunda olduğunu kaydetti."
416,Şubat enflasyonu pazartesi günü açıklanacak,"Şubat ayı enflasyon rakamları pazartesi günü açıklanacak. Ekonomistler, ocak ayında TÜFE'nin yüzde 4,04 artacağını tahmin ediyor.",Ekonomi,https://www.trthaber.com/haber/ekonomi/subat-enflasyonu-pazartesi-gunu-aciklanacak-841262.html,"Türkiye İstatistik Kurumu tarafından 4 Mart Pazartesi günü, yılın ikinci enflasyon verilerini oluşturacak olan şubat ayı enflasyon rakamları açıklanacak. Enflasyon Beklenti Anketi'ne katılan ekonomistlerin şubat ayı enflasyon beklentilerinin ortalaması yüzde 4,04 oldu. Ankete katılan ekonomistlerin şubat ayı için enflasyon beklentileri en düşük yüzde 3,40, en yüksek yüzde 5,00 aralığında yer aldı. Ekonomistlerin şubat ayı enflasyon beklentilerinin ortalamasına göre, bir önceki ay yüzde 64,86 olan yıllık enflasyonun yüzde 66,30'a çıkacağı öngörülüyor. Öte yandan, ekonomistlerin 2024 sonu enflasyon beklentisi de şubatta yüzde 42,46 oldu. Tüketici Fiyat Endeksi, ocakta yüzde 6,70 artış kaydetmişti."
417,Küresel piyasalar pozitif seyrediyor,"Küresel piyasalarda, ABD'de çekirdek kişisel tüketim harcamaları fiyat endeksindeki yavaşlamanın devam ettiğine işaret eden verilerin ardından risk iştahı artarken, bugün gözler yoğun veri gündemine çevrildi.",Ekonomi,https://www.trthaber.com/haber/ekonomi/kuresel-piyasalar-pozitif-seyrediyor-841258.html,"Dün ABD'de açıklanan ve Fed'in enflasyona ilişkin yakından takip ettiği verilerin başında gelen çekirdek kişisel tüketim harcamaları fiyat endeksi, ocakta beklentiler dahilinde aylık yüzde 0,4 ve yıllık yüzde 2,8 arttı. Endeksteki değişim yıllık bazda Mart 2021'den bu yana en düşük artış olarak kayıtlara geçti. Analistler, yavaşlamaya devam eden ve beklentiler doğrultusunda gelen enflasyon göstergesinin Fed'in yılın ilk yarısında faiz indirimine gidebileceğine ilişkin beklentileri artırdığını ifade etti. Ayrıca, dün haftalık işsizlik maaşı başvurularının 215 binle tahminleri aştığını anımsatan analistler, bu durumun iş gücü piyasasında yumuşamaya işaret ettiğini söyledi. Söz konusu verilerin ardından para piyasalarındaki fiyatlamalarda, Fed'in ilk faiz indirimine gitme ihtimali mayısta yüzde 25 ve haziranda yüzde 70'e yükseldi. Fed yetkililerinin açıklamaları da takip edilirken, Atlanta Fed Başkanı Raphael Bostic, son birkaç enflasyon verisinin yüzde 2 hedefine giden yolun inişli çıkışlı olacağını gösterdiğini belirterek, politika faizini yaz döneminde düşürmenin muhtemelen uygun olacağını dile getirdi. Chicago Fed Başkanı Austan Goolsbee, geçen yıl mal ve iş gücü arzındaki iyileşmelerin bu sene ABD enflasyonunda daha fazla düşüşe zemin hazırladığını söyledi. Goolsbee, ocak ayı kişisel tüketim harcamaları verilerinin bir toparlanmayı gösterse bile bundan anlam çıkarmak için dikkatli olunması gerektiğini savundu. San Francisco Fed Başkanı Mary Daly, para politikasının iyi konumda olduğunu ve gerekirse faiz indirebileceklerini belirterek, enflasyonun sıkışabileceğini anlattı. Cleveland Fed Başkanı Loretta Mester de Bankanın enflasyon konusunda yapması gereken biraz daha iş olduğuna dikkati çekerek, enflasyondaki geçen yılki düşüş hızının bu sene de devam edeceğine güvenemeyeceklerini söyledi. Öte yandan, Brezilya'nın Sao Paulo kentinde düzenlenen G20 Maliye Bakanları ve Merkez Bankası Başkanları Toplantısı'ndan gelecek haber akışı da yatırımcıların odağında bulunuyor. Uluslararası kredi derecelendirme kuruluşu Moody's, geçen yıl yüzde 2,9 olan G20 ekonomik büyümesinin 2024'te yüzde 2,4'e düşmesini beklediğini bildirdi. Ayrıca, ABD'de federal hükümetin kapanmasını önleyecek geçici bütçe tasarısı da Temsilciler Meclisi ile Senatodan geçerken, yasalaşması için ABD Başkanı Joe Biden'ın imzasına sunulacak. Enflasyon baskılarının nispeten yavaşladığına işaret eden veriler sonrası, ABD'nin 10 yıllık hazine tahvil faizi dün yaklaşık 10 baz puan düşüşle yüzde 4,23 seviyelerine kadar inerken, günü yüzde 4,25 ile tamamladı. Şu sıralarda ise yatay seyrediyor. Dolar endeksi dün yüzde 0,2 artışla günü 104,2 seviyesinden kapatmasının ardından, şu dakikalarda önceki kapanışının yüzde 0,1 üzerinde 104,1'de bulunuyor. Yükseliş eğilimini üst üste üçüncü işlem gününe taşıyan altının ons fiyatı, şu sıralarda yüzde 0,1 yükselişle 2 bin 46 dolardan alıcı buluyor. Brent petrolün varil fiyatı yüzde 0,3 düşüşle 81,8 dolardan günü tamamlarken, bugün önceki kapanışına göre yüzde 0,4 artışla 82 dolardan işlem görüyor. Dün, New York borsasında, Nasdaq endeksi yüzde 0,90, S&P 500 endeksi yüzde 0,52 ve Dow Jones endeksi yüzde 0,12 artış kaydetti. ABD'de endeks vadeli kontratlar, yeni güne de pozitif bir seyirle başladı. Avrupa Avrupa borsalarında ise karışık seyir hakim olurken, bugün gözler Avro Bölgesi'nde öncü enflasyon ve bölge genelinde imalat sanayi Satınalma Yöneticileri Endeksi (PMI) verilerine çevrildi. Bölge merkez bankalarının faiz indirimlerine ne zaman başlayacağına yönelik belirsizlik devam ederken, açıklanan veriler ekonomik aktivitedeki yavaşlamaya işaret etti. Dün Almanya'da ocak perakende satışlar aylık yüzde 0,4 ve yıllık yüzde 1,4 azalış kaydetti. Ülkede öncü enflasyon verileri de şubatta aylık yüzde 0,4 ve yıllık bazda yüzde 2,5 ile beklentilerin altında gerçekleşti. Öte yandan, Rusya-Ukrayna savaşına ilişkin gelişmeler ve karşılıklı açıklamalar da gündemin odağındaki yerini koruyor. Dün, İngiltere'de FTSE 100 endeksi yüzde 0,07, Almanya'da DAX 40 endeksi yüzde 0,44 değer kazanırken, Fransa'da CAC 40 endeksi yüzde 0,34 ve İtalya'da MIB 30 endeksi yüzde 0,11 azalış kaydetti. Avrupa'da endeks vadeli kontratlar, yeni güne de karışık bir seyirle başladı. Asya Asya pay piyasalarında pozitif seyir öne çıkarken, Japonya Merkez Bankası (BoJ) Başkanı Kazuo Ueda, ""Henüz sürdürülebilir ve istikrarlı bir enflasyon hedefine ulaşılacağını öngörecek konumda değiliz."" dedi. Ueda'nın açıklamalarının ardından piyasalarda BoJ'un yakın zamanda negatif faiz politikasına son verebileceğine yönelik beklentiler ötelenirken, dolar/yen paritesi de yüzde 0,4 artışla 150,4 seviyesine çıktı. Öte yandan, bölge genelinde açıklanan verilere göre, Japonya'da imalat sanayi PMI şubatta 47,2 ile beklentilere paralelinde gerçekleşirken, işsizlik oranı da yüzde 2,4 ile değişim göstermedi. Çin'de şubatta imalat sanayi ve bileşik PMI sırasıyla 49,1 ve 50,9 ile tahminler doğrultusunda gelirken, hizmet sektörü PMI 51,4 ile beklentileri aştı. Caixin imalat sanayi PMI ise 50,9 ile öngörüleri geride bıraktı. Kapanışa yakın Japonya'da Nikkei 225 endeksi yüzde 1,2 artışla zirvesini yenilerken, Çin'de Şanghay bileşik endeksi yüzde 0,1 ve Hong Kong'da Hang Seng endeksi yüzde 0,3 değer kazandı. Güney Kore'de ise tatil nedeniyle piyasalarda işlem gerçekleşmedi. Yurt içi piyasalar Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 1,45 değer kazancıyla 9.193,69 puandan tamamladı. Dolar/TL, alıcılı bir seyir izleyerek günü önceki kapanışının yüzde 0,1 üzerinde 31,2333'ten tamamlamasının ardından, bugün bankalararası piyasanın açılışında 31,3100 seviyesinden işlem görüyor. Öte yandan, bugün Hazine ve Maliye Bakanı Mehmet Şimşek ile Türkiye Cumhuriyet Merkez Bankası (TCMB) Başkanı Fatih Karahan'ın, G20 Maliye Bakanları ve Merkez Bankası Başkanları Toplantısı'nda gerçekleştirecekleri görüşmelere ilişkin haber akışı da yatırımcıların odağında bulunuyor. Analistler, bugün yurt içi ve dünya genelinde imalat PMI verilerinin yanı sıra Avro Bölgesi'nde öncü enflasyon ve ABD'de Michigan Üniversitesi tüketici güven endeksi verilerinin takip edileceğini belirterek, teknik açıdan BIST 100 endeksinde 9.250 ve 9.300 seviyelerinin direnç, 9.100 ve 9.000 seviyelerinin destek konumunda olduğunu kaydetti."
418,"Moody's, G20 ekonomik büyümesinin bu yıl yavaşlamasını bekliyor","Uluslararası kredi derecelendirme kuruluşu Moody's, geçen yıl yüzde 2,9 olan G20 ekonomik büyümesinin 2024'te yüzde 2,4'e düşmesini beklediğini bildirdi.",Ekonomi,https://www.trthaber.com/haber/ekonomi/moodys-g20-ekonomik-buyumesinin-bu-yil-yavaslamasini-bekliyor-841251.html,"Moody's, Küresel Makro Görünüm 2024-25 Raporu'nun şubat ayı güncellemesini ""G20 ekonomilerinin büyümesi 2024'te biraz daha düşük seviyelerde istikrar kazanacak"" başlığıyla yayımladı. Raporda, küresel ekonominin gelişmiş ve gelişmekte olan piyasalarda ekonomik faaliyetlerin istikrarlı şekilde normalleşmesiyle Kovid-19 sonrası dengeye geçiş yaptığı belirtilerek, etkili politika manevraları, iyileşen arz-talep dengeleri ve Avrupa'da kışların ılıman geçmesi gibi iyi etkenler nedeniyle birçok gelişmiş ekonomi için yumuşak bir inişin mümkün göründüğü ifade edildi. Sağlam ABD ekonomisine ek olarak, birçok gelişmekte olan ülkede salgın sonrası sürdürülebilir ve beklenenden daha güçlü toparlanmaların, yapıcı büyüme tablosu oluşturduğuna işaret edilen raporda, ABD Merkez Bankası (Fed) ve Avrupa Merkez Bankasının (ECB) muhtemelen ikinci çeyrekte faiz indirimine başlayacağı kaydedildi. Raporda, jeopolitik riskler ve enflasyonun, ekonomik görünüme yönelik potansiyel tehdit olmaya devam ettiği vurgulanarak, küresel üretim ve ticari ortamın jeopolitik değişimlerle uyum içinde gelişeceği aktarıldı. G20 küresel büyümesinin 2022 ve 2023 seviyelerine göre düşmesinin muhtemel olduğu ifade edilen raporda, geçen yıl yüzde 2,9 olan G20 ekonomik büyümesinin 2024'te yüzde 2,4 ve 2025'te yüzde 2,6 olacağının öngörüldüğü bildirildi. Raporda, gelişmiş G20 ekonomilerinin bu yıl yüzde 1,5, gelecek yıl yüzde 1,6, gelişmekte olan ekonomilerin de sırasıyla yüzde 3,8 ve 3,9 büyümesinin beklendiği, bu yıl daralması muhtemel tek G20 ekonomisinin ise Arjantin olduğu kaydedildi. Büyük merkez bankaları faizleri düşürme yolunda Fed, ECB ve Japonya Merkez Bankasının (BoJ) faiz oranlarını düşürme ve normalleştirme yolunda ilerlediğine değinilen raporda, enflasyonun aşağı yönlü çizgide kalması koşuluyla, büyük merkez bankalarının zamanı gelince para politikasını normalleştirmeye başlayacağı vurgulandı. Raporda, Moody's'in Fed'in 2024'te faiz oranını 100 baz puan düşürerek yüzde 4,25-4,50 aralığına çekeceği ve 2025'te daha da indirime gideceği yönündeki beklentisini koruduğu ve ECB'nin ikinci çeyrekte politika normalleşmesine başlamasının beklendiği ifade edildi. Makroekonomik risklerin geçen yıla göre azaldığına dikkat çekilen raporda, jeopolitik risklerin ise ön plana çıktığı belirtildi. Raporda, temel makroekonomik ve finansal riskler arasında enflasyon, faiz oranlarının nihai düzeyine ilişkin belirsizlik ve finans sektöründeki kırılganlıkların yer aldığı, jeopolitik gelişmelerin emtia piyasaları ve küresel ticaret üzerinde risk oluşturmaya devam ettiği aktarıldı. Devam eden Rusya-Ukrayna savaşı, Orta Doğu'daki çatışmalar ve Asya genelindeki gerginliklerin bölgesel ve küresel büyümeye ciddi belirsizlikler kattığı vurgulanan raporda, yurt içi ekonomi ve ticaret politikaları ile teknoloji transferlerinin de dış politika tarafından şekilleneceği anlatıldı. Türkiye'nin bu yıl yüzde 2,5 büyüyeceği tahmin ediliyor Moody's bu yıla dair büyüme tahminlerinde ABD, Hindistan ve Rusya ekonomisi ile G20 geneli için yukarı yönlü revizyona giderken, Avro Bölgesi, Almanya, Suudi Arabistan ve Arjantin için beklentilerini aşağı çekti. Kredi derecelendirme kuruluşunun raporunda, Türkiye ekonomisinin bu yıl yüzde 2,5, gelecek yıl yüzde 3 büyümesinin beklendiği kaydedildi."
419,Cevdet Yılmaz: Küresel düzeyde üst sıralardaki konumumuzu sürdürüyoruz,"Cumhurbaşkanı Yardımcısı Cevdet Yılmaz, 2023 yılı büyüme rakamını değerlendirdi. Türkiye'nin küresel düzeyde üst sıralardaki konumunu koruduğunu vurgulayan Yılmaz milli gelire ilişkin de ""Tarihimizde ilk defa bir trilyon dolar seviyesini geçtik"" dedi.",Ekonomi,https://www.trthaber.com/haber/ekonomi/cevdet-yilmaz-kuresel-duzeyde-ust-siralardaki-konumumuzu-surduruyoruz-841191.html,"Cumhurbaşkanı Yardımcısı Cevdet Yılmaz, TOBB İkiz Kulelerde düzenlenen Türkiye Sektörel Ekonomi Şurası'nda yaptığı konuşmada, 65 sektörün sorunlarının ve bunlara yönelik çözüm önerilerinin istişare edileceği şuranın hayırlara vesile olmasını diledi. TOBB çatısı altında iş dünyasının nabzını tuttukları tüm buluşmaları, ekonomik yapıyı paydaşlarla birlikte güçlendirmek için bir fırsat olarak gördüklerini belirten Yılmaz, TOBB'u Cumhurbaşkanı Recep Tayyip Erdoğan'ın 21 yıldır benimsediği perspektif doğrultusunda, ekonomi ve ticarete ilişkin reformların mutfağı olarak gördüklerini ifade etti. Yılmaz, 2024-2026 dönemini kapsayan Orta Vadeli Program (OVP) ile 2024-2028 dönemini kapsayan 12'nci Kalkınma Planı başta olmak üzere yol haritalarını iş dünyasının temsilcileriyle fikir birliği içinde hazırlayıp hayata geçirdiklerini söyledi. Yapısal reform gündemlerini de iş dünyası temsilcilerinden gelen geri dönüş ve beklentiler yönünde şekillendirdiklerini anlatan Yılmaz, Türkiye'nin dört bir köşesinde üretimi, istihdamı, yatırımı, ihracatı üstlenen sektör temsilcilerinin dile getireceği hususların kendileri için son derece kıymetli ve önemli olduğunu dile getirdi. Yılmaz, her zaman sektör temsilcilerinin yanlarında olduklarını belirterek, ""Ülkemizin ekonomi ve finans alanındaki kazanımlarını arttırmaya ve Türkiye Yüzyılı vizyonumuzla geleceğe güvenle bakmaya kararlıyız. Yüzyıllık bir Cumhuriyet birikimiyle, ülkemizi çok daha ileri noktalara kamusuyla, özeliyle hep birlikte taşıyacağız"" dedi. ""Sektörlerin önünü daha net görebileceği politikaları hayata geçiriyoruz"" COVID-19 salgını ve Rusya-Ukrayna savaşının devam eden etkileriyle küresel büyümedeki zayıf seyrin sürdüğünü belirten Yılmaz, jeopolitik risklerin, fiyatların oynaklığını ve riskleri arttırdığını söyledi. Geçtiğimiz ay yayınlanan Dünya Bankası Küresel Ekonomik Beklentiler Raporu'nda küresel büyüme beklentisinin 2024 yılı için değiştirilmeyerek yüzde 2,4, 2025 için 0,3 puan düşürülerek yüzde 2,7 olarak açıklandığına vurgu yapan Yılmaz, şöyle devam etti: ""Böyle bir küresel iklimde geçtiğimiz yıldan bu yana ekonomimizde belirsizliği azaltıcı, tüm sektörlerin önünü daha net görebileceği politikaları hayata geçiriyoruz. Enflasyonla mücadele, mali disiplinin sağlanması, büyümenin dengelenmesi, cari açığın azaltılması ve rezervlerimizin güçlendirilmesi için çalışıyoruz. 2023 Mayıs seçimleri sonrası güçlü bir siyasi istikrar ortamı sağladık. Siyasi güven ve istikrar, ekonominin de temeli. Siyasi istikrar ve güven ortamı olmadan ekonomide de istikrar ve güven yakalanamıyor. Bu açıdan Cumhurbaşkanımız Recep Tayyip Erdoğan'ın güçlü bir iradeyle desteklediği politika belgelerimizi de birer birer toplumumuzla paylaştık. Siyasi belirsizlikler ortadan kalktığı gibi politika belirsizlikleri de bu vesileyle ortadan kalkmış oldu. Orta vadeli planımız ve kalkınma planımızla birlikte izleyeceğimiz yol haritası da netleşmiş oldu. Bugün açıklanan verilere göre, ülkemizin 2023 yılında yüzde 4,5 oranında büyüdüğünü ve Orta Vadeli Programda yaptığımız tahminin bir miktar üzerinde büyümemizin gerçekleştiğini görüyoruz. Biz yüzde 4,4 demiştik. Çok sevindirici, güzel bir rakam. Özellikle baktığınızda küresel büyüme verilerine göre dördüncü çeyrekte ve 2023 yılı genelinde OECD ve G-20 ülkeleri arasında büyüme oranında ikinci sırada yer alarak küresel düzeyde üst sıralardaki konumumuzu sürdürüyoruz. Ekonomi programımız, yatırımcı güvenini inşa etmeye destek oluyor."" Yılmaz, 2023 yılı aralık ayında istihdam sayılarında da iyi rakamlar gördüklerini, büyümenin istihdam dostu bir büyüme olduğunu belirterek, ""Geçen aralık ayında yayınlanan işsizlik verisi 8,8 idi. Yıllık rakam henüz çıkmadı ama tek haneli olacağını şimdiden rahatlıkla söyleyebiliriz. Ve ilk defa tarihimizde 32 milyon kişinin üzerinde bir istihdam rakamına ulaşmış olduk. Bu da ayrıca sevindirici. Bu gelişmenin, büyümenin, sosyal refaha yansımasında istihdam son derece kıymetli"" dedi. ""Milli gelirimiz tarihimizde ilk defa 1 trilyon dolar seviyesini geçti"" İhracatın bir önceki yıla göre yüzde 0,6 oranında artarak 256 milyar dolarla tarihi bir seviyeyi yakaladığını dile getiren Yılmaz, ihracatta OVP hedefinin aşıldığını aktardı. Yılmaz, 2024 yılı ocak ayında ihracatın yüzde 3,5 arttığını ve 20 milyar dolara ulaştığını belirterek, dış ticaret açığında daralma eğiliminin devam ettiğini söyledi. Ekonomide birçok verinin milli gelire oranla ifade edildiğini dile getiren Yılmaz, ""Milli gelirimiz ortaya çıktığına göre şimdi bazı verilerimizi ona göre revize etmiş durumdayız. İlk yaptığımız hesaplamalara göre, son çıkan rakam üzerinden konuşursak 1,1 trilyon doları aşan bir milli gelirimiz var. Tarihimizde ilk defa 1 trilyon dolar seviyesini geçtik ve 1,1 trilyon dolar seviyesini de aşmış olduk. Böylece nominal olarak dünyada 17'nci büyük ekonomi konumumuzu pekiştirmiş olduk. Ayrıca satın alma gücünde 11'inci konumumuz tabii devam ediyor. Oransal baktığımızda cari açık bizim için kritik bir hadise. Geçen yılın ortalarında 60 milyar dolarlara kadar çıkmıştı cari açığımız. Yıl sonunda 45 milyar dolar seviyelerine kadar geriledi. Cari açığın milli gelire oranının yüzde 4 oranında düştüğünü görüyoruz. Bu tam olarak Orta Vadeli Program'da da yaptığımız tahmindi. Bu tahminin tuttuğunu görüyoruz"" diye konuştu. Bu büyümenin, bütçe açığı açısından da olumlu bir yansıması olduğunu ifade eden Yılmaz, OVP'de 6,4 olarak tahmin ettikleri daha sonra 5,4 olarak revize ettikleri bütçe açığının milli gelire oranının, yüzde 5,2 seviyesinde gerçekleştiğini belirtti. Büyümenin kompozisyonunda henüz tam istedikleri yerde olamasalar da trende ve gelişmelere baktıklarında yatırımın ve ihracatın daha fazla rol oynadığı bir büyüme yapısına doğru adım adım yürüdüklerini kaydeden Yılmaz, yatırımların son çeyrekteki katkısının sevindirici olduğunu ifade etti. ""Sermaye akımlarından Türkiye de hak ettiği payı alacak"" Yılmaz, sermaye akımlarında olumlu bir seyir içinde olunduğunu belirterek, özellikle dünyada yılın ikinci yarısından itibaren başlayacak yeni para politikaları ve bunun gelişmekte olan ülkelere yönelik ortaya çıkaracağı sermaye akımlarından Türkiye'nin de hak ettiği payı alacağını söyledi. Yeni politikaların bazı şirketler ve faaliyetler için finans açısından bazı sorunlar doğurduğunun farkında olduklarını dile getiren Yılmaz, sözlerini şöyle sürdürdü: ""Makro dengelerimiz açısından birtakım gelişmeler de sağlamak durumundayız. Bunu yaparken özellikle ihracatçılarımızı ve yatırımcılarımızı selektif politikalarla desteklemeye gayret ediyoruz. İhracatçılar açısından çeşitli adımlar attık. Bir tanesi vergi hukukunda. Kurumlar vergisini yeniden şekillendirdik. Genel oran yüzde 25, bankacılık ve finans sektörü için yüzde 30, ihracatçı firmalar için yüzde 20 şeklinde belirlendi. Bu, ihracata verdiğimiz desteğin somut bir göstergesi. KOBİ'ler bundan faydalanamıyordu. Son yasal düzenlemelerle dış ticaret şirketleriyle ihracat yapan KOBİ'leri de bu vergisel avantajdan yararlanır hale getirdik. Yine Eximbank'a Temmuz 2023'te 6,8 milyar lira, bu yılın ocak ayında ise 3,3 milyar lira sermaye artırımı yaptık. İhracatçılarımızın kefalet sorununa çözüm getiren İGE A.Ş. ile finansman imkanlarını sunmaya devam ediyoruz."" ""YTAK'ta önümüzdeki dönem daha güçlü bir programı hayata geçireceğiz"" Yılmaz, Merkez Bankası'nın, reeskont kredilerinde politika faizinin oldukça altında bir faizle ihracatçıları desteklediğini belirterek, ""Yatırımcılarımıza dönük olarak da Sanayi Bakanlığımızın sekreteryasında bir komite oluşturduk. Şartlar yeniden belirlendi. Teknoloji içeriği yüksek, cari açığımızı düşüren projelere 10 yıl vadeli çok daha uygun koşullu krediler sağlayan bir programı ilan etmiş durumdayız. Oraya da çok ciddi bir ilgi olduğunu görüyoruz. YTAK dediğimiz Yatırım Taahhütlü Avans Kredilerinde de önümüzdeki dönem daha güçlü bir programı hayata geçireceğiz. Şimdilik Merkez Bankamızın sağladığı 3 yıllık perspektifte 300 milyar lira gibi bir kaynağımız var. Ama bütçe alanımız açıldıkça, imkanlarımız oldukça bütçemizden de bu programlara gerekli desteği vereceğiz. Her zaman yatırımcımızın, ihracatçılarımızın yanında olduk, olmaya devam edeceğiz"" diye konuştu. Dış finansman koşulları, rezerv seviyesi, cari dengedeki iyileşme ve Türk lirası varlıklara yurt içi ve yurt dışı talebin güçlenerek artmasının, döviz kuru istikrarı ve para politikası etkinliğine güçlü katkıda bulunduğunu belirten Yılmaz, artan rezervler, istikrar, siyasi güven ortamı, bütçe açığının kontrolünün devam etmesinin risk primini düşürdüğünü söyledi. Yılmaz, bir diğer önemli çalışmalarının Yatırım Ortamını İyileştirme Koordinasyon Kurulu (YOİKK) olduğunu ifade ederek, şöyle konuştu: ""Orada da bakanlarımız, TOBB başta olmak üzere özel sektör temsilcilerimiz hep bir aradayız. İki defa toplandık. Uzun bir süre toplanamamıştı. Bu süreçte iki defa toplandık. Sanayi ve Teknoloji Bakanlığımızın yaptığı teknik sekreteryayla birlikte bir eylem planı üzerinde kamu ve özel sektör olarak uzlaştık. Çok güçlü bir eylem planı hazırladık. Bunu da inşallah yarın itibarıyla kamuoyuna deklare etmeyi düşünüyoruz. Bu eylem planımız hayırlı olsun. Kabaca neler var eylem planımızda? Yatırım ortamıyla ilgili mevzuatın idari ve yargısal süreçlerin kolaylaştırılması ve sadeleştirilmesi, sanayi için öncelikli olmak üzere yatırım yeri imkanlarının geliştirilmesi, hedef odaklı ve seçici yatırım finansmanı sağlanması, sanayide dijital ve yeşil dönüşümün hızlandırılması, mesleki eğitim ve iş gücü piyasalarındaki ihtiyaçların giderilmesi gibi alanlar eylem planımızda yer alıyor. 57 maddeden oluşan eylem planımız, Sanayi ve Teknoloji Bakanlığımızın yine teknik sekreteryasında yürüyecek. Biz de bu mekanizmamız kanalıyla bütün eylemleri kamu ve özel sektör olarak takip edeceğiz, izleyeceğiz. Halihazırda eylem planındaki yapısal reformların bazı başlıkları uygulamaya konmaya başlandı bile. Bir kısmı Meclis Genel Kurulu'nda şu anda görüşülen adalet paketi içinde örneğin bu eylem planına koyduğumuz birtakım maddeler de bulunuyor. Meclisimizden geçmesi halinde onlar gerçekleşmiş olacak. 2024 yılında da eylem planındaki adımları birbiri peşi sıra atmaya devam edeceğiz."" Yapısal reform gündeminin de çok önemli olduğunu ifade eden Yılmaz, ""Bütün politikalarımızı 3 sütun üzerinde inşa etmiş durumdayız. Bir tanesi, Merkez Bankamızın uhdesinde yürüyen araç bağımsızlığı çerçevesinde para politikaları. İkincisi, disiplinli bir şekilde depremin etkilerine rağmen sürdürdüğümüz maliye politikalarımız. Üçüncü başlığımız ise yapısal reformlar. Yapısal reformları da çok önemli görüyoruz. Hem somut sonuçları itibarıyla hem de beklentiler kanalıyla Türkiye'nin geleceğine olan güveni arttırıcı etkisiyle yapısal reformları da çok önemli görüyoruz ve yakından takip ediyoruz"" ifadelerini kullandı. Enflasyondaki gelişmelerin çok kritik ve öncelikli olduğunu belirten Yılmaz, aylık bazda bir düşüş trendi gördüklerini, ocak ayında yıllık bazdaki bazı ayarlamalar, bazı ücret ve fiyatlardaki gelişmeler nedeniyle bir miktar yüksek geldiğini ancak önümüzdeki aylarda giderek bunun etkisinin azalacağını aktardı. ""Temel önceliğimiz, enflasyonu düşürmek"" Yılmaz, ""Yılın ikinci yarısında yıllık bazda enflasyondaki düşüşü çok daha belirgin bir şekilde göreceğiz. 2025'te ise bu süreç çok daha ileri aşamalara taşınmış olacak. Orta Vadeli Program'da gelecek yıl için yüzde 15 gibi bir hedefimiz var. 2026'da ise yeniden tek haneli rakamlara ülkemizi kavuşturmaya kararlıyız. Bunu sadece ekonomik bir mesele olarak da görmüyoruz. Hem ekonomik öngörülebilirliği sağlayan hem de sosyal refah açısından kalıcı sosyal refahın sağlanması bakımından son derece önemli diye düşünüyoruz. Dolayısıyla temel önceliğimiz, enflasyonu düşürmek. Bu çerçevede çok yönlü politikalarımızı hayata geçiriyoruz"" diye konuştu. Yerli üretimin korunması ve israfın önlenmesi konularının üzerinde hassasiyetle durulması gerektiğini ifade eden Yılmaz, Türkiye'de üretilen mal ve hizmetlerin ülke ekonomisine ciddi katkı sağlarken istihdamı artırdığını ve dışa bağımlılığı azalttığını kaydetti. Yurt içinde üretilen ürünleri tercih ettiğini belirten tüketicilerin oranının geçtiğimiz yıl yaklaşık 7 puan artarak yüzde 69,2'ye yükseldiğini, bu oranın daha da yükseklere çıkmasını arzu ettiklerini bildiren Yılmaz, ""12'nci Kalkınma Planı döneminde yeşil ve dijital dönüşümü odağına alan ve yerel kaynakları azami seviyede kullanan bir üretim yapısıyla ülkemizin en önemli üretim merkezlerinden biri olmasını hedefliyoruz. Bu, bir anlamda makro politikamızın da özünü oluşturuyor. Tüketimi daha uygun bir seviyede devam ettirirken iç tasarruf oranlarımızı arttırmak, cari açığı düşürmek, artan tasarruflarımızı da üretken alanlara kanalize ederek ülkemizi hedeflerine ulaştırmak istiyoruz ve bu çerçevede hareket ediyoruz"" dedi. Yılmaz, sanayi üretiminde risklerin farkında olmak, maliyetlerin azaltılması, iş sürekliliği ve rekabet avantajı gibi açılardan sanayinin sigortalanması konusunun da gündemlerinde olduğunu söyledi. Üretmek, ihraç etmek ve katma değeri yüksek ürünlerle ticareti güçlendirmekten başka yol olmadığını vurgulayan Yılmaz, ""Zor bir dünyadayız. Şartların oldukça zorlu olduğu bir dönemdeyiz. Bir taraftan küresel büyümedeki ivme kaybı, ticaretteki daha da yüksek ivme kaybı, jeopolitik gerginlikler, afetler, birçok meydan okumayla karşı karşıyayız. İşte bu dönemde her dönem olduğundan daha fazla üretkenliğe, rekabete, verimliliğe vurgu yapmamız lazım ve kaynaklarımızı çok daha etkin ve verimli kullanmamız lazım. Gerek kamu olarak gerek özel kesim olarak"" değerlendirmesinde bulundu. Gelecek 3 yıl içinde ihracatı 300 milyar dolara ulaştırma hedefleri olduğunu dile getiren Yılmaz, turizm gelirlerini 70 milyar doların üstüne taşımayı, milli geliri 2026 sonunda 1,3 trilyon dolara ulaştırmayı, kişi başına 15 bin dolar gelir hedefini yakalamak istediklerini söyledi. Dünya Bankası sınıflandırmasına göre, kişi başına düşen milli gelirde 15 bin dolara ulaşan bir ülkenin, üst orta gelir grubundan yüksek gelirli ülkeler ligine terfi ettiğini bildiren Yılmaz, OVP gerçekleştirildiğinde Türkiye'nin sadece nicel bir büyüme sağlamayacağını, niteliksel değişimi de gerçekleştireceğini ifade etti. Konuşmanın ardından program basına kapalı devam etti."
420,Mart ayında doğal gazda tarifede değişikliğine gidilmedi,"Boru Hatları ile Petrol Taşıma AŞ (BOTAŞ), mart itibarıyla mesken ve sanayi abonelerinin kullandığı gazın ve elektrik üretim amaçlı gazın satış tarifesinde değişiklik yapılmadığını aktardı.",Ekonomi,https://www.trthaber.com/haber/ekonomi/mart-ayinda-dogal-gazda-tarifede-degisikligine-gidilmedi-841184.html,"BOTAŞ'ın internet sitesinde yayımlanan tarife tablosuna göre, doğal gazda martta geçerli olacak mesken ve sanayi abonelerinin tarifesi ile elektrik üretim amaçlı tarife sabit kaldı. Buna göre, BOTAŞ'ın konut tüketicileri için dağıtım şirketlerine martta uygulayacağı satış fiyatı 1000 metreküp doğal gaz için 4 bin 80 lira olarak açıklandı. Sanayi abonelerinin tarifesi, kademe 1 için 1000 metreküp doğal gazda 8 bin 549 lira, kademe 2 için ise 11 bin 374 lira olarak belirlendi. Elektrik üretim amaçlı tarifede ise 1000 metreküp doğal gazın fiyatı 12 bin lira olarak duyuruldu. Doğal gazda fiyat tarifeleri aylık hesaplanıyor. Kurumun internet sitesinde yer alan duyuruda, ""Household Energy Price Index (HEPI) fiyatları esas alındığında konutlarda, Avrupa ülkeleri arasında en düşük doğal gaz fiyatı ülkemizde uygulanmaktadır"" ifadesi kullanıldı."
421,"Bakan Şimşek, G20 Bakanlar ve Merkez Bankası Başkanları toplantısına katıldı","Hazine ve Maliye Bakanı Mehmet Şimşek, katıldığı G20 Bakanlar ve Merkez Bankası Başkanları toplantısına ilişkin, ""Gerçekleştirdiğim ikili görüşmelerde Türkiye ekonomisine ilişkin gelişmeleri değerlendirirken çok taraflı kalkınma bankaları ve ülkelerle ilişkilerimizi ve işbirliğimizi güçlendirecek hususlarda görüş alışverişinde bulunduk"" dedi.",Ekonomi,https://www.trthaber.com/haber/ekonomi/bakan-simsek-g20-bakanlar-ve-merkez-bankasi-baskanlari-toplantisina-katildi-841181.html,"Hazine ve Maliye Bakanı Mehmet Şimşek, sosyal medya hesabı X'ten, Brezilya'nın Sao Paulo kentinde düzenlenen, G20 Bakanlar ve Merkez Bankası Başkanları toplantısına ilişkin paylaşım yaptı. Yılın ilk G20 Bakanlar ve Merkez Bankası Başkanları toplantısına katıldıklarını bildiren Şimşek, şu değerlendirmelerde bulundu: ""Küresel ekonomik görünümün yanı sıra gündemde yer alan eşitsizliklerin azaltılması, uluslararası vergilendirme ve sürdürülebilir kalkınmanın finansmanı konularını değerlendirdik. Ayrıca gerçekleştirdiğim ikili görüşmelerde Türkiye ekonomisine ilişkin gelişmeleri değerlendirirken çok taraflı kalkınma bankaları ve ülkelerle ilişkilerimizi ve işbirliğimizi güçlendirecek hususlarda görüş alışverişinde bulunduk.""   2024'ün ilk G20 Bakanlar ve Merkez Bankası Başkanları toplantısına katıldık. Küresel ekonomik görünümün yanı sıra gündemde yer alan eşitsizliklerin azaltılması, uluslararası vergilendirme ve sürdürülebilir kalkınmanın finansmanı konularını değerlendirdik.

Ayrıca… pic.twitter.com/O10b9Ig5kK"
422,Borsa İstanbul günü yükselişle kapattı,"Borsa İstanbul'da BIST 100 endeksi, günü yüzde 1,45 değer kazanarak 9.193,69 puandan tamamladı.",Ekonomi,https://www.trthaber.com/haber/ekonomi/borsa-istanbul-gunu-yukselisle-kapatti-841175.html,"BIST 100 endeksi, önceki kapanışa göre 131,33 puan artarken, toplam işlem hacmi 145,6 milyar lira oldu. Bankacılık endeksi yüzde 1,35, holding endeksi yüzde 1,02 değer kazandı. Sektör endeksleri arasında en çok kazandıran yüzde 5,80 ile menkul kıymet yatırım ortaklığı, tek gerileyen ise yüzde 0,81 ile metal ana sanayi oldu. Bugün açıklanan verilere göre ABD'de kişisel tüketim harcamaları ocakta beklentiler dahilinde aylık bazda yüzde 0,2 artış kaydetti. ABD Merkez Bankasının (Fed) enflasyon göstergesi olarak dikkate aldığı gıda ve enerji kalemlerinin hesaplama dışı tutulduğu çekirdek kişisel tüketim harcamaları fiyat endeksi de aynı dönemde beklentilere paralel olarak aylık bazda yüzde 0,4 ve yıllık bazda yüzde 2,8 arttı. Endeksteki değişim yıllık bazda Mart 2021'den bu yana en düşük artış olarak kayıtlara geçti. Analistler, ABD'de açıklanan verilerin ardından Fed'in faiz indirimlerine yılın ikinci çeyreğinde başlayabileceğine yönelik beklentilerin güçlendiğini belirtti. Yarın yurt içinde imalat sanayi Satınalma Yöneticileri Endeksi (PMI), yurt dışında ise dünya genelinde açıklanacak imalat sanayi PMI, Avro Bölgesi'nde enflasyon, Japonya'da işsizlik oranı, ABD'de inşaat harcamaları ile Michigan Üniversitesi tüketici güven endeksinin öne çıkacağını dile getiren analistler, teknik açıdan BIST 100 endeksinde 9.200 ve 9.300 puanın direnç, 9.000 ve 8.900 seviyelerinin ise destek olarak öne çıktığını kaydetti."
423,"Almanya'da enflasyon şubatta yüzde 2,5 oldu","Almanya'da yıllık enflasyon şubat ayında yüzde 2,5 seviyesinde belirlendi.",Ekonomi,https://www.trthaber.com/haber/ekonomi/almanyada-enflasyon-subatta-yuzde-25-oldu-841163.html,"Almanya Federal İstatistik Ofisi (Destatis), şubat ayı enflasyonu öncü verilerini açıkladı. Verilere göre, Almanya'da ocak ayında yüzde 2,9 olan yıllık enflasyon, şubatta yüzde 2,5'e indi. Ülkede şubatta enflasyon bir önceki aya göre yüzde 0,4 olarak tespit edildi. Piyasa beklentileri şubat ayında Almanya'da enflasyonun aylık yüzde 0,5, yıllık yüzde 2,5 olması yönündeydi. Böylece enflasyon yıllık bazda beklentilerle uyumlu, aylık bazda ise beklentilerden daha düşük gerçekleşti. Ayrıca şubat ayı enflasyonu, ülkede Haziran 2021'den bu yana ölçülen en düşük seviyede belirlendi. AB uyumlu TÜFE de şubatta bir önceki aya göre yüzde 0,6 ve yıllık bazda da yüzde 2,7 artış gösterdi."
424,"Ham çelik üretimi yüzde 24,7 arttı","Türkiye'nin ham çelik üretimi, ocakta geçen yılın aynı ayına göre yüzde 24,7 artarak 3,2 milyon ton oldu.",Ekonomi,https://www.trthaber.com/haber/ekonomi/ham-celik-uretimi-yuzde-247-artti-841139.html,"Türkiye Çelik Üreticileri Derneği (TÇÜD), ocak ayına ilişkin ham çelik üretim, tüketim ve dış ticaret verilerini açıkladı. Buna göre ham çelik üretimi, ocakta geçen yılın aynı ayına göre yüzde 24,7 artışla 3,2 milyon tona yükseldi. Nihai mamul çelik tüketimi ise aynı dönemde yüzde 19,5 artışla 3,5 milyon ton olarak kayıtlara geçti. Dış ticaret verileri Çelik ürünleri ihracatı ocakta yıllık bazda miktarda yüzde 23 artışla 894,7 bin ton, değerde ise yüzde 10,1 yükselişle 662,1 milyon dolar oldu. İhracatın alt kalemleri incelendiğinde, ocakta, geçen yılın aynı dönemine göre ihracat yassı ürünlerde yüzde 89,1 artışla 347,8 bin ton, uzun ürünlerde yüzde 2 yükselişle 536,7 bin ton olurken, yarı ürünlerde yüzde 41,3 azalışla 10,2 bin tona indi. İthalat ise miktar yönünden yüzde 12,4 artışla 1,4 milyon ton, değer yönünden ise yüzde 1,6 düşüşle 1,1 milyar dolar olarak hesaplandı. İthalatın alt kalemleri incelendiğinde, ocakta, geçen yılın aynı dönemine göre ithalat yassı ürünlerde yüzde 8,8 artarak 735,9 bin tona ve yarı ürünlerde yüzde 32,1 yükselişle 549,3 bin tona çıktı, uzun ürünlerde ise yüzde 29,1 azalışla 98,8 bin tona geriledi. Çelik ürünlerinde dış ticaret açığı ocakta, geçen yılın aynı dönemine göre yüzde 16 azalışla 490,8 milyon dolardan 412,3 milyon dolara düştü. İhracatın ithalatı karşılama oranı ise ocakta yıllık bazda 6,5 yüzde puan artışla yüzde 55,1'den yüzde 61,6'ya yükseldi. ""Çin sektörümüz için tehdit oluşturuyor"" Açıklamada görüşlerine yer verilen TÇÜD Genel Sekreteri Veysel Yayan, Avrupa Birliği'nde (AB) yılın ikinci çeyreğinden itibaren faiz oranlarının düşürülmesi beklentilerin gerçekleşmesi ve AB çelik tüketiminin canlanmasının ihracattaki artışın yıl boyunca sürmesi açısından fırsat olarak görüldüğünü belirtti. Geçen yıl ekonomik sorunlardan dolayı Çin'in iç pazarda büyüyemediğini belirten Yayan, ""Ülkenin yoğun bir şekilde ihracata yönelmesi ve ihracatını devlet destekli ve dampingli fiyatlarla 2024'te de artırmaya devam etmesi ihtimali dünya çelik sektörü ve sektörümüz için tehdit oluşturmaktadır."" ifadesini kullandı."
425,"Bankaların kredi hacmi 12,2 trilyon lira oldu","Bankacılık sektörünün kredi hacmi, geçen hafta 150 milyar 917 milyon lira artarak 12 trilyon 203 milyar 83 milyon liraya yükseldi.",Ekonomi,https://www.trthaber.com/haber/ekonomi/bankalarin-kredi-hacmi-122-trilyon-lira-oldu-841087.html,"Bankacılık Düzenleme ve Denetleme Kurumu (BDDK) tarafından yayınlanan haftalık bültene göre, sektörün kredi hacmi 23 Şubat itibarıyla 150 milyar 917 milyon lira artış gösterdi. Söz konusu dönemde toplam kredi hacmi 12 trilyon 52 milyar 166 milyon liradan 12 trilyon 203 milyar 83 milyon liraya çıktı. Bankacılık sektöründe toplam mevduat ise bankalar arası dahil geçen hafta 50 milyar 23 milyon lira arttı. Toplam mevduat 15 trilyon 128 milyar 210 milyon lira oldu. Tüketici kredilerinin tutarı 1 trilyon 562 milyar lira oldu Tüketici kredilerinin tutarı, 23 Şubat itibarıyla 23 milyar 344 milyon lira artışla 1 trilyon 562 milyar 30 milyon liraya yükseldi. Söz konusu kredilerin 437 milyar 751 milyon lirası konut, 93 milyar 100 milyon lirası taşıt ve 1 trilyon 31 milyar 178 milyon lirası ihtiyaç kredilerinden oluştu. Bu dönemde taksitli ticari kredilerin tutarı 16 milyar 997 milyon lira artarak 1 trilyon 496 milyar 341 milyon liraya çıktı. Bankaların bireysel kredi kartı alacakları da yüzde 2,3 artışla 1 trilyon 273 milyar 609 milyon liraya yükseldi. Bireysel kredi kartı alacaklarının 561 milyar 930 milyon lirasını taksitli, 711 milyar 678 milyon lirasını taksitsiz borçlar oluşturdu. Yasal öz kaynaklar arttı Bankacılık sektöründe takipteki alacaklar, 23 Şubat itibarıyla önceki haftaya göre 2 milyar 334 milyon lira azalarak 194 milyar 420 milyon liraya geriledi. Takipteki alacakların 160 milyar 550 milyon lirasına özel karşılık ayrıldı. Aynı dönemde bankacılık sisteminin yasal öz kaynakları, 36 milyar 196 milyon lira artarak 2 trilyon 671 milyar 921 milyon lira oldu."
426,Ekonomistler bu yıl da pozitif büyüme bekliyor,"Ekonomistler, ekonomi politikalarının kararlı şekilde uygulanmasıyla bu yılın da pozitif büyümeyle kapatılacağını bildirdi.",Ekonomi,https://www.trthaber.com/haber/ekonomi/ekonomistler-bu-yil-da-pozitif-buyume-bekliyor-841072.html,"Türkiye İstatistik Kurumu tarafından bugün açıklanan 2023 yılına ilişkin gayrisafi yurt içi hasıla (GSYH) verilerine göre, Türkiye ekonomisi geçen yıl yüzde 4,5 büyüdü. TOBB ETÜ İktisat Bölüm Başkanı Prof. Dr. Talha Yalta, yaptığı değerlendirmede, özellikle dünya genelindeki ekonomik şartlar dikkate alındığında 2023 yılı büyümesinin oldukça pozitif olduğunu aktardı. Daha önceki yıllarda olduğu gibi geçen yıl da büyümenin güçlü şekilde devam etmesinin Türkiye için beklenen bir durum olduğuna işaret eden Yalta, sözlerini şöyle sürdürdü: ""Ancak Türkiye'de yüksek enflasyon gerçeği var. Böyle durumlarda da sadece büyüme rakamlarına bakmak yerine büyümenin ne şekilde olduğu daha fazla önem kazanıyor. Özellikle enflasyon yüksek olduğunda büyüme gelir dağılımıyla birlikte ele alınmalı. İnsanların geliri artınca gıda harcamasının gelirdeki payının azalması gerekir ama biz tüketici sepetinde gıdaya ilişkin maddelerin ağırlığının arttığını görüyoruz. Dolayısıyla dünyada politika yapıcıları, sağlıklı ve güçlü büyümeyi devam ettirebilmek için zor bir yıl bekliyor. Ancak Türkiye'nin, ekonomi politikalarında kararlılığını sürdürerek bu yılı da pozitif büyüme rakamıyla kapatabilecek güçte olduğuna inanıyorum."" ""Büyümeyi başarı olarak değerlendiriyorum"" OSTİM Teknik Üniversitesi Rektörü Prof. Dr. Murat Yülek de geçen yılın büyüme rakamının yüzde 3'lük dünya ortalamasının epey üzerinde olduğuna dikkati çekerek, yüzde 4,5 rakamının, büyüme beklentilerine paralel olduğunu söyledi. Büyümede hizmet sektörünün önemli rol aldığını ancak sanayi sektörünün büyümeye katkısının düşük olduğunu bildiren Yülek, tarım sektöründe de daralma yaşandığını aktardı. Yülek, şu anda ekonomi politikalarının dezenflasyona odaklandığını belirterek, şu değerlendirmede bulundu: ""Bu yüzden reel faizler 2023 yılında epey yükseldi, yükselmeye rağmen bu büyüme oranı bir başarı olarak düşünülebilir. Dezenflasyon politikalarının büyümeye asıl etkileri önümüzdeki yıllarda görülür. Ancak bunun için de ekonomi politikalarının kararlılıkla devam ettirilmesi gereklidir. Dezenflasyon politikalarının kısa vadeli etkileri genellikle negatiftir. Bu sebeple 2023 yılındaki yüzde 4,5'lik büyümeyi çok olumlu bir gelişme ve başarı olarak değerlendiriyorum."" ""Gelecek yıllarda daha pozitif büyüme görebiliriz"" Selçuk Üniversitesi İşletme Bölümü Öğretim Üyesi Prof. Dr. Melek Acar da Türkiye'nin ortalama büyümesinin yüzde 4-5 olduğunu, dolayısıyla söz konusu yüzde 4,5'lik rakamın bu ortalamada yer aldığını söyledi. Enflasyon oranında temmuza kadar yükseliş olacağını, daha sonra baz etkisi nedeniyle düşüş beklediğini dile getiren Acar, şunları kaydetti: ""Şu anda uygulanan politikalar devam ederse, enflasyonu kontrol altına alarak gelecek yıllarda daha pozitif büyüme görebiliriz. Her şey ekonomi politikalarının kararlı şekilde uygulanmasına bağlı. Biz bu politikalara devam edersek beklentiler de olumlu olur, yabancı para girişi artar ve daha yüksek büyüme seviyelerine ulaşılabiliriz. Önemli olan istikrarlı ve istihdam yaratan büyümedir."""
427,TCMB PPK Toplantı Özeti yayımlandı,"Türkiye Cumhuriyet Merkez Bankası (TCMB) PPK Toplantı Özeti'nde, enflasyon görünümünde belirgin ve kalıcı bir bozulma öngörülmesi durumunda para politikası duruşunun sıkılaştırılacağı belirtildi.",Ekonomi,https://www.trthaber.com/haber/ekonomi/tcmb-ppk-toplanti-ozeti-yayimlandi-841067.html,"TCMB Para Politikası Kurulunun 22 Şubat'taki toplantısına ilişkin özet yayımlandı. Özette, küresel büyüme görünümünün yatay seyrettiği, işgücü piyasalarındaki sıkılığın ise devam ettiği belirtildi. Küresel Satınalma Yöneticileri Endeksi'nin geçen yılın son çeyreğinde hem gelişmiş hem de gelişmekte olan ülkeler (GOÜ) kaynaklı olarak gerilemeye devam ettiği vurgulanan özette, şunlar kaydedildi: ""Bu çerçevede, küresel ekonomide geçen yılın üçüncü çeyreğinde yaşanan yavaşlamanın son çeyrekte de devam ettiği ve küresel iktisadi faaliyetin zayıf seyrini sürdürdüğü değerlendirilmektedir. Türkiye'nin dış ticaret ortaklarının ihracat paylarıyla ağırlıklandırılan küresel büyüme endeksinin üçüncü çeyrek yıllık büyümesi yüzde 1,65 ile bir önceki PPK toplantısı sonrasında yatay bir seyir izlemiş, dördüncü çeyreğe ilişkin tahminler de buna yakın bir seviyede korunmuştur. Ocak ayında PMI verilerinde sınırlı bir iyileşme görülmüş ancak imalat sanayi endeksi eşik seviyenin altında kalmaya devam etmiştir. Enflasyonda kalıcı düşüş sağlamak amacıyla sıkı para politikalarının sürdürülmesi ve jeopolitik risklerin varlığı 2024 yılında küresel iktisadi faaliyetin seyri açısından öne çıkan risk faktörleri olarak görülmektedir."" ""Piyasa fiyatlamaları son dönemde daha temkinli bir indirim patikasına işaret etmektedir"" Özette, çekirdek enflasyonun ve enflasyon beklentilerinin yüksek seviyelerinin küresel enflasyonun bir süre daha merkez bankalarının hedeflerinin üzerinde seyretmeye devam edeceğini ima ettiği, buna karşın, 2023 yılı sonuna yaklaşırken ABD Merkez Bankası (Fed) başta olmak üzere gelişmiş ülke merkez bankalarının yaptıkları iletişimde özellikle çekirdek enflasyondaki düşüşe vurgu yapıldığı, orta vadeli enflasyon tahminlerinin de aşağı yönlü güncellendiği anımsatıldı. Bunun sonucunda, 2024 yılında faiz indirimlerinin daha erken başlayabileceği yönünde beklentilerin güçlendiği, politika faizlerinin olası seyrine ilişkin öngörülerin de aşağı yönlü güncellendiği belirtilen özette, şu ifadeler yer aldı: ""Ancak, gerek merkez bankalarının aşırı fiyatlamalara dikkat çekmesi gerekse ocak ve şubat aylarında açıklanan ABD enflasyon verilerinin beklentilerin üzerinde gerçekleşmesi sonucunda piyasa fiyatlamaları son dönemde daha temkinli bir indirim patikasına işaret etmektedir. Bu süreçte küresel risk iştahındaki gerilemeyle GOÜ'lere yönelen portföy akımları yavaşlamıştır."" ""Bireysel kredilerin 4 haftalık ortalama büyüme oranları azaldı"" Özette, kredi büyümesi ve kompozisyonunda normalleşmenin devam ettiği belirtildi. Bireysel kredilerin 4 haftalık ortalama büyüme oranlarının önceki PPK toplantısı haftasından bu yana azalarak yüzde 2,98 seviyesinde gerçekleştiği bildirilen özette, taşıt kredileri ve ihtiyaç kredilerinde bu oranın sırasıyla yüzde -1,42 ve yüzde 1,95 seviyesinde olduğu aktarıldı. Özette, bireysel kredi kartlarında bu oranın yüzde 5,38 ile daha yüksek seviyede gerçekleştiği kaydedildi. Diğer taraftan, Türk lirası ve kur etkisinden arındırılmış yabancı para ticari kredilerin aynı dönemde 4 haftalık ortalama artış oranlarının sırasıyla yüzde 1,39 ve 1,49 seviyesinde gerçekleştiği belirtilen özette, şu değerlendirmelere yer verildi: ""Parasal ve miktarsal sıkılaştırma ile sadeleşme kararlarının etkisiyle kredi faizlerinde gelinen seviyelerin hedeflenen finansal sıkılık düzeyiyle uyumlu olduğu değerlendirilmektedir. Önceki PPK toplantı haftasından bu yana yatay seyreden Türk lirası ticari kredi faizleri yüzde 52,9 olarak gerçekleşmiştir. Aynı dönemde konut kredisi faizleri ve ihtiyaç kredisi (Kredili Mevduat Hesabı-KMH hariç) faizleri yatay bir görünüm sergilemiş ve 16 Şubat itibarıyla sırasıyla yüzde 41,0 ve yüzde 63,4 olarak gerçekleşmiştir. Diğer taraftan, taşıt kredisi faiz oranları 2,6 puan azalarak yüzde 44,5 olarak gerçekleşmiştir."" ""TL varlıklara yönelik talep döviz kuru istikrarına ve para politikasının etkinliğine katkıda bulunmaya devam ediyor"" Özette, parasal aktarım mekanizmasını destekleyici makroihtiyati tedbirlerin etkisiyle geçen PPK dönemine göre artan Türk lirası mevduat faizlerinin 16 Şubat itibarıyla yüzde 47,0 olarak gerçekleştiği aktarıldı. Düşük tutarlı tasarruf mevduatları ile yüksek tutarlı mevduatlara önerilen faizler arasındaki farkın devam ettiğinin gözlendiği belirtilen özette, söz konusu gelişmelerin yurt içi talepte gözlenen dengelenme süreci üzerindeki etkilerinin bir risk faktörü olarak yakından takip edildiği bildirildi. Dış finansman koşulları, rezervlerin seviyesi, cari dengedeki iyileşme ve Türk lirası varlıklara talebin döviz kuru istikrarına ve para politikasının etkinliğine katkıda bulunmaya devam ettiği vurgulanan özette, şunlar kaydedildi: ''Bu çerçevede, önceki PPK dönemine kıyasla 3,88 milyar dolar gerilemekle birlikte 16 Şubat itibarıyla 134,2 milyar dolar düzeyine gelen TCMB brüt uluslararası rezervleri bir önceki yıla göre yüksek seviyelerini korumuştur. Türk lirasının 1 ve 12 ay vadeli kur oynaklığı 21 Şubat itibarıyla sırasıyla yüzde 6,4 ve yüzde 18,7 seviyelerine gelmiştir. Türkiye'nin 5 yıllık kredi risk primi (Credit Default Swap-CDS), küresel risk iştahındaki iyileşmeyle beraber 23 baz puan düşüşle 21 Şubat itibarıyla 294 baz puan seviyesine gerilemiştir. Haziran ayından itibaren risk primi ve kur oynaklıklarındaki düşüşlere 2,38 milyar doları Devlet İç Borçlanma Senetleri (DİBS) piyasasına ve 3,17 milyar dolar hisse senedi piyasasına olmak üzere toplam 5,55 milyar dolar net portföy girişi eşlik etmiştir. Para politikasındaki kararlı duruş, dezenflasyonun ana unsurlarından olan Türk lirası reel değerlenme sürecine katkı vermeyi sürdürecektir. Sıkı para politikası ve aktarım mekanizmasını destekleyen makroihtiyati politikalar, iç talepteki dengelenmeyi sağlamasının yanı sıra Türk lirası varlıklara olan talebi canlı tutarak reel değerlenme vasıtasıyla da enflasyonun ana eğiliminde iyileşme sağlayacaktır."" ""Yurt içi talepteki dengelenme sürüyor"" Özette, yakın döneme ilişkin göstergelerin yurt içi talepteki dengelenmenin sürdüğüne işaret ettiği aktarıldı. Söz konusu dengelenme sürecinin tüketim malı ve altın ithalatında güçlü, diğer tüketim harcamalarına ilişkin göstergelerde ise öngörülene kıyasla yavaş seyrettiği belirtilen özette, şu ifadelere yer verildi: ''Aralık ayında perakende satış hacim endeksi aylık bazda artış eğilimini sürdürmüş, çeyreklik bazda ise sınırlı yükselmiştir. Bir önceki çeyrekte gerileyen imalat sanayi firmalarının kayıtlı iç piyasa siparişleri, ücret güncellemelerinin gerçekleştiği yılın ilk çeyreğinde yeniden artış kaydetmektedir. Öte yandan, bu dönemde firmaların gelecek üç aydaki iç piyasa sipariş beklentileri düşmüştür. Kartla yapılan harcamaların artış eğilimi ocak ayında hız kestikten sonra şubat ayının ortası itibarıyla tekrar hız kazanmıştır. Firma görüşmeleri, yılın ilk çeyreğinde ücret artışları ve firmaların ilave kampanyalarının da etkisiyle yurt içi satışların seviyesinin çeyreklik bazda korunduğunu ima etmektedir. Şubat ayı itibarıyla göstergeler, parasal sıkılaştırma süreciyle başlayan dengelenmenin kademeli şekilde ilerlediğine ve talebin dirençli seyrini koruduğuna işaret etmektedir. Bu çerçevede, talebin mevcut seviyesi enflasyon üzerinde bir risk unsuru olarak görülmeye devam etmektedir.'' Özette, aralık ayında sanayi üretim endeksinin mevsim ve takvim etkilerinden arındırılmış olarak aylık bazda yüzde 2,4, yıllık bazda yüzde 1,6 arttığı kaydedildi. Çeyreklik bazda ise sanayi üretiminin yüzde 0,8 azaldığı vurgulanan özette, ocak ayında mevsimsellikten arındırılmış imalat sanayi kapasite kullanım oranının yüzde 76,4 seviyesinde gerçekleşerek tarihsel ortalamalarına yaklaştığı belirtildi. ""Yüksek frekanslı veriler işgücü piyasasında talebin sınırlı bir miktar güç kaybettiğine işaret etmektedir"" Özette, ""Aralık ayı itibarıyla mevsimsellikten arındırılmış istihdam çeyreklik bazda yüzde 0,6 artarak 32,1 milyon kişi seviyesinde gerçekleşmiştir. Bu dönemde, işgücüne katılım oranı yatay seyretmiştir. İşsizlik oranı çeyreklik bazda 0,4 puan azalarak yüzde 8,8 düzeyinde gerçekleşmiştir. Yüksek frekanslı veriler işgücü piyasasında talebin sınırlı bir miktar güç kaybettiğine işaret etmektedir."" denildi. Aralık ayında yıllıklandırılmış cari işlemler açığının aylık bazda 3,9 milyar dolar düşüşle 45,2 milyar dolara gerilediği kaydedilen özette, söz konusu gerilemenin ihracattaki artış, altın dış ticaret açığındaki güçlü azalış ve enerji fiyatlarında yıllık bazda devam eden düşüş kaynaklı olduğu, kasım ayından farklı olarak altın ve enerji hariç dış ticaret açığında da azalış gözlendiği aktarıldı. Ocak ayına ilişkin geçici dış ticaret verilerinin mevsimsellikten arındırılmış olarak ihracat ve ithalatın aylık bazda azalış kaydettiği belirtilen özette, şu değerlendirmelerde bulunuldu: ""Şubat ayı için yüksek frekanslı verilerle beraber değerlendirildiğinde üç aylık ortalama eğilim ihracatta nispeten yatay seyir, ithalatta ise azalış ima etmektedir. Mevcut veriler çerçevesinde tahminler, tüketim malı ithalatında bir önceki yılın kasım ayında başlayan yavaşlamanın bu yılın şubat ayında da sürdüğüne işaret etmektedir. Altın ithalatı ise tarihsel ortalamalarına yakınsarken, yıllıklandırılmış olarak altın dengesindeki iyileşme eğilimi sürmektedir. Diğer taraftan, aralık ayı itibarıyla yıllıklandırılmış hizmetler dengesi fazlası aylık bazda 0,2 milyar dolar artarak 52 milyar dolar olmuştur. Güçlü ve yıl geneline yayılmış olarak seyreden turizm gelirleri cari dengeye katkı sunmaya devam etmektedir. Cari açığın finansmanı tarafında ise, yıllıklandırılmış olarak bankacılık sektörünün uzun vadeli borç çevirme oranı 2023 yılının son iki ayında yüzde 100’ün üzerine çıkarak aralık ayında yüzde 115 seviyesinde gerçekleşmiştir. Söz konusu oran, bankacılık sektörü dışındaki firmalarda yüzde 100 civarında olmuştur. Bu çerçevede, yurt dışı finansman imkanlarında iyileşme olduğu görülmektedir."" Özette, ocakta aylık manşet enflasyon ve enflasyon ana eğiliminin enflasyon tahmin patikasında öngörülen şekilde artış kaydettiği belirtilerek, tüketici fiyatlarının ocak ayında yüzde 6,70 yükseldiği, yıllık enflasyonun 0,09 puan artışla yüzde 64,9 olduğu hatırlatıldı. Özette, bu dönemde enerji ve hizmet gruplarının yıllık enflasyona olan katkısı yükselirken, gıda, temel mal ile alkol-tütün-altın gruplarında gerilediği aktarıldı. Ocak ayı tüketici enflasyonu görünümünde, ücret, yönetilen/yönlendirilen fiyat ayarlamaları ve geriye doğru endeksleme davranışının etkisiyle hizmet grubu enflasyonunda gerçekleşen belirgin yükselişin öne çıktığı ifade edilen özette, ""İşlenmemiş gıda grubundaki güçlü fiyat artışı da ocak ayında manşet enflasyonu yukarıya çekmiştir. Enerji grubu aylık enflasyonunda, akaryakıt ve tüp gaz fiyatlarındaki otomatik maktu vergi artışının etkileri hissedilirken, doğal gazın tüketim artışına istinaden aylık tüketici enflasyonuna etkisi tahminlerle uyumlu gerçekleşerek 0,23 puan olmuştur."" denildi. Özette, ocak ayında temel mal grubu aylık enflasyonunun gerek döviz kuru gelişmeleri gerekse iş gücü maliyetlerindeki gelişmelerin yansımasıyla önceki aya kıyasla yükseldiği belirtilerek, yurt içi talebin mevcut seviyesi, hizmet fiyatlarındaki katılık, jeopolitik riskler ve gıda fiyatlarının enflasyon baskılarını canlı tuttuğuna işaret edildi. Ocakta aylık enflasyonun ana eğiliminin yılın ilk ayına özgü zamana-bağlı fiyat ve ücret güncellemeleri sonucunda yükseldiği belirtilen özette, şunlar kaydedildi: ""Mevsimsellikten arındırılmış aylık artışlar gerek B gerekse C endeksinde artmış, bu görünümü yayılım endeksi, Medyan, SATRIM ve diğer takip edilen ana eğilim göstergelerinde gözlenen yükselişler teyit etmiştir. Ana eğilimdeki yükseliş büyük ölçüde hizmet fiyat gelişmelerinden kaynaklanırken, temel mal enflasyonu da görece sınırlı olmakla birlikte bir önceki aya kıyasla yükselmiştir. Mevsimsellikten arındırılmış verilerle B ve C endekslerinin aylık artış oranları sırasıyla yüzde 7,0 ve yüzde 8,2 seviyelerinde gerçekleşirken, üç aylık ortalama artışları yüzde 4,2 ve yüzde 4,6 olarak ölçülmüştür."" Özette, hizmet sektörü kaynaklı fiyat baskılarının güçlü olduğu ocak ayında, özellikle ulaştırma, kira, lokanta-otel, sağlık, özel eğitim, bakım-onarım, sigorta, yönetilen/yönlendirilen hizmetler gibi kalemlerde zamana bağlı fiyatlama eğiliminin yüksek olduğu belirtildi. Söz konusu gruplarda, geçmiş enflasyona endeksleme eğiliminin güçlü olması ve artan işgücü maliyetlerinin sektörün emek yoğun yapısı çerçevesinde, ocak ayında yüksek bir aylık hizmet enflasyonu gözlenmesine neden olduğu aktarılan özette, ""Ücret artışlarının maliyet yönlü etkisi gerek mal gerekse hizmetlerde fiyatlara nispeten hızlı bir biçimde yansırken, talep yönlü etkisi zamana yayılmakta ve maliyet yönlü etkilere kıyasla daha fazla belirsizlik içermektedir. Bu çerçevede, izleyen dönemde Kurul, enflasyon beklentileri ve fiyatlama davranışlarının öngörüler ile uyumunu ve ücret artışlarının enflasyon üzerindeki etkilerini yakından takip edecektir."" ifadelerine yer verildi. Özette, hizmet sektöründe hakim olan söz konusu fiyatlama davranışının önemli bir atalete ve şokların enflasyon üzerindeki etkilerinin uzun bir süreye yayılmasına neden olduğuna işaret edilerek, şu ifadeler kullanıldı: ""Temel mal ve hizmet gruplarını içeren C endeksinde 2024 yılı ocak ayında yıllık enflasyon yaklaşık yüzde 70 seviyesindeyken, hizmet sektöründe yıllık enflasyonun yüzde 90 civarında olduğu gözlenmektedir. Ayrıca, hizmet sektörüne ait yayılım endeksi ocak ayında tarihsel ortalamasının yaklaşık yüzde 45’i kadar üzerinde seyrederek, artışların sektör geneline yayılmaya devam ettiğini göstermektedir. Yakın dönem tüketici enflasyonu gerçekleşmeleri dikkate alındığında, belirli hizmet sektörü kalemlerinde enflasyonun bir süre daha yüksek seyretme riski bulunmaktadır. Eğitim, sağlık, bakım-onarım ve sigorta gibi hizmet sektörlerinin bu bağlamda öne çıkmaya devam edeceği değerlendirilmektedir."" Yurt içi üretici fiyatlarının ocak ayında yüzde 4,14 yükselirken yıllık enflasyonun yatay bir seyir izleyerek yüzde 44,2 olduğu hatırlatılan özette, ""Ana sanayi gruplarına göre incelendiğinde, enerji fiyatları ocak ayında gerilerken, diğer alt gruplarda fiyat artışlarının güçlendiği izlenmiştir. Öte yandan, yıllık enflasyon ara malı kalemi hariç alt grupların tümünde düşüş kaydetmiştir."" denildi. ""Konut fiyatlarındaki artış oranı yavaşlamaya devam etti"" Özette, 2023 yılı ekim ayından itibaren gerileyen küresel emtia fiyatlarında, ocak ayında sınırlı bir artış izlendiği aktarılarak, ocak ayında alt kırılım bazında küresel enerji fiyatları artarken, son aylarda yataya yakın seyreden enerji dışı emtia fiyatlarının bu görünümünü koruduğu belirtildi. Şubat ayının ilk 3 haftası itibarıyla enerjide daha belirgin olmak üzere gerek enerji, gerekse de enerji dışı emtiada fiyatların sınırlı bir artış kaydettiği aktarılan özette, şu değerlendirmelere yer verildi: ""Küresel Arz Zinciri Baskı Endeksi ocak ayında tarihsel eğiliminde seyretmiş, uluslararası taşımacılık maliyetleri ise Kızıldeniz kaynaklı jeopolitik gelişmelere bağlı olarak yükseliş kaydetmiştir. Küresel navlun ücretleri ocak ayındaki belirgin artış sonrasında, şubat ayında bir miktar azalmakla birlikte yüksek seyrini sürdürmüştür. Bu gelişmenin yurt içi fiyatlamalara henüz belirgin bir etkisi olmamakla birlikte, tedarikçilerin teslimat sürelerinde ocak ayında başlayan uzama ile beraber bakıldığında bir risk unsuru olduğu değerlendirilmektedir. Taşımacılık maliyetlerinin izleyen aylardaki gelişimi ve enflasyon üzerindeki olası etkileri yakından takip edilecek bir diğer unsurdur. Konut fiyatlarındaki artış oranı yavaşlamaya devam ederken, kira artışı ocak ayında sözleşme yenileme sayısına bağlı mevsimsel etkilerle güçlenmiştir. Perakende Ödeme Sistemi (PÖS) mikro verileri üzerinden takip edilen öncü göstergeler, kira artış oranının ocak ayındaki yükselişin ardından şubat ayında yavaşlayacağına işaret etmektedir. Öncü göstergelere göre bu gelişmede, gerileyen sözleşme yenileme oranının yanı sıra yenilenen kiraların artış oranındaki güç kaybı da etkili olmaktadır."" Orta vadeli enflasyon beklentilerindeki gerilemenin sürdüğü aktarılan özette, Şubat Ayı Piyasa Katılımcıları Anketi sonuçlarına göre, 12 ay sonrasına ilişkin enflasyon beklentisinin yüzde 39,1’den 1,31 puan düşüşle yüzde 37,8; gelecek yıl sonuna ilişkin yıllık enflasyon beklentisinin yüzde 25,4’ten 0,24 puan düşüşle 25,2; gelecek 24 ay sonrasına ilişkin yıllık enflasyon beklentisinin ise yüzde 23,7’den 0,64 puan düşüşle yüzde 23,1 seviyesine gerilediği belirtildi. Öte yandan, cari yıl sonu enflasyon beklentisinin 0,92 puan artışla yüzde 43,0 seviyesine yükseldiği ifade edilen özette, ""5 yıl sonrasına ilişkin yıllık enflasyon beklentisi de yüzde 12’den 0,32 puan yukarı yönlü güncellemeyle yüzde 12,3 olarak ölçülmüştür. 12 ay sonrasına ilişkin enflasyon beklentilerinin olasılık dağılımı incelendiğinde, merkezi eğilim etrafında uzlaşının arttığı, standart sapma ve değişim katsayısı gibi beklentilerin yayılımına dair göstergelerin ise bir önceki aya benzer seyrettiği gözlenmiştir."" ifadeleri kullanıldı. Özette, öncü göstergelerin, şubat ayında enflasyonun ana eğiliminde ocak ayına kıyasla yavaşlamaya işaret ettiği vurgulanarak, şunlar kaydedildi: ""Öncü verilere göre, fiyat artışları gıda grubunda önceki aya kıyasla güçlenirken hizmet başta olmak üzere diğer gruplarda yavaşlamaktadır. Göstergeler, ramazan ayının da etkisiyle gıda fiyatlarında öngörülenin üzerinde bir seyir olduğuna işaret etmekte, bu gelişmelerin yansımaları lokanta-otel grubunda dışarıda yenen yemek hizmetleri üzerinde de hissedilmektedir. Jeopolitik gelişmelerin de etkisiyle hızlı şekilde artan petrol fiyatlarındaki oynaklık, başta akaryakıt fiyatları kanalıyla olmak üzere enflasyon üzerinde risk unsuru olmayı sürdürmektedir. Nitekim, öncü göstergeler akaryakıt fiyatlarındaki artışın şubat ayında da görece yüksek bir oranda olduğuna ve bu görünümün ulaştırma hizmetlerine yansımaya devam ettiğine işaret etmektedir. Diğer taraftan, şubat ayında doğal gazın aylık manşet enflasyon üzerinde belirgin bir etkisinin olmayacağı değerlendirilirken, temel mal grubunda aylık enflasyonun bir miktar zayıflayacağı öngörülmektedir."" ""Enflasyon ve enflasyonun ana eğilimine ilişkin göstergeler yakından takip edilecek"" TCMB PPK Toplantı Özeti'nde, Kurul'un, politika faizi olan bir hafta vadeli repo ihale faiz oranının yüzde 45 düzeyinde sabit tutulmasına karar verdiği belirtilerek, ""Kurul, politika kararlarını parasal sıkılaştırmanın gecikmeli etkilerini de dikkate alarak, enflasyonun ana eğilimini geriletecek ve orta vadede yüzde 5 hedefine ulaştıracak parasal ve finansal koşulları sağlayacak şekilde belirleyecektir."" denildi. Kurul'un, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirdiği aktarılan özette, şu ifadelere yer verildi: ""Ulaşılan parasal sıkılık düzeyinin finansal ve ekonomik koşullar üzerindeki gecikmeli etkileri önümüzdeki dönemde yakından izlenecektir. Enflasyon görünümünde belirgin ve kalıcı bir bozulma öngörülmesi durumunda ise para politikası duruşu sıkılaştırılacaktır. Kurul, makroihtiyati politikaları piyasa mekanizmasının işlevselliğini ve makro finansal istikrarı koruyacak nitelikte uygulamayı sürdürecektir. Bu çerçevede, kredi büyümesi ve mevduat faizinde öngörülenin dışında gelişmeler olması durumunda parasal aktarım mekanizması desteklenecektir. TCMB tarafından yapılan düzenlemelere ilişkin etki analizleri söz konusu çerçevenin tüm bileşenleri için enflasyon, faizler, döviz kurları, rezervler, beklentiler ve finansal istikrar üzerindeki yansımalarıyla birlikte bütüncül bir bakış açısıyla değerlendirilerek yapılmaktadır. Sadeleştirme sürecinde önemli bir aşama kaydedildiği değerlendirilmiştir. Geçtiğimiz dönemde kamu harcamaları ile para tabanı gelişmelerinin etkisiyle piyasada oluşan geçici likidite fazlası sterilize edilmiştir. Bu gibi durumlara karşı, parasal sıkılığı desteklemek amacıyla likidite gelişmeleri yakından takip edilerek, sterilizasyon araçları etkin şekilde kullanılacaktır. Enflasyon ve enflasyonun ana eğilimine ilişkin göstergeler yakından takip edilecek ve Kurul, fiyat istikrarı temel amacı doğrultusunda elindeki tüm araçları kararlılıkla kullanacaktır. Kurul, kararlarını öngörülebilir, veri odaklı ve şeffaf bir çerçevede alacaktır."""
428,Riskli konutlar için kredi sınırı muafiyeti getirildi,"Bankacılık Düzenleme ve Denetleme Kurulu (BDDK), kentsel dönüşüm kapsamındaki riskli konutlar için kredi sınırı muafiyeti getirdi.",Ekonomi,https://www.trthaber.com/haber/ekonomi/riskli-konutlar-icin-kredi-siniri-muafiyeti-getirildi-841064.html,"  BDDK'dan yapılan açıklamada, Kurulun internet sitesinde yer alan ""Konut Kredilerine İlişkin 24 Ağustos 2023 tarihli 10655 ve 10656 sayılı Kurul Kararlarının Uygulanması Hakkında Kurul Kararı""na ilişkin şu ifadelere yer verildi: ""24 Ağustos 2023 tarihli ve 10656 sayılı Kurul kararı kapsamında belirlenen azami kredi tutarının teminat olarak alınan konutun değerine oranı uygulaması ile 24 Ağustos 2023 tarihli ve 10655 sayılı Kurul kararı kapsamında belirlenen yüksek risk ağırlığı uygulanmasında yapılacak konut malikliği durumu değerlendirmesinde, tüketicinin kendisinin, eşinin veya 18 yaş altındaki çocuklarının malik olduğu tek bir konutun bulunması ve bu konutun 6306 sayılı Afet Riski Altındaki Alanların Dönüştürülmesi Hakkında Kanun kapsamında riskli yapı tespit edilmesi nedeniyle yıkılmış olması veya hakkında yıkım kararı alınması halinde, söz konusu konutun konut malikliği durumu değerlendirmesinde dikkate alınmamasına karar verilmiştir."""
429,Türkiye büyüme ivmesini sürdürüyor,"Türkiye, 2023 yılı büyüme rakamlarıyla, Ekonomik İşbirliği ve Kalkınma Örgütü'ne üye ülkeler arasında ikinci, G20 ülkeleri arasında üçüncü ülke oldu.",Ekonomi,https://www.trthaber.com/haber/ekonomi/turkiye-buyume-ivmesini-surduruyor-841057.html,"Türkiye, 2023'te yıllık bazda yüzde 4,5, Ekim-Aralık 2023 döneminde, bir önceki yılın aynı çeyreğine göre yüzde 4 büyüdü. Türkiye, geçen yılın son çeyreğinde, yıllık bazda, ekonomik büyüme verisi açıklanan OECD'ye üye ülkeler arasında en hızlı büyüyen ikinci ekonomi olarak kayıtlara geçti. Sıralamada yüzde 4,3 ile ilk sırada Hırvatistan yer alırken, Türkiye'yi yüzde 2,2 ile Slovenya takip etti.   G20 ülkeleri arasında yüzde 5,2 ile en hızlı büyüyen ülke Çin oldu. Bu ülkeyi yüzde 5 ile Endonezya izlerken, Türkiye ise listede üçüncü sırada yer aldı. Avrupa Birliği (AB) ülkelerine ilişkin çeyreklik büyüme tahminlerinin gerçekleşmesi durumunda Türkiye, bu ülkeler arasında ekonomisi en hızlı büyüyen ülke konumuna gelecek."
430,Türkiye’nin küresel yumuşak güç endeksi 10 basamak yükseldi,"Türkiye, küresel yumuşak güç endeksinde bu yıl 10 basamak birden atlayarak 18. sıraya yükseldi.",Ekonomi,https://www.trthaber.com/haber/ekonomi/turkiyenin-kuresel-yumusak-guc-endeksi-10-basamak-yukseldi-841049.html,"İletişim Başkanı Fahrettin Altun, uluslararası marka değerlendirme kuruluşu Brand Finance tarafından hazırlanan Küresel Yumuşak Güç Endeksi 2024 verilerine göre Türkiye'nin, medya ve iletişim alanında bir önceki yıla kıyasla 10 basamak yükselerek 193 ülke arasından 18. sıraya yerleştiğini bildirdi. Altun, sosyal medya hesabından Türkçe ve İngilizce yaptığı paylaşımlarda, ""Ülkemizin endekslere yansıyan bu performans artışında, medya ve iletişim alanındaki çalışmalarımızın uluslararası ölçekte artan kapsayıcılığı, etkinliği, güvenilirliği ve erişilebilirliği belirleyici faktörler oldu."" ifadesini kullandı.   Uluslararası marka değerlendirme kuruluşu Brand Finance tarafından hazırlanan Küresel Yumuşak Güç Endeksi 2024 verilerine göre Türkiye, medya ve iletişim alanında bir önceki yıla kıyasla 10 basamak yükselerek 193 ülke arasından 18. sıraya yerleşti.

Ülkemizin endekslere yansıyan… Aynı endeksin ""Etki alanı"" kategorisinde ise 13. sırada yer alan Türkiye'nin, yüksek performansının uluslararası ilişkilerde elde edilen başarının yanı sıra sahip olduğu zengin kültürel miras değerlerine bağlı olarak gerçekleştiğini aktaran Altun, şu değerlendirmeyi yaptı: ""Diplomatik girişimler, ev sahipliği yapılan uluslararası organizasyonlar ve ulus markalama alanlarında uygulanan başarılı iletişim stratejilerinin de etkisiyle Türkiye, Küresel Yumuşak Güç Endeksi'nde 2020 yılından bu yana performansını en çok artıran ülkeler arasına girmeyi başardı."""
431,Son 3 yılda yaklaşık 10 bin hurda araç ekonomiye kazandırıldı,"Çevre, Şehircilik ve İklim Değişikliği Bakanlığınca 3 yılda Ömrünü Tamamlamış Araç Bertaraf Takip Sistemi (ÖTA) üzerinden hurdaya ayrılan 9 bin 836 araç, çevre lisanslı tesislerde ekonomiye kazandırıldı.",Ekonomi,https://www.trthaber.com/haber/ekonomi/son-3-yilda-yaklasik-10-bin-hurda-arac-ekonomiye-kazandirildi-841008.html,"Çevre ve insan sağlığının korunması için araçlardan kaynaklanan atıkların oluşumunu engellemeye, ömrünü tamamlamış araçlar ile bunlara ait parçaların geri dönüşümünü sağlamaya yönelik çalışmalar sürdürülüyor. Ömrünü tamamlamış araçlar, geri dönüştürülebilir, geri kazanılabilir ve yeniden kullanılabilir malzemeler nedeniyle ekonomik birer değer olma özelliği taşıyor. Bu kapsamda Bakanlık ve Emniyet Genel Müdürlüğünün işbirliğiyle 2012'de kurulan, çevrim içi veri paylaşımını sağlayan ÖTA sistemiyle, sürücü dışında en fazla 8 kişilik oturma yeri bulunan, yolcu taşımaya yönelik motorlu araçlar (M1) ve azami kütlesi 3,5 tonu aşmayan motorlu yük taşıma araçları (N1) kategorisinde ömrünü tamamlamış araçların, çevre lisanslı tesislere teslim edilmeden hurdaya ayrılması engelleniyor. Bu araçların trafik kaydının silinmesi ve çevreyle uyumlu bertarafının belgelenebilmesi için Bakanlıktan çevre lisansı veya il müdürlüğünden teslim yeri uygunluk yazısı almış tesislerin, ""Ömrünü Tamamlamış Araç Kayıttan Düşme ve Bertaraf Formu"" kullanması da zorunlu tutuluyor. Bu sayede hurda araçların geri kazanımının takibi mümkün oluyor. Yeniden kullanılabilir parça olarak satışa sunuluyor ÖTA teslim yerleri ve ÖTA geçici depolama alanları tarafından sahiplerinden toplanan ömrünü tamamlamış araçlar, tehlikeli atıklarından arındırma, sökme, parçalama ve ayrıştırma işlemlerine tabi tutuluyor. Bu araçlardan sökülen parçalar, yüksek oranda yeniden kullanılabilir parça olarak satışa yönlendiriliyor. Araçların kalan kısımları ise maddesel veya enerji geri kazanımına gönderiliyor. ÖTA sisteminde yer alan çevre lisanslı tesisler tarafından Ömrünü Tamamlamış Araçların Kontrolü Hakkında Yönetmelik kapsamında 2021'de 3 bin 100, 2022'de 2 bin 636, 2023'te ise 4 bin 100 adet olmak üzere toplam 9 bin 836 M1 veya N1 sınıfı araç, toplanarak ekonomiye kazandırıldı."
432,Hizmet Üretici Fiyat Endeksi ocakta arttı,"Hizmet Üretici Fiyat Endeksi, ocakta aylık bazda yüzde 15,25, yıllık bazda yüzde 80,68 artış gösterdi.",Ekonomi,https://www.trthaber.com/haber/ekonomi/hizmet-uretici-fiyat-endeksi-ocakta-artti-840985.html,"Türkiye İstatistik Kurumu, ocak ayına ilişkin Hizmet Üretici Fiyat Endeksi (H-ÜFE) verilerini açıkladı. Buna göre, H-ÜFE, ocakta bir önceki aya kıyasla yüzde 15,25, geçen yılın aynı ayına kıyasla yüzde 80,68 ve 12 aylık ortalamalara göre yüzde 76,47 artış kaydetti. Endeks, geçen yılın aynı ayına göre, ulaştırma ve depolama hizmetlerinde yüzde 72,85, konaklama ve yiyecek hizmetlerinde yüzde 87,7, bilgi ve iletişim hizmetlerinde yüzde 86,91, gayrimenkul hizmetlerinde yüzde 74,45, mesleki, bilimsel ve teknik hizmetlerde yüzde 91,2, idari ve destek hizmetlerinde yüzde 92,44 yükseldi. H-ÜFE bir önceki aya göre, ulaştırma ve depolama hizmetlerinde yüzde 13,25, konaklama ve yiyecek hizmetlerinde yüzde 11,7, bilgi ve iletişim hizmetlerinde yüzde 15,79, gayrimenkul hizmetlerinde yüzde 16,33, mesleki, bilimsel ve teknik hizmetlerde yüzde 22,18, idari ve destek hizmetlerinde yüzde 20,32 artış gösterdi."
433,"Brent petrolün varil fiyatı 82,11 dolar","Brent petrolün varili uluslararası piyasalarda 82,11 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8211-dolar-841001.html,"Dün 82,22 dolara kadar yükselen Brent petrolün varil fiyatı, günü 82,15 dolar seviyesinde tamamladı. Brent petrolün varil fiyatı, bugün saat 09.54 itibarıyla kapanışa göre yüzde 0,04 azalarak 82,11 dolar oldu. Aynı dakikalarda Batı Teksas türü (WTI) ham petrolün varili 78,49 dolardan alıcı buldu. Fiyatlar güne düşüşle başlasa da, dünya genelindeki ekonomik belirsizlik ve İsrail kaynaklı jeopolitik riskler nedeniyle yüksek oynaklık gösteriyor. Bunda dünyanın en büyük petrol tüketicisi ABD'nin talep görünümüne ilişkin belirsizlikler de etkili oluyor. ABD Enerji Enformasyon İdaresinin (EIA) dün yayımlanan resmi stok verilerine göre, ülkedeki ticari ham petrol stokları geçen hafta yaklaşık 4 milyon 200 bin varil arttı. Benzin stokları ise yaklaşık 2 milyon 200 bin varil azaldı. Ham petrol stoklarındaki artışa rağmen benzin stoklarının azaldığını gösteren veriler, dünyanın en büyük petrol tüketicisi ülkede talep görünümünde belirsizliğe yol açtı. Ayrıca, ABD'de beklentilerin altında gelen büyüme verilerine karşın bireysel tüketim harcamalarının güçlü olduğuna ilişkin sinyaller de söz konusu belirsizliklere katkıda bulundu. Piyasa oyuncuları, ABD Merkez Bankasının (Fed) ne zaman faiz indirimlerine başlayacağına ilişkin ipuçları verecek makroekonomik verilere odaklanırken, analistler, ABD ekonomisinin geçen yılın son çeyreğinde güçlü tüketim harcamalarının etkisiyle sağlam bir büyüme kaydettiğini, ancak büyümenin az da olsa hız kaybetmiş gibi göründüğünü belirtti. Fed'in enflasyon göstergesi olarak takip ettiği ve bugün açıklanacak çekirdek kişisel tüketim harcamaları verisinin yatırımcıların odağında olduğuna işaret eden analistler, Fed'in faiz indiriminin zamanlamasına ilişkin beklentileri büyük ölçüde etkileyebilecek verinin piyasalarda oynaklığı artırabileceğini aktardı. Orta Doğu gerilimleri fiyatların yükselişini destekliyor Öte yandan, İsrail-Filistin çatışması nedeniyle Orta Doğu'da artan gerginlik de fiyatların yukarı yönlü hareketlerinde etkili olmaya devam ediyor. İsrail ordusunun işgal ettiği Gazze Şeridi'nin orta kesimlerindeki Nuseyrat ve Bureyc mülteci kamplarına düzenlediği saldırılarda en az 30 sivilin öldüğü bildirildi. Yemen'deki Husilerin Kızıldeniz'deki ticari gemilerin geçişine engel teşkil edecek saldırıları ve ABD ve AB ülkelerinin karşı saldırıları ise bölgede arzın sekteye uğrayacağı endişelerini artırarak fiyatları yükseltiyor. Brent petrolde teknik olarak 82,16 ile 82,27 dolar aralığının direnç, 81,89 ile 81,73 dolar aralığının ise destek bölgesi olarak izlenebileceği ifade ediliyor."
434,Bakan Şimşek: Ekonomideki dengelenme ve cari açıktaki iyileşme devam ediyor,"Hazine ve Maliye Bakanı Mehmet Şimşek, 2023 yılı büyüme rakamlarına ilişkin, ""Göstergeler ekonomideki dengelenmenin ve cari açıktaki iyileşmenin devam ettiğine işaret ediyor. 2024 yılında net dış talebin büyümeye pozitif katkı verdiği ılımlı bir dengeli bir büyüme bekliyoruz"" dedi.",Ekonomi,https://www.trthaber.com/haber/ekonomi/bakan-simsek-ekonomideki-dengelenme-ve-cari-aciktaki-iyilesme-devam-ediyor-840982.html,"Hazine ve Maliye Bakanı Şimşek, X hesabından 2023 yılı büyüme rakamlarını değerlendirdi. Bakan Şimşek, şunları kaydetti; Bugün açıklanan GSYH verilerine göre, ekonomimiz 2023 yılı son çeyreğinde yıllık yüzde 4 büyüdü. Böylece büyüme 2023 yılında Orta Vadeli Program'ın üzerinde yüzde 4,5 gerçekleşirken, milli gelirimiz 1,1 trilyon doları aştı. Kişi başına milli gelir ise bir önceki yıla göre 2 bin 450 dolar artarak 13 bin 110 dolara yükseldi.   Programımız doğrultusunda büyümede yılın üçüncü çeyreğinde başlayan dengelenme, son çeyrekte de devam etti. Yılın ilk yarısında 8,8 puan olan iç talebin büyümeye katkısı, yılın ikinci yarısında 6,6 puana geriledi. Net dış talebin negatif katkısı ise 4,9 puandan 1,6 puana düştü. 2023 yılında büyümenin yaklaşık üçte biri üretken kapasitemizi artıran makine ve teçhizat yatırımlarından geldi. Güçlü şekilde desteklediğimiz yatırım ve ihracat ile daha nitelikli büyümeye doğru yol alıyoruz. Göstergeler ekonomideki dengelenmenin ve cari açıktaki iyileşmenin devam ettiğine işaret ediyor. 2024 yılında net dış talebin büyümeye pozitif katkı verdiği ılımlı bir dengeli bir büyüme bekliyoruz. Uyguladığımız politikalarla iyileşen büyüme kompozisyonu, dezenflasyon sürecine önemli katkıda bulunacaktır. Kalıcı refah artışı için fiyat istikrarını sağlamanın yanı sıra yüksek katma değerli üretime ve verimlilik artışına odaklanan yapısal reformlara devam edeceğiz."
435,Borsa güne yükselişle başladı,"Borsa İstanbul'da BIST 100 endeksi, güne yüzde 0,42 yükselişle 9.100,27 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-840969.html,"Açılışta BIST 100 endeksi, önceki kapanışa göre 37,91 puan ve yüzde 0,42 değer kazanarak 9.100,27 puana çıktı. Bankacılık endeksi yüzde 0,18 ve holding endeksi yüzde 0,31 artış kaydetti. Sektör endeksleri arasında en fazla kazandıran yüzde 1,11 ile ulaştırma olurken, en çok kaybettiren yüzde 0,81 ile bilişim oldu.   Dün, satıcılı bir seyir izleyen Borsa İstanbul'da BIST 100 endeksi, günü yüzde 1,28 değer kaybıyla 9.062,36 puandan tamamladı. Analistler, küresel pay piyasalarında, ABD'de beklentilerin altında gelen büyüme verilerine karşın bireysel tüketim harcamalarının güçlü olduğuna ilişkin sinyaller alınmasıyla karışık bir seyir izlendiğini ifade ederek, bugün yurt içinde gözlerin büyüme verilerine çevrildiği söyledi. Fed'in enflasyon göstergesi olarak takip ettiği ve bugün açıklanacak çekirdek kişisel tüketim harcamaları verilerinin yatırımcıların odağında olduğuna işaret eden analistler, Fed'in faiz indiriminin zamanlamasına ilişkin beklentileri büyük ölçüde etkileyebilecek verinin piyasalarda oynaklığı artırabileceğini aktardı. Öte yandan, Brezilya'da G20 Maliye Bakanları ve Merkez Bankası Başkanları Toplantısı'na katılan Hazine ve Maliye Bakanı Mehmet Şimşek ile Türkiye Cumhuriyet Merkez Bankası (TCMB) Başkanı Fatih Karahan'ın, gerçekleştirecekleri görüşmelere ilişkin haber akışı da yatırımcıların odağında bulunuyor. ABD Hazine Bakanı Janet Yellen, ""Türkiye ve ABD'nin önemli bölgesel sorunları çözmek için nasıl birlikte çalışabileceğini Bakan Mehmet Şimşek ile görüştüm. İkili ilişkilerimizin önemini de vurguladım"" dedi. Analistler, bugün yurt içinde büyüme ve TCMB Para Politikası Kurulu (PPK) özeti başta olmak üzere yoğun veri gündeminin takip edileceğini belirterek, yurt dışında ise Almanya'da işsizlik oranı ve öncü enflasyon ile ABD'de kişisel tüketim harcamalarının yanı sıra haftalık işsizlik maaşı başvurularının yatırımcıların odağına yerleştiğini söyledi. Teknik açıdan BIST 100 endeksinde 9.200 ve 9.300 puanın direnç konumunda olduğunu bildiren analistler, 9.000 ve 8.900 seviyelerinin ise destek olarak öne çıktığını kaydetti."
436,"Türkiye ekonomisi 2023'te yüzde 4,5 büyüdü","Türkiye ekonomisi 2023'te yüzde 4,5, son çeyrekte ise yüzde 4 büyüdü.",Ekonomi,https://www.trthaber.com/haber/ekonomi/turkiye-ekonomisi-2023te-yuzde-45-buyudu-840965.html,"Türkiye İstatistik Kurumu (TÜİK), geçen yılın ekim-aralık dönemi ve 2023 yılı dönemsel gayrisafi yurt içi hasıla (GSYH) verilerini açıkladı. Buna göre, GSYH, 2023 yılında bir önceki yıla göre yüzde 4,5 arttı. Üretim yöntemine göre cari fiyatlarla GSYH, 2023 yılında bir önceki yıla göre yüzde 75,0 artarak 26 trilyon 276 milyar 307 milyon TL oldu. Kişi başı GSYH 307 bin 952 lira oldu Kişi başına GSYH 2023 yılında cari fiyatlarla 307 bin 952 TL, ABD doları cinsinden 13 bin 110 olarak hesaplandı. GSYH 2023 yılı dördüncü çeyreğinde yüzde 4,0 arttı GSYH 2023 yılının dördüncü çeyrek ilk tahmini; zincirlenmiş hacim endeksi olarak, bir önceki yılın aynı çeyreğine göre yüzde 4,0 arttı. Üretim yöntemiyle Gayrisafi Yurt İçi Hasıla tahmini, 2023 yılının dördüncü çeyreğinde cari fiyatlarla bir önceki yılın aynı çeyreğine göre yüzde 75,9 artarak 8 trilyon 431 milyar 375 milyon TL oldu. GSYH'nin dördüncü çeyrek değeri cari fiyatlarla ABD doları bazında 304 milyar 402 milyon olarak gerçekleşti. Hanehalkı nihai tüketim harcamaları 2023 yılında yüzde 12,8 arttı Yerleşik hanehalklarının nihai tüketim harcamaları, 2023 yılında bir önceki yıl zincirlenmiş hacim endeksine göre yüzde 12,8 arttı. Hanehalkı tüketim harcamalarının GSYH içindeki payı yüzde 59,1 oldu. Yerleşik hanehalklarının nihai tüketim harcamaları 2023 yılının dördüncü çeyreğinde bir önceki yılın aynı çeyreğine göre zincirlenmiş hacim endeksi olarak yüzde 9,3 arttı. Devletin nihai tüketim harcamaları yüzde 1,7, gayrisafi sabit sermaye oluşumu ise yüzde 10,7 arttı. Mal ve hizmet ihracatı 2023 yılında yüzde 2,7 azalırken ithalatı yüzde 11,7 arttı Bir önceki yıl zincirlenmiş hacim endeksine göre 2023 yılında mal ve hizmet ihracatı yüzde 2,7 azalırken ithalatı yüzde 11,7 arttı. Mal ve hizmet ihracatı, 2023 yılının dördüncü çeyreğinde bir önceki yılın aynı çeyreğine göre zincirlenmiş hacim endeksi olarak yüzde 0,2, ithalatı ise yüzde 2,7 arttı. İşgücü ödemeleri 2023 yılında yüzde 116,0 arttı İşgücü ödemeleri 2023 yılında bir önceki yıla göre yüzde 116,0 artarken, net işletme artığı/karma gelir yüzde 49,2 arttı. 2023 yılının dördüncü çeyreğinde ise işgücü ödemeleri bir önceki yılın aynı çeyreğine göre yüzde 107,6 artarken, net işletme artığı/karma gelir yüzde 55,0 arttı. İşgücü ödemelerinin cari fiyatlarla Gayrisafi Katma Değer içerisindeki payı geçen yıl yüzde 26,3 iken bu oran 2023 yılında yüzde 32,8 oldu. Net işletme artığı/karma gelirin payı ise yüzde 53,7 iken yüzde 46,3 oldu."
437,Küresel piyasalar karışık seyir izliyor,"Küresel pay piyasalarında, ABD büyüme verilerinin ardından karışık bir seyir izlenirken, yurt içinde gözler GSYH başta olmak üzere yoğun veri gündemine çevrildi.",Ekonomi,https://www.trthaber.com/haber/ekonomi/kuresel-piyasalar-karisik-seyir-izliyor-840957.html,"Fed'in ne zaman faiz indirimlerine başlayacağına ilişkin belirsizlik devam ederken, makroekonomik verilerden alınacak sinyallerin bankanın gelecek dönemde atacağı adımlara yönelik ipuçları vermesi bekleniyor. Dün açıklanan verilere göre, ABD ekonomisi 2023'ün dördüncü çeyreğinde yüzde 3,2 büyüyerek beklentilerin alında kaldı. Ülkenin Gayrisafi Yurtiçi Hasıla (GSYH) verisine ilişkin ocak ayında yayımlanan öncü verilerde, ekonominin geçen yılın dördüncü çeyreğinde yüzde 3,3 büyüdüğü kaydedilmişti. Analistler, ABD ekonomisinin geçen yılın son çeyreğinde güçlü tüketim harcamalarının etkisiyle sağlam bir büyüme kaydettiğini, ancak büyümenin az da olsa hız kaybetmiş gibi göründüğünü belirtti. Ayrıca, uluslararası kredi derecelendirme kuruluşu Standard&Poor's (S&P), ABD ekonomisinin emsallerinden daha iyi performans göstermeye devam ettiğini, politika faizlerindeki keskin artışa rağmen 2023'te büyümenin arttığı tek büyük gelişmiş ekonomi olduğunu bildirdi. Fed'in enflasyon göstergesi olarak takip ettiği ve bugün açıklanacak çekirdek kişisel tüketim harcamaları verisinin yatırımcıların odağında olduğuna işaret eden analistler, Fed'in faiz indiriminin zamanlamasına ilişkin beklentileri büyük ölçüde etkileyebilecek verinin piyasalarda oynaklığı artırabileceğini aktardı. Fed yetkililerin sözle yönlendirmeleri de verilerin önemine işaret etmeye devam ediyor. New York Fed Başkanı John Williams bankanın muhtemelen bu yılın sonlarında faiz indirimine gideceğini kaydederek, 2024'te üç faiz indirimi yapılmasını ""makul bir başlangıç"" olarak değerlendirdi. Williams, Fed'in yüzde 2'lik sürdürülebilir enflasyon yolculuğunda hala kat edecek yolu olduğunu aktardı. Boston Fed Başkanı Susan Collins de Fed'in bu yılın sonlarında politikayı gevşetmeye başlamasının muhtemelen uygun olacağına inandığını belirtirken, Atlanta Fed Başkanı Raphael Bostic ise para politikasına sabırlı bir yaklaşımdan yana olduğunu bildirdi. Söz konusu gelişmelerin ardından para piyasalarında, Fed'in martta politika faizini sabit tutacağına kesin gözüyle bakılırken, bankanın ilk faiz indirimine gitme ihtimali ise mayısta yüzde 20 ve haziranda yüzde 64 ile fiyatlanıyor. Öte yandan, ABD'nin 10 yıllık tahvil faizi de dün 4 baz puan düşüşle yüzde 4,26'ya gerilemesinin ardından bugün yüzde 4,28 seviyesinde dengelendi. Dün yüzde 0,1 artışla 104 seviyesinden günü tamamlayan dolar endeksi, şu sıralarda önceki kapanışının yüzde 0,1 altında 103,9'da bulunuyor. Ons altın fiyatı yüzde 0,1 yükselişle 2 bin 35 dolardan alıcı bulurken, Brent petrolün varil fiyatı yatay bir seyirle 82 dolardan işlem görüyor. Kripto para piyasası tarafında ise Bitcoin, 64 bin doları test ederek, Kasım 2021'den bu yana en yüksek seviyesine çıktı. Bitcoin, şu sıralarda 62 bin 500 dolarda dengelendi. Analiz şirketi Coinmarketcap'in verilerine göre, Bitcoin dahil küresel kripto para piyasasının değeri son 24 saatte yüzde 3,3 artarak 2 trilyon 230 milyar doları aştı. Dün, New York borsasında, Nasdaq endeksi yüzde 0,55, S&P 500 endeksi yüzde 0,17 ve Dow Jones endeksi yüzde 0,06 azalış kaydetti. ABD'de endeks vadeli kontratlar, yeni güne ise karışık bir seyirle başladı. Avrupa borsalarında ise dün karışık seyir hakim olurken, bugün gözler Almanya'da öncü enflasyon verilerine çevrildi. Geçen hafta küresel pay piyasalarında yaşanan ralli ile Almanya ve Fransa borsaları da zirvelerini yenilerken, bu hafta Almanya'da DAX 40 endeksinin yeni zirveler görmeye devam etmesi dikkati çekiyor. Analistler, Avrupa Merkez Bankası (ECB) ve İngiltere Merkez Bankasının (BoE) faizleri ne zaman indirmeye başlayacağına ilişkin belirsizliğin devam ettiğini belirterek, bölge genelinde açıklanacak makroekonomik verilerin söz konusu belirsizliği azaltabileceğini dile getirdi. ECB üyelerinin sözle yönlendirmeleri de takip edilirken, Başkan Yardımcısı Luis de Guindos dün, kararların tarihlere değil verilere bağlı olduğunu kaydederek, bankanın enflasyonun hedefine doğru gideceğine ikna olduğunda faizleri düşüreceğini yineledi. Öte yandan, Avrupa'da 30'dan fazla medya kuruluşu, reklam teknolojisinde hakim konumunu kötüye kullandığı iddiasıyla Google aleyhine dava açarak, şirketten 2,1 milyar avro tutarında tazminat talebinde bulundu. Düşüş eğilimini üst üste üçüncü işlem gününe taşıyan avro/dolar paritesi, şu sıralarda önceki kapanışının hemen altında 1,0830'da bulunuyor. Dün, İngiltere'de FTSE 100 endeksi yüzde 0,76 ve İtalya'da MIB 30 endeksi yüzde 0,27 azalırken , Fransa'da CAC 40 endeksi yüzde 0,08 ve Almanya'da DAX 40 endeksi yüzde 0,25 değer kazandı. Avrupa'da endeks vadeli kontratlar, yeni güne de karışık bir seyirle başladı. Asya pay piyasalarında da karışık seyir öne çıktı. Çin hükümetinin ekonomiyi destekleyici yeni paketler duyuracağına yönelik beklentiler güçlü kalmaya devam ederken, bugün Japonya'da açıklanan sanayi üretimi verilerinin beklentilerin altında kalması dikkati çekti. Japonya'da öncü sanayi üretimi ocakta yüzde 7,5 geriledi. Söz konusu verinin yüzde 6,7 düşmesi bekleniyordu. Öte yandan, Japonya Merkez Bankası (BoJ) Yönetim Kurulu Üyesi Hajime Takata'nın, bankanın negatif faiz oranı politikasından vazgeçme konusunun ivme kazandığına ilişkin sinyal vermesinin ardından Japon yeni dolar karşısında değer kazandı. Dün yüzde 0,1 artışla günü 150,7 seviyesinden tamamlayan dolar/yen paritesi, şu sıralarda önceki kapanışının yüzde 0,4 altında 150 seviyesinde bulunuyor. Kapanışa yakın Japonya'da Nikkei 225 endeksi yüzde 0,1 ve Güney Kore'de Kospi endeksi yüzde 0,4 gerilerken, Çin'de Şanghay bileşik endeksi yüzde 0,9 ve Hong Kong'da Hang Seng endeksi yüzde 0,2 değer kazandı. Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 1,28 değer kaybıyla 9.062,36 puandan tamamlarken, bugün gözler GSYH başta olmak üzere yoğun veri gündemine çevrildi. AA Finans'ın beklenti anketine katılan ekonomistler, Gayri Safi Yurt içi Hasılanın (GSYH) geçen yılın 4. çeyreğinde yüzde 3,97 arttığını tahmin etti. Ekonomistlerin 2023 yılının tamamına ilişkin büyüme beklentilerinin ortalaması yüzde 4,40, 2024 sonuna ilişkin büyüme tahminlerinin ortalaması ise yüzde 3,44 oldu. Dolar/TL, dün alıcılı bir seyir izleyerek günü önceki kapanışının yüzde 0,2 üzerinde 31,2015'ten tamamlamasının ardından bugün bankalararası piyasanın açılışında 31,2190 seviyesinden işlem görüyor. Öte yandan, Brezilya'da G20 Maliye Bakanları ve Merkez Bankası Başkanları Toplantısı'na katılan Hazine ve Maliye Bakanı Mehmet Şimşek ile Türkiye Cumhuriyet Merkez Bankası (TCMB) Başkanı Fatih Karahan'ın, gerçekleştirecekleri görüşmelere ilişkin haber akışı da yatırımcıların odağında bulunuyor. Analistler, bugün yurt içinde büyüme ve TCMB Para Politikası Kurulu (PPK) özeti başta olmak üzere yoğun veri gündeminin takip edileceğini belirterek, yurt dışında ise Almanya'da işsizlik oranı ve öncü enflasyon ile ABD'de kişisel tüketim harcamalarının yanı sıra haftalık işsizlik maaşı başvurularının yatırımcıların odağına yerleştiğini söyledi. Teknik açıdan BIST 100 endeksinde 9.000 ve 8.900 seviyelerinin destek konumunda olduğunu bildiren analistler, 9.100 ve 9.200 puanın ise direnç olarak öne çıktığını kaydetti."
438,"Cumhurbaşkanlığı Yatırım Ofisi Başkanı Dağlıoğlu, Türkiye'deki yatırım potansiyelini Londra'da anlattı","Cumhurbaşkanlığı Yatırım Ofisi Başkanı Burak Dağlıoğlu, İngiltere'nin başkenti Londra'da katıldığı zirve kapsamında yaptığı sunumda Türkiye'deki yatırım potansiyelini anlatarak, Cumhurbaşkanı Recep Tayyip Erdoğan'ın liderliğinde 2003'ten bu yana çok büyük atılımlar ve başarılar gerçekleştirildiğini bildirdi.",Ekonomi,https://www.trthaber.com/haber/ekonomi/cumhurbaskanligi-yatirim-ofisi-baskani-daglioglu-turkiyedeki-yatirim-potansiyelini-londrada-anlatti-840926.html,"Dağlıoğlu, İngiltere'nin başkenti Londra'daki temasları kapsamında Kraliçe 2. Elizabeth Konferans Merkezi'nde düzenlenen ve dünyanın ""yumuşak güç"" temasıyla gerçekleştirilen en önemli etkinlikleri arasında gösterilen ""Küresel Yumuşak Güç Zirvesi 2024""e ana konuşmacı olarak katıldı ve sunum yaptı. Cumhurbaşkanlığı Yatırım Ofisi Başkanı Dağlıoğlu, İngiltere, İsviçre, Yeni Zelanda başta olmak üzere dünya çapında 100'den fazla ülkeden üst düzey katılımcıların yer aldığı etkinlikte, Türkiye'deki yatırım potansiyelinin yanı sıra yatırım diplomasisi kapsamında yapılan çalışmalar hakkında bilgi verdi. Türkiye ekonomisinin istikrarlı büyümesine ve dayanıklı yapısına vurgu yaparak sunumuna başlayan Dağlıoğlu, Türkiye'nin son 20 yılda bölgesinde en yüksek yoğunlukta uluslararası yatırım çeken ülke olduğunun altını çizdi. Dağlıoğlu, sağlıklı ve güçlü ekonomik sistem için uluslararası doğrudan yatırımların taşıdığı öneme işaret ederek, Cumhurbaşkanlığı Yatırım Ofisinin tarihi, kuruluş aşamaları ve uluslararası yatırımcıların Türkiye'de çalışmasını kolaylaştıran yapısal reformların 20 yıllık geçmişi hakkında detaylar paylaştı. Yürütülen marka ve kampanya çalışmaları hakkında da bilgi veren Dağlıoğlu, bir uluslararası yatırımın ön araştırma aşamasından proje sonlandırma aşamasına kadarki tüm süreçlerle ilgili yürütülen operasyonlar hakkında detaylı bilgiler sundu. Dağlıoğlu, son dönemde ivme kazanan iletişim çalışmalarına da değinerek, uluslararası medya, sosyal medya, konvansiyonel ve dijital mecralarda gerçekleştirilen yenilikçi çalışmalara vurgu yaptı. İmza attıkları süreli-süresiz yayınlar, uzman ekipler tarafından hazırlanan sektörel raporlar ve ödül alan çalışmalarla ilgili örnekler de paylaşan Dağlıoğlu, geleceğe yönelik projeksiyonlarını aktararak sunumunu tamamladı. ""Yatırım dünyasında Türkiye markasını en doğru şekilde konumlamaya çalışıyoruz"" Dağlıoğlu, yaptığı açıklamada, Brand Finance tarafından düzenlenen zirveye Türkiye'nin doğrudan uluslararası yatırımcılara yönelik yürüttüğü kampanyaları anlatmak ve tecrübe paylaşımı için davet edildiklerini dile getirdi. ""Türkiye'nin anlatılması gereken çok büyük bir başarı hikayesi var"" diyen Dağlıoğlu, Cumhurbaşkanı Recep Tayyip Erdoğan'ın liderliğinde 2003'ten bu yana çok büyük atılımlar ve başarılar gerçekleştirildiğini anlattı. Dağlıoğlu, ilerleyen döneme dair de ""Türkiye Yüzyılı"" kapsamında önemli vizyona sahip olduklarının altını çizerek, şunları kaydetti: ""Türkiye markasının, o hak ettiği konumda, yüksek konumda kalması için ülke olarak faaliyet gösteriyoruz. Biz de yatırımcılara ulaşan mesajlar perspektifiyle yatırım dünyasında Türkiye markasını en doğru şekilde konumlamaya çalışıyoruz. Bugün burada o geçmiş kampanyamızı anlattıktan sonra bu geleceğe yönelik vizyonumuzu paylaşacağız. 2028 yılına kadarki dönem için hazırladığımız ve inşallah önümüzdeki dönemde tanıtmayı planladığımız doğrudan yatırımlar stratejimiz var. Bu stratejimizin nasıl kampanyaya dönüşeceğiyle ilgili bir çalışmamız da var. Bu bağlamda buradaki uluslararası iletişimciler camiasıyla da bir araya gelerek bu çalışmalarımızı istişare edeceğiz, fikirlerimizi olgunlaştıracağız ve bunu nasıl hayata geçireceğimizi konuşacağız."" ""Ortada ölçümlenebilir bir başarı var"" Dağlıoğlu, ayrıca, Türkiye'nin Cumhurbaşkanı Erdoğan'ın liderliğinde son 20 yılda bölgesinde en çok yatırım çeken ülkeler arasında en üst ligde yer aldığını belirterek, halihazırda teknopark ve AR-GE merkezlerinde 700'den fazla uluslararası şirketin faaliyet gösterdiğini, 80 binden fazla uluslararası şirketin çeşitli sektörlerde hizmet verdiğini bildirdi. Sadece son 20 yılda Türkiye'ye gelen toplam uluslararası yatırımların tutarının 260 milyar doların üzerine çıktığını vurgulayan Dağlıoğlu, ""Ortada ölçümlenebilir bir başarı var. Bu başarıya bizi ulaştıran iletişim çalışmalarının detayları ile ilgili örnekler verdik"" ifadelerini kullandı. Dağlıoğlu, 2020'de gerçekleştirilen yeniden yapılanma süreci sonrasında 2021-2023 dönemlerini kapsayan ilk strateji belgesini yayınladıklarını belirterek, şu değerlendirmelerde bulundu: ""Çok yakında açıklamayı planladığımız 'Uluslararası Doğrudan Yatırımlar Stratejisi: 2024-2028' dokümanının çizeceği ana rotada da ivmemizi artırarak kararlılıkla yürümeye devam edeceğiz. Stratejimiz içinde iletişim ve tanıtma da müstakil bir politika alanı olarak yer alıyor. Şu anda Türkiye'nin küresel uluslararası doğrudan yatırımlar pazarında aldığı pay yüzde 1 civarında. Çağın gerektirdiği tüm iletişim mecraları ve araçlarından istifade ederek mümkün olan en kısa sürede bu oranı yüzde 1,5'e taşımak için var gücümüzle çalışmaya devam edeceğiz."" Dağlıoğlu, MÜSİAD UK'in düzenlediği panele katıldı Cumhurbaşkanlığı Yatırım Ofisi Başkanı Dağlıoğlu, ""Küresel Yumuşak Güç Zirvesi 2024""te yaptığı sunumun ardından Müstakil Sanayici ve İşadamları Derneği İngiltere Şubesi (MÜSİAD UK) tarafından düzenlenen ""Ticari Başarı Yolculuğu"" başlıklı panele katıldı. İngiltere ve Türkiye ticari ilişkilerinin geliştirilmesi amacıyla Londra Yunus Emre Enstitüsü'nde (YEE) düzenlenen panelde, MÜSİAD Genel Başkanı Mahmut Asmalı, MÜSİAD 2. Dönem Genel Başkanı Ali Bayramoğlu, Yıldız Holding Yönetim Kurulu Üyesi Murat Ülker, eski TRT Genel Müdürü İbrahim Eren de yer aldı. Panelde, MÜSİAD'ın kuruluş amacı, uluslararası yatırımlar ve Türkiye-İngiltere ticari ilişkileri ele alındı."
439,Bakan Bolat'tan esnafa finansman destek kredisi müjdesi,"Ticaret Bakanı Ömer Bolat, Türkiye Esnaf ve Sanatkarlar Kredi ve Kefalet Kooperatifleri Birlikleri Merkez Birliği (TESKOMB) finansman destek kredisinin yarın sabah itibarıyla hazır olduğunu belirterek, ""Esnaf başına limit daha önce 500 bin liraydı, birkaç ay önce 650 bin liraya çıkarılmıştı, bugün söylüyorum 750 bin liraya çıkarıldı"" dedi.",Ekonomi,https://www.trthaber.com/haber/ekonomi/bakan-bolattan-esnafa-finansman-destek-kredisi-mujdesi-840905.html,"Bakan Bolat, Cumhur İttifakı ABB Başkan adayı Turgut Altınok'un, Yenimahalle ve Altındağ'da faaliyet gösteren iş insanlarıyla, Ulucanlar Cezaevi'nde gerçekleştirdiği esnaf buluşması programına katıldı. Rahmetli babası Şevki Bolat'ın demirci dükkanında, ilkokul yıllarında tatillerde demircilik yaptığını, pazarda tabak sattığını anlatan Bolat, lise ve üniversite yıllarını da çalışarak geçirdiğini söyledi. Yaklaşık 42 yıllık okul ve iş hayatının, çıraklıktan Ticaret Bakanlığı'na kadar iş dünyasının içinde geçtiğini bildiren Bolat, bakanlığın faaliyetleri hakkında bilgi verdi. ""Yarın Türkiye'nin 2023 yılı milli geliri açıklanacak"" Bolat, yarın Türkiye'nin 2023 yılı milli gelirinin açıklanacağını duyurarak, ""Türkiye'nin 2002 yılı sonundaki milli geliri 238 milyar dolardı. Yarın 1 trilyon doların üzerinde bir milli gelir rakamı göreceğiz. Çünkü, 3. çeyrek sonunda milli gelirimiz 1 trilyon 70 milyar dolardı zaten yıllıklandırılmış olarak inşallah bunun da üzerinde bir rakam göreceğiz. Kişi başına milli gelir 2002 yılında 3 bin 608 dolardı, yarın inşallah 13 bin dolara yakın kişi başına milli geliri göreceğiz. Çünkü, 9. ay sonunda açıklanan 12 aylık milli gelir, 12 bin 670 dolardı inşallah 13 bin doları da geçecek. Orta Vadeli Program sonunda bu rakamları 14 bin dolar-15 bin dolar seviyelerinde görmek mümkün olacak."" diye konuştu. Türkiye'de 1980'de 1000 adet ihracatçı, 25 bin şirket ve esnaf sayısının da 1 milyonun altında olduğunu anımsatan Bolat, o dönemde 5 tarım ürününe dayanan ihracatın da 2 milyar 900 milyon dolar olduğunu hatırlattı. 2002 yılı sonunda ise 35 bin ihracatçı ile 36 milyar dolarlık ihracat yapıldığını kaydeden Bolat, 2022 yılında ise 140 bin ihracatçıyla 256 milyar dolarlık ihracat gerçekleştiğini belirtti. Şu anda ilk 2 ayın sonunda bu rakamın 258 milyar dolara yükseldiğine işaret eden Bolat, yıl sonunda ise 267 milyar doların yakalanmasının hedeflendiğini vurguladı. Bolat, 2002 yılında Türkiye'de istihdam rakamının 19 milyon olduğuna değinerek, 2023 yılı Aralık ayı istihdam rakamının 32 milyon istihdam olarak açıklandığını ve 21 senede 13 milyonluk net istihdam artışının sağlandığına dikkati çekti. ""Adada yaşamıyoruz, dünyada ne olursa bizi de etkiliyor"" Her darbenin, Türkiye ekonomisine sekte vurduğunun altını çizen Bolat, 2008-2009'da dünyanın büyük bir ekonomik kriz yaşadığını söyledi. 2018'de Rahip Brunson kriziyle, Türkiye'ye döviz kurunda büyük bir saldırı yapıldığını vurgulayan Bolat, ""2020'de 100 yılda bir olan pandemi krizini yaşadık, 100 bin insanımız öldü. Dünya Sağlık Örgütü'nün gayri resmi açıklamalarına göre, 20 milyon kişi öldü. Dünya ekonomisi, bir sene büyük bir gerileme kaydetti. Biz adada yaşamıyoruz, dünyada ne olursa bizi de etkiliyor."" şeklinde konuştu. Bolat, Gezi olaylarıyla da Türkiye ekonomisine büyük bir darbe vurulduğunun altını çizerek, ""17-25 Aralık emniyet, yargı darbe girişimi, 15 Temmuz 2016 askeri darbe girişimi yapıldı. Ama bu aziz millet bütün bu girişimleri, Cumhurbaşkanı'mızın liderliğinde başarıyla püskürttü. Cumhur İttifakı büyük bir dayanışma gösterdi. AK Parti, MHP, Büyük Birlik Partisi ve diğer partilerle bir dayanışma gösterildi."" değerlendirmesinde bulundu. ""Ankara, 5 yılda bir şey görmedi"" Bir ülkede huzur, güven ve siyasi istikrarla ekonomik gelişimin olacağına işaret eden Bolat, şöyle devam etti: ""25 yılda Ankara, dünya başkenti bir şehir haline geldi. Ama son 5 yılda ne oldu? Ankara, 5 yılda bir şey görmedi, 5 yıl kaybetmedi yapılmayan işlerden dolayı 10 yıl kaybetti. Hem iş yapılmadı, hem yapılanlar geriye gitti. Şimdi önümüzde 31 Mart'ta çok önemli bir fırsat var. 5 yıl, Ankara tekrar gelişecek, parlayacak, bir yıldız şehir halinde yükselecek mi mahalli iradeler bu konuda çok önemli. Merkezi hükümetle beraber bunu başarabilir. 'Engelleniyoruz' külliyen yalan. Bütçeden aldıkları paralar, bütçenin artmasıyla beraber, çok daha fazla hale geldi. Ama bol reklam, konser, kişisel reklam için yapılan sosyal medya harcamalarıyla paralar gitti."" Bolat, son 5 yılda Türkiye'nin bütün hastanelerinin, okullarının yenilendiğini, 76 üniversiteden 210 üniversiteye çıkıldığını bildirerek, ""Onun için değerli Ankaralılar, oyunuzu kullanırken bu gerçekleri asla unutmamak lazım. Kendinizin, ailenizin, çocuklarınızın, torunlarınızın, çevrenizin, komşularınızın, işinizin geleceğine oy vereceksiniz."" dedi. ""Herkes vicdanının, kalbinin ve aklının sesini dinleyecek, oyunu kullanacak"" Turgut Altınok'un yılların belediyecisi, şehir plancısı ve şehircilik uzmanı olarak, Keçiören'deki çok başarılı belediyecilik faaliyetinin ortada olduğuna işaret eden Bolat, sözlerini şöyle sürdürdü: ""Bunlara bakın, oy verirken hem kalbinizi, hem vicdanınızı, aklınızı dinleyin ki, 'ben Ankara'nın geleceği, işimin geleceği için ailemin geleceği için Turgut Altınok'u seçeceğim' demenizi bekliyoruz. Size güveniyor ve inanıyoruz. Bu anlamda, fuarcılıkta, savunma sanayisinde, tarımda, sanayide Ankara'mız yeniden bir yıldız gibi parlayacak. Merkezi hükümetimizin yaptıklarıyla Ankara bir ihracat şehri oldu. 11 milyar dolar 2023 ihracatı var Ankara'nın, mal ihracatında. Savunma sanayisinin merkezi oldu. Türkiye dünyada savunma sanayisinde ilk 6 ülkenin arasına giriyor artık. 100'e yakın yabancı bakanla görüştüm şu 9 ayda. Her birinden sitayişle sözler işitiyorum. 'Türkiye çok başarılı, ekonomide güçlendi. Savunma sanayisinde çok başarılı.' Bu büyük bir prestij. Ankara da bu işin merkezi oldu. Hizmetlerde, sağlık turizminde Ankara merkez oldu."" Bolat, Ankara'nın ve Türkiye'nin, geleceği için oy kullanırken iyi düşünmesi gerektiğinin altını çizerek, yapılanların ve yapılmayanların, kimin güven verip, kimin vermediğinin mukayese edilmesi gerektiğini vurguladı. Türkiye'deki bütün vatandaşların kararlarına saygılı olduklarını dile getiren Bolat, ""Sonuçta, herkes vicdanının, kalbinin ve aklının sesini dinleyecek, oyunu kullanacak. Allah'ın izniyle 31 Mart akşamı biz de Ankara'da olarak Sayın Turgut Altınok'un Ankara Büyükşehir başkanı olacağına, Altındağ'da ve diğer ilçelerde Cumhur İttifakı üyelerinin adaylarının sizlerin oylarıyla kazanacağına yürekten inanıyoruz."" diye konuştu. ""Esnaf başına limit 750 bin liraya çıkarıldı"" AK Parti iktidarı döneminde esnafın iş imkanlarının büyüdüğünü, esnafa verilen desteklerin arttığını, 21 yılda 450 milyar lira sübvansiyonlu destek verildiğini anımsatan Bolat, sözlerini şöyle tamamladı: ""Bugün için de şu müjdeyi vermek istiyorum. Esnaf başına limit daha önce 500 bin liraydı, birkaç ay önce 650 bin liraya çıkarılmıştı, bugün söylüyorum 750 bin liraya çıkarıldı. Yüzde 25,5 maliyetle piyasa rayiçlerinden çok çok aşağıda maliyetle, 5 yıl vadeli 300 milyon liralık TESKOMB üzerinden esnafa finansman destek kredisi yarın sabah itibarıyla hazırdır, kullanabilirsiniz hayırlı olsun."" ""Ankara'mız yeni bir döneme giriyor"" Ankara Ticaret Odası (ATO) Başkanı Gürsel Baran da konuşmasında, kişi başına milli gelirde Gayrisafi Yurtiçi Hasıla'nın yüzde 9 payının Ankara'da olduğunu belirterek, ""Kişi başına milli gelirde 2022 rakamlarını veriyorum, 11 bin 600 dolar Türkiye geneli milli gelirimiz, Ankara’nın yaklaşık 14 bin, 13 bin 900 dolar civarlarında."" dedi. Savunma sanayisinin katkısıyla kişi başı milli gelirde çok farklı bir Ankara'nın olduğunu dile getiren Baran, şunları kaydetti: ""Şimdi Ankara'mız yeni bir döneme giriyor. Bundan sonraki süreçte, Ankara'nın evladı bir kardeşimiz bu yarışın içerisinde. Bizlere düşen de bu kardeşimize elimizden geldiği kadar destek vermek. Hep beraber başkanımızın yanındayız. ATO yönetimi olarak da bundan sonraki süreçte bir derdimiz, sıkıntımız, problemimiz olduğunda başkanımızın yanında olacağından hiç şüphemiz yok. İnşallah hayırlı bir sonuç bekliyoruz hep beraber. Çıkacak sonuç şehrimiz için de, ülkemiz için de hayırlara vesile olur diyorum."""
440,İstanbul Havalimanı Avrupa'nın en yoğunu oldu,"İstanbul Havalimanı, 12-18 Şubat'ta günlük ortalama 1302 uçuşla Avrupa'nın en yoğun havalimanı oldu.",Ekonomi,https://www.trthaber.com/haber/ekonomi/istanbul-havalimani-avrupanin-en-yogunu-oldu-840877.html,"Avrupa Hava Seyrüsefer Güvenliği Teşkilatının (Eurocontrol) 12-18 Şubat tarihlerine ilişkin Avrupa Havacılık Raporu yayımlandı. Rapora göre İstanbul Havalimanı, bu dönemde günlük ortalama 1302 uçuşla Avrupa'nın en yoğun havalimanları arasında ilk sırada yer aldı. İstanbul Havalimanı'nı, günlük 1271 uçuşla Londra Heathrow ve 1265 uçuşla Amsterdam Schiphol havalimanları izledi."
441,Bitcoin'de yükseliş sürüyor: Kasım 2021'den beri ilk kez 60 bin doları geçti,"Kripto para birimi Bitcoin'in fiyatı, spot Bitcoin borsa yatırım fonlarına (ETF) ilginin devam etmesiyle 60 bin doların üzerine çıkarak Kasım 2021'den bu yana en yüksek seviyeye ulaştı.",Ekonomi,https://www.trthaber.com/haber/ekonomi/bitcoinde-yukselis-suruyor-kasim-2021den-beri-ilk-kez-60-bin-dolari-gecti-840858.html,"Analiz şirketi Coinmarketcap'in verilerine göre, Bitcoin dahil küresel kripto para piyasasının değeri 24 saatte yüzde 3,3 artarak 2 trilyon 230 milyar doları aştı. En büyük kripto para birimi Bitcoin, spot Bitcoin ETF'lerine yatırım artışının sürdürmesiyle son 24 saatte yüzde 6'dan fazla değer kazandı. Büyük merkez bankalarının bu yıl faiz oranlarını düşürmeye başlayarak daha destekleyici bir para politikasına yöneleceğine ilişkin beklentiler de Bitcoin'deki artışı destekliyor. Bugün TSİ 16.25 itibarıyla 60 bin 500 dolardan işlem gören Bitcoin, Kasım 2021'den bu yana en yüksek değerine ulaştı. Bitcoin'in haftalık değer kazancı da yüzde 18'i aştı. Bitcoin geçen yıl yaklaşık yüzde 157 değer kazanmıştı. Analistler, nisanda gerçekleşecek ve yeni Bitcoin arzını azaltacak yarılanma (halving) süreci nedeniyle kripto paranın fiyatındaki yukarı yönlü ivmenin sürebileceğine işaret ediyor. Bitcoin'in fiyatı, Mayıs 2020'deki son yarılanma sürecinin ardından Kasım 2021'de rekor seviyeye ulaşmıştı. Piyasa değeri bakımından 2. sırada yer alan Ethereum da son 24 saatte yüzde 2,6 değer kazanarak 3 bin 339 dolar seviyesine ulaştı. Ethereum da 2021'de 4 bin doların üzerine çıkarak rekor kırmıştı. ABD Menkul Kıymetler ve Borsa Komisyonu (SEC), 11 farklı spot Bitcoin ETF başvurusunu 11 Ocak'ta onaylamıştı."
442,"ABD ekonomisi 2023'ün son çeyreğinde yüzde 3,2 büyüdü","ABD ekonomisi, 2023'ün dördüncü çeyreğinde yüzde 3,2 ile beklentilerin altında büyüdü.",Ekonomi,https://www.trthaber.com/haber/ekonomi/abd-ekonomisi-2023un-son-ceyreginde-yuzde-32-buyudu-840848.html,"ABD Ticaret Bakanlığı, Ekim-Aralık 2023 Gayri Safi Yurtiçi Hasıla (GSYH) verisine ilişkin ikinci tahminleri açıkladı. Buna göre, ABD'de GSYH, geçen yılın dördüncü çeyreğinde yıllıklandırılmış olarak yüzde 3,2 arttı. Söz konusu dönemde aşağı yönlü revize edilen GSYH verisi, piyasa beklentilerinin altında kaldı. Ülkenin GSYH verisine ilişkin ocak ayında yayımlanan öncü verilerde, ekonominin geçen yılın dördüncü çeyreğinde yüzde 3,3 büyüdüğü kaydedilmişti. ABD ekonomisi, geçen yılın ilk çeyreğinde yüzde 2,2, ikinci çeyreğinde yüzde 2,1 ve üçüncü çeyrekte yüzde 4,9 büyümüştü. Ülke ekonomisi, 2023 genelinde ise yüzde 2,5 büyüme kaydetti. ABD ekonomisinin geçen yılın dördüncü çeyreğindeki büyümesinde, tüketici harcamaları, ihracat, eyalet ve yerel hükümet harcamaları, konut dışı sabit yatırımlar, federal hükümet harcamaları ve konut sabit yatırımlarındaki artışların özel envanter yatırımlarındaki düşüşle kısmen dengelenmesi etkili oldu. Dördüncü çeyreğe ait GSYH'deki revizyonda ise özel envanter yatırımında aşağı yönlü güncellemenin eyalet ve yerel yönetim harcamaları ile tüketici harcamalarındaki yukarı yönlü revizyonlarla kısmen dengelenmesi belirleyici oldu. Yılın dördüncü çeyreğinde kişisel tüketim harcamaları fiyat endeksindeki artış yüzde 1,7'den yüzde 1,8'e çıkarıldı. Kişisel tüketim harcamaları fiyat endeksi, yılın üçüncü çeyreğinde yüzde 2,6 artmıştı. Gıda ve enerji harcamalarının hesaplama dışı tutulduğu çekirdek kişisel tüketim harcamaları fiyat endeksindeki artış da yüzde 2'den yüzde 2,1'e revize edildi. Çekirdek kişisel tüketim harcamaları fiyat endeksi, yılın üçüncü çeyreğinde de yüzde 2'lik artış kaydetmişti."
443,"AB, gaz ihalesinde talebin 3 katı teklif aldı","Avrupa Birliği (AB), üye ülkelerin ortak doğal gaz alımı için kurulan platform çerçevesinde düzenlenen ihaleye tedarikçilerden talebin 3 katı kadar teklif geldiğini duyurdu.",Ekonomi,https://www.trthaber.com/haber/ekonomi/ab-gaz-ihalesinde-talebin-3-kati-teklif-aldi-840842.html,"AB Komisyonu, ortak doğal gaz satın alma ihalesi kapsamında uluslararası tedarikçilerden gelen tekliflere ilişkin açıklama yaptı. Açıklamada, AB Enerji Platformu kapsamında orta vadeli gaz alımına yönelik ilk ihalenin dün gece sona erdiği belirtilerek, ""Avrupalı tüketicilerin talebine yanıt vermek amacıyla toplam 97,4 milyar metreküp gaz hacmine yönelik teklifler alındı."" denildi. Mekanizma aracılığıyla 19 şirketten yaklaşık 34 milyar metreküplük gaz talebi toplandığına işaret edilen açıklamada, tedarikçilerden, talep edilen gaz hacminin 3 katı kadar teklif geldiği ve şirketlerin eşleşen tedarikçilerle sözleşme müzakere edeceği bilgisi verildi. Rusya-Ukrayna Savaşı öncesinde AB yılda yaklaşık 400 milyar metreküp doğal gaz tüketiyordu. Rusya, yüzde 40'lık payla AB'nin en büyük doğal gaz tedarikçisi konumundaydı. Savaşla birlikte Rusya'dan Avrupa'ya doğal gaz sevkiyatının büyük ölçüde azalmasıyla enerji krizi başladı. AB, doğal gazda Rusya'ya bağımlılığını azaltmaya, tüketimi düşürmeye ve tedarikçilerini çeşitlendirmeye yönelik önlemler aldı. Son dönemde Avrupa'da gaz fiyatları savaş öncesindeki seviyelere geriledi."
444,Bakan Bolat: Dış ticaret açığındaki düşüş eğilimi sürüyor,"Ticaret Bakanı Ömer Bolat, geçen yılın ikinci yarısında başlayan dış ticaret açığındaki düşüş eğiliminin sürdüğünü belirterek, ""Önümüzdeki dönemde uygulamaya koyduğumuz politikaların etkisiyle dış ticaretteki bu olumlu eğilim devam edecektir."" dedi.",Ekonomi,https://www.trthaber.com/haber/ekonomi/bakan-bolat-dis-ticaret-acigindaki-dusus-egilimi-suruyor-840834.html,"Ticaret Bakanı Ömer Bolat, sosyal medya hesabından yaptığı paylaşımda, bugün açıklanan ocak ayına ilişkin revize dış ticaret verilerine göre, ihracatın geçen yılın aynı ayına kıyasla yüzde 3,5 artarak 19 milyar 991 milyon dolar olduğunu bildirdi. Ocakta ithalatın ise yüzde 22 azalarak 26 milyar 218 milyon dolara gerilediğine işaret eden Bolat, şu değerlendirmelerde bulundu: ""2024 Ocak ayında dış ticaret açığı, bir önceki yılın aynı ayına göre yüzde 56,4 azalarak, 14 milyar 290 milyon dolardan 6 milyar 227 milyon dolara gerilemiştir. İhracatın ithalatı karşılama oranı Ocak 2023'te yüzde 57,5 iken, Ocak 2024'te yüzde 76,2'ye yükselmiştir. Söz konusu ayda enerji ve altın hariç, ihracatın ithalatı karşılama oranı ise yüzde 99,6 oldu. Katma değer, inovasyon ve rekabetçilik odaklı üretim ve ihracat perspektifinde sürdürdüğümüz politika ve stratejilerle Türkiye'nin küresel üretim ve ticaretteki payını daha da yükseklere çıkarmak için tüm gücümüzle çalışmalarımıza devam ediyoruz."" Bakan Bolat, paylaşımında, yıllıklandırılmış dış ticaret açığı verilerine ilişkin grafiğe de yer verdi. Geçen yılın ikinci yarısında başlayan yıllıklandırılmış ihracattaki artış eğilimi ile yıllıklandırılmış ithalattaki azalış eğiliminin bu senenin ocak ayında da sürdüğünü vurgulayan Bolat, ""Böylelikle dış ticaret açığındaki düşüş eğilimi sürmektedir. Önümüzdeki dönemde uygulamaya koyduğumuz politikaların etkisiyle dış ticaretteki bu olumlu eğilim devam edecektir."" ifadelerini kullandı."
445,Büyüme rakamları yarın açıklanacak,Türkiye ekonomisinin 2023 yılının son çeyreği ve senenin tamamına ilişkin büyüme rakamları yarın duyurulacak.,Ekonomi,https://www.trthaber.com/haber/ekonomi/buyume-rakamlari-yarin-aciklanacak-840796.html,"Türkiye İstatistik Kurumu (TÜİK), Ekim-Aralık 2023 dönemini kapsayan gayrisafi yurt içi hasıla (GSYH) verilerini yarın saat 10.00'da internet sitesinden açıklayacak. AA Finans Büyüme Beklenti Anketi'ne katılan ekonomistler, geçen yılın dördüncü çeyreğinde Türkiye ekonomisinin yüzde 3,97 büyüyeceğini öngörmüştü. Ekonomistlerin 2023 yılının tamamına ilişkin büyüme beklentilerinin ortalaması ise yüzde 4,40 düzeyinde bulunuyor. Türkiye ekonomisi, 2023'ün ilk çeyreğinde yüzde 4, ikinci çeyreğinde yüzde 3,9 ve üçüncü çeyreğinde yüzde 5,9 büyüme kaydetmişti."
446,Elektrik üretimi geçen yıl aralıkta yüzde arttı,"Türkiye'nin lisanslı elektrik üretimi geçen yıl aralıkta önceki senenin aynı ayına göre yüzde 3,3 artarak 26 milyon 900 bin 587 megavatsaat oldu. Üretimde en büyük pay, yüzde 25,3 ile hidroelektrik santrallerinin oldu.",Ekonomi,https://www.trthaber.com/haber/ekonomi/elektrik-uretimi-gecen-yil-aralikta-yuzde-artti-840747.html,"Enerji Piyasası Düzenleme Kurumunun 2023 aralık ayına ilişkin ""Elektrik Piyasası Sektör Raporu""na göre, lisanslı elektrik üretiminin yüzde 25,3'ü hidroelektrik, yüzde 23,7'si ithal kömür, 16,3'ü doğal gaz, yüzde 13,4'ü linyit, yüzde 11,4'ü rüzgar enerjisi santrallerinden yapıldı. Bu kaynakları sırasıyla jeotermal, biyokütle, taş kömürü, güneş, asfaltit ve fuel-oil izledi. Türkiye'nin lisanslı elektrik üretimi geçen sene aralıkta önceki yılın aynı ayına göre yüzde 3,3 artışla 26 milyon 900 bin 587 megavatsaat oldu. Faturalanan elektrik tüketim miktarı ise aynı dönemde yüzde 4,6 artarak 21 milyon 196 bin 871 megavatsaat olarak gerçekleşti. Tüketimin yüzde 43,1'i sanayi, yüzde 26,8'i mesken, yüzde 25,2'si kamu ve özel hizmetler sektörü ile diğer aboneler tarafından yapıldı. Aydınlatmanın payı yüzde 2,8, tarımsal faaliyetlerin payı ise yüzde 2,1 olarak kayıtlara geçti. Tüketici sayısı ve kurulu güç arttı Elektrikte tüketici sayısı, geçen aralıkta önceki senenin aynı ayına göre yüzde 2,4 artarak 49 milyon 726 bin 481'e ulaştı. Bu dönemde, mesken tüketicilerinin sayısında yüzde 2,5, tarımsal faaliyet tüketicilerinin sayısında yüzde 3,5, kamu ve özel hizmetler sektörü ile diğer tüketicilerin sayısında yüzde 1,9 artış görüldü. Aydınlatma tüketicilerinin sayısında yüzde 0,7, sanayi tüketicilerinin sayısında yüzde 10,2 düşüş yaşandı. Türkiye'nin lisanslı elektrik kurulu gücü ise bu dönemde yüzde 1,2 artarak 96 bin 308 megavat oldu. Kurulu gücün yüzde 26,2'sini doğal gaz, yüzde 24,6'sını barajlı hidroelektrik, yüzde 12,2'sini rüzgar enerjisi, yüzde 10,8'ini ithal kömür ve yüzde 10,6'sını linyit santralleri, kalan bölümünü ise diğer enerji kaynaklarından elektrik üreten tesisler oluşturdu."
447,Turizm amaçlı konutlar için plaket basılacak,Turizm amaçlı konutların dış cephelerinde kullanılmak üzere 30 bin plaket basılacak.,Ekonomi,https://www.trthaber.com/haber/ekonomi/turizm-amacli-konutlar-icin-plaket-basilacak-840743.html,"Kültür ve Turizm Bakanlığınca hazırlanan Konutların Turizm Amaçlı Kiralanması Faaliyetlerinin Düzenlenmesine İlişkin Yönetmelik'le, turizm amaçlı kiralama yapılan konutların girişine, Bakanlıkça hazırlanacak ""turizm amaçlı konut"" ibaresi ve konutun bakanlığın denetimine tabi olduğunu belirtir plaket asılması zorunluluğu getirilmişti. Resmi Gazete'nin 28 Aralık 2023 tarihli sayısında yayımlanan yönetmelik kapsamında, ebat ve şekli teknik şartnamede gösterilen plaketin basımı için Kültür ve Turizm Bakanlığı Döner Sermaye İşletmesi Merkez Müdürlüğünce ilana çıkıldı. Buna göre, turizm tesisleri ve turizm amaçlı konutların dış cephelerinde kullanılmak üzere plaket basımı mal alımı ihalesi yapılacak. Ekonomik açıdan en avantajlı teklif sadece fiyat esasına göre belirlenecek ihale, yerli ve yabancı tüm isteklilere açık olacak. Teklifler, EKAP üzerinden elektronik ortamda hazırlandıktan sonra, e-imza ile imzalanarak, teklife ilişkin e-anahtar ile ihale tarih ve saatine kadar EKAP üzerinden gönderilecek. Konsorsiyum olarak teklif verilemeyecek ihale, Kültür ve Turizm Bakanlığı Döner Sermaye İşletmesi Merkez Müdürlüğünde 25 Mart'ta gerçekleştirilecek. Bu tarihe kadar istekliler ihale için tekliflerini sunabilecek. İhale kapsamında turizm tesislerinde kullanılmak üzere 1200, turizm amaçlı konutlarda kullanılmak üzere 30 bin alüminyum plaket basılacak. Plaket, elips biçiminde ve düz olacak. Her plaket tarih, sayı, adres ve irtibat numarası bilgilerini içerecek."
448,Türkiye'de 700 milyon dolardan fazla erken aşama teknoloji yatırımı oldu,"Yatırım Ofisi Başkanı Burak Dağlıoğlu, 2023'te Türkiye'de 700 milyon doların üzerinde erken aşamada teknoloji yatırımı olduğunu belirterek, ""Uluslararası yatırımcının gündeminde Türkiye'ye yatırım yaparak buradan çevre ülkelerde büyüyebilecek teknoloji şirketlerini tespit etmek arzusu var"" dedi.",Ekonomi,https://www.trthaber.com/haber/ekonomi/turkiyede-700-milyon-dolardan-fazla-erken-asama-teknoloji-yatirimi-oldu-840710.html,"Yatırım Ofisi Başkanı Burak Dağlıoğlu, İngiltere'nin başkenti Londra'da, Türkiye'ye finansal teknoloji (fintek) alanında yapılan uluslararası yatırımlardan, Türkiye-İngiltere ekonomik ilişkileri ve gelecek döneme dair yatırımcı algısına kadar birçok konuda açıklamada bulundu. Avrupa İmar ve Kalkınma Bankası (EBRD) ve Truffle Capital firmasının Türk finansal teknoloji firması DG Pays'e yönelik ikinci yatırımı yapma kararının önemine değinen Dağlıoğlu,""Bu bizim için büyük bir heyecan. Özellikle Truffle Capital Avrupa'da fintek alanında yatırım yapan, bilinen meşhur bir fon. Geçmiş yıllarda da kendilerini Türkiye'ye anlatma fırsatımız olmuştur. İlk defa Türkiye'ye adım atmış oluyorlar"" dedi. ""Yatırımların yaklaşık yüzde 10'u fintek alanında gerçekleşti"" Dağlıoğlu finansal teknolojiler alanındaki yatırımlar üzerinde sıklıkla çalıştıklarına dikkati çekerek, ""Bu duyurmaya çalıştığımız alanlardan biri çünkü Türkiye bu alanda da çok güçlü. Özellikle yetkin girişimcilerin olması, bu alanda nitelikli iş gücüne sahip olması, olgun bir mevzuatımızın, regülasyon çerçevesinin olması yatırımcıların rahatlıkla Türkiye'de finansal teknolojiler alanına yatırım yapmasını sağlıyor"" diye konuştu. Dağlıoğlu, ""Özellikle teknoloji alanında çok yüksek bir yatırımcı algısı var. 2023'te Türkiye'de 700 milyon doların üzerinde erken aşamada teknoloji yatırımı oldu. Erken aşama teknoloji yatırımlarında geçen yıl toplam 325 işlem gerçekleşirken, burada yine fintek sektörü öne çıkıyor. Yatırımların yaklaşık yüzde 10'u adet olarak bu alanda gerçekleşmiş oldu"" ifadelerini kullandı. Uluslararası yatırımcı için Türkiye'nin sadece iç pazarının değil, Türkiye'den erişebilecekleri yeni coğrafyaların da önemli olduğuna belirten Dağlıoğlu, ""2023'te çok kabaca Türkiye 10,6 milyar dolar gibi uluslararası yatırım çekmiş oldu. Tabii dünyada merkez bankalarının politikalarıyla biraz yatırımların daraldığı bir yıl oldu. Bu bağlamda yine dünyadaki performanstan daha iyi bir performans gösterdiğimizi öngörüyoruz. Dünya rakamları mayıs ayına doğru netleşecek"" değerlendirmesinde bulundu. ""Hedefimiz küresel yatırımların yüzde 1,5'ini çeken bir ülke haline gelmek"" Dağlıoğlu, Türkiye'nin dünyadaki yatırımların yüzde 1'ini çektiğini dile getirerek, ""Hedefimiz de bunu yüzde 1,5'e taşımak"" diye konuştu. 2023'te yapılan yatırımlarda imalat sanayisinin ön plana çıktığını hatırlatan Dağlıoğlu, şöyle devam etti: ""Bu aslında Türkiye'nin iddiasıyla doğru orantılı, bölgesel bir merkez haline geldik. Cumhurbaşkanımızın liderliğinde son 20 yıldaki politikalarla Türkiye bölgesel bir üretim, AR-GE ve girişimcilik merkezi haline geldi. Uluslararası şirketlerin bölgedeki yönetim merkezi haline geldik. Bunları destekleyen yatırımların devam ettiğini gördük. 2024 de iyi başladı, yeni yatırım haberleri şirketler tarafından da açıklanıyor. Bugün de birini duyurmuş olduk. 2024'te yatırım ivmesinin artacağını öngörüyoruz. Yine yılın ikinci yarısında küresel merkez bankalarının sıkılaşma politikalarını bırakmalarıyla bizim gibi gelişmekte olan ülkelere, özellikle Doğu Avrupa ülkelerine sermaye akışının daha fazla olacağını öngörüyoruz."" ""İngiltere'de Türkiye'deki devlet bonolarına ilgi büyük"" Türkiye ile İngiltere arasındaki ekonomik ilişkilerin son yirmi yılda önemli bir ivme kazandığını vurgulayan Dağlıoğlu, iki ülke arasında 13 milyar dolarlık bir yatırım hacminin olduğunu söyledi. Dağlıoğlu, konuşmasını şöyle tamamladı: ""Yine 3 binin üzerinde İngiltere sermayeli şirket var Türkiye'de. Ve yine baktığımız zaman bir diğer önemli nokta da ikili ticari ilişkilerimiz. Yaklaşık 19 milyar dolarlık ticaret hacmimiz var ve bizim için kıymetli olan şey ise bizim cari fazla verdiğimiz ülkelerden. Kabaca bizim12 milyar dolara yakın ihracatımız oluyor. 6 milyar dolar civarında bir ithalatımız oluyor. Bu bağlamda çok kıymetli. Yine baktığımız zaman burada finans sektörünün Türkiye için önemli bir bacağı olduğunu görüyoruz. Yakın zamanda mesela Türkiye Varlık Fonu'nun bono ihracı olmuştu. Burada da finansal dünyanın hem Türkiye'deki devlet bonolarına hem de şirketlerin borç enstrümanlarına çok büyük bir ilgisi olduğunu görüyoruz. """
449,Türkiye balıkçılıkta rekor kırdı,"Tarım ve Orman Bakanlığı Balıkçılık ve Su Ürünleri Genel Müdürü Mustafa Altuğ Atalay, balık yetiştiriciliği ve avcılık ürünlerinde geçen yıl rekor kırıldığını belirterek, ""Geçen sene 1 milyon tona yakın balık elde edildi. Bu yıl 575 bin ton üzerinde yetiştiricilik hedefimiz var."" dedi.",Ekonomi,https://www.trthaber.com/haber/ekonomi/turkiye-balikcilikta-rekor-kirdi-840706.html,"Mustafa Altuğ Atalay, balıkçılık sektöründeki gelişmelere ilişkin değerlendirmede bulundu. Türkiye'nin, geçen hafta Antalya'da, Akdeniz ve Karadeniz'in en büyük Balıkçılık Bilimi Forumu'na (Fish Forum) ev sahipliği yaptığını dile getiren Atalay, forumda, dünyada balıkçılığın daha sürdürülebilir hale getirilmesi konusunun ele alındığını söyledi. Atalay, dünyada denizlerin, iklim değişikliği ve yerli olmayan istilacı türlerden dolayı baskı altında bulunduğuna işaret ederek, forumda, denizlerde yaşanan sorunlara ilişkin çözüm yollarının tartışıldığını ve ortaya çıkan önerilerin politika yapıcılara sunulacağını aktardı. Atalay, forumun, dünyanın önde gelen balıkçılık ülkelerinden Türkiye'de yapılmasının sektöre katkı sağlayacağını belirtti. Ülkede balık üretiminin avcılık ve yetiştiricilikle yapıldığını anımsatan Atalay, Türkiye'nin, balıkçılık konusunda Avrupa'da hem kabiliyet hem de av gücü bakımından öne çıktığını bildirdi. Atalay, ülkenin özellikle yetiştiricilikte Avrupa'da ilk sıralarda yer aldığına işaret ederek, ""Levrek ve çipura yetiştiriciliğinde dünyada birinci sıradayız. Alabalık yetiştiriciliğinde ise dünyada ikinci ülkeyiz. Önemli oranda piyasayı belirleyen ve balık sunan bir ülkeyiz."" ifadelerini kullandı. Türkiye'nin, su ürünleri ihracatında da adından söz ettirdiğine dikkati çeken Atalay, 100'den fazla ülkeye balık ürünü ihraç edildiğini söyledi. Atalay, balıkçılık açısından geçen yılın verimli geçtiğini vurgulayarak, şunları kaydetti: ""Yetiştiricilik ve avcılık ürünlerinde geçen yıl rekor kırıldı. Geçen sene 1 milyon tona yakın balık elde edildi. Bu yıl 575 bin ton üzerinde yetiştiricilik hedefimiz var. Artık balık yetiştiriciliğini de üretim planlaması kapsamına aldık. Fazla üretmekten ziyade tam ihtiyaca göre ve optimum düzeyde fiyat politikası sağlayacak şekilde üretmeyi hedefliyoruz. Hem somonu hem levreği hem çipurayı hem de midyeyi üreteceğiz."" ""İstilacı türlerle mücadelede AR-GE çalışmaları yapılıyor"" Balıkçılık sektöründe AR-GE desteklerinin fayda sağladığını bildiren Atalay, sadece yetiştiricilik ve üretim tarafında değil, istilacı türlerle mücadelede de AR-GE çalışmaları yapıldığını ifade etti. Atalay, istilacı tür olarak son dönemde artan balon balığının yayılım hızının engellenmesi için destek verildiğini anımsatarak, ""Balon balığının artmasını engellemek için verilen destekleri Tarım ve Orman Bakanı İbrahim Yumaklı'nın talimatlarıyla 4 katına kadar artıracağız. Balıkçılarımıza hem ekonomik destek sağlamış olacağız hem de bu balıkların azaltılması noktasında önemli çalışmalar yapacağız."" dedi."
450,Türkiye'nin ocakta ihracatı artarken ithalatı azaldı,"Türkiye'nin ihracatı ocakta geçen yılın aynı ayına göre yüzde 3,5 artarak 19 milyar 991 milyon dolar, ithalatı yüzde 22 azalarak 26 milyar 218 milyon dolar olarak gerçekleşti.",Ekonomi,https://www.trthaber.com/haber/ekonomi/turkiyenin-ocakta-ihracati-artarken-ithalati-azaldi-840700.html,"Türkiye İstatistik Kurumu (TÜİK) ve Ticaret Bakanlığı işbirliğiyle oluşturulan ocak ayına ilişkin geçici dış ticaret verileri açıklandı. Buna göre, Genel Ticaret Sistemi (GTS) kapsamında ihracat, ocakta geçen yılın aynı ayına kıyasla yüzde 3,5 artarak 19 milyar 991 milyon dolar, ithalat ise yüzde 22 azalarak 26 milyar 218 milyon dolar oldu. Dış ticaret açığı, ocakta geçen yılın aynı ayına göre yüzde 56,4 azalarak 6 milyar 227 milyon dolara düştü. İhracatın ithalatı karşılama oranı, Ocak 2023'te yüzde 57,5 iken geçen ay yüzde 76,2'ye yükseldi. Enerji ve altın hariç dış ticaret Enerji ürünleri ve parasal olmayan altın hariç ihracat, ocakta yüzde 3 artarak 18 milyar 44 milyon dolardan 18 milyar 592 milyon dolara çıktı. Ocakta enerji ürünleri ve parasal olmayan altın hariç ithalat yüzde 6,2 gerileyerek 19 milyar 886 milyon dolardan 18 milyar 660 milyon dolara düştü. Enerji ürünleri ve parasal olmayan altın hariç dış ticaret açığı ocak ayında 68 milyon dolar olarak gerçekleşti. Dış ticaret hacmi yüzde 1,8 azalarak 37 milyar 251 milyon dolara geriledi. Söz konusu ayda enerji ve altın hariç ihracatın ithalatı karşılama oranı yüzde 99,6 oldu. Buna göre, ekonomik faaliyetler incelendiğinde, ihracatta ocakta imalat sanayisinin payı yüzde 93, tarım, ormancılık ve balıkçılık sektörünün payı yüzde 5, madencilik ve taş ocakçılığı sektörünün payı yüzde 1,5 oldu. Geniş ekonomik gruplar sınıflamasına göre, ithalatta ocakta ara mallarının payı yüzde 73,2, sermaye mallarının payı yüzde 14 ve tüketim mallarının payı yüzde 12,6 olarak hesaplandı. Almanya ihracatta, Rusya ithalatta ilk sırada Ocakta ülkeler özelinde ihracatta ilk sırayı 1 milyar 762 milyon dolarla Almanya aldı. Bu ülkeyi 1 milyar 224 milyon dolarla ABD, 1 milyar 97 milyon dolarla Irak, 1 milyar 22 milyon dolarla Birleşik Krallık ve 999 milyon dolarla İtalya izledi. Söz konusu ayda ilk 5 ülkeye yapılan ihracat, toplam ihracatın yüzde 30,5'ini oluşturdu. Ocakta ithalatta ise ilk sıra Rusya'nın oldu. Rusya'dan yapılan ithalatın tutarı 4 milyar 324 milyon dolar olarak hesaplanırken, bu ülkeyi 2 milyar 893 milyon dolarla Çin, 1 milyar 918 milyon dolarla Almanya, 1 milyar 402 milyon dolarla ABD, 1 milyar 187 milyon dolarla İtalya izledi. İlk 5 ülkeden yapılan ithalat, toplam ithalatın yüzde 44,7'sini oluşturdu. Mevsim ve takvim etkilerinden arındırılmış seriye göre, ocakta bir önceki aya kıyasla ihracat yüzde 5,1 ve ithalat yüzde 4,8 azaldı. Takvim etkilerinden arındırılmış seriye göre ise ocakta geçen yılın aynı ayına kıyasla ihracat yüzde 0,4 artarken, ithalat yüzde 23,6 azalış gösterdi. Teknoloji yoğunluğuna göre dış ticaret verileri, ""ISIC Rev.4"" sınıflaması içinde yer alan imalat sanayisi ürünlerini kapsıyor. Ocakta bu sınıflamaya göre imalat sanayisi ürünlerinin toplam ihracattaki payı yüzde 93 oldu. Yüksek teknoloji ürünlerinin imalat sanayisi ürünleri ihracatı içindeki payı yüzde 3,5 olarak kayıtlara geçti. Ocakta imalat sanayisi ürünlerinin toplam ithalattaki payı yüzde 75,3 olarak belirlendi. Yüksek teknoloji ürünlerinin imalat sanayisi ürünleri ithalatı içindeki payı yüzde 11,7 olarak kaydedildi. Özel Ticaret Sistemi verileri Özel Ticaret Sistemi'ne göre ise ocakta ihracat, geçen yılın aynı ayına kıyasla yüzde 2,5 artarak 17 milyar 928 milyon dolara çıktı. İthalat yüzde 22,1 azalarak 24 milyar 809 milyon dolara geriledi. Ocakta dış ticaret açığı yüzde 52 azalarak 14 milyar 344 milyon dolardan 6 milyar 880 milyon dolara geriledi. İhracatın ithalatı karşılama oranı Ocak 2023'te yüzde 54,9 iken bu yılın aynı ayında yüzde 72,3'e yükseldi."
451,"Enerji ithalatı ocakta yüzde 25,7 azaldı","Türkiye'nin enerji ithalatı için ödediği tutar, ocakta geçen yılın aynı ayına göre yüzde 25,7 azalarak 6 milyar 534 milyon 699 bin dolar oldu.",Ekonomi,https://www.trthaber.com/haber/ekonomi/enerji-ithalati-ocakta-yuzde-257-azaldi-840682.html,"Türkiye İstatistik Kurumu ile Ticaret Bakanlığı'nca oluşturulan geçici dış ticaret istatistiklerine göre, ocak ayında Türkiye'nin toplam ithalatı, geçen yılın aynı ayına kıyasla yüzde 22 azalarak 26 milyar 218 milyon 363 bin dolar oldu. Bu tutarın 6 milyar 534 milyon 699 bin dolarlık kısmını, enerji ithalatı olarak özetlenen ""mineral yakıtlar, mineral yağlar ve bunların damıtılmasından elde edilen ürünler, bitümenli maddeler, mineral mumlar"" oluşturdu. Ocak 2023'te bu rakam 8 milyar 794 milyon 88 bin dolar olarak kayıtlara geçmişti. Böylece enerji ithalatı tutarı yıllık bazda yüzde 25,7 azaldı. Bu dönemde ham petrol ithalatı ise yüzde 7,3 artarak 2 milyon 420 bin 115 tona çıktı."
452,Menkul satış sözleşmesi ödemelerine bazı istisnalar getirildi,Taşıt satış sözleşmeleri dışında kalan menkul satış sözleşmelerinde ödeme yükümlülüklerinin Türk lirasıyla yapılması ve kabul edilmesi zorunluluğuna bazı istisnalar getirildi.,Ekonomi,https://www.trthaber.com/haber/ekonomi/menkul-satis-sozlesmesi-odemelerine-bazi-istisnalar-getirildi-840678.html,"Hazine ve Maliye Bakanlığı tarafından hazırlanan Türk Parası Kıymetini Koruma Hakkında 32 Sayılı Karar'a İlişkin Tebliğ'de Değişiklik Yapılmasına Dair Tebliğ, Resmi Gazete'de yayımlandı. Tebliğle, Türkiye'de yerleşik kişilerin kendi aralarında akdedecekleri taşıt satış sözleşmeleri dışındaki menkul satış sözleşmelerinde, sözleşme bedeli ve bu sözleşmelerden kaynaklanan diğer ödeme yükümlülüklerinin Türk lirasıyla yerine getirilmesi ve kabul edilmesi zorunluluğuna bazı istisnalar getirildi. Bakanlıktan edinilen bilgilere göre, değişiklik, farklı sektörlerden gelen yoğun taleplerin ve uygulamada yaşanan sorunların değerlendirilmesi sonucunda yapıldı. Getirilen istisnalar, düzenlemenin amacını sekteye uğratmadan ve uygulamadaki yansıması göz önünde bulundurularak mevzuata dahil edildi. Buna göre, tebliğde sıralanan haller dışındaki ödeme yükümlülüklerinin Türk parası cinsinden yerine getirilmesi ve kabul edilmesi uygulaması sürecek. Dövizle ödeme yapılabilecek durumlar ise şöyle sıralandı: - 19 Nisan 2022'den önce akdedilen menkul satış sözleşmelerinin ifası kapsamında bu tarih ve tebliğin yürürlük tarihi öncesinde dolaşıma giren döviz cinsinden kıymetli evrak kapsamındaki ödeme yükümlülükleri, - Söz konusu tarihten önce düzenlenmiş faturalar kapsamındaki ödeme yükümlülükleri, - Borsa İstanbul AŞ Kıymetli Madenler ve Kıymetli Taşlar Piyasasında döviz cinsinden gerçekleştirilen kıymetli maden ve kıymetli taş alım satım işlemleri ile bu işlemlerin takası kapsamındaki ödeme yükümlülükleri, - 8 Aralık 2004 tarihli ilgili tebliğler kapsamında, aracılı ihracat sözleşmesine dayanarak dış ticaret sermaye şirketleri veya sektörel dış ticaret şirketleri üzerinden gerçekleştirilecek ihracatlar ile 17 Ağustos 2022 tarihli Cumhurbaşkanı kararları kapsamındaki e-İhracat Konsorsiyumu statüsüne sahip şirketler üzerinden aracılı ihracat sözleşmesine dayanarak gerçekleştirilecek ihracatlara yönelik menkul satış sözleşmeleri kapsamındaki ödeme yükümlülükleri, - Gümrük beyannamesine tabi tutulan ihrakiye satış ve teslimi dahil 27 Ekim 1999 tarihli Gümrük Kanunu'ndaki transit ve gümrük antrepo rejimleri ile geçici depolama ve serbest bölge hükümlerinin uygulandığı malların teslimine ilişkin akdedilen menkul satış sözleşmeleri kapsamındaki ödeme yükümlülükleri, - Serbest bölgede faaliyet gösteren firmalar ile dış ticaret işlemleri kapsamında yapılan menkul satış sözleşmesine konu malların teslimine ilişkin ödeme yükümlülükleri. Tebliğin bazı maddeleri 21 Nisan 2022'den geçerli olmak üzere, diğer hükümleri ise bugün itibarıyla yürürlüğe girdi."
453,Hazine ve Maliye Bakanlığı'ndan 1212 kumar sitesi için suç duyurusu,"Hazine ve Maliye Bakanlığı, erişime engellendiği halde farklı isimlerle faaliyete devam eden 1212 yasa dışı kumar ve bahis sitesiyle ilgili Ankara Cumhuriyet Başsavcılığı'na suç duyurusunda bulundu.",Ekonomi,https://www.trthaber.com/haber/ekonomi/hazine-ve-maliye-bakanligindan-1212-kumar-sitesi-icin-suc-duyurusu-840673.html,"Hazine ve Maliye Bakanı Mehmet Şimşek, yasa dışı bahis ve kumar siteleriyle mücadele için yürütülen çalışmaları değerlendirdi. Bakanlığının, şans oyunları sektöründeki vergi kayıp ve kaçağının önlenmesi, suç niteliğindeki lisanssız faaliyetlerin engellenmesi amacıyla yasa dışı şans oyunu, bahis ve sanal kumar sitelerine yönelik mücadelesini kararlılıkla sürdürdüğünü vurgulayan Şimşek, ilgili kurumların verdiği yetki veya izne dayalı olmadan her türlü eşya piyangosu, şans oyunu ve müşterek bahis veya benzeri oyunları oynatmanın ya da oynanmasına imkan sağlamanın suç olduğunu söyledi. Şimşek, yurt dışında oynatılan oyunlara erişim sağlayarak Türkiye'den oynanmasına imkan sağlamanın, bu amaçla para nakline aracılık etmenin de suç kapsamında olduğuna dikkati çekti. Kapatılan siteler yeni isimle yeniden aktif hale geliyor Milli Piyango İdaresinin, sanal ortamda yürütülen lisanssız faaliyetleri izlediğini, bunlara yönelik gerekli idari tedbirleri aldığını ve yetkili mercilere bildirimde bulunduğunu belirten Şimşek, ""Bu kapsamda 2016-2023 döneminde izinsiz faaliyet gösteren ve sanal ortamda yasa dışı şans oyunu, bahis veya kumar oynattığı tespit edilen 227 bin 630 site için erişimin engellenmesi tedbirinin uygulanması sağlandı. Ancak büyük çoğunluğu yurt dışından yayın yapan bu internet sitelerini işleten kişi ve organize suç örgütlerinin, hakkında tedbir uygulanan sitelerin alan adının başına, sonuna veya mevcut adresinin herhangi bir bölümüne harf, sayı, rakam, işaret ekleyerek yeniden aktif hale getirdikleri ve çok kısa bir süre sonra yeni isim ve URL adresleriyle suç konusu faaliyetlerine devam ettikleri görüldü."" diye konuştu. Şimşek, bu siteleri kuran, işleten, para transferine aracılık yapan ve diğer suç konusu eylem ve işlemleri gerçekleştiren kişi ve örgütlerin çoğu kez tespit edilememesi nedeniyle erişimi engellenen sitelerin her defasında yeni bir adresle yasa dışı faaliyetlerine devam ettiği bilgisini vererek, bu konuda CİMER ve ihbar hattı üzerinden çok sayıda ihbar ve şikayet geldiğini dile getirdi. Vergi kaçağına neden oluyor Ülkede lisansız faaliyet gösteren, kanunları ihlal eden, vergi kayıp ve kaçağına neden olarak kamu maliyesine çok yönlü zarar veren yasa dışı bahis ve kumar sitelerini kurup, işleten kişi ve örgütlerin tespit edilerek cezalandırılması ve bu faaliyetlerin önlenmesi için gerekli her türlü tedbiri almaya kararlı olduklarını vurgulayan Şimşek, şu bilgiyi verdi: ""Bu doğrultuda 2016-2023 döneminde sanal ortamda kumar ve bahis oynattığı tespit edilerek Bilgi Teknolojileri ve İletişim Kurumuna ihbar edilip erişimin engellenmesi sağlandığı halde farklı isimlerle faaliyet göstermeye devam eden 1212 internet sitesiyle ilgili olarak Milli Piyango İdaresi tarafından Ankara Cumhuriyet Başsavcılığına suç duyurusunda bulunulmuştur."" Şimşek, suç duyurusuna konu internet sitelerinin yayın yaptıkları ülkeler incelendiğinde, 3'ü hariç tamamının yurt dışı kaynaklı olduğunun saptandığını belirterek, ""Bunların 486'sının ABD, 403'ünün Ermenistan, 156'sının Hollanda, 50'sinin Almanya, 34'ünün Tayvan, diğerlerinin ise 22 farklı ülke üzerinden yayın yaptığı anlaşılmıştır."" ifadesini kullandı. ""Yargı önüne çıkacaklarına inanıyoruz"" Suç duyurusunun, suçun önlenmesi ve faillerinin cezalandırılması için Milli Piyango İdaresince UYAP sistemi üzerinden yapıldığını bildiren Şimşek, şunları kaydetti: ""Suç duyurusunda sanal ortamda yasa dışı şans oyunu, bahis ve kumar oynatmak suretiyle Türk Ceza Kanunu, vergi kanunları ve diğer hukuk normlarını ihlal eden, ülkemize, topluma, Hazineye ve gençlere çok yönlü zararlar veren 1212 internet sitesinin kurucuları ve yetkilileri ile bu siteler için para transferine aracılık yapan ve suça iştirak eden şüphelilerin cezalandırılması için haklarında kamu davası açılmasını talep ettik. Böylece 2016 yılından beri suç konusu faaliyetlerini farklı internet adresleri üzerinden sürdürmeye çalışan şüphelilerin tespit edilmesi ve bu faaliyetlerinin önlenmesini amaçladık. Bakanlığımız, açılacak adli soruşturmayı hassasiyetle izleyecek ve Milli Piyango İdaremiz davaya müdahil olacak. Adli mercilerin, soruşturma sürecinde kolluk kuvvetleri marifetiyle ve teknolojik imkanları da kullanarak şüpheli kişi ve örgütleri tespit edip yargı önüne çıkaracağına inanıyoruz."""
454,Borsa yükselişini sürdürüyor,"Borsa İstanbul'da BIST 100 endeksi güne yüzde 0,06 yükselişle 9.184,63 puandan başladı.",Ekonomi,https://www.trthaber.com/haber/ekonomi/borsa-yukselisini-surduruyor-840664.html,"Borsa İstanbul'da açılışta BIST 100 endeksi, önceki kapanışa göre 5,15 puan ve yüzde 0,06 değer kazanarak 9.184,63 puana çıktı. Bankacılık endeksi yüzde 0,10 artarken, holding endeksi yüzde 0,03 azalış kaydetti. Sektör endeksleri arasında en fazla kazandıran yüzde 0,58 ile bilişim olurken, en çok kaybettiren yüzde 1,03 ile turizm oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 1,66 değer kaybıyla 9.179,48 puandan tamamladı. Analistler, küresel pay piyasalarında, ABD Merkez Bankası'nın (Fed) faiz indirimine ne zaman başlayacağına yönelik belirsizliğin devam ettiğini belirterek, bugün ABD'de açıklanacak büyüme verisi öncesi temkinli bir seyir izlendiğini ifade etti. Öte yandan, bugün Hazine ve Maliye Bakanı Mehmet Şimşek ile Türkiye Cumhuriyet Merkez Bankası (TCMB) Başkanı Fatih Karahan'ın, G20 Maliye Bakanları ve Merkez Bankası Başkanları Toplantısı'nda gerçekleştirecekleri görüşmelere ilişkin haber akışı da yatırımcıların odağında bulunuyor.   Bugün yurt içinde ekonomik güven endeksi ve dış ticaret istatistikleri, yurt dışında ise Avro Bölgesi'nde tüketici güven endeksi ile ABD'de büyüme verilerinin takip edileceğini aktaran analistler, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 seviyelerinin destek konumunda olduğunu kaydetti."
455,"Şubat ayında 4,2 milyar liralık kaçak eşya ve uyuşturucu ele geçirildi",Gümrük Muhafaza ekipleri tarafından yürütülen başarılı operasyonlar sonucunda şubat ayında 4 milyar 200 milyon lira değerinde kaçak eşya ve uyuşturucu madde ele geçirildi.,Ekonomi,https://www.trthaber.com/haber/ekonomi/subat-ayinda-42-milyar-liralik-kacak-esya-ve-uyusturucu-ele-gecirildi-840661.html,"Ticaret Bakanlığı Gümrük Muhafaza Kaçakçılık ve İstihbarat birimleri, başta gümrüklü sahalar olmak üzere Türkiye'nin farklı noktalarında kaçakçılıkla mücadele faaliyetleri hız kesmeden sürdürüyor. Geliştirilmiş risk analizi çalışmaları ve alınan istihbarat bilgileri doğrultusunda hedef odaklı operasyonlar gerçekleştiriliyor ve her geçen gün daha fazla kamu zararının önüne geçiliyor. Gümrük Muhafaza birimlerince yürütülen başarılı operasyonlar sonucunda, 2024 yılı şubat ayı itibarıyla, geçen yılın aynı ayına kıyasla yüzde 215 artışla 4 milyar 200 milyon Türk lirası değerinde kaçak eşya ve uyuşturucu madde ele geçirildi. Başta uyuşturucu kaçakçılığı olmak üzere, ülke ekonomisine zarar vererek haksız rekabet ortamı yaratan, akaryakıt, tütün, tütün mamulü, içki, gıda, tıbbi malzeme, tekstil, elektrik-elektronik eşya ve otomobil gibi çok çeşitli eşyanın kaçakçılığı ile mücadeleye aralıksız devam ediliyor."
456,"Brent petrolün varil fiyatı 82,36 dolar","Brent petrolün varili uluslararası piyasalarda 82,36 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8236-dolar-840652.html,"Dün 82,75 dolara kadar yükselen Brent petrolün varil fiyatı, günü 82,66 dolar seviyesinde tamamladı. Brent petrolün varil fiyatı, bugün saat 09.15 itibarıyla kapanışa göre yüzde 0,36 azalarak 82,36 dolar oldu. Aynı dakikalarda Batı Teksas türü (WTI) ham petrolün varili 78,56 dolardan alıcı buldu. Fiyatların düşüşünde, dünyanın en büyük petrol tüketicisi ABD'nin ticari ham petrol stoklarındaki artış öngörüsünün ülkede talebin zayıf seyrettiği algısını güçlendirmesi etkili oldu. Amerikan Petrol Enstitüsü (API), ABD'nin ticari ham petrol stoklarının geçen hafta bir önceki haftaya göre 8 milyon 428 bin varille beklentilerin üzerinde artacağını öngördü. Piyasa beklentisi stokların 7 milyon 168 bin varil azalacağı yönünde. ABD Enerji Enformasyon İdaresi (EIA) resmi petrol stok verilerini bugün açıklayacak. Stoklarda artışa işaret edilmesi durumunda petrol fiyatlarının düşüşünü sürdürmesi bekleniyor. Ayrıca, ABD Merkez Bankasının (Fed) faiz indirimine ne zaman başlayacağına yönelik belirsizlik de fiyatların düşüşünü destekliyor. Yatırımcıların odağında bugün ABD'de açıklanacak Gayri Safi Yurt İçi Hasılanın (GSYH) yanı sıra yarınki enflasyon ve tüketici harcamaları verileri bulunuyor. Analistler, söz konusu makroekonomik verilerin Fed'in gelecek dönemde atacağı adımlara ilişkin ipuçları verebileceğini belirterek, Banka yetkililerinin sözle yönlendirmelerinin de yatırımcıların odağında yer aldığını bildirdi. Fed Yönetim Kurulu Üyesi Michelle Bowman, dün yaptığı açıklamada, enflasyonun düşürülmesinde kaydedilen ilerlemeyi durdurabilecek ve fiyat baskılarının yeniden artmasına neden olabilecek yukarı yönlü riskler göz önüne alındığında faiz oranlarını düşürmek için aceleleri olmadığını ifade etti. Öte yandan, Kızıldeniz'de devam eden jeopolitik riskler ve OPEC+ ülkelerinin arz kesintilerini uzatacağına yönelik haber akışı, petrol fiyatlarının düşüşünü kısıtlıyor. Yemen'deki İran destekli Husiler, ABD ve İngiltere güçlerinin, Yemen'in batısındaki Hudeyde kenti açıklarındaki adaya 2 hava saldırısı düzenlediğini duyurdu. ABD Merkez Kuvvetler Komutanlığı ise Yemen'deki İran destekli Husilerin kontrolünde bulunan bölgelerde ""yakın tehdit"" olduğu belirlenen hedeflere ""savunma saldırısı"" düzenlediklerini bildirdi. Brent petrolde teknik olarak 82,47 ile 82,55 dolar aralığının direnç, 82,29 ile 82,19 dolar aralığının ise destek bölgesi olarak izlenebileceği ifade ediliyor."
457,"Apple, elektrikli otomobil çalışmalarını iptal ediyor","ABD'li teknoloji devi Apple, elektrikli otomobil üretmeye yönelik çalışmalarını sonlandıracak ve bu birimdeki birçok çalışan, üretken yapay zeka projelerine odaklanacak.",Ekonomi,https://www.trthaber.com/haber/ekonomi/apple-elektrikli-otomobil-calismalarini-iptal-ediyor-840599.html,"Bloomberg'in konuya ilişkin haberine göre, iki yönetici tarafından şirket içinde yapılan duyuru, elektrikli otomobil projesinde görevli yaklaşık 2 bin çalışanı şaşırttı. Yöneticilerin, çalışanlara projenin sona ermeye başlayacağını ve ekipteki birçok çalışanın yapay zeka bölümüne kaydırılacağını söylediği belirtilen habere göre, söz konusu personelin Apple için giderek daha önemli bir öncelik haline gelen üretken yapay zeka projelerine odaklanacağı duyuruldu. Haberde, Apple'ın elektrikli otomobil ekibinde yüzlerce donanım mühendisi ve otomobil tasarımcısının bulunduğu ve bu çalışanların diğer Apple ekiplerindeki işlere başvurmalarının mümkün olduğu bilgisi verildi. Haberde işten çıkarmaların da olacağı aktarıldı."
458,Lufthansa'nın yer hizmetleri personeli 3 günlük greve gidecek,"Almanya'da hava yolu şirketi Lufthansa'nın yer hizmetleri çalışanları, dördüncü toplu sözleşme görüşmelerinde anlaşma sağlanamaması nedeniyle yeniden uyarı grevine gidecek.",Ekonomi,https://www.trthaber.com/haber/ekonomi/lufthansanin-yer-hizmetleri-personeli-3-gunluk-greve-gidecek-840591.html,"Birleşik Hizmet Sektörü Sendikasının (Verdi) yaptığı açıklamaya göre, 3 günlük grev kararı, Lufthansa ile yapılan dördüncü toplu sözleşme görüşmelerinde şirketin ücret teklifinin değişmemesi üzerine alındı. Açıklamada, uyarı grevinin 28 Şubat'ta başlayacağı ve 1 Mart'ta sona ereceği bilgisi paylaşıldı. Sendika, söz konusu 3 günlük grev girişimiyle Lufthansa'nın yer hizmetleri çalışanlarına ödenen ücretlerin iyileştirilmesi için bir düzenleme hedefliyor. En az 500 euro olmak üzere yer hizmetleri personeli için yüzde 12,5'lik ücret artışı talep eden sendika, buna ek olarak çalışanlara yüksek enflasyonun telafisi için tek seferlik 3 bin euroluk ikramiye verilmesini de istiyor. Lufthansa yönetimi, iki ücret artışından ilkinin Aralık 2024'ten Mart 2024'e çekilmesini ve 3 bin euroluk enflasyon telafi priminin daha hızlı ödenmesini içeren bir başka iyileştirilmiş teklifte bulunurken, sendika, şirketin teklifini yetersiz bularak reddetti. Sendika adına Lufthansa ile müzakereleri yürüten Marvin Rechinsky, toplu iş sözleşmesi anlaşmazlığının hızlı bir şekilde sona erdirilmesi talebini bir kez daha vurguladıklarını belirterek, ""Lufthansa henüz bunu kabul etmedi. İlk adım olarak, işverenlerin bu gecikmesine bilinçli bir şekilde, yolcuların etkilenmeyeceği şekilde yanıt veriyoruz. Ancak, Lufthansa'nın bu sorumsuz davranışı devam ederse, yolcuların yakında tekrar grevden etkileneceğini üzüntüyle karşılıyoruz. Bunu önlemek Lufthansa'nın elindedir."" dedi. Toplu sözleşme görüşmelerinin beşincisinin 13 ve 14 Mart tarihlerinde yapılması planlanıyor. Önceki grevlerden yüz binlerce yolcu etkilendi Lufthansa'daki yer hizmetleri personeli 7 Şubat ve 20 Şubat'ta uyarı grevlerine gitmiş, hava yolu şirketi çoğu uçuşunu iptal ederken, yüz binlerce yolcu etkilenmişti. Lufthansa'nın yer hizmetleri çalışanlarının planlanan 3 günlük grevi, Almanya'da ücretler ve çalışma koşulları konusunda işverenler ile sendikalar arasındaki anlaşmazlıklar devam ederken geldi. Alman Demiryolları da dahil olmak üzere Almanya'da kamunun toplu taşıma şirketinde çalışanlar son zamanlarda ücret artışı ve çalışma koşulları konularında grevlere gidiyor. ""Uyarı grevlerinin"" genellikle bir pazarlık taktiği olarak kullanıldığı ülkede, işverenler artan maliyetlerle karşı karşıya olduğu için görüşmelerin sendikalar için zor geçmesi bekleniyor. Bu arada, Almanya Merkez Bankası (Bundesbank), iş bırakma eylemlerini, ülkenin GSYH'sinin 2023'de yüzde 0,3 küçülmesinin potansiyel faktörlerinden biri olarak göstermişti."
459,"Rus Duması, uluslararası ödemelerde dijital varlıkların kullanılmasını onayladı","Rusya'da parlamentonun alt kanadı Devlet Duması, dijital finansal varlıkların uluslararası ödemelerde kullanılmasına izin veren yasayı kabul etti.",Ekonomi,https://www.trthaber.com/haber/ekonomi/rus-dumasi-uluslararasi-odemelerde-dijital-varliklarin-kullanilmasini-onayladi-840561.html,"Duma'da düzenlenen oturumda, dijital finansal varlıkların uluslararası ödemelerde kullanılmasını içeren yasa kabul edildi. Buna göre, para birimi düzenleme kanunu çerçevesinde mal ve hizmetlerin ithalat ve ihracatında ödeme olarak dijital finansal varlıklar kullanılabilecek. Kabul edilen yasanın yürürlüğe girmesi için önce Rusya Federasyon Konseyi, ardından da Rusya Devlet Başkanı Vladimir Putin tarafından onaylanması gerekiyor. Duma Mali Piyasalar Komitesi Başkanı Anatoliy Aksakov, söz konusu kararı “tarihi” şeklinde tanımlayarak, “Çünkü Rus ithalatçı ve ihracatçıların dijital finansal varlıkları kullanarak bankacılık sistemini atlayıp, yabancı şirketlerle karşılıklı anlaşmalar yapmasına olanak tanınacaktır. Dost olmayan ülkeler de dahil olmak üzere dış etkiler en aza indirilecektir.” değerlendirmesinde bulundu. Yaptırımlar kapsamında mali mesajlaşma sistemi SWIFT’ten 2022'de çıkarılan Rus bankalarının uluslararası ödemeler konusunda yaşadığı sorunlar son dönemde artmıştı."
460,"Polonya'da binlerce çiftçi, AB'nin tarım politikalarını protesto etti","Polonya'da binlerce çiftçi, Avrupa Birliği'nin (AB) tarım politikaları ile Ukrayna'dan ucuz tahıl ve gıda ürünü ithal edilmesini protesto etti.",Ekonomi,https://www.trthaber.com/haber/ekonomi/polonyada-binlerce-ciftci-abnin-tarim-politikalarini-protesto-etti-840558.html,"Başkent Varşova'da binlerce çiftçi, tarım politikaları nedeniyle yaşadıkları sıkıntılara dikkati çekmek için gösteri düzenledi. Çiftçiler traktörlerini evde bırakarak Başbakan Donald Tusk'ın ofisine gitme hedefiyle yürüdü.   Ukrayna'dan gelen tahıl ve gıdanın iç piyasadaki ürünlerin değerini düşürdüğünü ifade eden çiftçiler, bu ürünlerin ithalatının durdurulmasını talep etti. Çiftçiler, hükümetin AB'nin Yeşil Mutabakat programından çekilmesi gerektiğini belirtti. Avrupa'da çiftçi protestoları Başta Almanya, Fransa, İtalya, İspanya, Hollanda, Belçika, Polonya, Macaristan ve Yunanistan olmak üzere pek çok AB ülkesinde çiftçiler, son dönemde uygulanan tarım politikalarına tepki gösteriyor. Avrupa'nın dört bir yanındaki çiftçilerin eleştirdiği konular arasında Birliğin tarım politikaları, karmaşık piyasa düzenlemeleri, doğa restorasyon hedefleri, desteklemelerdeki kesintiler, yüksek enerji, yakıt ve gübre maliyetleri, gübre ve pestisit kullanımına getirilen sınırlamalar, Ukrayna'dan gelen ucuz tahıl ürünleri ve su tasarruf tedbirleri yer alıyor. AB'deki çiftçiler, Birliğin tarım politikalarını, doğa restorasyon hedeflerini, desteklemelerdeki kesintileri, Rusya-Ukrayna Savaşı sonucunda ortaya çıkan yüksek enerji, yakıt ve gübre maliyetlerini, Ukrayna'dan gelen ucuz tahıl ürünlerini ve su tasarruf tedbirlerini yoğun biçimde eleştiriyor. Çiftçiler, AB'ye, ""Yeşil Mutabakat kapsamında karbon gübre ve pestisit kullanımına ilişkin katı kurallar getirerek tarımsal üretimi zorlaştırma"" eleştirisinde bulunuyor."
461,İstanbul havalimanlarından taşınan yük miktarı yüzde 17 arttı,"İstanbul'da hizmet veren iki havalimanından ocak ayında düzenlenen seferlerle taşınan bagaj, kargo ve posta yükü geçen yıla kıyasla yüzde 17 artış gösterdi.",Ekonomi,https://www.trthaber.com/haber/ekonomi/istanbul-havalimanlarindan-tasinan-yuk-miktari-yuzde-17-artti-840540.html,"Dünya genelinde COVID-19 salgınının etkisiyle dünyanın çeşitli noktalarına mal ve ürünlerin taşınmasında, kara ve deniz nakliyeciliğinde yaşanan sıkıntılar nedeniyle hava yolu daha çok tercih edildi. Salgın önlemlerinin azaltılmasıyla yoğunlaşan hava trafiğinin de etkisiyle 2023 yılında dünyanın önemli havacılık merkezlerinden İstanbul'da taşınan bagaj, kargo ve posta yükü ile ticari seferlerde artışlar istatistiklere yansıdı. Yemen'deki Husilerin İsrail'in Gazze'deki saldırılarına tepki gerekçesiyle 31 Ekim 2023'te Yemen açıklarında İsrailli şirketlere bağlı olduğunu belirttikleri ticari gemilere el koymaya, bazılarına da insansız hava araçları ve füzelerle saldırılar düzenlemeye başlamasıyla çok sayıda gemicilik şirketi, Kızıldeniz'deki seferlerini durdurma kararı aldı. Bunun etkisiyle deniz taşımacılığında rota uzarken hava kargo yeniden ön plana çıktı. Devlet Hava Meydanları İşletmesi (DHMİ) Genel Müdürlüğünün internet sitesindeki verilere göre, İstanbul Havalimanı merkezli seferlerle bu yılın ilk ayında iç hatta 13 bin 931, dış hatta 235 bin 626 ton olmak üzere toplam 249 bin 557 ton bagaj, kargo ve postadan oluşan yük nakledildi. Bu havalimanında geçen yıl ocak ayında toplam 209 bin 465 bagaj, kargo ve posta yükü taşınmıştı. İstanbul Havalimanı'nda ocakta yük taşımacılığında, geçen yılın aynı dönemine göre yüzde 19 artış kaydedildi. Bu yılın ocak ayında, Sabiha Gökçen Uluslararası Havalimanı merkezli geliş ve gidiş seferleriyle 9 bin 802 tonu iç, 21 bin 961 tonu dış olmak üzere toplam 31 bin 763 ton yük taşındı. Geçen yılın aynı döneminde 30 bin 838 ton bagaj, kargo ve posta nakledilen hava limanında ocak ayında taşınan yük miktarı yüzde 3 arttı. İstanbul'da iki havalimanından 2024 yılının ilk ayında düzenlenen seferlerle iç hatta 23 bin 733, dış hatta 257 bin 587 olmak üzere 281 bin 320 ton oldu. Geçen yılın aynı döneminde 240 bin 303 ton yük taşınan İstanbul merkezli uçuşlarda bu yıl nakledilen yük miktarı yüzde 17 (41 bin 17 ton) artış gösterdi. Ticari uçuşlarda yüzde 7 artış Geçen yıl başlayan ve bu sene de devam eden havacılık sektörünün tüm kollarındaki artışlar ticari uçuşlarda da etkisini gösterdi. İstanbul Havalimanı'ndan 2024'ün ilk ayında 8 bin 697'si iç, 31 bin 423'ü dış hatlarda toplam 40 bin 120 ticari uçuş icra edildi. Geçen yılın aynı döneminde toplam 37 bin 992 seferin düzenlendiği havalimanında ticari uçuşlar yüzde 6 artış gösterdi. Sabiha Gökçen Uluslararası Havalimanı'ndan bu yılın ilk ayında iç hatlarda 8 bin 422, dış hatlar 10 bin 379 toplamda 18 bin 801 ticari uçuş yapıldı. Bu havalimanından geçen yılın aynı döneminde toplam 17 bin 215 uçuş icra edilmişti. Ocak ayında geçen yıla kıyasla yüzde 9'luk artış yaşandı. Bu ocakta, Sabiha Gökçen Uluslararası Havalimanı ile İstanbul Havalimanı'ndan toplam 58 bin 921 ticari sefer düzenlendi. İstanbul'daki havalimanlarından geçen yılın aynı döneminde ise 55 bin 207 ticari sefer icra edilmişti. Ticari uçuşların geçen yılın aynı ayına kıyasla yüzde 7 arttığı hesaplandı."
462,LPG ithalatı geçen yıl aralıkta azaldı,"Türkiye'nin LPG ithalatı, geçen yıl aralıkta önceki yılın aynı ayına göre yüzde 2,7 azalarak 355 bin 727 ton oldu.",Ekonomi,https://www.trthaber.com/haber/ekonomi/lpg-ithalati-gecen-yil-aralikta-azaldi-840533.html,"Enerji Piyasası Düzenleme Kurumunun Aralık 2023'e ilişkin ""Sıvılaştırılmış Petrol Gazları (LPG) Piyasası Sektör Raporu""na göre, rafinerici ve dağıtıcı lisansı sahiplerince Cezayir, ABD, Rusya ve Kazakistan'dan LPG ithalatı yapıldı. LPG ithalatı, geçen yıl aralıkta önceki yılın aynı ayına göre yüzde 2,7 azalarak 355 bin 727 ton olarak gerçekleşti. Bu dönemde, rafinerici ve dağıtıcı lisansı sahiplerince yapılan LPG ihracatı ise yüzde 75 artarak 60 bin 908 ton oldu. İhracat, İsviçre, Yunanistan, Birleşik Arap Emirlikleri, Tunus, Romanya, Avusturya, Lübnan, Marshall Adaları, Ukrayna, KKTC, Seyşeller, Bulgaristan ve Türkiye serbest bölgeleri olmak üzere 13 farklı ülke ve bölgeye yapıldı. LPG üretimi ise aynı dönemde yüzde 15 artarak 88 bin 516 ton olarak gerçekleşti. Dağıtıcı lisansı sahiplerince geçen yıl aralıkta önceki yılın aynı ayına göre yapılan toplam LPG satışı, yaklaşık 340 bin 967 ton olarak hesaplandı. Söz konusu ayda, satışlarda yüzde 81,9 pazar payıyla otogaz birinci sırada yer aldı. Bunu, yüzde 14,2 ile tüplü LPG ve yüzde 3,7 ile dökme LPG satışları izledi."
463,Bitcoin'in fiyatı Aralık 2021'den bu yana en yüksek seviyeye çıktı,"Kripto para birimi Bitcoin'in fiyatı, spot Bitcoin borsa yatırım fonlarına (ETF) ilginin devam etmesiyle 56 bin doların üzerine çıkarak Aralık 2021’den bu yana en yüksek seviyeye ulaştı.",Ekonomi,https://www.trthaber.com/haber/ekonomi/bitcoinin-fiyati-aralik-2021den-bu-yana-en-yuksek-seviyeye-cikti-840493.html,"Analiz şirketi Coinmarketcap'in verilerine göre, Bitcoin dahil küresel kripto para piyasasının değeri 24 saatte yüzde 6,4 artarak 2 trilyon 130 milyar doları aştı. En büyük kripto para birimi olan Bitcoin'in fiyatı, spot Bitcoin ETF'lerine yatırımların artışının sürdürmesiyle son 24 saatte yüzde 9,3'ten fazla değer kazandı. Büyük merkez bankalarının bu yıl faiz oranlarını düşürmeye başlayarak daha destekleyici bir para politikasına yöneleceğine ilişkin beklentiler de Bitcoin'deki artışı destekliyor. Bugün TSİ 09.30 itibarıyla 56 bin 300 dolardan işlem gören Bitcoin, Aralık 2021'den bu yana en yüksek değerine ulaştı. Bitcoin'in haftalık değer kazancı da yüzde 8,4'ü aştı. Bitcoin, Ekim 2023'ten bu yana yüzde 100'den fazla değer kazandı ancak Aralık 2021'deki 68 bin 990 dolar olan rekor seviyesinden hala çok uzakta. Bitcoin'in fiyatı geçen yıl yaklaşık yüzde 157 değer kazanmıştı. Analistler, nisanda gerçekleşecek ve yeni Bitcoin arzını azaltacak yarılanma (halving) süreci nedeniyle kripto paranın fiyatındaki yukarı yönlü ivmenin sürebileceğine işaret ediyor. Bitcoin’in fiyatı Mayıs 2020’deki son yarılanma sürecinin ardından Aralık 2021’de rekor seviyeye ulaşmıştı. Piyasa değeri bakımından 2. sırada yer alan Ethereum da son 24 saatte yüzde 4,1 değer kazanarak 3 bin 230 dolar seviyesine ulaştı. Ethereum da 2021'de 4 bin doların üzerine çıkarak rekor kırmıştı. ABD Menkul Kıymetler ve Borsa Komisyonu (SEC), 11 farklı spot Bitcoin ETF başvurusunu 11 Ocak'ta onaylamıştı."
464,Teknoloji endeksi tarihi zirveyi gördü,"Borsa İstanbul'da BIST 100 endeksi, rekor tazelemeye devam ederken, teknoloji endeksi de BIST 100 endeksi eşliğinde tarihi zirveyi gördü.",Ekonomi,https://www.trthaber.com/haber/ekonomi/teknoloji-endeksi-tarihi-zirveyi-gordu-840482.html,"Dünya genelinde merkez bankalarının ne zaman faiz indirimine başlayacağına yönelik belirsizliğin devam etmesine karşın borsalarda tarihi zirveler test ediliyor. Özellikle New York Borsası'nda endekslerde teknoloji hisselerinin performansı dikkati çekerken, geçen hafta Kaliforniya merkezli çip üreticisi Nvidia'nın son çeyrekte beklentilerin üzerinde kar açıklaması da dünya genelinde pay piyasalarında risk iştahını artırdı. Analistler, yarı iletken çip ve yapay zeka alanında faaliyet gösteren teknoloji şirketlerinin, Nvidia öncülüğünde gelecek dönemlerde de piyasaların yönü üzerinde etkili olmasının beklendiğini söyledi. Söz konusu gelişmelerle 9.450,48 puanla tarihi zirveyi gören Borsa İstanbul'da BIST 100 endeksi, yılbaşından bu yana yüzde 23'ün üzerinde getiriyle dünyanın önemli endekslerini geride bıraktı. Yılbaşından bu yana yüzde 75'in üzerinde değer kazanan teknoloji endeksi de 17.031,65 puanla tarihi zirveyi gördü. Analistler, küresel piyasalarda TL varlıklara olan ilginin gittikçe arttığını ve bu durumun varlıkların performansı üzerinde etkili olduğunu belirtti. TL varlıklara ilgi artıyor Yabancı yatırım kuruluşlarının Türk varlıklarına yönelik olumlu raporlarının da devam ettiğini vurgulayan analistler, geçen yılki seçimlerin ardından başlayan normalleşme sürecinde ekonomi yönetiminin attığı adımların Türk lirası varlıklara olan risk iştahını beslediğini aktardı. Son dönemde Türkiye'nin yurt dışı borçlanma ihalelerine yönelik artan ilgi de borçlanma faizlerinin düşmesi ve vadelerinin uzamasını sağlayarak uygulanan ekonomi programına güveni artırdı ve yatırımcı ilgisinin oluşmasına katkı sağladı. Hazine, Eximbank ve Türkiye Varlık Fonu'nun (TVF) borçlanma ihalelerine gelen talep de yabancı yatırımcının Türkiye'ye ilişkin olumlu algısı hakkında önemli bir sinyal verdi. Öte yandan Hazine ve Maliye Bakanı Mehmet Şimşek, geçen hafta yaptığı açıklamada Türkiye'nin, Mali Eylem Görev Gücünün (FATF) gri listesinden çıkışı sürecinde son aşamaya gelindiğini belirterek, ""FATF ekibi tarafından Türkiye'ye yapılacak ziyaret akabinde hazırlanacak değerlendirme raporu haziran ayındaki Genel Kurul toplantısında ele alınacak ve bu toplantıda ülkemize yönelik gri liste kararının kaldırılması bekleniyor."" dedi. Analistler, Türkiye'nin, FATF'ın gri listesinden çıkması için son aşamaya gelmesinin de Türkiye ekonomisine artan güveni ortaya koyduğunu vurguladı. BIST teknoloji şirketleri getiri olarak New York borsasındaki teknoloji şirketlerini geride bıraktı Yılbaşına göre performanslara bakıldığında BIST Teknoloji şirketleri, getiri olarak New York borsasındaki önde gelen teknoloji şirketlerini geride bıraktı. Teknoloji endeksindeki şirketler arasında yılbaşından bu yana yatırımcısını en fazla Fonet Bilgi Teknolojileri, Kafein Yazılım ve Reeder sevindirdi. Bu dönemde, Fonet Bilgi Teknolojilerinin hisseleri yüzde 366, Kafein Yazılımın hisseleri yüzde 238, Reeder'ın hissseleri ise yüzde 217 civarında artış kaydetti. New York borsasındaki teknoloji şirketlerinin yılbaşından bu yana performanslarına bakıldığında ise yatırımcısına Nvidia yüzde 59,7, Amazon yüzde 15, Meta yüzde 36, Broadcom yüzde 17,3 kazandırırken, Tesla yüzde 19,8, Alphabet yüzde 1,5 kaybettirdi. BIST Teknoloji endeksine dahil 34 şirketin toplam piyasa değeri de 629 milyar lirayı aştı. En fazla piyasa değerine sahip teknoloji şirketleri 296,6 milyar lirayla ASELSAN, 65,4 milyar lirayla Reeder, 40,2 milyar lirayla Mia Teknoloji oldu."
465,Doğal gaz ithalatı arttı,"Türkiye'nin doğal gaz ithalatı, geçen yıl aralıkta önceki yılın aynı ayına göre yüzde 4,4 artarak 6 milyar 63 milyon 120 bin metreküp oldu. En fazla doğal gaz ithalatı 2 milyar 123 milyon 540 bin metreküple Rusya'dan yapıldı.",Ekonomi,https://www.trthaber.com/haber/ekonomi/dogal-gaz-ithalati-artti-840465.html,"Enerji Piyasası Düzenleme Kurumunun geçen yıl aralık ayına ilişkin ""Doğal Gaz Piyasası Sektör Raporu""na göre, ithalatın 3 milyar 767 milyon 670 bin metreküpü boru hatlarıyla, 2 milyar 295 milyon 450 metreküpü de sıvılaştırılmış doğal gaz (LNG) tesisleri aracılığıyla yapıldı. Böylece toplam doğal gaz ithalatı bu dönemde yüzde 4,4 artarak 6 milyar 63 milyon 120 bin metreküp oldu. En fazla doğal gaz ithalatı geçen yıl aralıkta 2 milyar 123 milyon 540 bin metreküple Rusya'dan yapılırken, bu ülkeyi 962 milyon 20 metreküp ile Azerbaycan, 781 milyon 490 metreküp ile İran takip etti. Bu dönemde ABD'den 1 milyar 176 milyon 770 bin metreküp LNG ithal edildi. Konutlarda gaz tüketimi yüzde 9 arttı Ülkede toplam doğal gaz tüketimi geçen yıl aralıkta yıllık bazda yüzde 0,68 artarak yaklaşık 5 milyar 267 milyon 120 bin metreküpe ulaştı. Sanayi sektörünün doğal gaz tüketimi yüzde 13,7 artışla 1 milyar 206 milyon 610 bin metreküp olarak kayıtlara geçti. Elektrik santrallerinde doğal gaz tüketimi yüzde 35 azalarak 741 milyon 800 bin metreküpe düştü. Konutlardaki doğal gaz tüketimi ise bu dönemde yüzde 9 artarak 2 milyar 273 milyon 960 bin metreküp oldu. Doğal gaz stok miktarı arttı Türkiye'de doğal gaz stok miktarı aralıkta geçen yılın aynı ayına göre yüzde 2,02 artışla 5 milyar 442 milyon metreküpe yükseldi. Doğal gaz stokunun 5 milyar 141 milyon metreküpü yer altı depolama tesislerinde, 300 milyon metreküpü ise LNG terminallerinde bulunuyor."
466,"Piyasalar, büyüme, ihracat ve enflasyon verilerine odaklandı","Ekonomide gözler bu hafta açıklanacak 2023 yılı büyüme rakamları ve dış ticaret verileriyle, 4 Mart Pazartesi günü açıklanacak şubat ayı enflasyon rakamlarına çevrildi.",Ekonomi,https://www.trthaber.com/haber/ekonomi/piyasalar-buyume-ihracat-ve-enflasyon-verilerine-odaklandi-840448.html,"Ekonomi şubat ayının son günleri ile mart ayının ilk haftasını yoğun veri gündemiyle geçirecek. TBMM Genel Kurulu bugün toplanarak, emekli bayram ikramiyesinin 3 bin liraya çıkarılmasına yönelik düzenlemenin de yer aldığı 8. Yargı Paketi'ni görüşecek. Teklife göre, suçtan kaynaklanan mal varlığı değerlerini aklama, silahlı örgüt, terörizmin finansmanı suçlarının bir şirketin faaliyeti çerçevesinde işlenmesi halinde kayyım atanmasına karar verildiğinde, Tasarruf Mevduatı Sigorta Fonu bu görevi üstlenebilecek. Ayrıca, deprem bölgesinde sanayi altyapısına yönelik desteğin süresi uzatılacak. 2023 büyüme verileri perşembe açıklanacak Türkiye İstatistik Kurumu (TÜİK), yarın şubat ayı ekonomik güven endeksi verilerini kamuoyuna duyuracak. Endeks, ocakta aylık bazda yüzde 3,1 artışla 99,4 değerini almıştı. TÜİK, perşembe günü de geçen yılın 4. çeyreği ve 2023 yılına ilişkin gayrisafi yurt içi hasıla verilerini açıklayacak. Türkiye ekonomisi yılın üçüncü çeyreğinde yüzde 5,9 ile beklentilerin üzerinde büyüme kaydetmişti. Böylece ülke ekonomisi üst üste 13 çeyrek büyüme performansı sergilemişti. Üretim yöntemiyle GSYH tahmini, geçen yılın üçüncü çeyreğinde cari fiyatlarla bir önceki yılın aynı çeyreğine göre yüzde 79,8 artarak 7 trilyon 681 milyar 432 milyon liraya yükselmişti. Beklenti anketine katılan ekonomistler, GSYH'nin geçen yılın 4'üncü çeyreğinde yüzde 3,97 arttığını tahmin etti. Perşembe günü ayrıca TÜİK tarafından ocak ayı hizmet üretici fiyat endeksi verileri kamuoyuna duyurulacak. Dış ticaret ve enflasyon için geri sayım Ticaret Bakanı Ömer Bolat'ın, Türkiye İhracatçılar Meclisi Başkanı Mustafa Gültepe ile 2 Mart Cumartesi günü Adıyaman'da şubat ayı ihracat verilerini açıklaması planlanıyor. Bolat, bir önceki aya ilişkin, ""Ocakta ihracatımız geçen yılın aynı ayına göre yüzde 3,6 artarak 20 milyar 28 milyon dolar oldu. Tarihimizin en yüksek ocak ayı ihracat rekorunu kırdık."" değerlendirmelerinde bulunmuştu. Büyüme ve dış ticaret verilerinin ardından yeni haftayla birlikte gözler enflasyon verilerine çevrilecek. TÜİK, 4 Mart Pazartesi günü şubat ayına ilişkin enflasyon rakamlarını açıklayacak."
467,Yerli kart TROY'a talep artıyor,"Türkiye Ödeme ve Elektronik Para Kuruluşları Birliği (TÖDEB) Yönetim Kurulu Başkanı Ufuk Bilgetekin, ""Kredi kartı kullanan her birey, TROY logolu kartları, çalışmış olduğu bankalardan istiyor. Gelecek dönemde TROY teşvikleriyle beraber bunun terse döneceğini ve gelecek 5 yıl içinde ciddi bir büyüme sağlayacağını düşünüyorum."" ifadelerini kullandı.",Ekonomi,https://www.trthaber.com/haber/ekonomi/yerli-kart-troya-talep-artiyor-840439.html,"İsrail'in Gazze'ye saldırıları sonrası Türkiye'de birçok ürüne ve şirkete yönelik boykot başlatılırken, birçok alanda olduğu gibi kartlı ödeme sistemlerinde de yerli ve milli ürünlerin kullanılması için çağrıda bulunuldu. Bu kapsamda ülke genelinde Türkiye'de geliştirilen ve kartlı ödeme sistemleri alanında Türkiye'nin markası olan TROY ödeme sistemine ilgi arttı. Ekonomi Koordinasyon Kurulunun (EKK) 19 Şubat'taki toplantısının ardından yapılan açıklamada da TROY'un kullanımında düzenli bir artış gözlendiği, tüm kamu kurum ve kuruluşlarının öncülüğünde bu sistemin kullanımının yaygınlaştırılacağı ifade edilmişti. Bilgetekin, Türkiye'nin finansal teknoloji alanında hızla büyüdüğünü ve Avrupa'nın çok önünde olduğunu belirterek, hem zamandan hem maliyetten tasarruf sağlayan çok farklı inovatif çözümler geliştirdiklerini aktardı. Finansal teknolojilerin Türkiye'de hızla büyüyen bir ekosistem olduğunu vurgulayan Bilgetekin, ""Dijital para konusunda Merkez Bankası çok uzun bir çalışma yürüttü. Çalışmaya başlamadan önce dünyada birçok örnek araştırıldı. AR-GE'si yapıldı. Çok yakın zamanda dijital lirayla alakalı bir öngörü açıklandı. Bu öngörüyü okuduğumuz zaman aslında birçok şeyin başlangıcı noktasında bize umut veriyor."" değerlendirmelerinde bulundu. Dijital liranın hayata geçirilmesi noktasında daha çok yol olduğunu ifade eden Bilgetekin, şunları kaydetti: ""Bunun olmaması için hiçbir sebep yok. Dünya zaten dijitale gidiyor. Mevcuttaki ödeme sistemlerinin birçoğu dijitale kaymış durumda zaten. Bugün belki dijital liramız yok ama dijital cüzdanlar var. Bugüne kadar alışık olmadığımız sanal POS, uluslararası para transferinde kullanılan barkodlu ödemeler, dolayısıyla hayatımızın aslında tamamının içerisine girmiş durumda.""   ""Fintek sektöründeki yatırımlar ve faaliyetler hızla artıyor"" Ufuk Bilgetekin, salgının finansal teknoloji sektöründe bir milat olduğunu, özellikle ödeme alışkanlıklarında ve kullanılan kartlarda önemli değişiklikler yaşandığını anlatarak, Türkiye'nin fintek üssü olmaması için hiçbir sebep bulunmadığını ifade etti. Fintek sektöründeki yatırımların ve faaliyetlerin hızla arttığını aktaran Bilgetekin, ""TROY, bizim milli kart şemamız. Kredi kartı kullanan her birey TROY logolu kartları çalışmış olduğu bankalardan istiyor. TROY kart kullanımı şu anda çok düşük seviyede. Ülkemize yıllar önce giren Visa ve Mastercard şu anda pasta payının büyük bir oranını alıyor. Gelecek dönemde TROY teşvikleriyle beraber bunun terse döneceğini ve gelecek 5 yıl içinde ciddi bir büyüme sağlayacağını düşünüyorum."" değerlendirmesinde bulundu. Bilgetekin, Rusya-Ukrayna Savaşı'nın kart şemalarında oluşturduğu etkiye işaret ederek, TROY kartın milli bir değer olduğunu vurguladı. ""TROY logolu kart kullanmak, ülke ekonomisine katkı sağlamak anlamına geliyor"" TROY logolu kart kullanmanın ülke ekonomisine katkı sağlamak anlamına geldiğini ifade eden Ufuk Bilgetekin, ""Kendi kart şemamıza sahip çıkmamız gerekiyor."" dedi. Her bankanın TROY anlaşmasının olduğuna dikkati çeken Bilgetekin, ""TROY logolu kart istiyorum"" diyebilmenin çok kıymetli olduğunu söyledi. Bilgetekin, ""Kendi milli değerimizdir bu. TROY'un Discovery ile anlaşması var ve dünyanın birçok ülkesinde de bu anlaşmayla aslında TROY logolu kartlarımızı da kullanabiliyoruz. Aslında Visa ve Mastercard'dan çok geri kalır bir yanı yok."" şeklinde konuştu. Bilgetekin, TROY'un son 10 yıldır konuşulduğunu belirterek, sözlerini şöyle tamamladı: ""7-8 yıldır çok daha net konuşmaya başladık. TROY'un ön plana çıkması aslında hepimizin vazgeçilmez emeli olmalı. Tamamen yerli ve milli. Kart üzerindeki bütün harcamalar kendi ülke ekonomik sisteminde kalıyor. Başka bir ülkeye komisyon, kazanç olarak gitmiyor. Bu bile kıymetli, başlı başına TROY'u kullanmak bile bu ekosisteme, bu ekonomiye katkı sunmak anlamına geliyor."""
468,Girişimciye destek çok,Çoğunlukla ekonomik olmak üzere bir değer ortaya çıkaran faaliyetlere ‘girişimcilik’ adı veriliyor. 1-7 Mart tarihleri ise Türkiye’de ‘Girişimcilik Haftası’ olarak kutlanıyor. Bir fikri olan için destek bulmak kolay.,Ekonomi,https://www.trthaber.com/haber/ekonomi/girisimciye-destek-cok-840433.html,"Üretim ya da hizmet sektöründe bir değer ortaya çıkarmak üzere yapılan her türlü faaliyet, genel olarak ‘girişimcilik’ olarak tanımlanıyor. Bir fikri olan ve bunu hayata geçirmek isteyen girişimci, iş planı, ekip oluşturma, çalışma aşamalarıyla hayaline gerçeğe dönüştürüyor. TÜİK rakamlarına göre 2022 sonu itibariyle Türkiye’de 3 milyon 773 bin küçük ve orta büyüklükte girişim var. 2023 rakamları henüz ortaya çıkmasa da eldeki veriler, Türkiye’de girişimciliğin oldukça yaygın olduğunu gösteriyor. Hafta boyunca kutlanıyor 1-7 Mart arası ise Türkiye’de ‘Girişimcilik Haftası’ olarak kutlanıyor. Hafta boyunca girişimciliği yaygınlaştırmak amacıyla programlar, eğitim ve atölye çalışmaları düzenleniyor. Sanayi ve Teknoloji Bakanlığı’nın başını çektiği faaliyetlerle girişimcilik teşvik ediliyor.    Fikrin varsa, destek çok Türkiye 2023 hedefleri arasına üretimde büyümeyi de koymuş ve bu amaçla destekleri artırmıştı. 2053 hedefleri arasında ve Orta Vadeli Program’da da yine girişimciliğin teşvik edilmesi ve desteklenmesi yer alıyor. Sanayi ve Teknoloji Bakanlığı ve bağlı kurum ve kuruluşlarla sanayi kesimine, Tarım ve Orman Bakanlığı’na bağlı kurum ve kuruluşlarla da tarımda üretime destek veriliyor. Ayrıca girişimciler için kamu ve sivil toplum kuruluşları tarafından eğitim destekleri de veriliyor. Verilen destekler arasında kuruluş, makine, teçhizat, yazılım, işletme giderleri, performans, sertifika, tohum, suluma gibi bir çok kalem var."
469,Ramazan öncesi kırmızı et sektörüne yakın takip,"Rekabet Kurumu Başkanı Birol Küle, kırmızı et sektöründe faaliyet gösteren firmaları uyararak, en ufak bir suiistimalin tespiti halinde soruşturma açılacağını, bu hataya düşen şirketlere cirolarının yüzde 10'una kadar öngörülen en ağır para cezasını vermekten çekinmeyeceklerini söyledi.",Ekonomi,https://www.trthaber.com/haber/ekonomi/ramazan-oncesi-kirmizi-et-sektorune-yakin-takip-840426.html,"Rekabet Kurumu Başkanı Birol Küle, Kurumun kırmızı et sektörüne yönelik yürüttüğü çalışmaları değerlendirdi. Kırmızı etin vatandaşlar için önemli bir besin kaynağı olduğuna işaret eden Küle, kırmızı et piyasasının, Kurumun yakından takip ettiği sektörler arasında olduğunu aktardı. Küle, son birkaç yılda Kuruma iletilen şikayetler ve resen başlattıkları incelemeler sonucunda, bu sektördeki fiyat artışlarını mercek altına aldıklarına dikkati çekerek, ""Bu incelemeler kapsamında 2023'te yapılan bir soruşturmada, piyasanın en büyük üreticilerinden birine, rekabete aykırı eylemleri gerekçesiyle yaklaşık 73 milyon lira idari para cezası verildi."" diye konuştu. ""Suni fiyat artışlarına müsamaha gösterilmeyecek"" Kurum tarafından sektörün tüm yönleriyle derinlemesine ele alındığı bir sektör incelemesi yürütüldüğünü belirten Küle, şunları kaydetti: ""Ramazan ayının yaklaştığı bu günlerde kırmızı et fiyatları yine gündemin öncelikli konularından biri haline gelmiştir. Buna paralel olarak konu hakkında Kurumumuza intikal eden şikayetlerde de bir artış görülmektedir. Bu noktada hiç kuşkusuz ki Rekabet Kurumu, vatandaşlarımızın uygun fiyatlarla et ve et ürünlerine ulaşabilmesi amacıyla üzerine düşeni yapacaktır. Kurumumuza gelen şikayetler titizlikle değerlendirilmektedir. Yürütülmekte olan sektör incelememiz kapsamında da önemli bulgulara ulaşmaktayız. Sektörde faaliyet gösteren firmaları uyarmak istiyorum. En ufak bir suistimali tespitimiz halinde soruşturma açmak ve bu hataya düşen şirketlere cirolarının yüzde 10'una kadar öngörülen en ağır para cezasını vermekten çekinmeyeceğiz. Suni fiyat artışlarına müsamaha göstermeyecek, buna niyet eden teşebbüsler hakkında en ağır yaptırımları uygulayacağız."""
470,PTT'den TSK personeline yurt içi gönderimlerde yüzde 30 indirim,Ulaştırma ve Altyapı Bakanlığı'na bağlı faaliyetlerini sürdüren PTT AŞ ile Milli Savunma Bakanlığı arasında yapılan iş birliği çerçevesinde Türk Silahlı Kuvvetleri (TSK) personeli ve ailelerine yurt içi kargo gönderimlerinde yüzde 30 indirim uygulanacak.,Ekonomi,https://www.trthaber.com/haber/ekonomi/pttden-tsk-personeline-yurt-ici-gonderimlerde-yuzde-30-indirim-840423.html,"PTT AŞ'den yapılan açıklamaya göre, şirket, terörle mücadele ve Suriye harekat alanları gibi önemli noktalarda ateş hattında bulunan ve canları pahasına vatanın güvenliğini sağlayan kahraman TSK mensuplarına desteklerini sürdürüyor. Bu kapsamda, tüm TSK mensupları ve ailelerine, yurt içi varışlı kargo gönderimlerinde güncel tarife üzerinden yüzde 30 indirim uygulanmaya başlandı. Söz konusu indirimden TSK personeli ve aileleri, PTT iş yerlerinde çipli akıllı kurum kimlik kartları veya aile bireylerine ait kurum kimlik kartlarını ibraz etmeleri halinde indirimden faydalanabilecek. Kampanyayla Milli Savunma Bakanlığı bünyesindeki TSK personeliyle ailelerine moral ve motivasyon sağlanması amaçlanıyor."
471,Yeni Ulusal İstihdam Stratejisi mart ayında belli olacak,"Çalışma ve Sosyal Güvenlik Bakanlığı, 2024-2028 dönemine ait Ulusal İstihdam Stratejisi'ni oluşturmak için çalışmalara başladı. Mart ayında belirlenmesi planlanan yeni strateji ile iş gücü piyasasında önemli dönüşümler ve iyileştirmelerin hayata geçirilmesi hedefleniyor.",Ekonomi,https://www.trthaber.com/haber/ekonomi/yeni-ulusal-istihdam-stratejisi-mart-ayinda-belli-olacak-840421.html,"Yeni Ulusal İstihdam Stratejisi'nin belirlenmesi kapsamında ilk toplantı, 14 Şubat'ta Çalışma ve Sosyal Güvenlik Bakanlığının ev sahipliğinde, kamu kurumları, sosyal taraflar, meslek kuruluşları ve uluslararası kuruluşların katılımıyla yapıldı. Çalışma Genel Müdürü Mehmet Baş'ın başkanlığındaki bu toplantıda, stratejinin merkezine yerleştirilen kadın, genç, engelli, yaşlı ve uluslararası iş gücü göçü kapsamındaki istihdamı artırmayı amaçlayan, ""Kapsayıcı İstihdamın Geliştirilmesi Temel Politika Ekseni"" başlığında ele alındı. Katılımcıların görüş ve önerilerini paylaştığı, taslak eylem planı üzerinde değerlendirmelerde bulunduğu toplantıda, taslak eylem planındaki tedbirlerin uygulanması için önemli adımlar atıldı. Yeni strateji mart ayında belirlenecek Yeni stratejiye dair ikinci toplantı ise 15 Şubat'ta ""Yeşil ve Dijital Dönüşüm Ekseninde Beceri Uyumunun Geliştirilmesi Temel Politika Ekseni"" başlığıyla düzenlendi. Bu toplantıda katılımcıların, iş gücü piyasasının yapısal sorunlarından biri olan eğitim-istihdam ilişkisinin güçlendirilmesi ve yeşil-dijital dönüşüm ekseninde beceri uyumunun sağlanması konularındaki değerlendirme ve taslak eylem planında yer alan eylemlere ilişkin önerileri ele alındı. Toplantılar ile Türkiye'nin istihdam alanında daha kapsayıcı, etkili ve sürdürülebilir politikalar geliştirmesine yardımcı olacak bir platform oluşturulması amaçlanıyor. Mart ayında belirlenmesi planlanan 2024-2028 dönemine ait Ulusal İstihdam Stratejisi ile iş gücü piyasasında önemli dönüşümler ve iyileştirmelerin hayata geçirilmesi hedefleniyor."
472,"Brent petrolün varil fiyatı 81,83 dolar","Brent petrolün varili uluslararası piyasalarda 81,83 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8183-dolar-840397.html,"Dün 82,14 dolara kadar yükselen Brent petrolün varil fiyatı, günü 81,67 dolar seviyesinde tamamladı. Brent petrolün varil fiyatı, bugün saat 09.48 itibarıyla kapanışa göre yüzde 0,19 artarak 81,83 dolar oldu. Aynı dakikalarda Batı Teksas türü (WTI) ham petrolün varili 77,76 dolardan alıcı buldu. Fiyatlar yeni güne yatay seyirle başlarken, Yunanistan'ın dün Avrupa Birliği'nin (AB) Kızıldeniz'deki ""Aspides"" misyonuna katılmaya karar verdiğini bildirmesi, Orta Doğu’da devam eden jeopolitik gerilimin diğer bölgelere de sıçrayacağı endişelerini artırarak fiyatların yukarı yönlü hareketlerini destekliyor. Ayrıca, Yemen’deki Husiler’in, ABD ile İngiltere’nin, ülkenin batısındaki Hudeyde kentine 5 hava saldırısı düzenlediğini açıklaması da söz konusu yükselişe katkıda bulunuyor. Husilere ait El-Mesire televizyon kanalının haberine göre, ABD ve İngiltere savaş uçakları, Hudeyde kentine bağlı Es-Salif ilçesindeki Ras İsa bölgesini hedef aldı. ABD Merkez Bankasının (Fed) faiz indirimine ne zaman başlayacağına yönelik devam eden belirsizlik ise fiyatların yükselişini kısıtlıyor. Analistler, Fed'in martta politika faizini sabit tutacağına kesin gözüyle bakıldığını anımsatarak, ABD Merkez Bankasının (Fed) faiz indirimi zamanlamasını etkileyebilecek kişisel tüketim harcamaları verileri başta olmak üzere bu hafta açıklanacak yoğun veri gündeminin yatırımcıların odağında olduğunu belirtti. Brent petrolde teknik olarak 82,01 ile 82,14 dolar aralığının direnç, 81,52 ile 81,39 dolar aralığının ise destek bölgesi olarak izlenebileceği ifade ediliyor."
473,Borsa güne yükselişle başladı,"Borsa İstanbul'da BIST 100 endeksi, güne yüzde 0,19 yükselişle 9.351,44 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-840393.html,"Açılışta BIST 100 endeksi, önceki kapanışa göre 17,31 puan ve yüzde 0,19 değer kazanarak 9.351,44 puana çıktı. Bankacılık endeksi yüzde 0,15 ve holding endeksi yüzde 0,04 artış kaydetti. Sektör endeksleri arasında en fazla kazandıran yüzde 2,33 ile bilişim, en çok kaybettiren yüzde 0,35 ile spor oldu. Dün satıcılı bir seyir izleyen Borsa İstanbul'da BIST 100 endeksi, günü yüzde 0,43 değer kaybıyla 9.334,13 puandan tamamlarken, gördüğü en yüksek seviye rekorunu da 9.450,48 puana taşıdı. Analistler, küresel pay piyasalarında, ABD Merkez Bankası'nın (Fed) ne zaman faiz indirimine başlayacağına yönelik belirsizliğin devam etmesiyle temkinli bir seyir izlendiğini ifade ederek, hafta boyunca ABD'de açıklanacak makroekonomik verilerin Fed'in gelecek dönemlerde atacağı adımlara ilişkin sinyaller verebileceğini söyledi. Öte yandan, Hazine ve Maliye Bakanı Mehmet Şimşek ve Türkiye Cumhuriyet Merkez Bankası (TCMB) Başkanı Fatih Karahan'ın, G20 Maliye Bakanları ve Merkez Bankası Başkanları Toplantısı'na katılmak üzere bugün Brezilya'ya gitmesi bekleniyor. Brezilya'nın Sao Paulo kentinde gerçekleştirilecek toplantıda, cuma gününe kadar Şimşek'in çok sayıda ikili görüşme gerçekleştirmesi öngörülürken, konuya ilişkin haber akışı da yatırımcıların odağında olacak. Analistler, bugün yurt içinde veri gündeminin sakin olduğunu, yurt dışında ise Almanya'da Gfk tüketici güven endeksi ile ABD'de dayanıklı mal siparişleri ve konut fiyat endeksi verilerinin takip edileceğini belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
474,Bakan Şimşek: Bizden duymadığınız haberlere itibar etmeyin,"Hazine ve Maliye Bakanı Mehmet Şimşek, ""Piyasalarda tedirginlik ve güvensizlik oluşturmaya yönelik kasıtlı haberler dolaşıma sokulmaktadır. Bu çerçevede vatandaşlarımızdan istirham ediyorum; lütfen bizden duymadığınız hiçbir habere itibar etmeyiniz"" dedi.",Ekonomi,https://www.trthaber.com/haber/ekonomi/bakan-simsek-bizden-duymadiginiz-haberlere-itibar-etmeyin-840374.html,"Hazine ve Maliye Bakanı Mehmet Şimşek, X hesabından yaptığı açıklamada, kredi kartlarına yönelik dolaşıma sokulan haberlere ilişkin şunları kaydetti; Piyasalarda tedirginlik ve güvensizlik oluşturmaya yönelik kasıtlı haberler dolaşıma sokulmaktadır. Orta Vadeli Programımızda uygulayacağımız politikaları net bir şekilde ortaya koyduk. Kurala dayalı ve öngörülebilir politikalarımız seçim sonrası dönemde de aynen devam edecektir.   Bu çerçevede vatandaşlarımızdan istirham ediyorum; lütfen bizden duymadığınız hiçbir habere itibar etmeyiniz. "
475,Küresel piyasalar karışık seyrediyor,"Küresel piyasalarda, ABD Merkez Bankasının ne zaman faiz indirimine başlayacağına yönelik belirsizliğin devam etmesiyle temkinli bir seyir izleniyor.",Ekonomi,https://www.trthaber.com/haber/ekonomi/kuresel-piyasalar-karisik-seyrediyor-840371.html,"Geçen hafta teknoloji şirketleri öncülüğünde yaşanan rallinin ardından yatırımcıların daha temkinli davrandığı görülürken, hafta boyunca ABD'de açıklanacak makroekonomik verilerin Fed'in gelecek dönemlerde atacağı adımlara ilişkin sinyaller verebileceği düşünülüyor. Analistler, yarın ABD'de açıklanacak büyüme verileri öncesinde küresel pay piyasalarında risk iştahının düşük seyrettiğini belirterek, Fed yetkililerinin sözle yönlendirmelerinin de yatırımcıların odağında bulunduğunu kaydetti. Para piyasalarında, Fed'in martta politika faizini sabit tutacağına kesin gözüyle bakıldığını anımsatan analistler, bankanın ilk faiz indirimine gitme ihtimalinin ise mayısta yüzde 16 ve haziranda yüzde 60 ile fiyatlandığını aktardı. Öte yandan, ABD'de çip üretiminin ve bu konudaki bilimsel araştırmaların artırılmasına yönelik düzenlenen CHIPS ve Bilim Yasası kapsamındaki gelişmelere ilişkin değerlendirmelerde bulunan ABD Ticaret Bakanı Gina Raimondo, ileri teknoloji mantık çipi üretimine yapılan yatırımların ülkeyi 10 yılın sonunda dünyadaki gelişmiş mantık çiplerinin yaklaşık yüzde 20'sini üretme yoluna sokacağını düşündüklerini belirtti. Yasa, yarı iletken üretimi için 52,7 milyar dolarlık desteğin yanı sıra yarı iletken fabrikalarının kurulumunu teşvik etmek için 4 yıllığına yüzde 25'lik vergi indirimini içeriyor. Ayrıca, dün Uluslararası Para Fonu (IMF), orta vadeli büyüme beklentilerinin zayıf kalmaya devam ettiğini belirterek, ticaretin yeniden canlandırılması, yapay zekanın potansiyelinin en üst düzeye çıkarılması, borç darboğazlarının önlenmesi ve iklim değişikliğiyle mücadele için işbirliğinin gerekli olduğunu bildirdi. Dün ABD'de açıklanan verilere göre, yeni konut satışları, ocakta aylık bazda yüzde 1,5 artışla 661 bine çıkmasına rağmen piyasa beklentilerini karşılayamadı. Söz konusu gelişmelerin ardından dün ABD'nin 10 yıllık tahvil faizi 2 baz puanlık artışla yüzde 4,28'e çıkarken, bugün önceki kapanışının hemen altında seyrediyor. Dün yüzde 0,2 azalışla günü 2 bin 32 dolardan tamamlayan altının ons fiyatı, şu sıralarda yüzde 0,1 artışla 2 bin 34 dolardan alıcı buluyor. Orta Doğu'daki gelişmeler de yakından takip edilirken, petrol fiyatlarında yaşanan oynaklık dikkati çekiyor. Dün yüzde 1 artışla günü 81,7 dolardan kapatan Brent petrolün varil fiyatı, bugün önceki kapanışın yüzde 0,1 altında 81,6 dolardan işlem görüyor. Kripto para piyasaları tarafında ise Bitcoin 57 bin doların üzerini test ederek Aralık 2021'den bu yana en yüksek seviyesine çıkarken, söz konusu yükselişte MicroStrategy'nin 155 milyon dolarlık Bitcoin aldığına yönelik haber akışı etkili oldu. Bitcoin şu sıralarda 56 bin doların üzerinde dengelendi. Diğer yandan, ABD'li teknoloji devlerinden Microsoft, OpenAI'nin Fransız rakibi Mistral AI ile yeni ortaklık kurduğunu duyururken, ABD Federal Ticaret Komisyonu (FTC), süpermarket zinciri Kroger'in rakibi Albertsons'ı 24,6 milyar dolara satın almak için yaptığı anlaşmayı market fiyatlarını artıracağı gerekçesiyle engellemek için dava açtı. Dün, New York borsasında, Nasdaq endeksi yüzde 0,13, S&P 500 endeksi yüzde 0,38 ve Dow Jones endeksi yüzde 0,16 azalış kaydetti. ABD'de endeks vadeli kontratlar, yeni güne ise karışık bir seyirle başladı. Avrupa Avrupa borsalarında da dün Almanya hariç negatif seyir hakim oldu. Dün Avrupa Parlamentosu (AP) Genel Kurul oturumunda Avrupa Merkez Bankası (ECB) Yıllık Raporuna ilişkin açıklamalarda bulunan ECB Başkanı Christine Lagarde, enflasyonda düşüş sürecinin devam etmesini beklediklerini söyledi. Avro Bölgesi'nde ekonomik faaliyetin 2023'te zayıf seyrettiğini ve büyümenin son çeyrekte durgunlaştığını anımsatan Lagarde, ""Ücret artışlarının önümüzdeki çeyreklerde enflasyon dinamikleri üzerinde giderek daha önemli bir etken haline gelmesi bekleniyor."" dedi. Öte yandan, yükseliş eğilimini üst üste 10'uncu işlem gününe taşıyan avro/dolar paritesi, şu sıralarda önceki kapanışının hemen üzerinde 1,0860 seviyesinde bulunuyor. Dün, İngiltere'de FTSE 100 endeksi yüzde 0,29, Fransa'da CAC 40 endeksi yüzde 0,46 ve İtalya'da MIB 30 endeksi yüzde 0,44 değer kaybederken, Almanya'da DAX 40 endeksi yüzde 0,02 artış kaydetti. Avrupa'da endeks vadeli kontratlar, yeni güne ise karışık bir seyirle başladı. Asya Asya pay piyasalarında karışık seyir öne çıktı. Japonya'da bugün açıklanan enflasyon verilerinin beklentilerin üzerinde gelmesi, Japonya Merkez Bankasının (BoJ) gelecek aylarda negatif faiz politikasına son verebileceğine yönelik beklentileri artırdı. Japonya'da Tüketici Fiyat Endeksi (TÜFE) ocakta yıllık yüzde 2,2 artarken, çekirdek TÜFE yüzde 2 artış gösterdi. Söz konusu gelişmelerin ardından dolar/yen paritesi yüzde 0,2 düşüşle 150,4 seviyesine kadar geriledi. Kapanışa yakın Japonya'da Nikkei 225 endeksi yüzde 0,2 ve Güney Kore'de Kospi endeksi yüzde 0,7 azalırken, Çin'de Şanghay bileşik endeksi yüzde 0,8 ve Hong Kong'da Hang Seng endeksi yüzde 0,1 değer kazandı. Yurt içi piyasalar Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 0,43 değer kaybıyla 9.334,13 puandan tamamlarken, gördüğü en yüksek seviye rekorunu da 9.450,48 puana taşıdı. Dolar/TL, dün alıcılı bir seyir izleyerek günü önceki kapanışının yüzde 0,2 üzerinde 31,1056'dan tamamlamasının ardından bugün bankalararası piyasanın açılışında 31,1400 seviyesinden işlem görüyor. Öte yandan, bugün Hazine ve Maliye Bakanı Mehmet Şimşek ve Türkiye Cumhuriyet Merkez Bankası (TCMB) Başkanı Fatih Karahan, G20 Maliye Bakanları ve Merkez Bankası Başkanları Toplantısı'na katılmak üzere Brezilya'ya gitmesi bekleniyor. Brezilya'nın Sao Paulo kentinde gerçekleştirilecek toplantıda, cuma gününe kadar Şimşek'in çok sayıda ikili görüşme gerçekleştirmesi beklenirken, konuya ilişkin haber akışı da yatırımcıların odağında olacak. Analistler, bugün yurt içinde veri gündeminin sakin olduğunu, yurt dışında ise Almanya'da Gfk tüketici güven endeksi ile ABD'de dayanıklı mal siparişleri ve konut fiyat endeksi verilerinin takip edileceğini belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
476,Bakan Şimşek G20 toplantısı için Brezilya'ya gidiyor,"Hazine ve Maliye Bakanı Mehmet Şimşek, G20 Maliye Bakanları ve Merkez Bankası Başkanları Toplantısı'na katılmak üzere bugün Brezilya'ya gidecek.",Ekonomi,https://www.trthaber.com/haber/ekonomi/bakan-simsek-g20-toplantisi-icin-brezilyaya-gidiyor-840340.html,"Hazine ve Maliye Bakanı Şimşek'e, temaslarında Türkiye Cumhuriyet Merkez Bankası Başkanı Fatih Karahan da eşlik edecek. Brezilya'nın Sao Paulo kentinde gerçekleştirilecek toplantıda Şimşek, çok sayıda ikili görüşme gerçekleştirecek. Şimşek, temaslarını cuma günü tamamlayacak."
477,ABD'de yeni konut satışları beklentilerin altında kaldı,"ABD'de yeni konut satışları, ocakta aylık bazda yüzde 1,5 artışla 661 bine çıkmasına rağmen piyasa beklentilerini karşılayamadı.",Ekonomi,https://www.trthaber.com/haber/ekonomi/abdde-yeni-konut-satislari-beklentilerin-altinda-kaldi-840317.html,"ABD Ticaret Bakanlığı, ocak ayına ait yeni konut satış istatistiklerini açıkladı. Buna göre, ülkede yeni konut satışları mevsim etkilerinden arındırılmış olarak ocakta bir önceki aya kıyasla yüzde 1,5 artarak 661 bine yükseldi. Piyasa beklentilerinin altında gerçekleşen yeni konut satışlarının bu dönemde 680 bin olması öngörülüyordu. Yeni konut satışları, geçen yıl aralıkta yüzde 7,2 artışla 651 bine çıkmıştı. Ülkede yeni konut satışları, ocakta geçen yılın aynı dönemine göre yüzde 1,8 arttı. ABD'de geçen ay satışa çıkan yeni konutların medyan satış fiyatı da yıllık bazda yaklaşık yüzde 1,8 artışla 420 bin 700 dolara yükseldi."
478,'Kredi kartına taksit kaldırıldı' iddiasına yalanlama,"İletişim Başkanlığı Dezenformasyonla Mücadele Merkezi, kredi kartı kullanımlarında taksit uygulamasının kaldırılmasına ilişkin hayata geçirilmiş herhangi bir düzenleme bulunmadığını açıkladı.",Ekonomi,https://www.trthaber.com/haber/ekonomi/kredi-kartina-taksit-kaldirildi-iddiasina-yalanlama-840308.html,"Dezenformasyonla Mücadele Merkezinden yapılan açıklamada, bazı sosyal medya hesaplarında yer alan ""kredi kartına taksit kaldırıldı"" iddiasının doğru olmadığı belirtildi. Açıklamada, şunlar kaydedildi: ""Hazine ve Maliye Bakanlığı veya ilgili kuruluşlar tarafından, kredi kartı kullanımlarında taksit uygulamasının kaldırılmasına ilişkin hayata geçirilmiş herhangi bir düzenleme bulunmamaktadır. Kredi kartları konusunda doğru olmayan bilgiler üzerinden, piyasanın işleyişini bozabilecek mesnetsiz ve spekülatif açıklamalar yapıldığı tespit edilmiştir. Resmi kurum ve yetkililerin dışında yapılan açıklamalara itibar etmeyiniz."""
479,"Microsoft, OpenAI'nin Fransız rakibi Mistral AI ile ortaklık kurdu","ABD'li teknoloji devlerinden Microsoft, OpenAI'nin Fransız rakibi Mistral AI ile yeni ortaklık kurduklarını duyurdu.",Ekonomi,https://www.trthaber.com/haber/ekonomi/microsoft-openainin-fransiz-rakibi-mistral-ai-ile-ortaklik-kurdu-840305.html,"Şirketten yapılan açıklamaya görek, yeni ortaklık, Mistral AI'nın Azure'un son teknolojiye sahip yapay zeka altyapısına erişmesini sağlayarak yeni nesil büyük dil modellerinin geliştirilmesinin ve dağıtımının hızlandırmasını sağlayacak. Açıklamaya göre, yeni ortaklık kapsamında Mistral AI'nın yapay zeka modelleri Azure bulut bilişim platformu aracılığıyla kullanıma sunulacak. Microsoft'un küresel yapay zeka inovasyonunu ve büyümesini desteklemeye kararlı olduğu vurgulanan açıklamaya göre, Mistral AI ile olan ortaklık, güvenilir ve emniyetli yapay zeka sistemleri ve ürünleri oluşturmaya yönelik ortak taahhüdü üzerine kuruldu."
480,Borsa günü düşüşle kapattı,"Borsa İstanbul'da BIST 100 endeksi, günü yüzde 0,43 değer kaybederek 9.334,13 puandan tamamladı.",Ekonomi,https://www.trthaber.com/haber/ekonomi/borsa-gunu-dususle-kapatti-840270.html,"BIST 100 endeksi, önceki kapanışa göre 40,08 puan azalırken, toplam işlem hacmi 133,2 milyar lira oldu. Gün içinde 9.450,48 puanla rekor seviyeyi gören BIST 100 endeksi, bu seviyeden gelen kar satışlarıyla 9.300 puanın üstünde dengelendi. Bankacılık endeksi yüzde 2,23 değer kaybederken, holding endeksi yüzde 0,03 değer kazandı. Sektör endeksleri arasında en çok kazandıran yüzde 4,83 ile bilişim, en çok gerileyen ise bankacılık oldu. Analistler, küresel pay piyasalarında, geçen hafta Nvidia'nın son çeyrekte beklentilerin üzerinde kar açıklamasıyla artan risk iştahının, yerini temkinli bir seyre bıraktığını belirtti. Yarın yurt içinde veri gündeminin sakin olacağını, yurt dışında ise Japonya'da enflasyon, ABD'de dayanıklı mal siparişleri, Richmond Fed sanayi endeksi ile tüketici güven endeksinin takip edileceğini dile getiren analistler, teknik açıdan BIST 100 endeksinde 9.500 ve 9.550 seviyelerinin direnç, 9.300 ve 9.200 seviyelerinin destek konumunda olduğunu kaydetti."
481,KOOP-DES Programı'na başvurular 30 Mart'a kadar yapılabilecek,Kooperatiflerin Desteklenmesi Programı'na (KOOP-DES) 30 Mart'a kadar başvurulabilecek.,Ekonomi,https://www.trthaber.com/haber/ekonomi/koop-des-programina-basvurular-30-marta-kadar-yapilabilecek-840250.html,"Ticaret Bakanlığının sosyal medya hesabından yapılan paylaşımda, 20 Şubat'ta başlayan başvuruların 30 Mart'a kadar, ticaret il müdürlüklerine yapılabileceği bildirildi. Program kapsamında 2023 yılı sonuna kadar kadın kooperatifleri özelinde destek sağlandığı belirtilen paylaşımda, 2020-2023 döneminde 628 kooperatifin 663 projesi için sağlanan destek tutarının 76 milyon lirayı bulduğu ifade edildi. Paylaşımda, 2023-2024 yılı destek tutarları ile artış oranlarına ilişkin infografik de yer aldı. Buna göre, makine/ekipman ve demirbaş alımı desteği 200 bin liradan 400 bin liraya, sergi ve fuar desteği 30 bin liradan 60 bin liraya, bir personel için istihdam desteği 103 bin liradan 204 bin liraya, iki personel için istihdam desteği ise 206 bin liradan 408 bin liraya yükseltildi. Programa, Bakanlığın çatısı altında faaliyet gösteren tüm kooperatifler ile üst birlikler başvuru yapabilecek."
482,Ordu'da fındığın kilosu 120 liradan satılıyor,Ordu'da fındığın kilogramı serbest piyasada 120 liradan işlem görüyor.,Ekonomi,https://www.trthaber.com/haber/ekonomi/orduda-findigin-kilosu-120-liradan-satiliyor-840221.html,"Türkiye Ziraat Odaları Birliği Yönetim Kurulu Üyesi Arslan Soydan, Ordu'da serbest piyasada fındık fiyatının yükselişini sürdürdüğünü söyledi. Sezona 65 liradan başlayan fındık fiyatının yükselmeye devam ettiğini aktaran Soydan, geçen hafta 115 liradan işlem gören fiyatın 5 lira daha artış gösterdiğini ifade etti. Soydan, 50 randımanlı fındığın fiyatının serbest piyasada 120 liraya kadar çıktığını belirterek, şunları söyledi: ""Bu yükseliş fiyatların daha da artacağına işaret etmektedir. Şu anda fiyatların nereye kadar yükseleceğini bizde ön göremiyoruz. Ancak deposunda fındık olan üreticilerimiz bu artıştan son derece memnun."" "
483,Bakan Yumaklı: Buzağının yanı sıra kuzu ve oğlak için de destek veriyoruz,"Tarım Bakanı İbrahim Yumaklı, Türkiye'nin Hayvancılık Yol Haritası'nı açıkladı. Yumaklı, hayvancılıkta yeni ve etkin bir destekleme modeline geçileceğini belirterek, ""Buzağının yanı sıra, aşısı ve kaydı yapılan her kuzu ve oğlak için de destek veriyoruz"" dedi.",Ekonomi,https://www.trthaber.com/haber/ekonomi/bakan-yumakli-buzaginin-yani-sira-kuzu-ve-oglak-icin-de-destek-veriyoruz-840193.html,"Tarım ve Orman Bakanı Yumaklı, Tarım İşletmeleri Genel Müdürlüğü (TİGEM) Sosyal Tesisleri'nde düzenliği basın toplantısında, 2024-2028 yıllarında uygulanacak 10 maddelik Hayvancılık Yol Haritası'nı açıkladı. Bakanlık olarak görevlerinin 85 milyon vatandaşın ve 57 milyondan fazla turistin gıda ihtiyacını güvenilir şekilde karşılamak olduğuna işaret eden Yumaklı, yol haritası hazırlanırken verimli, kaliteli ve sağlıklı üretimi artırmayı amaçladıklarını söyledi. Yumaklı, yol haritasının ilk başlığının ""Hayvansal Üretimin Planlanması"" olduğunu aktararak, ""Yeni sistemde, üretimin, maliyet, kapasite ve pazarlama imkanları doğrultusunda planlamasını ve ürünlerin bölgesel bazlı nerede, ne kadar üretileceğine dair üretim modelini oluşturduk. Stratejik öneme sahip kırmızı et, beyaz et, süt ve yumurtanın, kaliteli, yeterli ve sağlıklı üretiminin devamlılığı için, suyu merkeze alan ve doğal kaynakların korunduğu bir sistemle üretimi planlıyoruz. Bunu da hayvansal üretimin en temel girdisi kaliteli kaba yem üretim kapasitesini, mera varlığımızı ve yapılarını, pazarlama imkanlarını dikkate alarak gerçekleştiriyoruz. Ayrıca, sözleşmeli üretim modelini de yaygınlaştırıyoruz."" diye konuştu. Aşılanan kuzu ve oğlağa da destek verilecek Hayvancılık işletmelerinin ekonomik açıdan güçlü, dirençli ve sürdürülebilir bir yapıya kavuşmasını sağlamak amacıyla etkin bir destekleme modeline geçtiklerine dikkati çeken Yumaklı, ""Burada da desteklemelerimizi 'temel', 'yönlendirici' ve 'verimlilik' odaklı başlıkları altında üçe ayırdık. Mevcut modelde aşısı ve kaydı olan her buzağıya destek veriyorduk. Yeni modelde buzağının yanı sıra aşısı ve kaydı yapılan her kuzu ve oğlak için de destek veriyoruz"" ifadelerini kullandı. Yumaklı, mevcut desteklemelerde işletme büyüklüğüne göre belirli sınırlandırmalar olduğunu anımsatarak, yeni desteklemelerde bu sınırlandırmaları kaldırıp, üreten herkese, ürettiği kadar destek verileceğini dile getirdi. Yumaklı, ""Aile işletmelerine tüm hayvancılık desteklemelerinde ilk defa ilave destek veriyoruz. Bu sayede aile işletmeleri temel destekle aynı oranda ilave destek alarak, en az iki kat destek almış olacak."" değerlendirmesinde bulundu. Kırsalda kadınlara ve gençlere pozitif ayrımcılık yaptıklarını vurgulayan Yumaklı, ilk defa genç ve kadın üreticilere yüzde 70 ilave destek verdiklerini söyledi. Yumaklı, suni tohumlama, yerli sperma, soy kütüğü, ari işletme gibi verimliliği artırıcı destekleri çoğaltarak devam edeceklerini bildirdi. Kırsalda kadınlara destek yaklaşık 4 kat arttı Yumaklı, yeni destekleme modeline ilişkin bir örnek vererek, şunları kaydetti: ""Mesela sahibi kadın olan bir aile işletmesi düşünelim. Tüm şartları yerine getirdiğinde, buzağı başına mevcut modelde 2 bin 68 lira destek alırken yeni sistemde, ilave verdiğimiz aile işletmesi, kadın desteği ve diğer verimlilik destekleriyle 5 bin 200 lira alacak. Yani 2,5 kat fazla destek alacak. Eğer bu işletme, ari işletme olursa ilave destek vereceğiz ve bu rakam buzağı başına 7 bin 900 liraya kadar çıkabilecek. Böylece desteği yaklaşık 4 kat artmış olacak. Diğer taraftan besici aile işletmesi, besilik olarak 20 buzağısını kesime kadar beslerse ve bu verimlilik kriterlerine uygun bir süreç olması durumunda, kesim anında dana başına ilave olarak 4 bin 500 liraya kadar destek alabilecek."" IPARD desteklerini 42 ilden 81 ile yaygınlaştırdıklarını ve faydalanıcı sayısını artırdıklarını hatırlatan Yumaklı, krediler konusunda Ziraat Bankası ile ortak bir adım attıklarını ve sübvansiyonlu kredilerde, kadınlara, gençlere ve planlı üretim bölgelerine ilave indirim oranları uyguladıklarını anlattı. Yumaklı, hayvancılıkta işletme başına 40 milyon lira olarak verilen kredi üst limitini 60 milyon liraya, ari işletmelerde 80 milyon liraya çıkardıkları bilgisini verdi. Yumaklı, hayvancılıkta üzerine eğildikleri bir diğer önemli konunun ise hastalıklar olduğunu belirterek, ""Bu konuda da desteklemelerimizi yönlendirici bir enstrüman olarak kullanacağız. Hastalıklardan ari işletme sayısının artması hayvancılığımız için büyük önem arz ediyor. Bunun temel iki sebebi, ekonomik kayıpları engellemek ve sürünün büyümesini sağlıklı bir şekilde gerçekleştirmek. Bu kapsamda hastalıktan ari işletmelere ilave destek vereceğimizi söylemiştim. Ayrıca, Tarım ve Kırsal Kalkınmayı Destekleme Kurumu (TKDK) desteklemelerinde ari işletmeleri önceliklendiriyoruz. Hastalıktan ari işletmelerden, ülkenin ihtiyacı olan genetik kapasitesi yüksek anaç hayvan üretimini sağlamış olacağız."" dedi. Bulaşıcı hastalıklardan koruyucu aşı uygulamasını da yaygınlaştırdıklarına işaret eden Yumaklı, şunları söyledi: ""Aile işletmelerinde buzağı, kuzu ve oğlak sağlığını koruyucu tedbirlere ağırlık vererek gerekli aşı desteğini Bakanlık olarak biz sağlayacağız. Buzağı kayıplarını azaltmak için, ilk etapta 200 bin gebe sığırı aşılayacağız. Kuzu kayıplarını azaltmak amacıyla ülke genelindeki tüm küçükbaş hayvanlara bu yıl içinde koyun-keçi çiçek aşısı, yeni doğan tüm küçükbaş hayvanlara ise koyun-keçi vebası aşısı yapılacak. Bahsettiğim tüm bu aşıların ücretlerini Bakanlık olarak biz karşılayacağız."" Veteriner Yol Kontrol ve Denetim İstasyonları açılacak Yumaklı, hayvan hareketliliğinin kontrolü amacıyla Veteriner Yol Kontrol ve Denetim İstasyonları açacaklarını ifade ederek, ""Buradaki amacımız, hastalıklı hayvanın başka bir bölgeye giderek hastalığın yayılmasını engellemek. Ayrıca bu istasyonlarda yapılan kontrollerle hastalığa yerinde ve erken müdahale etmek. 7 gün 24 saat görev yapacak bu istasyonlardan ilkini Erzurum'da açtık. Önümüzdeki günlerde ikincisini Elazığ'da açıyoruz. Yıl sonunda bu sayıyı 7'ye çıkartacağız."" diye konuştu. Bakanlığa ait Pendik Veteriner Kontrol Enstitü Müdürlüğünde yeni bir ulusal aşı üretim tesisi kurduklarını aktaran Yumaklı, şöyle devam etti: ""Burada daha modern ve teknolojik imkanlarla yüksek kapasiteli aşı üretimleri gerçekleştireceğiz. Ayrıca Veteriner Tıbbi Ürün Kontrol Merkezini de oluşturuyoruz. Burada da her türlü ilaç, aşı ve tıbbi malzemenin testlerini yapacağız. Buzağı ve kuzu kayıplarını azaltmak amacıyla her ilçede eğitimler düzenliyoruz. Bu yıl ve gelecek yıl içinde 100 bin yetiştiriciye yönelik eğitim ve farkındalık çalışmaları yapacağız. Ayrıca hayvan hastalıklarından korunmak amacıyla kullanılan aşıların ve ilaçların üretimden uygulama aşamasına kadar geçen süreçte, soğuk zincir izleme sistemini bu yılın ilk yarısında kuruyoruz."" Anaç hayvanın artırılması amacıyla dişi buzağılara ilave destek Yumaklı, yol haritalarının önemli başlıklarından birinin de anaç hayvan üretiminin artırılması olduğuna dikkati çekerek, yetiştiricilerin ihtiyaç duyduğu anaç hayvanları kendi işletmelerinden karşılayacak şekilde planlama yaptıklarını bildirdi. Bu kapsamda, hastalıktan ari işletmelerde cinsiyeti belirli sperma kullanımını teşvik ettiklerine işaret eden Yumaklı, ""Anaç hayvan sayısının artırılması amacıyla dişi buzağılara ilave destek veriyoruz."" ifadesini kullandı. Yumaklı, diğer önemli adımlarının TİGEM ve Et Süt Kurumu işbirliğinde hayata geçirecekleri yeni bir proje olduğuna değinerek, şöyle konuştu: ""Yerli üreticimizi güçlendirmek parolasıyla yola çıktığımız bu projede, TİGEM Damızlık Merkezleri olacak. Et Süt Kurumunun da desteğiyle sayıları artacak damızlıklar aile işletmelerine uygun maliyetle dağıtılacak. Böylece yerli üreticimizin damızlık ihtiyacını kamu güvencesiyle karşılamış olacağız."" En yaygın sütçü ırk olan ""siyah alaca"" ırkında yaklaşık 22 bin hayvanı verimlilik durumlarını genetik olarak ortaya koyarak referans popülasyonu oluşturduklarını belirten Bakan Yumaklı, ""Bu sayıyı her geçen yıl artırıyoruz. 2024 yılında artık bu ırktan doğan buzağılarda genetik yapısına bakarak, damızlık değerini belirlemeye başladık. Bu testi yaptıran yetiştiricilerimizin test maliyetini bakanlık olarak biz karşılıyoruz."" dedi. Yumaklı, bu yıl Türkiye'de sayısı en fazla ikinci ırk olan ""simental""de de genetik testlerle damızlık değerini belirlemeye başlayacakları bilgisini vererek, ""Her iki ırk için bu hizmeti yetiştiricimizin hizmetine sunuyoruz. Bu testin yaygınlaşması amacıyla Genomik Test Merkezini haziran ayında Ankara'da açmış olacağız. Genomik seleksiyon ve embriyo transferi yöntemiyle yüksek genetik kapasiteli üretim boğalarını Ocak 2025'te üretmeye başlıyoruz."" ifadelerini kullandı. Kümes hayvanları, arıcılık ve diğer bazı alanlarda üzerinde çalıştıkları yeni uygulamaları da zaman içinde paylaşacaklarını vurgulayan Yumaklı, birçoğuna başladıkları, kalanının da yakın bir zamanda hayata geçeceği bu ve diğer projelerle hayvancılığın daha ileri noktaya ulaşmasını sağlayacaklarını sözlerine ekledi."
484,Atık lastikler ekonomiye kazandırılıyor,"LASDER aracılığıyla ömrünü tamamlamış lastiklerden ekonomiye 1,5 milyar liralık katkı sağlandı. Lastiklerden elde edilen granüller, suni çim futbol sahasında zemin malzemesi, yürüyüş yolları, koşu pistleri ve rekreasyon alanlarında yer karosu olarak kullanılıyor.",Ekonomi,https://www.trthaber.com/haber/ekonomi/atik-lastikler-ekonomiye-kazandiriliyor-840167.html,"Cumhurbaşkanı Recep Tayyip Erdoğan'ın eşi Emine Erdoğan’ın himayelerinde, Çevre, Şehircilik ve İklim Değişikliği Bakanlığı tarafından, 2017 yılında ""Sıfır Atık Projesi"" başlatılmıştı. Bu kapsamda birçok sektör projeye katılarak sıfır atık ağını genişletti. Atık lastik sektörü de 2006 yılında çıkarılan ""Ömrünü Tamamlamış Lastiklerin Kontrolü Yönetmeliği"" kapsamında LASDER öncülüğünde geri dönüşüm çalışmaları yaparken, ""Sıfır Atık Projesi"" bu çalışmaları daha da genişletme imkanı verdi. Lastik Sanayicileri Derneği İktisadi İşletmesi (LASDER) Kurumsal İlişkiler ve Pazarlama Müdürü Erdoğan Şahin, İstanbul'daki tek atık lastik geri dönüşüm merkezi olan Gazisan tesisinde, sorularını yanıtladı. Derneğin, ömrünü tamamlamış lastiklerin kontrol yönetmeliği çerçevesinde kurulduğunu anımsatan Şahin, bu kapsamda LASDER üyeleri Brisa, Continental, Goodyear, Michelin, Prometeon, Pirelli, Hankook ve Anlaş markalarının yönetmelik gereği piyasaya sürdüğü lastikleri toplayarak geri dönüşüme kazandırdıklarını söyledi. ""Emine Erdoğan hanımefendinin öncülüğüyle bu çalışmalar daha büyük boyutlara ulaştı"" Erdoğan Şahin, Ömrünü Tamamlamış Lastiklerin Kontrolü Yönetmeliğinin 2006 yılında Çevre, Şehircilik ve İklim değişikliği Bakanlığı tarafından yayımlandığını hatırlatarak, sözlerini şöyle sürdürdü: ""Bunun amacı ömrünü tamamlamış lastiklerin çevreye verdiği zararı önlemekti. Ama daha sonra Cumhurbaşkanımızın eşi Emine Erdoğan hanımefendinin öncülüğüyle bu çalışmalar çok daha büyük boyutlara ulaştı. Şu bir gerçek ki atık çok değerli artık. Bundan sonra her türlü ürünün atığı değerleniyor. Tabii burada Emine Erdoğan hanımefendinin öncülüğü bize çok şevk verdi ve daha geniş alanlara yayıldı bu iş."" ""Kuruluşumuzdan bu yana 2 milyon ton atık lastiği geri dönüşüme kazandırdık"" Şahin, araç altından söküldükten sonra bir daha araca takılamayacak lastiklerin ""ömrünü tamamlamış lastik (ÖTL)"" olarak nitelendirildiğini belirterek, ""İkinci el lastikler, kaplamalık lastikler bizim konumuzun dışında olan şeyler. Araç altına takılamayacak lastikleri 81 il ve ilçelerinde bizim yetkili kıldığımız taşıyıcılar vasıtasıyla toplayıp geri kazanıma veriyoruz."" diye konuştu. LASDER olarak geçen yıl 222 bin ton atık lastik toplayarak geri kazanıma verdiklerini dile getiren Şahin, kurulduklarından bu yana 2 milyon ton atık lastiği geri dönüşüme kazandırdıklarını bildirdi. ""Çeşitli metotlarla geri dönüştürülüyor"" Erdoğan Şahin, ömrünü tamamlamış lastiklerin ""granülasyon"", ""piroliz"" ve ""rejenere kauçuk işlemi"" gibi çeşitli metotlarla geri kazandırıldığını ifade ederek, şu açıklamalarda bulundu: ""Ömrünü tamamlamış lastiklerden elde edilen granüller, suni çim futbol sahasında zemin malzemesi, yürüyüş yolları, koşu pistleri ve rekreasyon alanlarında yer karosu olarak kullanılıyor. Pirolitik yağ ise jeneratörlerde yakılarak elektrik elde edilmesinde kullanılmaktadır. Rejenere kauçuk da otomotiv yan sanayinde ve izolasyon malzemesi olarak kullanılmaktadır. Geri kazandırılamayan ÖTL'ler ise yüksek kalorifik değeri ve fosil yakıtlara göre daha az karbon ihtiva etmesi nedeniyle çimento fabrikalarında ek yakıt olarak kullanılmaktadır. Bu artan lastiklerden çıkan teller demir çelik sektöründe ham madde olarak kullanılabiliyor ki lastiğin içindeki çelik çok kalitelidir."" ""Çevreye olduğu gibi ekonomiye de katkı sağlıyor"" Erdoğan Şahin, atık lastik geri dönüşümünün çevreye olduğu gibi ekonomiye de katkı sağladığına dikkati çekti. Şahin, ""Sadece LASDER üyelerinin yükümlü olduğu kota miktarı açısından malzeme olarak geri kazandırılan ürünlerin ekonomiye katkısı yaklaşık 1,5 milyar liradır. Ama sadece ürün olarak bakmayın. Bir de bu işin lojistik tarafı var. Lojistik sektöründe de en az 250 milyon lira kadar bir para girişi sağlıyoruz. Aynı zamanda direkt ve dolaylı yollardan istihdam da yaratıyoruz."" şeklinde konuştu. ""Atık lastikler yeni lastik üretiminde de kullanılabiliyor"" LASDER Kurumsal İlişkiler ve Pazarlama Müdürü Şahin, atık lastiklerin yeni lastik üretiminde kullanılıp kullanılamayacağına ve Türkiye'de bu alanda ne gibi çalışmalar yapıldığına ilişkin soruya şu yanıtı verdi: ""Bu konuda dünyada çalışmalar var. Ama bugün Kocaeli'de bir firmamız da yapıyor. Lastiğin sadece sırt kauçuğundan bir toz elde ediyor. Sırt kauçuğun zaten içindeki şeyler ham maddeler, tabii kauçuk sentetik kauçuk is karası arası. Dolayısıyla sırt kauçuğu toz haline getirerek, kurutarak bir toz haline geliyor. Bu yeni lastik sektöründe yüzde 20'ye kadar kullanılabiliyor. Türkiye'de bir firma var. Dünyada da ikinci olduğunu biliyorum."""
485,"Bakan Şimşek, G20 toplantısı için yarın Brezilya'ya gidiyor","Hazine ve Maliye Bakanı Mehmet Şimşek, G20 Maliye Bakanları ve Merkez Bankası Başkanları Toplantısı'na katılmak üzere yarın Brezilya'ya gidecek.",Ekonomi,https://www.trthaber.com/haber/ekonomi/bakan-simsek-g20-toplantisi-icin-yarin-brezilyaya-gidiyor-840156.html,"Hazine ve Maliye Bakanı Şimşek'e, temaslarında Türkiye Cumhuriyet Merkez Bankası Başkanı Fatih Karahan da eşlik edecek. Brezilya'nın Sao Paulo kentinde gerçekleştirilecek toplantıda Şimşek, çok sayıda ikili görüşme gerçekleştirecek. Şimşek, temaslarını cuma günü tamamlayacak."
486,Ticari Gayrimenkul Fiyat Endeksi'nin ilki yayımlandı,"Türkiye Cumhuriyet Merkez Bankası, ticari gayrimenkul piyasasındaki fiyat gelişmelerinin izlenmesi amacıyla üretilen Ticari Gayrimenkul Fiyat Endeksi'ni yayımlamaya başladı.",Ekonomi,https://www.trthaber.com/haber/ekonomi/ticari-gayrimenkul-fiyat-endeksinin-ilki-yayimlandi-840152.html,"TCMB'den yapılan duyuruya göre, TGFE, Merkez Bankası internet sitesinde ""İstatistikler/Reel Sektör İstatistikleri/Ticari Gayrimenkul Fiyat Endeksi"" başlığı altında yer alıyor. Çalışmaya dair detaylı bilgiler, TCMB'nin bir süre önce yeniden başlattığı Merkezin Güncesi'nde yayımlanan ""Gayrimenkul Fiyatlarına İlişkin Yeni Bir Gösterge: Ticari Gayrimenkul Fiyat Endeksi"" başlıklı blog yazısında paylaşıldı. Özgül Atılgan Ayanoğlu, Ezgi Deryol, Erdi Kızılkaya ve Duygu Konukçu Çelik tarafından hazırlanan blog yazısında, küresel finansal kriz döneminde ticari gayrimenkul fiyatlarının konut fiyatlarına göre daha sert düşüş ve yüksek oynaklık gösterdiği belirtilerek, şöyle denildi: ""Ticari gayrimenkul fiyatlarının ekonomideki gelişmelere daha duyarlı olduğunu ima eden bu tecrübe, iktisadi faaliyetin takibinde ticari gayrimenkul fiyatlarının izlenmesinin önemini ortaya koydu. 2009 yılında Uluslararası Para Fonu (IMF) ve Finansal İstikrar Kurulu (FSB), bir rapor yayımlayarak ülkelerin TGFE oluşturmalarını öncelikli bir alan olarak belirledi. Ardından bu alandaki veri açıklarını gidermek amacıyla TGFE, G-20 Veri Açıkları Girişimi kapsamına alındı. TCMB, ülkemiz açısından bu veri açığını gidermek amacıyla TGFE'yi bugün yayımlamaya başladı."" Yazıda, Türkiye ile İstanbul, Ankara ve İzmir için hesaplanan TGFE'nin hesaplanma yöntemi ve sonuçları hakkında bilgiye yer verildi. ""Veri kaynağı olarak gayrimenkul değerleme şirketleri tarafından bankalar için düzenlenen değerleme raporları kullanıldı"" Ticari gayrimenkulün, genel olarak ""gelir sağlama amacıyla edinilen mülk"" olarak tanımlansa da uluslararası alanda kabul edilen ortak bir tanımının bulunmadığı kaydedilen yazıda, şu ifadeler yer aldı: ""Konut sektörüne göre daha heterojen yapıda olması ve alım-satım sıklığının görece az olması nedeniyle de fiyat değişimlerinin ölçülmesi oldukça güç. Bu nedenle fiyatları ölçmeyi ve takip etmeyi kolaylaştıracak, ülkelere yol gösterici bir uluslararası rehber henüz yok. Bu zorlukların bir sonucu olarak 63 Uluslararası Ödemeler Bankası (BIS) üyesinden sadece 23'ü TGFE'yi yayımlayabiliyor. Ülkemiz de yakın zamanda bu istatistiği yayımlamaya başlayarak söz konusu ülkeler arasına dahil oldu. Türkiye için oluşturulan TGFE'de veri kaynağı olarak gayrimenkul değerleme şirketleri tarafından bankalar için düzenlenen değerleme raporları kullanıldı. Değerleme raporları; gayrimenkulün yaş, alan, konum, yapı kalitesi ve benzeri karakteristik özellikleri ile değerleme uzmanının gayrimenkule ilişkin parasal değer tespitini içeriyor."" Türkiye geneli için öncelikle Dükkan Fiyat Endeksi ve Ofis Fiyat Endeksi üretildi Ticari gayrimenkul sınıflaması altında arsa, dükkan, ofis, tarla, sanayi tesisi ve benzeri birçok türde gayrimenkul yer alırken, TGFE hesaplamasında uluslararası örnekler takip edilerek sadece dükkan ve ofis değerleme raporları kullanıldı. Türkiye geneli için öncelikle Dükkan Fiyat Endeksi (DFE) ve Ofis Fiyat Endeksi'nin (OFE) üretildiği belirtilen yazıda şu bilgiler yer aldı: ""DFE ve OFE'lerin hesaplanmasında hedonik regresyon yöntemlerinden 'karakteristik fiyat yöntemi' kullanıldı. Konut Fiyat Endeksi (KFE) hesaplamasında da kullanılan bu yöntem, gayrimenkulün özelliklerini dikkate alarak fiyatlardaki kalite etkisini ayrıştırmakta ve saf fiyat değişimlerinin hesaplanmasına imkan vermekte. Gözlem sayısının yeterli olduğu bölgelerde regresyonlar yürütülerek Fisher endeksi formülüyle bölgesel DFE ve OFE'ler hesaplandı. Daha sonra bu endeksler, bölgelerin gayrisafi yurt içi hasıla payları ile ağırlıklandırılarak ülke düzeyine çıkıldı. Son aşamada, ülke geneli için hesaplanan DFE ve OFE, her bir gayrimenkul türünün toplam değeri ile ağırlıklandırılarak TGFE elde edildi."" Yazıda, dükkan ve ofisler için Türkiye genelinde, çeyreklik olarak, sırasıyla ortalama 15 bin ve 3 bin değerleme raporunun analiz edildiği belirtilerek, şu ifadeler kullanıldı: ""Bu gözlem sayıları, her bir bölge seviyesinde ve aylık frekansta endeks hesaplanması için yeterli değil. Bu nedenle endeksler, çeyreklik frekansta oluşturuluyor ve 3 büyük il ve Türkiye geneli için yayımlanıyor. 2015 yılı ikinci çeyreğinden başlayarak üretilen ve baz dönem olarak 2017 yılı alınan DFE, OFE ve TGFE'nin zaman serileri bulunuyor. Buna göre, 2023 yılı 4. çeyreğinde TGFE, DFE ve OFE sırasıyla 1019,7, 1009,5 ve 1077,6 seviyelerinde gerçekleşiyor."" Son 2 yılda ofis fiyatları lehine görülen ayrışma Yazıda, endekslerdeki yıllık değişimlere bakıldığında, 2021'in 3. çeyreğinden sonra ofis fiyatlarının daha yüksek oranda arttığı, geçen yılın son çeyreğinde ofis fiyatlarındaki artışın dükkan fiyatlarındaki yükselişin bir miktar altına gerilediği bildirildi. Söz konusu ayrışmaya ilişkin, ""Son 2 yılda ofis fiyatları lehine görülen bu ayrışmayı, pandemi etkilerinin geçmesiyle ofislere dönüş eğiliminin toparlanması ve konut fiyatlarındaki artışın, ikame özelliği nedeniyle, ofis fiyatları üzerine çapraz fiyat etkisi sürüklemiş olabilir."" denildi. TGFE sonuçları KFE ile karşılaştırıldığında, 2 endeksin de analiz döneminde benzer hareket gösterirken, konut fiyatları lehine olan ayrışmanın 2021'in son çeyreğinden itibaren güçlendiği ve 2022 yılı 3. çeyreğinde en yüksek seviyeye ulaştığı kaydedilen yazıda, bu ayrışmada, Kovid-19 sonrası konut talebinin ve evden çalışma eğiliminin artması ile uygun kredi koşullarının önemli bir etken olduğu vurgulandı. Yazıda, ""2023 yılı başından itibaren ise konut fiyatlarındaki göreli yüksek artış yavaşlıyor. 2023 yılı 4. çeyrekte, TGFE yıllık olarak yüzde 98,2 oranında artış gösterirken, KFE yıllık olarak yüzde 75,5 oranında artıyor."" denildi. Blog yazısının son bölümünde, ticari gayrimenkul piyasasındaki fiyat gelişmelerini takip etmenin hem ekonomideki gelişmelerin izlenmesi hem de finansal sağlamlık açısından gerekli olduğu vurgulanarak, ""Gerek politika yapıcılar gerek yatırımcılar açısından önemli kullanım alanı olan TGFE, ülke ekonomisi için değerli bir bilgi kaynağı. TCMB tarafından çeyreklik dönemler itibarıyla üretilen bu yeni istatistik ile önemli bir veri açığı kapatılmakta ve ekonomi ve para politikaları için yeni bir gösterge oluşturulmakta."" ifadeleri kullanıldı."
487,THY Teknik AŞ ile Silk Way West arasında bakım anlaşması yapıldı,"Türk Hava Yolları (THY) Teknik AŞ ile Azerbaycan merkezli Silk Way West Hava Yolları arasında, bakım ve yedek parça temini için anlaşma imzalandı.",Ekonomi,https://www.trthaber.com/haber/ekonomi/thy-teknik-as-ile-silk-way-west-arasinda-bakim-anlasmasi-yapildi-840149.html,"THY Basın Müşavirliğinden yapılan açıklamaya göre, anlaşma sayesinde Silk Way West Hava Yolları, THY Teknik AŞ'nin yedek parça havuzuna erişim sağlayacak ve gerekli komponentler için bakım ve onarım hizmetlerinden yararlanabilecek. Açıklamada görüşlerine yer verilen THY Teknik AŞ Genel Müdürü Mikail Akbulut, Silk Way West Hava Yolları ile uzun soluklu bir işbirliği için ilk adımı atmanın mutluluğunu yaşadıklarını belirterek, ""Komponent bakımında yılları aşan tecrübemiz ve geniş komponent envanterimiz ile dünya çapında önde gelen bir çözüm ortağı olmaktan gurur duyuyoruz. Kaliteli ve güvenilir hizmetlerimiz ile Silk Way West Hava Yolları'nın Boeing 777 kargo uçağı filosuna komponent hizmeti sunarak operasyonel verimliliklerine katkıda bulunacağız"" ifadelerini kullandı. Silk Way West Hava Yolları Genel Müdürü Wolfgang Meier de ""Operasyonel kabiliyetlerimizi güçlendirmek ve en yüksek standartta hava kargo hizmeti vermek üzere THY Teknik AŞ ile güçlerimizi birleştirmekten mutluluk duyuyoruz. Bu işbirliği, müşterilerimize dünya çapında hızlı ve güvenilir hizmet sunmaya verdiğimiz önemi kanıtlar niteliktedir"" değerlendirmesinde bulundu."
488,"Ticari Gayrimenkul Fiyat Endeksi yüzde 12,5 arttı","Ticari Gayrimenkul Fiyat Endeksi (TGFE), 2023'ün son çeyreğinde bir önceki çeyreğe göre yüzde 12,5, yıllık bazda nominal yüzde 98,2 ve reel olarak yüzde 21,8 arttı.",Ekonomi,https://www.trthaber.com/haber/ekonomi/ticari-gayrimenkul-fiyat-endeksi-yuzde-125-artti-840146.html,"Türkiye Cumhuriyet Merkez Bankası (TCMB) tarafından geçen yılın 4. çeyreğine ilişkin TGFE verileri ilk kez açıklandı. TGFE, 2023'ün son çeyreğinde bir önceki çeyreğe göre yüzde 12,5, yıllık bazda nominal yüzde 98,2 ve reel olarak yüzde 21,8 arttı. Türkiye genelinde 2023'ün son çeyreğinde bir önceki çeyreğe göre yüzde 13,1 artan Dükkan Fiyat Endeksi, bir önceki yılın aynı dönemine göre nominal yüzde 98,9, reel olarak da yüzde 22,2 arttı. 4. çeyrekte bir önceki çeyreğe göre yüzde 9 artan Ofis Fiyat Endeksi ise bir önceki yılın aynı dönemine göre nominal yüzde 94,2, reel olarak da yüzde 19,3 yükseldi. 3 büyük il için TGFE değişimine bakıldığında, geçen yılın 4. çeyreğinde bir önceki çeyreğe göre İstanbul, Ankara ve İzmir'de endeks, sırasıyla yüzde 9,4, yüzde 14,5 ve yüzde 13,6 artış gösterdi. Endeks değerleri bir önceki yılın aynı çeyreğine göre İstanbul, Ankara ve İzmir’de sırasıyla yüzde 80,9, yüzde 110,2 ve yüzde 110,1 artış kaydetti."
489,"Brent petrolün varil fiyatı 80,62 dolar","Brent petrolün varili uluslararası piyasalarda 80,62 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8062-dolar-840137.html,"Cuma günü 83,48 dolara kadar yükselen Brent petrolün varil fiyatı, günü 80,80 dolar seviyesinde tamamladı. Brent petrolün varil fiyatı, bugün saat 09.52 itibarıyla kapanışa göre yüzde 0,22 azalarak 80,62 dolar oldu. Aynı dakikalarda Batı Teksas türü (WTI) ham petrolün varili 76,28 dolardan alıcı buldu. Fiyatların düşüşünde, dünyanın en çok petrol tüketen ülkesi ABD'de talebin azaldığına işaret eden veriler etkili olmaya devam ediyor. ABD Enerji Enformasyon İdaresi, ülkedeki ticari ham petrol stoklarının geçen hafta 3,5 milyon varil arttığını açıklamıştı. Ülkede faizin bir süre daha yüksek seviyede kalmasının petrol talebini azaltacağı beklentisi ve ABD dolarının diğer para birimleri karşısında değer kazanması fiyatların aşağı yönlü hareketini destekliyor. Uzmanlar, bu hafta ABD Merkez Bankasının (Fed) enflasyon göstergesi olarak da takip ettiği çekirdek kişisel tüketim harcamaları verisini yakından takip edecek. Piyasa oyuncuları, bu hafta ABD ekonomisine ilişkin verilerin Fed'in gelecek dönemlerde atacağı adımlara ilişkin sinyal vermesini bekliyor. Fed'in faiz indirimine ne zaman başlayacağına yönelik belirsizlik devam ederken, yatırımcılar banka yetkililerinin açıklamalarını da yakından takip edecek. Öte yandan, Kızıldeniz'de devam eden çatışmaların küresel petrol arzını olumsuz etkileyeceği endişesi, fiyatların aşağı yönlü hareketini kısıtlıyor. Yemen'deki İran destekli Husiler, dün ABD ve İngiliz savaş uçaklarının ülkenin güneybatısındaki Taiz kentinin Şemir bölgesini bombaladığını duyurdu. Husiler, ABD ve İngiltere'nin 12 Ocak'ta başlattığı saldırılarda ilk kez bir sivilin hayatını kaybettiğini açıkladı. ABD Savunma Bakanlığından (Pentagon) yapılan açıklamada, ABD ve İngiltere'nin müttefiklerinin desteğiyle Yemen'de 8 farklı yerde 18 Husi hedefini vurduğu bildirildi. Husiler, dün Aden Körfezi'nde bir Amerikan petrol tankerini ve Kızıldeniz'de bir dizi Amerikan savaş gemisini hedef aldıklarını açıkladı. Brent petrolde teknik olarak 80,87 ile 81,11 dolar aralığının direnç, 80,55 ile 79,62 dolar aralığının ise destek bölgesi olarak izlenebileceği ifade ediliyor."
490,Borsa İstanbul güne yükselişle başladı,"Borsa İstanbul'da BIST 100 endeksi, haftaya yüzde 0,39 yükselişle 9.411,11 puandan başladı. Açılışta BIST 100 endeksi, önceki kapanışa göre 36,91 puan ve yüzde 0,39 değer kazanarak 9.411,11 puana çıktı.",Ekonomi,https://www.trthaber.com/haber/ekonomi/borsa-istanbul-gune-yukselisle-basladi-840132.html,"Bankacılık endeksi yüzde 0,11, holding endeksi yüzde 0,28 artış kaydetti. Sektör endeksleri arasında en fazla kazandıran yüzde 1,55 ile bilişim olurken, tek kaybettiren yüzde 0,52 ile turizm oldu. Cuma günü, alış ağırlıklı bir seyir izleyen Borsa İstanbul'da BIST 100 endeksi, günü yüzde 0,29 değer kazancıyla 9.374,20 puandan tamamlayarak tüm zamanların en yüksek kapanışını gerçekleştirdi. Endeks gördüğü en yüksek seviye rekorunu da 9.416,70 puana taşıdı. Analistler, küresel pay piyasalarında, geçen hafta Nvidia'nın son çeyrekte beklentilerin üzerinde kar açıklamasıyla artan risk iştahının yerini temkinli bir seyre bıraktığını belirterek, bu hafta ABD'de ve yurt içinde büyüme verilerinin yatırımcıların odağına yerleştiğini söyledi. Öte yandan, cuma günü Hazine ve Maliye Bakanı Mehmet Şimşek, Türkiye'nin, Mali Eylem Görev Gücünün (FATF) gri listesinden çıkışı sürecinde son aşamaya gelindiğini belirterek, ""FATF ekibi tarafından Türkiye'ye yapılacak ziyaret akabinde hazırlanacak değerlendirme raporu haziran ayındaki Genel Kurul toplantısında ele alınacak ve bu toplantıda ülkemize yönelik gri liste kararının kaldırılması bekleniyor."" dedi. Düşüş eğilimini sürdüren Türkiye'nin 5 yıllık kredi risk primi (CDS) de 284 baz puana indi. AA Finans'ın beklenti anketine katılan ekonomistler, Gayri Safi Yurt içi Hasılanın (GSYH) geçen yılın 4. çeyreğinde yüzde 3,97 arttığını tahmin etti. Ekonomistlerin 2023 yılının tamamına ilişkin büyüme beklentilerinin ortalaması yüzde 4,40, 2024 sonuna ilişkin büyüme tahminlerinin ortalaması ise yüzde 3,44 oldu. Analistler, bugün yurt içinde veri gündeminin sakin olduğunu, yurt dışında ise ABD'de yeni konut satışları ve Dallas Fed imalat sanayi endeksi verilerinin takip edileceğini belirterek, teknik açıdan BIST 100 endeksinde 9.450 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
491,Küresel piyasalar ABD'de açıklanacak verilere odaklandı,"Küresel piyasalarda, bu hafta ABD'de büyüme başta olmak üzere yoğun veri gündemi yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-abdde-aciklanacak-verilere-odaklandi-840109.html,"Yarı iletken çip ve yapay zeka alanında faaliyet gösteren teknoloji şirketlerinin, Nvidia önderliğinde gelecek dönemlerde de piyasaların yönü üzerinde etkili olması beklenirken, bu hafta gözler, ABD Merkez Bankasının (Fed) enflasyon göstergesi olarak da takip ettiği, çekirdek kişisel tüketim harcamaları verilerine çevrildi. Analistler, geçen hafta Nvidia'nın öncülüğünde artan risk iştahının yeni haftaya başlarken törpülendiğini ifade ederek, bu hafta ABD'de açıklanacak verilerin, Fed'in gelecek dönemlerde atacağı adımlara ilişkin sinyaller verebileceğini söyledi. Fed'in ne zaman faiz indirimine başlayacağına yönelik belirsizlik devam ederken, banka yetkililerinin açıklamaları da yatırımcıların odağında bulunuyor. Cuma günü New York Fed Başkanı John Williams, faiz indirimlerinin yılın sonlarında yapılmasının muhtemel olduğunu belirterek, faiz artışı öngörmediğini kaydetti. Fed yetkililerinin bu hafta da sözle yönlendirmelerine devam edeceğini aktaran analistler, söz konusu yönlendirmelerin ve açıklanacak makroekonomik verilerin piyasalarda oynaklığı artırabileceğini dile getirdi. Para piyasalarında, Fed'in martta politika faizini sabit tutacağına kesin gözüyle bakılırken, bankanın ilk faiz indirimine gitme ihtimali mayısta yüzde 20 ve haziranda ise yüzde 68 ile fiyatlanıyor. Öte yandan, ABD'nin 10 yıllık tahvil faizi haftaya 2 baz puanlık düşüşle yüzde 4,24'ten başlarken, dolar endeksi önceki kapanışının hemen üzerinde, 104 seviyesinde bulunuyor. Altının ons fiyatı ise 7 günlük yükseliş serisinin ardından bugün önceki kapanışının yüzde 0,2 altında 2 bin 33 dolardan alıcı buluyor. Petrol fiyatlarında küresel arz ve talep dengesi aranırken, talebin azaldığına yönelik verilerin fiyatları aşağı yönlü baskılamasına karşın Orta Doğu'da devam eden gerilim petrol arzı konusunda endişeleri artırıyor. Söz konusu gelişmelerle birlikte, Brent petrolün varil fiyatı, cuma günü yüzde 2,1 azalırken, bugün de önceki kapanışının yüzde 0,6 altında, 80,5 dolardan işlem görüyor. Cuma günü, New York borsasında S&P 500 endeksi yüzde 0,03 değer kazanarak 5.088,80 puanla ve Dow Jones endeksi de yüzde 0,16 artarak 39.131,53 puanla tüm zamanların en yüksek günlük kapanışını kaydetti. Nasdaq endeksi ise yüzde 0,28 azalışla günü tamamladı. ABD'de endeks vadeli kontratlar yeni güne ise negatif bir seyirle başladı. Avrupa Avrupa borsalarında da cuma günü zirveler yenilenirken, bugün gözler Avrupa Merkez Bankası (ECB) Başkanı Christine Lagarde'ın yapacağı konuşmaya çevrildi. Analistler, ECB ve İngiltere Merkez Bankasının (BoE) haziranda faiz indirimine başlayacağına yönelik beklentilerin devam ettiğini belirterek, bu hafta açıklanacak Avro Bölgesi'nde enflasyon verilerinin yatırımcıların odağında bulunduğunu söyledi. Stoxx Europe 600 endeksi yüzde 0,43 artarak 497,24 puan, Almanya'da DAX 40 endeksi yüzde 0,28 primle 17.419,33 puan ve Fransa'da CAC 40 endeksi yüzde 0,70 yükselerek 7.966,68 puan ile tüm zamanların en yüksek günlük kapanışını gerçekleştirdi. İtalya'da FTSE MIB 30 endeksi de yüzde 1,07 artarak 32.700,92 puanla Mayıs 2008'den bu yana en yüksek günlük kapanışını kaydetti. Avrupa'da endeks vadeli kontratlar ise yeni güne de negatif bir seyirle başladı. Asya pay piyasalarında Japonya hariç negatif bir seyir öne çıkarken, Japonya'da Nikkei 225 endeksi rekor tazeledi. Çin hükümetinin ekonomik aktiviteyi destekleyici adımlarına devam etmesi beklenirken, hükümetin cuma günü otomobil ve ev aletleri de dahil olmak üzere geleneksel tüketici ürünlerinin satışlarının artırılması yönündeki çağrısı dikkati çekti. Öte yandan, bu hafta Japonya'da açılanacak enflasyon ve sanayi üretimi verileri yatırımcıların odağına yerleşirken, söz konusu verilerin piyasalarda oynaklığı artırabileceği ifade ediliyor. Ayrıca, demir cevheri geçen hafta yaklaşık yüzde 9 azalışla Ekim 2023'ten bu yana en düşük seviyesine gerilerken, Çin yeni yıl tatilinin sona ermesinin ardından ülkede çelik talebine ilişkin toparlanma umutları da devam ediyor. Kapanışa yakın Güney Kore'de Kospi endeksi yüzde 0,5, Çin'de Şanghay bileşik endeksi yüzde 0,2 ve Hong Kong'da Hang Seng endeksi yüzde 0,3 değer kaybederken, Japonya'da Nikkei 225 endeksi yüzde 0,3 artış kaydetti. Yurt içi piyasalar Yurt içinde dalgalı bir seyir izleyen Borsa İstanbul'da BIST 100 endeksi, geçen haftanın son işlem gününü yüzde 0,29 değer kazancıyla 9.374,20 puandan tamamlayarak tüm zamanların en yüksek kapanışını gerçekleştirdi. Endeks gördüğü en yüksek seviye rekorunu da 9.416,70 puana taşırken, düşüş eğilimini sürdüren Türkiye'nin 5 yıllık kredi risk primi (CDS) de 284 baz puana indi. Dolar/TL, cuma günü alıcılı bir seyir izleyerek günü önceki kapanışının yüzde 0,2 üzerinde 31,0400'dan tamamlamasının ardından bugün bankalararası piyasanın açılışında 31,0950 seviyesinden işlem görüyor. Bu hafta yurt içinde büyüme verileri başta olmak üzere yoğun veri gündemi yatırımcıların odağına yerleşti. Beklenti anketine katılan ekonomistler, Gayri Safi Yurt içi Hasılanın (GSYH) geçen yılın 4. çeyreğinde yüzde 3,97 arttığını tahmin etti. Ekonomistlerin 2023 yılının tamamına ilişkin büyüme beklentilerinin ortalaması yüzde 4,40, 2024 sonuna ilişkin büyüme tahminlerinin ortalaması ise yüzde 3,44 oldu. Analistler, bugün yurt içinde veri gündeminin sakin olduğunu, yurt dışında ise ABD'de yeni konut satışları ve Dallas Fed imalat sanayi endeksi verilerinin takip edileceğini belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
492,VİOP'ta endeks kontratı haftaya yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, haftaya yüzde 0,1 yükselişle 10.059,00 puandan başladı.",Ekonomi,https://www.trthaber.com/haber/ekonomi/viopta-endeks-kontrati-haftaya-yukselisle-basladi-840106.html,"Şubat vadeli endeks kontratı, açılış seansında önceki normal seans kapanışın yüzde 0,1 üzerinde 10.059,00 seviyesinden işlem gördü. Cuma günü, alıcılı bir seyir izleyen endeks kontratı, normal seansı önceki kapanışının yüzde 0,4 üzerinde 10.048,75 puandan tamamladı. Endeks kontratı, akşam seansında yükselişini sürdürerek 10.070,25 puana çıktı. Analistler, küresel pay piyasalarında, geçen hafta Nvidia'nın son çeyrekte beklentilerin üzerinde kar açıklamasıyla artan risk iştahının yerini temkinli bir seyre bıraktığını belirterek, bu hafta ABD'de ve yurt içinde büyüme verilerinin yatırımcıların odağına yerleştiğini söyledi. Öte yandan, cuma günü Hazine ve Maliye Bakanı Mehmet Şimşek, Türkiye'nin, Mali Eylem Görev Gücünün (FATF) gri listesinden çıkışı sürecinde son aşamaya gelindiğini belirterek, ""FATF ekibi tarafından Türkiye'ye yapılacak ziyaret akabinde hazırlanacak değerlendirme raporu haziran ayındaki Genel Kurul toplantısında ele alınacak ve bu toplantıda ülkemize yönelik gri liste kararının kaldırılması bekleniyor."" dedi. Düşüş eğilimini sürdüren Türkiye'nin 5 yıllık kredi risk primi (CDS) de 284 baz puana indi. AA Finans'ın beklenti anketine katılan ekonomistler, Gayri Safi Yurt içi Hasılanın (GSYH) geçen yılın 4. çeyreğinde yüzde 3,97 arttığını tahmin etti. Ekonomistlerin 2023 yılının tamamına ilişkin büyüme beklentilerinin ortalaması yüzde 4,40, 2024 sonuna ilişkin büyüme tahminlerinin ortalaması ise yüzde 3,44 oldu. Analistler, bugün yurt içinde veri gündeminin sakin olduğunu, yurt dışında ise ABD'de yeni konut satışları ve Dallas Fed imalat sanayi endeksi verilerinin takip edileceğini belirterek, teknik açıdan endeks kontratında 10.100 ve 10.200 seviyelerinin direnç, 10.000 ve 9.900 puanın destek konumunda olduğunu kaydetti."
493,Kıyı Emniyeti 9 işçi alacak,"Kıyı Emniyeti Genel Müdürlüğü 9 personel alacak. Resmi Gazete'de yer alan ilanına göre, söz konusu personel, daimi işçi statüsünde alınacak.",Ekonomi,https://www.trthaber.com/haber/ekonomi/kiyi-emniyeti-9-isci-alacak-840102.html,"Kıyı Emniyeti Genel Müdürlüğü'ne 3 ikinci mühendis, 1 gözcü-muhabereci, 2 mühendis, 1 tekniker ve 2 elektrik zabiti alımı gerçekleştirilecek. İlana başvurular, 1 Mart'a kadar Türkiye İş Kurumu üzerinden yapılacak. Alıma ilişkin detaylar, Türkiye İş Kurumu'nun https://esube.iskur.gov.tr/Istihdam/AcikIsIlanAra.aspx internet adresinde yayımlandı. Nihai listelerin Kıyı Emniyeti Genel Müdürlüğüne ulaşmasının ardından sözlü sınav/mülakat yeri, saati ve tarihi ayrıca duyurulacak. Adayların atamaya esas başarı puanı, kurum tarafından yapılan sözlü sınav ile KPSS puanının aritmetik ortalaması alınarak belirlenecek ve kurumun internet sitesinde ilan edilecek. En yüksek başarı puanından başlamak üzere atama yapılacak kadro sayısı kadar asıl aday ve asıl aday sayısı kadar da yedek aday belirlenecek."
494,Aldatıcı ve yanıltıcı reklamlara 24 milyon lira ceza,"Reklam Kurulu, bu ayki toplantısında, aldatıcı reklam veya haksız ticari uygulamalar nedeniyle işletmelere 24 milyon 16 bin 573 liralık para cezası uyguladı. Kurulun yılın ilk iki ayında kestiği ceza tutarı ise yaklaşık 48 milyon lira oldu.",Ekonomi,https://www.trthaber.com/haber/ekonomi/aldatici-ve-yaniltici-reklamlara-24-milyon-lira-ceza-840100.html,"Ticaret Bakanlığı'ndan yapılan açıklamada, Kurulda, tüketicileri aldatan, yanıltan, tecrübe ve bilgi eksikliklerini istismar eden reklamlar ile haksız ticari uygulamaların incelendiği aktarıldı. Kurulca, şubat ayı toplantısında görüşülen 185 dosyadan 157'sinin mevzuata aykırı bulunduğunun belirtildiği açıklamada, söz konusu reklam ve ticari uygulamalar hakkında durdurma cezası ile 24 milyon 16 bin 573 lira idari para cezası uygulanmasına karar verildiği ifade edildi. Kurulun, bu yılın ilk iki ayında da 345 dosya hakkında görüş ve değerlendirmelerde bulunduğuna da işaret edilen açıklamada, tüketicileri aldatan, yanıltan, tecrübe ve bilgi eksikliklerini istismar eden aldatıcı reklam veya haksız ticari uygulama olduğu tespit edilen 296 dosya hakkında durdurma cezasının yanı sıra, 47 milyon 900 bin 904 lira idari para cezası uygulanmasına karar verildiği aktarıldı. Sağlık hizmetlerine ilişkin reklamlar incelendi Açıklamada, Kurul tarafından, özellikle mevsimsel değişiklikler ile tüketici sağlığına yönelik dönemsel reklamların ön plana çıkmasıyla, başta takviye edici gıdalar olmak üzere, gıda ve kozmetik ürünler gibi doğrudan tüketicilerin kullanımına yönelik sağlık beyanı içeren ürün reklamları ve sağlık hizmetlerine ilişkin reklamların titizlikle takip edildiği ve incelendiğine dikkat çekildi. Beşeri faydaları hakkında tüketicileri yanıltan, kamu sağlığını bozucu nitelikte, mevzuata aykırı bulunan reklamlar hakkında müeyyide uygulandığının belirtildiği açıklamada, aykırı bulunan 47 dosya hakkında 9 milyon 126 bin 735 lira idari para ceza uygulandığı belirtildi. Takviye edici gıda reklamları mercek altında Bakanlıkça hazırlanan ""2023 Yılı Takviye Edici Gıda Reklamları Raporu""nda, takviye edici gıda reklamlarına ilişkin mevzuat ve reklam örneklerinin ayrıntılı incelemeleri ile kapsamlı sektör analizinin ortaya konulduğunun belirtildiği açıklamada, şu ifadelere yer verildi: ""Pandemi sürecinin yol açtığı toplumsal kaygı ve beraberindeki hızlı dijitalleşme ile takviye edici gıdalar başta olmak üzere sağlık beyanıyla satışa sunulan ürünler hakkında tüketici aleyhine bilgi asimetrisi oluştuğu gözlemlenmiştir. Bu bağlamda, sosyal medya kullanımının yaygınlaşması ile sosyal medya etkileyicilerinin (influencerlar) tanıtımlarının olumsuz etkileri göz önünde bulundurularak hem tüketicilerimizin takviye edici gıda reklamlarına ilişkin farkındalıklarının artırılması hem de sektör aktörlerine yol göstermek amacıyla anılan rapor kamuoyuyla paylaşılmıştır."""
495,Hayvancılıkta 5 yıllık yol haritası yarın açıklanacak,"Tarım ve Orman Bakanlığı tarafından hayvancılıkta sektör paydaşları ve uzmanların görüşleri alınarak hazırlanan 5 yıllık eylem planı, yarın Bakan İbrahim Yumaklı tarafından kamuoyuyla paylaşılacak.",Ekonomi,https://www.trthaber.com/haber/ekonomi/hayvancilikta-5-yillik-yol-haritasi-yarin-aciklanacak-839925.html,"Bakanlık, tarımsal üretimde belirlenen hedefler doğrultusunda çalışmalar gerçekleştiriyor. Hayvancılık sektörü de hem üretici hem de tüketici yönüyle ele alınıyor. Bu kapsamda, hayvancılıkta sektör paydaşları ve uzmanların görüşleri alınarak yeni bir yol haritası hazırlandı. Yol haritasında, hayvansal üretim planlaması, yeni destekleme modeli, hayvan hastalıklarıyla mücadelede yeni tedbirler ve Islah Eylem Planı konularında yenilikler ilan edilecek. Ayrıca, anaç hayvan sayısının artırılmasına yönelik çalışmalar da duyurulacak. Üreticiyi koruyacak ve tüketiciyi kollayacak bir yol haritası hazırlanması amacıyla yürütülen çalışmalarla kaliteli, verimli ve sürdürülebilir bir sektör hedeflendi. Son 21 yılda 312 milyar lira destek Tarım ve Orman Bakanı Yumaklı, yarın düzenleyeceği basın toplantısıyla 2024-2028 dönemini kapsayan 5 yıllık yeni hayvancılık programını kamuoyuyla paylaşacak. Son 21 yıldır hayvancılık sektörünün rekabet gücünü artırmak için yürütülen çalışmaların da bu vesileyle kamuoyuyla paylaşılması öngörülüyor. Bakanlık, desteklemeler, kırsal kalkınma hibeleri, AR-GE faaliyetleri, regülasyon çalışmalarını bir arada yürütüyor. Sektöre son 21 yılda 312 milyar lira destek sağlandı. Yeni dönemde uygulanacak destekleme modelinin de yarın aktarılması planlanıyor."
496,Küresel piyasalar veri gündemine odaklandı,Küresel piyasalarda gözler gelecek hafta ABD'de açıklanacak büyüme verilerine çevrildi.,Ekonomi,https://www.trthaber.com/haber/ekonomi/kuresel-piyasalar-veri-gundemine-odaklandi-839811.html,"Yarı iletken çipler ve yapay zeka alanında faaliyet gösteren teknoloji şirketleri, Nvidia önderliğinde piyasaların yönü üzerinde etkili oldu. Nvidia, son çeyrekte yıllık yüzde 769 artışla 12,29 milyar dolar net kar elde ederek tahminleri aştı. Son çeyrekte beklentilerin üzerinde kar açıklamasının ardından şirketin hisse fiyatı geçen haftayı yüzde 9 artışla tamamladı. Nvidia'nın hisse fiyatı, 823,94 dolara kadar çıktı. Böylelikle şirketin piyasa değeri bir süreliğine 2 trilyon doları aştı. Öte yandan, ABD Merkez Bankasının (Fed) faiz indirimlerine ne zaman başlayacağına dair belirsizlik sürerken, geçen hafta yayınlanan Federal Açık Piyasa Komitesi (FOMC) toplantı tutanakları da yetkililerin para politikasını hızlı gevşetme konusunda endişeleri olduğunu gösterdi. Tutanaklarda, Fed yetkililerinin, enflasyonun düşürülmesinde daha fazla ilerleme kaydedilmesinin beklenenden daha uzun sürebileceği ihtimaline ağırlık verdiği bilgisi yer aldı. Fed yetkililerinin, kısıtlayıcı para politikası duruşuna ne kadar süre devam edilmesi gerektiğine ilişkin belirsizliğin altını çizdiği aktarılan tutanaklarda, ""Çoğu yetkili, politika duruşunu gevşetmek için çok hızlı hareket etmenin risklerine dikkati çekti ve enflasyonun sürdürülebilir bir şekilde yüzde 2'ye düşüp düşmediğine karar verirken gelen verileri dikkatle değerlendirmenin önemini vurguladı. Ancak birkaç yetkili, aşırı kısıtlayıcı duruşun çok uzun süre sürdürülmesinin ekonomiye yönelik aşağı yönlü risklere işaret ettiğini belirtti."" ifadesi kullanıldı. Para piyasalarında, Fed'in martta faizi sabit bırakacağına kesin gözüyle bakılırken Bankanın mayısta faiz indirimine başlama ihtimali yüzde 25'e, haziranda başlama ihtimali yüzde 67'ye geriledi. Ayrıca, uluslararası kredi derecelendirme kuruluşu Standard&Poor's, ABD'nin para politikasına ilişkin 2024 görünümünü değiştirmediğini, Fed'in haziran toplantısında politika faizini 25 baz puan, yıl sonuna kadar ise 75 baz puan düşüreceğini öngördüğünü bildirdi. Fed yetkililerinin açıklamaları da geçen hafta yakından takip edildi. Richmond Fed başkanı Thomas Barkin, manşet enflasyonun düşmesine rağmen konut gibi sektörlerde fiyat baskılarının devam ettiğini vurgularken, Fed Yönetim Kurulu Üyesi Michelle Bowman, yakın gelecekte faiz indirimi ihtimaline karşı olduğunu dile getirdi. Fed Başkan Yardımcısı Philip Jefferson, Bankanın güçlü eylemlerinin politika faizini oldukça kısıtlayıcı bölgeye taşıdığına işaret ederek, para politikasındaki sıkı duruşun ekonomik faaliyet ve enflasyon üzerinde aşağı yönlü baskı oluşturduğunu bildirdi. Ekonomi genel olarak beklendiği gibi gelişirse yılın sonlarında politika faizini düşürmeye başlamanın muhtemelen uygun olacağını ifade eden Jefferson, ancak riskler nedeniyle zaman çizelgesi veremeyeceğini söyledi. Philadelphia Fed Başkanı Patrick Harker da Fed'in faiz oranlarını çok erken düşürmesinin risk oluşturduğunu belirtti. Fed'in enflasyonda yüzde 2 hedefine doğru ilerlemenin son adımında olduğunu dile getiren Harker, son verilerin enflasyonun yavaşlatılmasında dengesiz bir ilerleme olduğunu gösterdiğini söyledi. Uluslararası Para Fonu Sözcüsü Julie Kozack da enflasyonun yavaşlamasına rağmen henüz hedefe yeterince yakın olmadığını belirterek, merkez bankalarını para politikasında erken gevşemeye karşı tedbirli olmaya çağırdı. Orta Doğu'da yaşanan gelişmeler yatırımcıların odağında olmaya devam ederken, Brent petrolün varil fiyatı geçen haftayı yüzde 2,2 azalışla 80,9 dolardan tamamladı. Altının ons fiyatı ise yüzde 1,2 artışla 2 bin 36 dolara çıktı. Bununla birlikte ABD'nin 10 yıllık tahvil faizi haftayı 36 baz puan azalışla yüzde 4,2560'tan tamamladı. Dolar endeksi de geçen hafta yüzde 0,3 azalışla 103,9'a geriledi. New York borsasında tarihi zirveler görüldü Yapay zeka ve yarı iletken alanındaki şirketler, Nvidia öncülüğünde endekslerin hareketine katkıda bulunurken, New York pay piyasalarında geçen hafta pozitif seyir izlendi. ABD merkezli şirket Intuitive Machines'in ""IM-1"" misyonu kapsamında SpaceX üretimi Falcon 9 roketiyle uzaya gönderilen ""Odysseus"" adlı uzay aracı, Ay'a iniş yaptı. ABD'nin 1972'den bu yana ilk kez Ay'a inişini gerçekleştiren şirketin hisseleri geçen hafta yüzde 30'dan fazla değer kazandı. Öte yandan, ülkede şirketler finansal sonuçlarını açıklamayı sürdürdü. Geçen yıl dördüncü çeyrekte beklentilerin üzerinde kar ve gelir bildiren Walmart'ın hisseleri, geçen hafta yüzde 3'ün üzerinde değer kazanırken, şirket ayrıca akıllı televizyon üreticisi Vizio'yu nakit olarak 2,3 milyar dolar veya hisse başına 11,50 dolar karşılığında satın alacağını duyurdu. ABD'nin büyük perakende zincirlerinden Home Depot'un geçen yılın son 3 ayında kar ve geliri, satışlarındaki azalışa rağmen tahminleri aştı ancak şirketin 2024 mali yılında öngördüğü toplam satış büyümesi beklentilerin altında kaldı. Home Depot'un hisseleri geçen hafta yüzde 3,2 yükseldi. Makroekonomik veri tarafında ise ABD'de ilk kez işsizlik maaşı başvurusunda bulunanların sayısı, 17 Şubat ile biten haftada 12 bin kişi azalışla 201 bine gerilerken, 5 haftanın en düşük seviyesini kaydetti. Ülkede imalat sanayi Satınalma Yöneticileri Endeksi (PMI), şubatta aylık 0,8 puan artarak 51,5 ile 17 ayın en yüksek seviyesine çıktı, hizmet sektörü PMI ise şubatta 1,2 puan azalarak 51,3 ile 3 ayın en düşük seviyesine geriledi. ABD'de ikinci el konut satışları, ocakta yüzde 3,1 artarak piyasa beklentilerinin üzerinde gerçekleşti. Söz konusu gelişmelerle geçen hafta S&P 500 endeksi yüzde 1,70, Dow Jones endeksi yüzde 1,30, Nasdaq endeksi yüzde 1,40 değer kazandı. S&P 500 endeksi 5.110,04, Dow Jones endeksi 39.282,28, Nasdaq endeksi 16.134,22 puanla tarihi zirveyi gördü. 26 Şubat ile başlayan haftada pazartesi günü yeni konut satışları, Dallas Fed imalat sanayi aktivite endeksi, salı günü dayanaklı mal siparişleri, CB tüketici güven endeksi, çarşamba günü Gayri Safi Yurt İçi Hasıla (GSYH), toptan eşya stokları, perşembe günü kişisel gelirler ve harcamalar, cuma günü Michigan Üniversitesi tüketici güven endeksi verileri takip edilecek. Avrupa borsalarında İngiltere hariç pozitif bir seyir izlendi Avrupa borsalarında geçen hafta alış ağırlıklı bir seyir izlenirken, Avrupa Merkez Bankası (ECB) ve İngiltere Merkez Bankasının (BoE) haziranda faiz indirimine başlayacağına yönelik beklentiler devam ediyor. ECB'nin ocak ayı para politikası toplantı tutanakları, ECB Yönetim Konseyi üyelerinin faiz indirimlerini tartışmak için henüz erken olduğu konusunda hemfikir olduklarını ortaya koydu. ECB, geçen yıl enflasyonla mücadele kapsamında gittiği faiz artışları nedeniyle 2004'ten beri ilk kez zarar etti. Geçen hafta açıklanan verilere göre, Avro Bölgesi'nde ocakta Tüketici Fiyat Endeksi (TÜFE) aylık yüzde 0,4 azalırken, yıllık bazda yüzde 2,8 artışla beklentiler paralelinde gerçekleşti. ECB'nin Tüketici Beklentileri Anketi'ne göre ise Avro Bölgesi'ndeki tüketicilerin 12 ay için ortalama enflasyon beklentisi yüzde 3,2'den yüzde 3,3'e yükseldi. BoE Başkanı Andrew Bailey de piyasaların bu yıl BoE'den faiz indirimleri beklemesinin mantıksız olmadığını belirtti. Avro Bölgesi'nde inşaat üretiminin aralıkta kasım ayına kıyasla yüzde 0,8 ve bir önceki yılın aynı dönemine göre yüzde 1,9 artış göstermesi dikkati çekerken, AB pazarında yeni otomobil satış sayısı da ocak ayında geçen yılın aynı ayına göre yüzde 12,1 artarak 851 bin 690'a ulaştı. Almanya tarafında ise hükümet, bu yıl için daha önce yüzde 1,3 olarak açıklanan büyüme beklentisini zayıf küresel talep, jeopolitik belirsizlikler ve yüksek seyreden enflasyonun etkisiyle yüzde 0,2'ye düşürdüğünü bildirdi. Almanya ekonomisi aynı zamanda 2023’ün son çeyreğinde, yüksek enflasyonun hane halkının satın alma gücünü azaltmasının etkisiyle bir önceki çeyreğe göre yüzde 0,3 küçüldü. Öte yandan, geçen hafta, Almanya Merkez Bankası (Bundesbank), dış talebin zayıfladığını, tüketicilerin harcamalarında temkinli olduğunu ve artan finansman maliyetlerinin yatırımları sınırlamaya devam edebileceğini belirterek, Almanya ekonomisinin geçen yılın son çeyreğinin ardından bu yılın ilk çeyreğinde de daralma göstererek teknik resesyona girebileceğini bildirdi. İngiltere'nin en büyük bankalarından HSBC'nin hisse fiyatının, son çeyrekte vergi öncesi karındaki gerileme ve iştiraki olan Çin finans kuruluşundaki değer kaybı nedeniyle yüzde 8'den fazla gerilemesi dikkati çekti. Geçen hafta İngiltere'de FTSE 100 endeksi yüzde 0,1 değer kaybederken, Almanya'da DAX endeksi yüzde 1,76, Fransa'da CAC 40 endeksi yüzde 2,56 ve İtalya'da MIB 30 endeksi yüzde 3,22 değer kazandı. Almanya'da DAX endeksi 17.443,74 puan, Fransa'da CAC 40 endeksi 7.976,40 puanla rekor seviyeyi gördü. Gelecek hafta çarşamba günü Avro Bölgesi'nde tüketici güven endeksi, reel kesim güven endeksi ile ekonomik güven endeksi, perşembe günü Almanya'da işsizlik oranı ile TÜFE, cuma günü Avro Bölgesi'nde imalat sanayi PMI, TÜFE ile işsizlik oranı verileri takip edilecek Asya borsalarında Japonya rekoru Nvidia finansal sonuçlarının ardından vadeli piyasalarda artan risk iştahı, Asya pay piyasalarına da taşındı. Çin Merkez Bankası (PBoC) emlak kredileri için referans kabul edilen 5 yıl vadeli kredi faizi oranını (LPR) düşürdü. Ülkede emlak piyasasını canlandırmak adına PBoC, aylık sabitlemede konut kredileri için gösterge faiz oranı olan 5 yıllık kredi ana faiz oranını beklentilerin üzerinde indirdi. PBoC, 5 yıllık kredi faiz oranını 25 baz puan düşürerek yüzde 4,20'den yüzde 3,95'e indirirken, bir yıllık kredi faiz oranını ise yüzde 3,45'te sabit bıraktı. Piyasalar, söz konusu faiz indiriminin 10 baz puan olmasını bekliyordu. Analistler, faiz kararının ardından pay piyasalarında oynaklığın arttığını belirterek, ülkedeki çeşitli borsa yatırım fonlarının işlem hacmindeki artışın devlet destekli fonların piyasayı desteklemeye devam ettiğine dair ipucu verdiğini dile getirdi. Öte yandan, Japonya'da geçen hafta açıklanan verilere göre, ihracatın ocakta yıllık yüzde 11,9 artışla beklentileri aşması dikkati çekti. Ülkede imalat sanayi Satınalma Yöneticileri Endeksi (PMI) 47,2 ile Ağustos 2020'den bu yana en düşük seviyeye gerilerken, hizmet sektörü PMI 52,5'e indi. Güney Kore Merkez Bankası ise politika faizini dokuzuncu toplantısında da yüzde 3,50'de sabit bıraktı. Yükseliş eğilimini üst üste üçüncü haftaya taşıyan dolar/yen paritesi, geçen haftayı yüzde 0,1 artışla 150,4 seviyesinde tamamladı. Söz konusu gelişmelerin ardından haftalık bazda Japonya'da Nikkei 225 endeksi yüzde 1,59, Hong Kong'da Hang Seng endeksi yüzde 2,36, Çin'de Şanghay bileşik endeksi yüzde 4,85 ve Güney Kore'de Kospi endeksi yüzde 0,54 değer kazandı. Japonya'da Nikkei 225 endeksi, 1989'daki zirvesini geçen hafta 39.156,97 puana taşıdı. 26 Şubat ile başlayan haftada Japonya'da açıklanacak veriler öne çıkıyor. Japonya'da salı günü TÜFE, çarşamba günü perakende satışlar ile sanayi üretimi, cuma günü ise işsizlik oranı verileri açıklanacak. Yurt içinde gözler büyüme verilerine çevrildi Yurt içinde ise geçen hafta yükseliş eğilimini üst üste 8. haftaya taşıyan Borsa İstanbul'da BIST 100 endeksi, haftayı yüzde 1,34 artışla 9.374,20 puandan tamamlayarak tüm zamanların en yüksek günlük ve haftalık kapanışını gerçekleştirdi. Endeks, gördüğü en yüksek seviye rekorunu da 9.416,70 puana taşıdı. Dolar/TL, haftayı bir önceki kapanışın yüzde 0,65 üzerinde 31,0444'ten tamamladı. Düşüş eğilimini sürdüren Türkiye'nin 5 yıllık kredi risk primi (CDS) 287 baz puana indi. Türkiye Cumhuriyet Merkez Bankası (TCMB) Para Politikası Kurulu (PPK), politika faizi olan bir hafta vadeli repo ihale faiz oranını değiştirmeyerek yüzde 45'te sabit tuttu. TCMB'den faiz oranlarına ilişkin yapılan duyuruda, ""Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir."" ifadesine yer verildi. Gelecek hafta yurt içinde çarşamba günü ekonomik güven endeksi ile dış ticaret dengesi, perşembe günü GSYH, cuma günü ise imalat sanayi PMI verileri takip edilecek. Beklenti anketine katılan ekonomistler, GSYH'nin geçen yılın 4. çeyreğinde yüzde 3,97 arttığını tahmin etti. Ekonomistlerin 2023 yılının tamamına ilişkin büyüme beklentilerinin ortalaması yüzde 4,40, 2024 sonuna ilişkin büyüme tahminlerinin ortalaması ise yüzde 3,44 oldu. Analistler, BIST 100 endeksinde teknik açıdan 9.400 ve 9.500 seviyesinin direnç, 9.300 ve 9.200 puanın destek olarak öne çıkabileceğini belirtti."
497,Gazi Teknopark ihracat gelirini artıracak,"Gazi Teknopark Teknoloji Geliştirme Bölgesi Genel Müdürü Elif Başak Teksin, bu yıl yaklaşık 30 milyon dolar ihracat geliri hedeflediklerini söyledi.",Ekonomi,https://www.trthaber.com/haber/ekonomi/gazi-teknopark-ihracat-gelirini-artiracak-839809.html,"Gazi Teknopark Teknoloji Geliştirme Bölgesi Genel Müdürü Teksin, yaptığı açıklamada, Gazi Üniversitesinin akademik gücü ve altyapı desteğiyle 2007'de kurulan Gazi Teknopark'ta, 140'a yakın firmada, 1100'ün üzerinde personelle AR-GE, yazılım, tasarım projelerinin yürütüldüğünü söyledi. Geçen yıl sonu itibarıyla 50'ye yakın yeni girişimcinin desteklendiğini belirten Teksin, bölgeye firma kabulünde sektörel kısıt olmamakla birlikte son yıllarda büyük veri, yapay zeka, enerji, sürdürülebilirlik, eğitim ve sağlık teknolojileri alanındaki girişimlere daha çok odaklandıklarını ifade etti. Teksin, BİGG Anahtar programı kapsamında bugüne kadar yüzde 51 başarı oranına ulaştıklarını vurgulayarak, 2017'den bu yana 83 girişimcinin toplamda 25 milyon liraya yakın hibe alarak şirketleştiğini söyledi. Ege Teknopark, Bahçeşehir Üniversitesi, Yaşar Üniversitesi, Kuzey İzmir TEKMER ve İnci Holding ile yeni konsorsiyum içinde çalışmalara devam ettiklerini belirten Teksin, şunları kaydetti: ""Geçen yılın sonu itibarıyla Gazi Teknopark firmalarının 2008'den bu yana toplam ihracat gelirleri 73 milyon dolara ulaştı. Bu yıl ise yaklaşık 30 milyon dolar ihracat geliri hedefliyoruz. Bilişim kümemizdeki firmalarla Türkiye Cumhuriyeti ile Birleşik Arap Emirlikleri arasında imzalanan Kapsamlı Ekonomik Ortaklık Anlaşması (KEOA) çerçevesinde, Ticaret Bakanlığının da hedef ülkeler listesindeki Dubai'ye gelecek ay sektörel ticaret heyeti göndermeyi planlıyoruz. Pakistan İslamabad'da yer alan ve ülkenin ilk tam entegre bilim ve teknoloji parkı olan Ulusal Bilim ve Teknoloji Parkı (NSTP) ile Gazi Üniversitesi ve Gazi Teknopark arasında işbirliği olanaklarını artırmak amacı protokol imzaladık. İki teknoloji geliştirme bölgesinde yer alan firmalar arasında yapılan eşleşmeleri en kısa sürede B2B’lere dönüştürmek için de görüşmelerimizi sürdürüyoruz."" G-Tech Partner programıyla bu yıl da ülkenin lokomotif firmaları ile Gazi Teknopark'taki firmaları buluşturarak, işbirlikleri kurmayı amaçladıklarını vurgulayan Teksin, her geçen yıl bir önceki yıla göre daha iyi işlere imza atarak ülkenin AR-GE, inovasyon ve girişimcilik ekosistemine önemli katkılar sağlamaya devam edeceklerini kaydetti."
498,"Vergi Haftası ""Geleceğimiz vergilerimizle güvende"" sloganıyla kutlanacak","Vergi Haftası, bu yıl 26 Şubat-3 Mart tarihlerinde, ""Geleceğimiz vergilerimizle güvende"" sloganıyla kutlanacak.",Ekonomi,https://www.trthaber.com/haber/ekonomi/vergi-haftasi-gelecegimiz-vergilerimizle-guvende-sloganiyla-kutlanacak-839786.html,"Gelir İdaresi Başkanlığının (GİB), 35. Vergi Haftası dolayısıyla yaptığı açıklamaya göre, söz konusu hafta kapsamında çocuklarda ve gençlerde vergi bilincinin oluşturulması ve bunun toplumun tüm kesimlerine benimsetilmesi, mükelleflerin vergiye gönüllü uyumunun sağlanması ve kayıt dışı ekonomiyle mücadele bilincinin oluşturulması amacıyla çeşitli tanıtım ve bilgilendirme faaliyetleri düzenlenecek. Bu yıl, 26 Şubat-3 Mart tarihlerinde, ""Geleceğimiz vergilerimizle güvende"" sloganıyla gerçekleştirilecek etkinlikler için hazırlanan afişler 81 ilde vergi dairesi başkanlıkları ve defterdarlıklar ile kamu kurumlarının ""outdoor TV"" ekranlarında gösterilecek. Ayrıca çocuklarda vergi bilincini geliştirmek için ""Vergi geleceğimizin anahtarıdır"" sloganıyla hazırlanan öğrenci afişi de okullara asılacak. E-posta abonelerine gönderilen kutlama mesajının yanı sıra, yıl boyunca, vergi konusunda farkındalığın artırılması ve mevzuat güncellemelerinin en kısa zamanda etkin bir şekilde iletilmesi amacıyla bilgilendirme mesajları gönderilecek. Gazetelerin editörlerine ve ekonomi yazarlarına vergiyle ilgili toplumda bilinci artırmaya yönelik bilgilendirme metni gönderilecek. Üniversitelerde panel, konferans gibi etkinlikler gerçekleştirilecek, genç girişimciler ve GİB hakkında kurumsal bilgilendirme yapılacak. Milli Eğitim Bakanlığı (MEB) Eğitim Bilişim Ağı'nda ilkokul, ortaokul ve lise öğrencileri için hazırlanan videolar yayınlanacak. MEB sosyal medya hesaplarından vergi haftasına yönelik paylaşımlarda bulunulacak. Yeni işe başlayan mükelleflerin hak ve ödevleri, genç girişimciler ve e-Dönüşüm (dijital dönüşüm) konularında bilgilendirme toplantıları düzenlenecek. Türkiye genelinde beyan, ödeme ve diğer vergisel yükümlülüklerini zamanında yerine getiren ""gönüllü uyum seviyesi"" yüksek mükellefler, vergi dairelerinde oluşturulan heyetlerce iş yerlerinde ziyaret edilecek. Vergi Haftası süresince oynanan Süper Lig ve TFF 1. Lig futbol müsabakalarında, tribünlere ""Geleceğin garantisi vergilerinizdir, vergi haftası kutlu olsun"" yazılı pankart asılacak. Bankaların ATM ekranlarında Vergi Haftası süresince kutlama mesajı yer alacak. Hafta süresince PTT tarafından ""Vergi güçtür"" yazılı flam uygulanacak. Ayrıca Türk Kızılay işbirliğiyle kan bağışı kampanyası düzenlenecek."
499,ECB: Tüketiciler enflasyonun yüksek olmasını bekliyor,"Avrupa Merkez Bankası'nın Tüketici Beklentileri Anketi'ne göre, Euro Bölgesi'ndeki tüketiciler, kısa vadede geçen yıla göre daha yüksek enflasyon bekliyor.",Ekonomi,https://www.trthaber.com/haber/ekonomi/ecb-tuketiciler-enflasyonun-yuksek-olmasini-bekliyor-839784.html,"Avrupa Merkez Bankası (ECB), Ocak 2024'e ilişkin Tüketici Beklentileri Anketi sonuçlarını açıkladı. Buna göre, Euro Bölgesi'ndeki tüketicilerin 12 ay için ortalama enflasyon beklentisi yüzde 3,2'den 3,3'e yükseldi. Tüketicilerin gelecek 3 yıl için enflasyon beklentisi ise Aralık 2023'te olduğu gibi yüzde 2,5 olarak gerçekleşti. Her iki beklentinin ECB'nin yüzde 2'lik enflasyon hedefinin üzerinde olması dikkati çekti. Bölgedeki tüketicilerin ekonomik büyümeye ilişkin beklentileri bir önceki aya göre iyileşirken, Aralık 2023'te eksi yüzde 1,3 olan tüketicilerin gelecek 12 aya ilişkin ekonomik büyüme beklentisi ocakta eksi yüzde 1,1'e indi. Tüketiciler, gelecek 12 ayda işsizliğin ortalama yüzde 10,9 olmasını bekliyor. Aralık 2023'te beklenti yüzde 11,2 olması yönündeydi. ECB'nin Tüketici Beklentileri Anketi, aylık olarak yayınlanıyor. Anket, Euro Bölgesi GSYH'sinin yaklaşık yüzde 85'ini temsil eden Almanya, Fransa, İtalya, İspanya, Hollanda ve Belçika'dan yaklaşık 14 bin kişiyle görüşülerek yapılıyor. Enflasyon beklentileri, merkez bankasının para politikasında önemli bir rol oynuyor. ECB'nin faiz artırımları konusunda ne kadar ileri ve hangi hızda gideceği enflasyon görünümünü belirleyecek. ECB, enflasyona karşı bu yılın başında faiz oranlarını rekor seviyeye yükseltmişti. Banka son zamanlarda gelecek birkaç ay için faiz oranlarının sabit kalacağı sinyalini verirken, piyasalar, bankanın bir sonraki hamlesinin faiz oranlarında indirim olmasını bekliyor. Avrupa İstatistik Ofisi (Eurostat) verilerine göre, Euro Bölgesi'nde aralıkta yüzde 2,9 olan yıllık enflasyon ocakta yüzde 2,8'e indi. Bu arada, ECB, Temmuz 2022'den bu yana art arda 10 toplantıda faiz oranlarını toplamda 450 baz puan artırmıştı. Geçen yıl faiz artışlarına devam eden ECB, Eylül 2023'teki toplantısında refinansman faizini yüzde 4,50'ye yükseltmesinin ardından ekim, aralık ve Ocak 2024 toplantılarında değişikliğe gitmemişti. ECB yetkilileri, enflasyonu zamanında yüzde 2 hedefine geri getirmek için gerekli olduğu sürece faiz oranlarını yeterince kısıtlayıcı seviyelerde tutacağını açıklamıştı."
500,Kripto paraya sıkı denetim gelecek,Kripto para piyasasının yasal zemine oturtulması için hazırlıklarda sona gelindi. Üzerinde çalışılan taslakla kripto piyasasında belli sınırı geçen kazançlardan işlem vergisi alınması planlanıyor. Düzenlemenin seçim sonrası Meclis'e gelmesi bekleniyor.,Ekonomi,https://www.trthaber.com/haber/ekonomi/kripto-paraya-siki-denetim-gelecek-839774.html,"Kripto varlıklar tanımlanıp işlem vergisi alınacak. Denetlenebilirlik ve şeffaflık sağlanacak. Kripto para piyasasının yasal zemine oturtulması için hazırlıklarda sona gelindi. Düzenleme ile kripto varlıkların belli sınırı geçen kazançlarından işlem vergisi alınması planlanıyor. Kripto para ile kara para aklanmasının önüne geçilmesi hedefleniyor. Kripto sektörüne ilişkin çalışma Ekonomi Koordinasyon Kurulu sonrasında yapılan toplantılarda da gündeme geldi. İşlem yürütülen borsalar şeffaf hale gelecek Düzenleme ile kripto para işlemi yürüten borsaların denetlenebilir ve şeffaf hale getirilmesi amaçlanıyor. Bu kapsamda borsalara sermaye şartı getirilirken kuruluş sürecinde teminat istenecek. Kripto varlıkların ihraç ve dağıtımı, alım satım yapanların uyacakları ilkeler belirlenecek. Kripto varlıklara şifreleme getirilecek Sektördeki şirketlere alt yapı çalışmaları için de belirli bir süre verilecek. Çalışmada kripto varlıklara hangi şartlarda hukuki nitelik kazandırılacağı belirlendi.
Kripto varlıkların belirli bir şifreleme ve algoritma üzerinden tanımlanması yasa teklifinde yer alacak. Ayrıca kripto varlıkların şifrelerinin kime ait olduğu net ifadelerle yasaya eklenecek.   "
501,Çiftçilere tarımsal destek ödemesi bugün yapılacak,Tarım ve Orman Bakanlığınca 50 milyon 900 bin liralık tarımsal destekleme ödemesinin bugün çiftçilerin hesaplarına aktarılacağı açıklandı.,Ekonomi,https://www.trthaber.com/haber/ekonomi/ciftcilere-tarimsal-destek-odemesi-bugun-yapilacak-839738.html,"Bakanlığın sosyal medya platformu X'ten yapılan paylaşımında, tarımsal destek ödemelerine ilişkin bilgi verildi. Paylaşımda, 50 milyon 900 bin liralık tarımsal destekleme ödemesinin bugün çiftçilerin hesaplarına aktarılacağı belirtildi. Ödemeler kapsamında kırsal kalkınma yatırım desteği olarak 13 milyon 838 bin 744 lira, sertifikalı fidan kullanım desteklenmesi kapsamında 24 milyon 877 bin 104 lira, hayvan gen kaynakları desteği olarak 11 milyon 770 bin 500 lira ve sertifikalı tohum kullanım desteği olarak 413 bin 652 lira ödeme yapılacağı bilgisi paylaşımda yer aldı."
502,Bakan Şimşek: Türkiye'nin FATF'ın gri listesinden çıkması için son aşamaya gelindi,"Hazine ve Maliye Bakanı Mehmet Şimşek, Türkiye'nin, Mali Eylem Görev Gücünün (FATF) gri listesinden çıkışı sürecinde son aşamaya gelindiğini açıkladı.",Ekonomi,https://www.trthaber.com/haber/ekonomi/bakan-simsek-turkiyenin-fatfin-gri-listesinden-cikmasi-icin-son-asamaya-gelindi-839729.html,"Bakan Şimşek, FATF'ın bugün gerçekleştirilen Genel Kurul toplantısında alınan karara ilişkin değerlendirmede bulundu. Toplantıda Türkiye'ye ilişkin alınan karara işaret eden Şimşek, şunları kaydetti: ""FATF ülkemizin, kara para aklama ve terörizmin finansmanı ile mücadele sisteminin daha da güçlendirilmesi için oluşturulan Eylem Planı'nın tüm maddelerini tamamladığı kararına varmıştır. Böylece ülkemizin gri listeden çıkışı sürecinde son aşamaya gelinmiştir. Prosedür uyarınca FATF ekibi tarafından Türkiye'ye yapılacak ziyaret akabinde hazırlanacak değerlendirme raporu haziran ayındaki Genel Kurul toplantısında ele alınacak ve bu toplantıda ülkemize yönelik gri liste kararının kaldırılması bekleniyor."" Şimşek, bugün gelinen aşamanın, Mali Suçları Araştırma Kurulu Başkanlığı (MASAK) koordinasyonunda, başta Adalet, İçişleri ve Dışişleri Bakanlıkları olmak üzere tüm ilgili kurum ve kuruluşların yürüttüğü yoğun çalışmaların sonucu olduğuna işaret ederken, ""Bu başarılı sonucun elde edilmesinde emeği geçen başta MASAK olmak üzere tüm kurum ve kuruluşlarımızın temsilcilerine teşekkür ediyorum."" ifadesini kullandı. Bakan Şimşek, ayrıca sosyal medya hesabından yaptığı açıklamada, ""Ülkemizi gri listeden çıkarmak için teknik çalışmalarımızı başarıyla tamamladık. Haziran ayında yapılacak yerinde denetim ile gri listeden çıkma süreci tamamlanmış olacak"" dedi. "
503,Borsa İstanbul'da yeni rekor,"Borsa İstanbul'da BIST 100 endeksi, yüzde 0,29 değer kazancıyla günü 9.374,20 puandan tamamlayarak tüm zamanların en yüksek günlük ve haftalık kapanışını gerçekleştirirken, gördüğü en yüksek seviye rekorunu 9.416,70 puana taşıdı.",Ekonomi,https://www.trthaber.com/haber/ekonomi/borsa-istanbulda-yeni-rekor-839725.html,"BIST 100 endeksi, önceki kapanışa göre 27,03 puan artarken, toplam işlem hacmi 137,2 milyar lira oldu. BIST 100 endeksi, yüzde 0,29 değer kazancıyla günü 9.374,20 puandan tamamladı. Bu puanla tüm zamanların en yüksek günlük ve haftalık kapanışını gerçekleştiren BIST 100 endeksi, gördüğü en yüksek seviye rekorunu 9.416,70 puana taşıdı. Bankacılık endeksi yüzde 0,67 değer kazanırken, holding endeksi yüzde 0,16 değer kaybetti. Sektör endeksleri arasında en çok kazandıran yüzde 2,81 ile iletişim, en çok kaybettiren ise yüzde 1,88 ile metal ana sanayi oldu. Analistler, Nvidia'nın beklentilerin üzerinde gelen finansal sonuçlarının ardından ABD, Avrupa ve Japonya pay piyasalarında yeni zirvelerin görüldüğünü vurgulayarak, yurt içi piyasalarda da alış ağırlıklı bir seyrin hakim olduğunu ifade etti. Öte yandan, düşüş eğilimini sürdüren Türkiye'nin 5 yıllık kredi risk primi (CDS) 287 baz puana geriledi. Haftaya yurt içinde büyüme, ekonomik güven endeksi, dış ticaret dengesi, yurt dışında ise ABD'de büyüme, kişisel gelir ve harcamalar, inşaat harcamaları, Michigan Üniversitesi tüketici güven endeksi, Avro Bölgesi'nde enflasyon, tüketici güven endeksi, Almanya'da enflasyon, dünya genelinde açıklanacak imalat sanayi Satınalma Yöneticileri Endeksi (PMI) başta olmak üzere yoğun veri gündeminin takip edileceğini dile getiren analistler, teknik açıdan BIST 100 endeksinde 9.500 seviyesinin direnç, 9.300 ve 9.200 seviyelerinin destek konumunda olduğunu kaydetti. AA Finans'ın beklenti anketine katılan ekonomistler, gayrisafi yurt içi hasılanın (GSYH) geçen yılın 4. çeyreğinde yüzde 3,97 arttığını tahmin ediyor. Ekonomistlerin 2023 yılının tamamına ilişkin büyüme beklentilerinin ortalaması ise yüzde 4,40, 2024 sonuna ilişkin büyüme tahminlerinin ortalaması ise yüzde 3,44 oldu."
504,Bakan Şimşek: İhracat için tüm olanaklarımızı seferber ediyoruz,"Hazine ve Maliye Bakanı Mehmet Şimşek, ""İç talebi kontrol altına alırken, kaynaklarımızı daha üretken ve verimli alanlara yönlendiriyor, ihracat için tüm olanaklarımızı seferber ediyoruz"" dedi.",Ekonomi,https://www.trthaber.com/haber/ekonomi/bakan-simsek-ihracat-icin-tum-olanaklarimizi-seferber-ediyoruz-839663.html,"Hazine ve Maliye Bakanı Şimşek, ihracatçıların desteklenmesi için sağlanan dış kaynak imkanlarına ilişkin değerlendirmede bulundu. Türk Eximbank tarafından yürütülecek Dünya Bankası garantili ""Türkiye Yeşil İhracat Projesi""nin Dünya Bankası İcra Direktörleri Kurulu tarafından onaylandığını bildiren Şimşek, şu ifadeleri kullandı: ""Söz konusu proje kapsamında Türk Eximbank, çeşitli kreditörlerden 1 milyar avro tutarında kredi sağlayacak. Türk Eximbank'ın sağlayacağı 1 milyar avroluk kredinin yeşil dönüşümü ve yeşil ihracatı desteklemek amacıyla 600 milyon avrosuna Dünya Bankası garanti, Hazine ve Maliye Bakanlığı da karşı garanti sağlayacak. Bu sayede Eximbank'ın daha uzun vade ve daha düşük maliyetle uluslararası piyasalardan borçlanması mümkün olacak."" Şimşek, Proje'nin önemine işaret ederek, ""Dünya Bankasından sağlanan 600 milyon avroluk kredi garantisiyle, yeşil dönüşümü ve yeşil ihracatı desteklemek amacıyla Türk Eximbank tarafından ihracatçılara uzun vadeli finansman sağlanacak. Böylelikle, Avrupa Birliği sınırda karbon düzenlemesi mekanizmasının olumsuz etkilerinin giderilerek Türkiye ekonomisinin itici gücü olan ihracatçılarımızın uluslararası rekabet gücünün artırılması hedefleniyor."" değerlendirmesinde bulundu. Ülkenin yeşil dönüşümünün ve ihracatçıların desteklenmesi için Dünya Bankasıyla güçlü işbirliğini kararlılıkla sürdürdüklerini vurgulayan Şimşek, ""İç talebi kontrol altına alırken, kaynaklarımızı daha üretken ve verimli alanlara yönlendiriyor, ihracat için tüm olanaklarımızı seferber ediyoruz. Dış finansman yoluyla sağladığımız kaynağın önemli bölümünü ihracatçımız için kullanmaya devam edeceğiz."" ifadesini kullandı. ""Cari dengede iyileşme sağlıyoruz"" Şimşek; maliye, para ve seçici kredi politikalarıyla tüketim artışını kontrol altına alırken, yatırım ve ihracata da güçlü destek verdiklerini belirterek, ""Böylece büyüme kompozisyonu ve cari dengede iyileşme sağlıyoruz."" diye konuştu. Türk Eximbank'ın ihracatçıların yeşil dönüşümle ilgili projelerini desteklemek üzere yurt dışı sermaye piyasalarından ve uluslararası finansal kuruluşlardan 3,7 milyar dolar kaynak temin ettiğini de anımsatan Şimşek, bu yöndeki kredi ve kaynak girişlerinin devam etmesini beklediklerini bildirdi. Şimşek, bu dönemde ihracatçıların finansmana erişimini önceliklendirdiklerini ve Türk Eximbank'ın sermayesinde art arda artışlar yapıldığını kaydetti."
505,KOBİ'ler KAAN için göreve hazır,Türk savunma sanayisine katkı sağlayan KOBİ'ler hem milli muharip uçak KAAN'a güç katacak hem de bu süreçte yeteneklerini artıracak.,Ekonomi,https://www.trthaber.com/haber/ekonomi/kobiler-kaan-icin-goreve-hazir-839662.html,"Ostim Savunma ve Havacılık Kümelenmesi (OSSA) Yönetim Kurulu Başkanı ve DORA Makina Genel Müdürü İbrahim Yarsan, yaptığı açıklamada, KAAN'ın ilk uçuşunun, ülkenin bu aşamalara gelmesinin gurur verici olduğunu söyledi. OSSA olarak birçok KOBİ'yi bünyelerinde barındırdıklarına işaret eden Yarsan, KAAN projesinin KOBİ'lere zor görevlerin, yapılması gereken birçok işin olduğunu göstereceğini belirtti.   Yarsan, şu değerlendirmelerde bulundu: ""KAAN'ın ilk uçuşu, milli muharip uçağımızın göklere yükselmesi KOBİ'lerin de onun gibi yoğun bir çalışmayla yükselmesi gerektiğini gösteriyor. Bu zamana kadar birçok projede yer alan KOBİ'lerimiz burada da fazlasıyla görev almaya devam edecektir. KAAN projesinde üye firmalarımız da çalışmakta. Onların bu başarılarının devam edeceğini umuyorum. Birçok KOBİ firması için yoğun iş imkanı oluşacak. Bu önemli kısım, beraberinde milli muharip uçağa sahip olmak ülkemiz adına çok değerli. Bu proje ve gelecek projelerde göreve her zaman hazırdık ve hazır olmaya devam edeceğiz. Bu başarıların da devam edeceğini düşünüyoruz.""   KAAN projesinin mutlaka KOBİ'lere de güç katacağını vurgulayan Yarsan, bir projenin başlaması ve ivme almasının ise zaman aldığını kaydetti. Bu alandaki birikimin önemine dikkati çeken Yarsan, ""Tuşa bastığınız zaman hemen aktif olmuyor. Bu yıl içerisinde çok büyük yükler üzerimize gelmese bile yıllar içerisinde, ilk 5 yılda yavaş yavaş, sonra daha artarak geleceğine inanıyorum. Milli muharip uçağımızın başlaması demek savunma ve havacılıktaki birçok projenin de aynı canlılıkta devam etmesi gerektiği anlamına geliyor. Çünkü sadece bir savaş uçağı yapmak değil buna bağlı olarak birçok bağlantılı iş ve ekipmanlar, cihazlar gelecektir. Hepsi bizim için değerli olacaktır. Çünkü artık Türkiye belli bir bilgi birikimine ve yapabilme kabiliyetine erişmiş oluyor."" diye konuştu. İş birliği buluşması KOBİ'lerin gücünü gösterecek İbrahim Yarsan, 17-19 Nisan'da Ankara'da gerçekleştirecekleri Savunma ve Havacılıkta Endüstriyel İşbirliği Günleri (ICDDA) etkinliği ile ana yüklenicilerin yeni alt yüklenicilerle, KOBİ'lerle bir araya geleceğini bunun da KAAN gibi projelere katkı sağlayacağını belirtti. Yurt dışından gelen firmaların da burada Türkiye'deki KOBİ'lerin gücünü gördüğünü vurgulayan Yarsan, bu gücün KAAN'da yansıyacağını ifade etti."
506,Küresel ham çelik üretimi ocakta azaldı,"Küresel ham çelik üretimi, ocakta geçen yılın aynı ayına kıyasla yüzde 1,6 azalarak 148,1 milyon ton oldu.",Ekonomi,https://www.trthaber.com/haber/ekonomi/kuresel-ham-celik-uretimi-ocakta-azaldi-839659.html,"Merkezi Brüksel'de bulunan Dünya Çelik Birliği, ocak ayı ham çelik üretim verilerini açıkladı. Buna göre, küresel ham çelik üretimi, ocakta 2023'ün aynı dönemine göre yüzde 1,6 azalarak 148,1 milyon tona geriledi. Söz konusu dönemde dünyanın en büyük çelik üreticisi Çin'in üretiminin yüzde 6,9 azalarak 77,2 milyon tona düştüğü tahmin edildi. Japonya'nın üretiminin yüzde 0,6 artarak 732 milyon tona yükseldiği, Almanya'nın üretiminin yüzde 0,9 azalışla 2,9 milyon tona, Brezilya'nın üretiminin de yüzde 7,2 azalışla 2,5 milyon tona düştüğü hesaplandı. Bu dönemde ABD'nin üretimi de yüzde 0,3 azalarak 6,8 milyon tona geriledi. Türkiye'nin ham çelik üretimi ise ocakta geçen yılın aynı dönemine göre yüzde 24,7 artarak 3,2 milyon tona yükseldi. Söz konusu dönemde çelik üretiminin Rusya'da yüzde 1,2 artarak 6,2 milyon tona, İran'da ise yüzde 39,3 artarak 2,6 milyon tona çıktığı tahmin edildi."
507,İhracatçı firmalara destek paketi,"Ticaret Bakanlığı, ihracatçı şirketlerce alınan danışmanlık hizmeti giderlerini 5 yıl süreyle yüzde 50 oranında ve toplamda 10 milyon liraya kadar destekleyecek.",Ekonomi,https://www.trthaber.com/haber/ekonomi/ihracatci-firmalara-destek-paketi-839657.html,"Ticaret Bakanlığının Yeşil Mutabakata Uyum Projesi Desteği'yle, ihracatçı firmaların, Avrupa Yeşil Mutabakatı kapsamında kurumsal sürdürülebilirlik odaklı dönüşümlerinin sağlanabilmesi için farkındalık oluşturulması, mevcut durumun iyileştirilmesine yönelik yol haritasının belirlenmesi, şirketlerin ulusal ve uluslararası fonlara erişimlerinin kolaylaştırılması hedefleniyor. Ticaret Bakanlığından yapılan açıklamaya göre, Gümrük Birliği Anlaşması ve Türkiye'nin toplam ihracatı içinde yüzde 40'ın üzerinde aldığı pay dikkate alındığında dış ticarette Türkiye'nin en önemli partneri olan Avrupa Birliği (AB) ile gelecek dönemde ticaretin kurallarını sürdürülebilirlik ve yeşil dönüşüm belirleyecek. AB tarafından ""Sınırda Karbon Düzenlemesi Mekanizması (SKDM)"" kapsamında belirlenen 5 sektör (demir-çelik, çimento, alüminyum, gübre, elektrik ve hidrojen) ile tekstil ve hazır giyim sektörlerinin yeşil dönüşüm sürecinden en hızlı ve en fazla etkilenen sektörler olacakları öngörülüyor. Bu kapsamda, 2023'te bu sektörlerce AB'ye gerçekleştirilen ihracat, AB'ye gerçekleştirilen toplam ihracatın yüzde 34'ünü oluşturdu. Türkiye'nin ihracatının bu dönüşüm sürecinden olumsuz etkilenmemesi ve ihraç pazarlarını kaybetmemesi adına, ihracatçıların konuya ilişkin farkındalıklarının artırılması ve sürece ilişkin yol haritasının oluşturulmasına yönelik kapsamlı bir destek sağlanması hayati önem taşıyor. Bu çerçevede, ilgili paydaşlarla, yoğun bir çalışma sonrası hazırlanan Avrupa Yeşil Mutabakata Uyum Projesi Desteği Resmi Gazete'de yayımlanarak yürürlüğe girdi. Söz konusu destekle, ihracatçı firmaların, Avrupa Yeşil Mutabakatı kapsamında kurumsal sürdürülebilirlik odaklı dönüşümlerini sağlayabilmeleri için farkındalığın oluşturulması, mevcut durum analizinin yapılması, bu durumun iyileştirilmesine yönelik yol haritasının belirlenmesi, şirketlerin ulusal ve uluslararası fonlara erişimlerinin kolaylaştırılması hedefleniyor. Oluşturulan bütüncül destek modeliyle, herhangi olgunluk seviyesindeki bir firma için zorunluluk ve belirsizlik olan bu süreç, kriterleri ve parametreleriyle tanımlanacak, nerede durduğu ve nereye varması gerektiği belirlenecek, altyapının dönüştürülmesi konusunda yol gösterilecek. Yeşil Mutabakata Uyum Projesi Desteği'nin bu hedefleri doğrultusunda, şirketlerce alınan danışmanlık hizmeti giderleri, 5 yıl süresince, yüzde 50 oranında ve toplamda 10 milyon liraya kadar Ticaret Bakanlığı tarafından desteklenecek. İhracatçıların marka ve TURQUALITY ve birim kira destek süreleri yenilendi İhracatta pazar çeşitliliği sağlamak Ticaret Bakanlığının en önemli öncelikleri arasında yer alıyor. Bu kapsamda yürürlüğe konulan Uzak Ülkeler ve İslam Ülkeleri İhracatı Geliştirme stratejileri ile söz konusu ülkelerle ticareti geliştirmek için yoğun bir gayret gösteriliyor. Bugün yayımlanan kararla ayrıca anılan stratejilerin etkisini artırmak amacıyla bu ülkelerde faaliyet gösteren ihracatçıların marka ve TURQUALITY ve birim kira destek süreleri yenilendi. Bakanlık, Türk ihraç ürünlerini en etkili bir biçimde dünyaya tanıtmak amacıyla, 2028 İhracat Tanıtım ve Pazarlama Vizyonu kapsamında, 41 farklı sektör ve ürün grubuna yönelik tanıtım ve pazarlama kampanyası başlattı. Karar ile bu kampanyanın daha da güçlendirilmesi için ihracatçı birliklerinin üst kuruluşu olan Türkiye İhracatçılar Meclisi (TİM) ve sektör ve bölgelerini tek başına temsil eden ihracatçı birlikleri daha yüksek limitlerle desteklenebilecek. İhracatta önde gelen sektörleri yurt dışında tanıtmaya yönelik TURQUALITY Tanıtım Projesi Desteği'nde yapılan yeniliklerle daha fazla ülkede daha fazla proje ortaya konulabilecek, tüm ihraç ürünleri dünyaya daha güçlü bir şekilde tanıtılacak. Fuar katılımları, B2B sektörleri başta olmak üzere, birçok sektör ve ürün grubu için yurt dışı pazarlara açılmanın en etkili yollarından biri olarak kabul ediliyor. Ticaret Bakanlığı, her yıl 90'a yakın ülkede, yaklaşık 1500'ü bireysel katılım, 300'ü milli katılım olmak üzere, yaklaşık 1800 uluslararası fuara ihracatçıların katılımını destekliyor. Her yıl 9 bin civarında firma, yurt dışı fuar desteklerinden yararlanıyor. Ayrıca, yurt içinde uluslararası nitelikteki 40'ın üzerindeki fuara da destek veriliyor."
508,BIST 100 günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 0,44 değer kazanarak 9.388,02 puana çıktı.",Ekonomi,https://www.trthaber.com/haber/ekonomi/bist-100-gunun-ilk-yarisinda-yukseldi-839636.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 40,84 puan artışla 9.388,02 puana yükseldi. Toplam işlem hacmi 66,7 milyar lira oldu. Bankacılık endeksi yüzde 0,40, holding endeksi yüzde 0,36 değer kazandı. Sektör endeksleri arasında en çok kazandıran yüzde 2,74 ile bilişim, tek kaybettiren ise yüzde 2,07 ile menkul kıymet yatırım ortaklığı oldu. Analistler, Nvidia'nın beklentilerin üzerinde gelen finansal sonuçlarının ardından ABD, Avrupa ve Japonya pay piyasalarında yeni zirvelerin görüldüğünü vurgularken, yurt içi piyasalarda da alış ağırlıklı bir seyrin hakim olduğunu ifade etti. Öte yandan, dün Türkiye Cumhuriyet Merkez Bankası (TCMB) Para Politikası Kurulu (PPK), politika faizi olan bir hafta vadeli repo ihale faiz oranını değiştirmeyerek yüzde 45'te sabit tuttu. TCMB'den faiz oranlarına ilişkin yapılan duyuruda, ""Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir."" ifadelerine yer verildi. Analistler, günün geri kalanında veri gündeminin sakin olduğunu belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
509,Türk devletlerinin enerjisi ve Avrupa'nın ilgisi: Türkmenistan,"Orta Asya'nın en büyük doğal gaz üreticisi ve ihracatçısı Türkmenistan'a, Rusya-Ukrayna Savaşı'nın başlamasıyla enerji kaynaklarını çeşitlendirmek için yeni arayışlara giren Avrupa'nın ilgisi giderek artıyor.",Ekonomi,https://www.trthaber.com/haber/ekonomi/turk-devletlerinin-enerjisi-ve-avrupanin-ilgisi-turkmenistan-839632.html,"Rusya-Ukrayna Savaşı'nın başlamasıyla enerji sorunu yaşayan Avrupa, enerji güvenliğini sağlamak amacıyla, Orta Asya'nın en büyük doğal gaz üreticisi ve ihracatçısı konumundaki Türkmenistan ile bu alandaki işbirliklerini geliştirmeye yönelik çabalarını artırdı. Türkmenistan'ın 2008'de AB ile imzaladığı enerji işbirliği ve karşılıklı anlayışa ilişkin Çerçeve Anlaşması'na dayalı, taraflar arasında enerji alanındaki işbirliği yeni bir döneme girdi. Bunun üzerine 2011'de eski Türkmenistan Devlet Başkanı Gurbanguli Berdimuhamedov ve dönemin Avrupa Komisyonu Başkanı Jose Manuel Barroso'nun başlattığı Trans-Hazar Doğal Gaz Boru Hattı projesinin yapım görüşmeleri yeniden ön plana çıktı. Türkmenistan'ın bu projeyi hayata geçirerek Avrupa pazarına açılma politikası ülkenin öncelikleri arasında yer alırken, Türkmen yetkililer de çeşitli vesilelerle yaptıkları açıklamalarda, ülkelerinin Trans-Hazar boru hattı inşası yoluyla Avrupa’ya gaz tedarik etmeye yönelik kararlılığını dile getirmeye başladı. Türkmen gazının Azerbaycan üzerinden Türkiye ve Avrupa'ya ulaştırılmasına ilişkin zapt imzaladı Türkiye ve Azerbaycan'ın ortak girişimiyle Trans Hazar boru hattı projesi kapsamında Türkmenistan gazının Trans Anadolu Doğal Gaz Boru Hattı'na (TANAP) bağlanması gündeme gelirken, bununla ilgili ilk adım, 14 Aralık 2022'de Türkmenistan'ın Avaza bölgesinde Cumhurbaşkanı Recep Tayyip Erdoğan, Azerbaycan Cumhurbaşkanı İlham Aliyev ve Türkmenistan Devlet Başkanı Serdar Berdimuhamedov'un katılımıyla düzenlenen Türkiye-Azerbaycan-Türkmenistan Devlet Başkanları 1. Zirvesi'nde atıldı. Zirvede konuşan Erdoğan, ""Türkmen doğal gazının Batı pazarlarına taşınması için çalışmalara artık başlamamız gerekiyor. Hazar'daki dostluk sahasında, Türkmen ve Azerbaycanlı kardeşlerimizle işbirliğine hazırız."" ifadelerini kullanmıştı. Zirvede liderler, Türkmenistan gazının Türkiye ve Avrupa'ya ulaştırılması için üç ülke arasında Enerji Alanında İşbirliğinin Geliştirilmesine Dair Mutabakat Zaptı imzalarken, bu belge, Türkmen gazının Azerbaycan üzerinden Türkiye ve Avrupa'ya ulaştırılması için önemli bir yasal altyapıyı oluşturuyor. Mutabakat zaptı, Türkmen doğal gazının TANAP üzerinden Türkiye ve Avrupa'ya taşınabilmesi için Türkmenistan'a önemli fırsatlar sunarken, zirvede, bu konunun detaylarını değerlendirmek için üç ülkenin yetkililerinin yer alacağı bir çalışma grubu oluşturulması da kararlaştırıldı. Bu projenin hayata geçirilmesiyle hem Avrupa'daki enerji krizi sonucu ortaya çıkan doğal gaz sorununun çözümüne katkıda bulunulması hem de Türkmenistan'ın doğal gaz ihracatı coğrafyasının Avrupa'ya doğru genişlemesi umuluyor. Türkmenistan, doğal gaz tedarikçileri ve tüketicileri arasında kilit konumda Türkmenistan, sahip olduğu enerji rezervleri ve üretimiyle bölgedeki doğal gaz tedarikçileri ve tüketicileri arasında kilit konumda bulunuyor. Resmi verilere göre, doğal gaz rezervlerinin yaklaşık 15 trilyon metreküp olarak tahmin edildiği Türkmenistan, bir taraftan üretimini artırmak için çaba gösterirken diğer taraftan da doğal gaz ihracat hacmini yükseltmeyi ve ihracat coğrafyasını genişletmeyi hedefliyor. 2020'de 66 milyar metreküp doğal gazın üretildiği Türkmenistan'da, enerji sektörünün geliştirilmesine yönelik yatırım projelerinin hayata geçirilmesi sonucunda 2021'de bu rakam 83 milyar metreküpe çıkarıldı. Böylece ülkenin bağımsızlığını kazanmasından bu yana yıllık en yüksek doğal gaz üretim seviyesine ulaşıldı. Yıllık ortalama 80 milyar metreküple Orta Asya'nın en büyük doğal gaz üreticisi Türkmenistan, bunun yarısından fazlasını ihraç ediyor. Türkmenistan'da yıllık üretilen doğal gazın yaklaşık 35 milyar metreküpü ülke içinde tüketilirken, 40 milyar metreküpü Çin'e, kalan kısmı ise Rusya, Özbekistan ve İran üzerinden Azerbaycan'a ihraç ediliyor. Türkmenistan-Özbekistan-Kazakistan-Çin boru hattı İlk şebekesi 2009'da hizmete açılan Türkmenistan-Özbekistan-Kazakistan-Çin boru hattının 3 farklı şebekesi üzerinden halen yıllık yaklaşık 40 milyar metreküp doğal gaz satışı gerçekleştiren Türkmenistan, halihazırda Çin'in en büyük tedarikçisi konumunda. Çin ile boru hattının 4. şebekesinin inşasına ilişkin görüşmeler sürerken, bunun faaliyete geçmesiyle, boru hattı üzerinden yıllık ortalama 50 milyar metreküp Türkmen doğal gazının Çin'in güney bölgelerine ulaştırılması mümkün olacak. Türkmenistan, Rusya'nın başını çektiği üçlü gaz birliğine ""soğuk yaklaşıyor"" Bu arada, Ukrayna-Rusya Savaşı'nın başlamasıyla Batı'nın yaptırım ve ambargolarıyla karşı karşıya kalan Rusya, enerji alanında yeni arayışlar kapsamında Türkmenistan'ı da Kazakistan ve Özbekistan ile oluşturdukları üçlü doğal gaz birliğinde görme niyetini ifade etti. Rusya'nın bu planı, Çin'in ana doğal gaz sağlayıcısı Türkmenistan'ı memnun etmedi. Bununla ilgili konuşan Türkmengaz Devlet Kurumu Başkan Yardımcısı Murat Arçayev, ""üçlü gaz birliği"" ile hangi genişleme fırsatlarından bahsedildiği ve bununla hangi ülkelerin ilgilendiği gibi konuların açıklığa kavuşturulması gerektiğini belirtirken, uzmanlar, Arçayev'in sözlerini, Türkmenistan'ın ""üçlü gaz birliğine soğuk yaklaştığı"" şeklinde yorumladı."
510,Akkuyu Nükleer Güç Santrali'nde personel alımı başladı,Türkiye’nin ilk nükleer güç santrali olan Akkuyu Nükleer Güç Santrali sahasında görevlendirilmek üzere pek çok farklı meslek dalından iş arayanlar için iş ilanları yayınlanmaya başladı.,Ekonomi,https://www.trthaber.com/haber/ekonomi/akkuyu-nukleer-guc-santralinde-personel-alimi-basladi-839630.html,"Bölgesel anlamda sağlayacağı katma değerin yanı sıra ülke ekonomisi için de büyük önem taşıyan Akkuyu Nükleer Güç Santrali projesi iş sahası için iş ilanları Yenibiriş sistemi üzerinden yayınlanmaya başladı. Farklı alanlardan birçok meslek dalı için ilan var Akkuyu Nükleer Güç Santrali iş ilanlarının Yenibiriş sisteminde farklı meslek dalları için yayınlanmaya başladığının bilgisini veren Yenibiriş Yönetici Ortağı Uğur Karaboğa, şu ifadeleri kullandı: ""Santral projesinde saha içerisinde birçok meslek dalından adayın kendisine özel ilanları bulabileceği bir iş yelpazesi var. Akkuyu Nükleer Güç Santrali iş ilanları arasında güvenlik elemanı, kaynakçı, çelik montajı için montajcı, şoför, mekanik tesisatçı, ahşap işçisi/marangoz, boya badana ustası gibi mavi ve gri yaka çalışacak personel ilanları yer alıyor. Ancak burada sadece saha içerisindeki çalışanlardan söz etmiyoruz. Proje için mühendisler, beyaz yaka ofis çalışanları gibi farklı alanlarda da iş ilanları var."""
511,"Yapı ruhsatı verilen bina sayısı yüzde 7,9 arttı","Belediyelerce yapı ruhsatı verilen bina sayısı, geçen yılın 4. çeyreğinde bir önceki yılın aynı dönemine göre yüzde 7,9 artış gösterdi.",Ekonomi,https://www.trthaber.com/haber/ekonomi/yapi-ruhsati-verilen-bina-sayisi-yuzde-79-artti-839574.html,"Türkiye İstatistik Kurumu (TÜİK), geçen yılın ekim-aralık dönemine ilişkin yapı izin istatistiklerini açıkladı. Buna göre, söz konusu dönemde belediyeler tarafından yapı ruhsatı verilen bina sayısı yıllık bazda yüzde 7,9, daire sayısı yüzde 16 ve yüz ölçümü yüzde 8,8 arttı. Yapı ruhsatı verilen yapıların toplam yüz ölçümü 60,3 milyon metrekare olurken, bunun 33,7 milyon metrekaresinin konut, 12,8 milyon metrekaresinin konut dışı ve 13,8 milyon metrekaresinin ise ortak kullanım alanı olduğu görüldü. Kullanma amacına göre en yüksek pay 42,9 milyon metrekareyle 2 ve daha fazla daireli ikamet amaçlı binaların oldu. Bunu 4,3 milyon metrekareyle bir daireli binalar izledi. Yapı kullanma izin belgesi Belediyelerce verilen yapı kullanma izin belgelerinde bina sayısı, söz konusu çeyrekte 2022'nin aynı dönemine göre yüzde 7, daire sayısı yüzde 8,9 ve yüz ölçümü yüzde 10,5 azaldı. Bu yapıların toplam yüz ölçümü 37,2 milyon metrekare olarak hesaplanırken, bunun 21 milyon metrekaresini konut, 8,5 milyon metrekaresini konut dışı ve 7,7 milyon metrekaresini ortak kullanım alanları oluşturdu. Kullanma amacına göre en yüksek pay 26,8 milyon metrekareyle 2 ve daha fazla daireli ikamet amaçlı binaların oldu. Bunu 2,2 milyon metrekareyle bir daireli binalar izledi."
512,Kapasite kullanım oranı şubatta arttı,"İmalat sanayisi genelinde kapasite kullanım oranı, şubatta geçen aya göre 0,2 puan artarak yüzde 76,4'e yükseldi.",Ekonomi,https://www.trthaber.com/haber/ekonomi/kapasite-kullanim-orani-subatta-artti-839571.html,"Türkiye Cumhuriyet Merkez Bankasından (TCMB) yapılan açıklamaya göre, imalat sanayisinde faaliyet gösteren 1725 iş yeri tarafından şubat ayı İktisadi Yönelim Anketi'ne verilen yanıtlar toplulaştırılarak değerlendirildi. Anket sonuçlarına göre, imalat sanayisi genelinde kapasite kullanım oranı, şubatta geçen aya kıyasla 0,2 puan artarak yüzde 76,4 seviyesine çıktı. Mevsimsel etkilerden arındırılmış kapasite kullanım oranı ise (KKO-MA) geçen aya göre 0,6 puan artarak yüzde 77'ye yükseldi."
513,Reel Kesim Güven Endeksi şubatta arttı,"Reel Kesim Güven Endeksi, şubatta geçen aya göre 0,6 puan artarak 101,5'e yükseldi.",Ekonomi,https://www.trthaber.com/haber/ekonomi/reel-kesim-guven-endeksi-subatta-artti-839569.html,"Türkiye Cumhuriyet Merkez Bankası tarafından şubat ayına ilişkin İktisadi Yönelim İstatistikleri ve Reel Kesim Güven Endeksi açıklandı. İktisadi Yönelim Anketi sonuçları, imalat sanayisinde faaliyet gösteren 1725 iş yerinin yanıtlarının ağırlıklandırılıp toplulaştırılmasıyla elde edilerek değerlendirildi. Buna göre, Reel Kesim Güven Endeksi, şubatta geçen aya göre 0,6 puan artarak 101,5 seviyesine çıktı. Aynı dönemde mevsimsellikten arındırılmış reel kesim güven endeksi 0,9 puan azalarak 102 seviyesinde gerçekleşti. Endeksi oluşturan anket sorularına ait yayılma endeksleri incelendiğinde, mevcut toplam sipariş miktarı ve son 3 aydaki toplam sipariş miktarına ilişkin değerlendirmelerin endeksi artış yönünde, gelecek 3 aydaki üretim hacmi, sabit sermaye yatırım harcaması, mevcut mamul mal stoku, gelecek 3 aydaki toplam istihdam, genel gidişat ve gelecek 3 aydaki ihracat sipariş miktarına ilişkin değerlendirmelerin ise azalış yönünde etkilediği görüldü. Son 3 aya yönelik değerlendirmelerde, üretim hacmi ve ihracat sipariş miktarında azalış bildirenler lehine olan seyir bir önceki aya göre zayıflarken, iç piyasa sipariş miktarında azalış bildirenler lehine olan seyir bir önceki aya göre güçlendi. Mevcut toplam siparişlerin mevsim normallerinin altında olduğu yönündeki değerlendirmeler bir önceki aya göre zayıflarken, mevcut mamul mal stokları seviyesinin mevsim normallerinin üstünde olduğu yönündeki değerlendirmeler güçlendi. Gelecek 3 aya yönelik değerlendirmelerde, üretim hacmi, ihracat sipariş miktarı ve iç piyasa sipariş miktarında artış bekleyenler lehine olan seyir bir önceki aya göre güçlendi. Gelecek 12 aydaki sabit sermaye yatırım harcamasına ilişkin artış yönlü beklentiler bir önceki aya göre zayıflarken, gelecek 3 aydaki istihdama ilişkin artış yönlü beklentiler güç kazandı. ÜFE beklentisi yüzde 54,7'ye geriledi Ortalama birim maliyetlerde gelecek 3 ayda artış olmasını bekleyenler lehine olan seyir zayıflarken, son 3 ayda artış olduğunu bildirenler lehine olan seyir güçlendi. Gelecek 3 aydaki satış fiyatına ilişkin artış yönlü beklentiler zayıfladı. Gelecek on iki aylık dönem sonu itibarıyla yıllık ÜFE beklentisi bir önceki aya göre 0,3 puan azalarak yüzde 54,7 seviyesinde gerçekleşti. İçinde bulunduğu sanayi dalındaki genel gidişat konusunda, bir önceki aya kıyasla aynı kaldığını belirtenlerin oranı yüzde 77,3'e, daha kötümser olduğunu belirtenlerin oranı yüzde 16,6'ya yükselirken, daha iyimser olduğunu belirtenlerin oranı yüzde 6,1'e geriledi."
514,Güven endeksleri açıklandı,"Güven endeksi, şubatta geçen aya oranla perakende ticaret sektöründe yüzde 1 azalırken, inşaat sektöründe yüzde 1 ve hizmet sektöründe yüzde 1,6 artış gösterdi.",Ekonomi,https://www.trthaber.com/haber/ekonomi/guven-endeksleri-aciklandi-839567.html,"Türkiye İstatistik Kurumu (TÜİK), şubat ayına ilişkin hizmet, perakende ticaret ve inşaat güven endekslerini açıkladı. Buna göre, mevsim etkilerinden arındırılmış güven endeksi şubatta aylık bazda hizmet sektöründe yüzde 1,6 artarak 118,6'ya, inşaat sektöründe yüzde 1 artışla 91,8'e çıktı. Perakende ticaret sektöründe ise yüzde 1 azalarak 114,5'e geriledi. Hizmet sektöründe şubatta bir önceki aya kıyasla son üç aylık dönemde iş durumu yüzde 1,8, son üç aylık dönemde hizmetlere olan talep yüzde 2,6, gelecek üç aylık dönemde hizmetlere olan talep beklentisi yüzde 0,4 artış gösterdi. Perakende ticaret sektöründe, son üç aylık dönemde iş hacmi-satışlar yüzde 1,1, mevcut mal stok seviyesi yüzde 2,3 azaldı. Gelecek üç aylık dönemde iş hacmi-satışlar beklentisi ise yüzde 0,1 yükseldi. İnşaat sektöründe ise alınan kayıtlı siparişlerin mevcut düzeyinde yüzde 0,3 gerileme görülürken, gelecek üç aylık dönemde toplam çalışan sayısı beklentisi yüzde 2,2 arttı."
515,Kurulan ve kapanan şirket sayısı azaldı,"Türkiye'de kurulan şirket sayısı, ocakta bir önceki aya göre yüzde 13,7 azalarak 10 bin 809, kapanan şirket sayısı yüzde 71,7 gerileyerek 1682 oldu.",Ekonomi,https://www.trthaber.com/haber/ekonomi/kurulan-ve-kapanan-sirket-sayisi-azaldi-839563.html,"Türkiye Odalar ve Borsalar Birliği (TOBB), ocak ayına ilişkin kurulan-kapanan şirket istatistiklerini açıkladı. Buna göre, ocakta kurulan şirket sayısı Aralık 2023'e kıyasla yüzde 13,7 azalışla 12 bin 519'dan 10 bin 809'a düştü. Aynı dönemde kapanan şirket sayısı ise yüzde 71,7 azalışla 1682'ye geriledi. Aralık 2023'te 5 bin 952 şirket kapanmıştı. Ocakta kurulan şirket sayısı geçen yılın aynı ayına göre yüzde 24,1 azalırken kapanan şirket sayısı yüzde 7,4 artış gösterdi."
516,Borsa güne yükselişle başladı,"Borsa İstanbul'da BIST 100 endeksi, güne yüzde 0,16 yükselişle 9.361,76 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-839554.html,"Açılışta BIST 100 endeksi, önceki kapanışa göre 14,58 puan ve yüzde 0,16 değer kazanarak 9.361,76 puana çıktı. Bankacılık endeksi yüzde 0,33 azalırken, holding endeksi yüzde 0,15 artış kaydetti. Sektör endeksleri arasında en fazla kazandıran yüzde 0,97 ile bilişim olurken, en çok kaybettiren yüzde 3,06 ile menkul kıymet yatırım ortaklığı oldu. Dün, dalgalı bir seyir izleyen Borsa İstanbul'da BIST 100 endeksi, günü yüzde 0,38 değer kazancıyla 9.347,17 puandan tamamlayarak tüm zamanların en yüksek kapanışını gerçekleştirdi. Endeks gördüğü en yüksek seviye rekorunu da 9.406,27 puana taşıdı.   Analistler, Nvidia'nın beklentilerin üzerinde gelen finansal sonuçlarının ardından ABD, Avrupa ve Japonya pay piyasalarında yeni zirvelerin görüldüğünü vurgularken, bugün gözlerin Almanya'da büyüme verilerine çevrildiğini söyledi. Öte yandan, dün Türkiye Cumhuriyet Merkez Bankası (TCMB) Para Politikası Kurulu (PPK), politika faizi olan bir hafta vadeli repo ihale faiz oranını değiştirmeyerek yüzde 45'te sabit tuttu. TCMB'den faiz oranlarına ilişkin yapılan duyuruda, ""Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir"" ifadelerine yer verildi. Ayrıca, düşüş eğilimini sürdüren Türkiye'nin 5 yıllık kredi risk primi (CDS) 289 baz puana kadar geriledi. Analistler, bugün yurt içinde kapasite kullanım oranı ve reel kesim güven endeksi, yurt dışında ise Almanya'da büyüme ve Ifo iş dünyası güven endeksi verilerinin takip edileceğini belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
517,Emeklilerin banka promosyonları belli oldu,"Emekli maaşlarına yüzde 49,25 zam yapıldı. En düşük emekli maaşı 10 bin liraya çıkarken, bankaların da promosyon yarışında çıta yükseldi.",Ekonomi,https://www.trthaber.com/haber/ekonomi/emeklilerin-banka-promosyonlari-belli-oldu-839556.html,"Emekli maaşlarına yapılan zammın ardından gözler banka promosyonlarına çevrildi. Emeklilerin banka tercihlerinde promosyonun miktarı önemli rol oynuyor. Yapılacak ödeme maaşlara göre belirleniyor. Promosyonda üst limit 12 bin liradan 15 bin liraya yükseldi. Ancak uzmanlar banka seçiminde emeklileri dikkatli olmaları konusunda uyarıyor. Bankalar emekliye promosyon için 3 yıl taahhüt istiyor. Başvuru için, promosyon tercihi yapılacak bankaya gitmek yeterli. Emekliler maaş tercihini e-devlet üzerinden de yapabiliyor. ""İmza atarken detaylara dikkat etsinler"" Sosyal Güvenlik Uzmanı Mert Nayır, TRT Haber'e yaptığı açıklamada şunları kaydetti; Yüzde 49,25'lik oran yani emekli maaşlarına yapılan bu zam emekli maaş promosyonuna yansımadı. Çünkü emekli sayısının artışıyla beraber bankalar bu zam oranını promosyonlarına yansıtmadılar. Devlet bankalarımız emeklimize 5 bin liraya varan promosyonlar veriyor. Bazı özel bankalar da 7 bin 500'den başlıyor, 8 bin 500 hoş geldin promosyonları, 10 bin hoşgeldin promosyonu veren bankalar var. 10 bin liralık bir promosyon, o ilave 5 bin liralar kredi kartı kullanımı, ek hesap kullanımı, kredi kullanımı gibi şartnamelerle emeklimize verilen taahhüt edilen rakamlar olacak 15 bin lira için giderken. Bankaların bu zorunlu ürünlerini kullanmak zorunda kalacaklar. O yüzden bu promosyonlarla ilgili imza atarken bu detaylara dikkat etsinler."
518,VİOP'ta endeks güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,4 yükselişle 10.045,00 puandan başladı.",Ekonomi,https://www.trthaber.com/haber/ekonomi/viopta-endeks-gune-yukselisle-basladi-839543.html,"Şubat vadeli endeks kontratı, açılış seansında önceki normal seans kapanışın yüzde 0,4 üzerinde 10.045,00 seviyesinden işlem gördü. Dün, dalgalı bir seyir izleyen endeks kontratı, normal seansı önceki kapanışının yüzde 0,2 altında 10.008,50 puandan tamamladı. Endeks kontratı, akşam seansında ise kayıplarını telafi ederek 10.040,00 puana çıktı. Analistler, Nvidia'nın beklentilerin üzerinde gelen finansal sonuçlarının ardından ABD, Avrupa ve Japonya pay piyasalarında yeni zirvelerin görüldüğünü vurgularken, bugün gözlerin Almanya'da büyüme verilerine çevrildiğini söyledi. Öte yandan, dün Türkiye Cumhuriyet Merkez Bankası (TCMB) Para Politikası Kurulu (PPK), politika faizi olan bir hafta vadeli repo ihale faiz oranını değiştirmeyerek yüzde 45'te sabit tuttu. TCMB'den faiz oranlarına ilişkin yapılan duyuruda, ""Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir."" ifadelerine yer verildi. Ayrıca, düşüş eğilimini sürdüren Türkiye'nin 5 yıllık kredi risk primi (CDS) 289 baz puana kadar geriledi. Analistler, bugün yurt içinde kapasite kullanım oranı ve reel kesim güven endeksi, yurt dışında ise Almanya'da büyüme ve Ifo iş dünyası güven endeksi verilerinin takip edileceğini belirterek, teknik açıdan endeks kontratında 10.100 ve 10.200 seviyelerinin direnç, 10.000 ve 9.900 puanın destek konumunda olduğunu kaydetti."
519,SPK iki şirketin halka arzını onayladı,"Sermaye Piyasası Kurulu (SPK), Mogan Enerji Yatırım Holding AŞ ile Artemis Halı AŞ'nin halka arzını onayladı.",Ekonomi,https://www.trthaber.com/haber/ekonomi/spk-iki-sirketin-halka-arzini-onayladi-839542.html,"SPK bültenine göre Kurul Mogan Enerji Yatırım Holding AŞ'nin pay başına 11,33 liradan, Artemis Halı AŞ'nin 25,35 liradan halka arz başvurusuna onay verdi. Türkiye İş Bankası AŞ'nin 15 milyar lira, Hidropar Hareket Kontrol Teknolojileri Merkezi Sanayi ve Ticaret AŞ'nin 70 milyon lira tutarındaki bedelsiz sermaye artırımı başvurusunu da onaylayan SPK, Deniz Faktoring AŞ'nin 8 milyar lira, Garanti Filo Yönetim Hizmetleri AŞ'nin 6 milyar 900 milyon lira, Tera Yatırım Menkul Değerler AŞ'nin 989 milyon lira, Bilkom Bilişim Hizmetleri AŞ'nin 1 milyar 350 milyon lira ve Qua Granite Hayal Yapı ve Ürünleri Sanayi Ticaret AŞ'nin 200 milyon avro tutarındaki borçlanma aracı ihracı başvurusunu kabul etti. Kurul, ayrıca Türkiye'de yerleşik kişilere yönelik olarak yurt dışında kaldıraçlı işlem yaptığı belirtilen 47 web sitesine erişim engeli getirilmesi için gerekli hukuki işlemi başlatılmasına, 3 kişi ve 1 internet sitesi içerik sağlayıcıları ile adına kayıtlı telefon hattı kullandıran kişiler hakkında suç duyurusunda bulunulmasına karar verdi."
520,Küresel piyasalarda zirve rüzgarı,"ABD, Avrupa ve Japonya pay piyasalarında yeni zirveler görülürken, bugün gözler Almanya'da büyüme verilerine çevrildi.",Ekonomi,https://www.trthaber.com/haber/ekonomi/kuresel-piyasalarda-zirve-ruzgari-839541.html,"Özellikle yarı iletken çipler ve yapay zeka alanında faaliyet gösteren teknoloji şirketleri, Nvidia önderliğinde piyasaların yönü üzerinde etkili olmaya devam ediyor. Kaliforniya merkezli çip üreticisi Nvidia'nın son çeyrekte beklentilerin üzerinde kar açıklamasının ardından şirketin hisse fiyatı dün yüzde 16 artışla günü tamamladı. Böylece, şirketin piyasa değeri, bir günde yaklaşık 277 milyar dolarlık artış kaydederek, bu alanda Meta'nın günlük 197 milyar dolarlık değer kazanç rekorunu da ele geçirdi. Öte yandan, ABD Merkez Bankasının (Fed) faiz indirimlerine ne zaman başlayacağına dair belirsizlik devam ederken, Fed yetkililerinin sözle yönlendirmeleri de takip ediliyor. Dün, Fed Başkan Yardımcısı Philip Jefferson, bankanın güçlü eylemlerinin politika faizini oldukça kısıtlayıcı bölgeye taşıdığına işaret ederek, para politikasındaki sıkı duruşun ekonomik faaliyet ve enflasyon üzerinde aşağı yönlü baskı oluşturduğunu anlattı. Ekonominin genel olarak beklendiği gibi gelişirse yılın sonlarında politika faizini düşürmeye başlamanın muhtemelen uygun olacağını ifade eden Jefferson, ancak riskler nedeniyle zaman çizelgesi veremeyeceğini söyledi. Philadelphia Fed Başkanı Patrick Harker da Fed'in faiz oranlarını çok erken düşürmesinin risk oluşturduğunu anlattı. Fed'in enflasyonda yüzde 2 hedefine doğru ilerlemenin son adımında olduğunu ifade eden Harker, son verilerin enflasyonun yavaşlatılmasında dengesiz bir ilerleme olduğunu gösterdiğini söyledi. Uluslararası Para Fonu (IMF) Sözcüsü Julie Kozack da enflasyonun yavaşlamasına rağmen henüz hedefe yeterince yakın olmadığını belirterek, merkez bankalarını para politikasında erken gevşemeye karşı tedbirli olmaya çağırdı. Makroekonomik veri tarafında ise ABD'de ilk kez işsizlik maaşı başvurusunda bulunanların sayısı, 17 Şubat ile biten haftada 12 bin kişi azalışla 201 bine inerken, 5 haftanın en düşük seviyesini kaydetti. Ülkede imalat sanayi Satınalma Yöneticileri Endeksi (PMI), şubatta aylık 0,8 puan artarak 51,5 ile 17 ayın en yüksek seviyesine çıkarken, hizmet sektörü PMI ise şubatta 1,2 puan azalarak 51,3 ile 3 ayın en düşük seviyesine geriledi. ABD'de ikinci el konut satışları, ocakta yüzde 3,1 artarak piyasa beklentilerinin üzerinde gerçekleşti. Söz konusu gelişmelerin ardından para piyasalarında, Fed'in martta faizi sabit bırakacağına kesin gözüyle bakılırken, bankanın mayısta faiz indirimine başlama ihtimali yüzde 23, haziranda başlama ihtimali de 60 ile fiyatlanıyor. Bununla birlikte ABD'nin 10 yıllık tahvil faizi yüzde 4,33'te bulunurken, düşüş eğilimini üst üste dördüncü işlem gününe taşıyan dolar endeksi, şu sıralarda yüzde 0,1 azalışla 103,9'da seyrediyor. Yükseliş eğilimini üst üste 7'inci işlem gününe taşıyan altının ons fiyatı ise önceki kapanışına göre 0,1 yükselişle 2 bin 26 dolardan alıcı buluyor. Orta Doğu'da yaşanan gelişmelerin yakından takip edilirken, dün Brent petrolün varil fiyatının günü yüzde 0,4 artışla 82,7 dolardan tamamlamasının ardından şu dakikalarda önceki kapanışının yüzde 0,3 altında 82,4 dolardan işlem görüyor. Dün, New York borsasında S&P 500 endeksi yüzde 2,11 değer kazanarak 5.087,03 puanla, Dow Jones endeksi de yüzde 1,18 artarak 39.069,11 puanla kapanış rekoru kırdı. Nasdaq endeksi ise yüzde 2,96 primle 16.041,62 puanla 19 Kasım 2021'den bu yana en yüksek günlük kapanışını gerçekleştirdi. ABD'de endeks vadeli kontratların yeni güne de pozitif bir seyirle başladı. Avrupa Avrupa borsalarında da dün yeni zirveler görülürken, bugün gözler Almanya'da Gayri Safi Yurt içi Hasıla (GSYH) verileri yatırımcıların odağına yerleşti. Avrupa'da Stoxx Europe 600 endeksi yüzde 0,82 artarak 495,1 puan, Almanya'da DAX 40 endeksi yüzde 1,47 primle 17.370,45 puan ve Fransa'da CAC 40 endeksi yüzde 1,27 yükselerek 7.911,60 puan ile kapanış rekoru kırdı. İtalya'da FTSE MIB 30 endeksi de yüzde 1,06 artarak 32.356,26 puan ile Mayıs 2008'den bu yanan en yüksek günlük kapanışını kaydetti. Öte yandan, Avrupa Merkez Bankasının (ECB) ocak ayı para politikası toplantı tutanakları, ECB Yönetim Konseyi üyelerinin faiz indirimlerini tartışmak için henüz erken olduğu konusunda hemfikir olduklarını ortaya koydu. ECB, geçen yıl enflasyonla mücadele kapsamında gittiği faiz artışları nedeniyle 2004'ten beri ilk kez zarar etti. Dün açıklanan verilere göre, Avro Bölgesi'nde ocakta Tüketici Fiyat Endeksi (TÜFE) aylık yüzde 0,4 azalırken, yıllık bazda ise yüzde 2,8 artışla beklentiler paralelinde gerçekleşti. Ayrıca, yükseliş eğilimini üst üste sekizinci işlem gününe taşıyan avro/dolar paritesi, şu sıralarda önceki kapanışının hemen üzerinde 1,0830 seviyesinde bulunuyor. Asya Asya pay piyasalarında da Hong Kong hariç pozitif seyir hakim olurken, Japonya'da Nikkei 225 endeksi, 1989'daki zirvesini dün 39.098,68 puanlık kapanış ile yenilerken bugün ise tatil nedeniyle işleme kapalı olacak. Çin tarafında ise bugün açıklanan verilere göre, konut fiyatlarının yüzde 0,7 düşüş kaydetmesiyle ekonomik aktivitedeki yavaşlamanın etkilerinin devam ettiği görüldü. Analistler, Çin hükümetinin ekonomiyi destekleyici adımlarına devam etmesinin beklendiğini belirterek, özellikle emlak sektöründe yaşanan endişelerin de yakından takip edildiğini dile getirdi. Kapanışa yakın Güney Kore'de Kospi endeksi yüzde 0,1ve Çin'de Şanghay bileşik endeksi yüzde 0,1 artış kaydederken, , Hong Kong'da Hang Seng endeksi yüzde 0,2 değer kaybetti. Yurt içi piyasalar Yurt içinde dalgalı bir seyir izleyen Borsa İstanbul'da BIST 100 endeksi, günü yüzde 0,38 değer kazancıyla 9.347,17 puandan tamamlayarak tüm zamanların en yüksek kapanışını gerçekleştirdi. Endeks gördüğü en yüksek seviye rekorunu da 9.406,27 puana taşıdı. Dün, Türkiye Cumhuriyet Merkez Bankası (TCMB) Para Politikası Kurulu (PPK), politika faizi olan bir hafta vadeli repo ihale faiz oranını değiştirmeyerek yüzde 45'te sabit tuttu. TCMB'den faiz oranlarına ilişkin yapılan duyuruda, ""Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir."" ifadelerine yer verildi. Öte yandan, düşüş eğilimini sürdüren Türkiye'nin 5 yıllık kredi risk primi (CDS) 289 baz puana kadar geriledi. Dolar/TL, dün satıcılı bir seyir izleyerek günü önceki kapanışının yüzde 0,1 altında 30,9882'den tamamlamasının ardından bugün bankalararası piyasanın açılışında 31,0810 seviyesinden işlem görüyor. Analistler, bugün yurt içinde kapasite kullanım oranı ve reel kesim güven endeksi, yurt dışında ise Almanya'da büyüme ve Ifo iş dünyası güven endeksi verilerinin takip edileceğini belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
521,Norveç Hava Yolları Oslo-İstanbul Havalimanı seferlerine başlıyor,"İstanbul Havalimanı İşletmecisi İGA, Norveç Hava Yolları'nın 14 Nisan'dan itibaren Oslo-İstanbul seferlerine başlayacağını duyurdu.",Ekonomi,https://www.trthaber.com/haber/ekonomi/norvec-hava-yollari-oslo-istanbul-havalimani-seferlerine-basliyor-839461.html,"İGA'nın sosyal medya hesabından yapılan açıklamada, ""Norveç Hava Yolları, 14 Nisan 2024 itibarıyla çarşamba ve cuma günleri Oslo'dan İGA İstanbul Havalimanı'na uçuşlara başlayacak. Nice emniyetli uçuşlar dileriz."" ifadesine yer verildi. Böylece İstanbul Havalimanı'na uçuş yapan hava yolu şirketi sayısı 101'e ulaşmış olacak."
522,Borsa günü rekorlarla tamamladı,"Borsa İstanbul'da BIST 100 endeksi, günü yüzde 0,38 değer kazancıyla 9.347,17 puandan tamamlayarak tüm zamanların en yüksek kapanışını gerçekleştirdi, gördüğü en yüksek seviye rekorunu 9.406,27 puana taşıdı.",Ekonomi,https://www.trthaber.com/haber/ekonomi/borsa-gunu-rekorlarla-tamamladi-839458.html,"BIST 100 endeksi, önceki kapanışa göre 35,06 puan artarken, toplam işlem hacmi 143,9 milyar lira oldu. Bankacılık endeksi yüzde 1,38 değer kaybederken, holding endeksi yüzde 0,48 değer kazandı. Sektör endeksleri arasında en çok kazandıran yüzde 3,80 ile bilişim, en çok gerileyen ise yüzde 1,53 ile menkul kıymet yatırım ortaklığı oldu. Türkiye Cumhuriyet Merkez Bankası (TCMB) Para Politikası Kurulu (PPK), politika faizi olan bir hafta vadeli repo ihale faiz oranını değiştirmeyerek yüzde 45'te tuttu. TCMB'den faiz oranlarına ilişkin yapılan duyuruda, ""Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir"" ifadelerine yer verildi. Öte yandan, düşüş eğilimini sürdüren Türkiye'nin 5 yıllık kredi risk primi (CDS) 289 baz puana geriledi. Analistler, küresel pay piyasalarında, Kaliforniya merkezli çip üreticisi Nvidia'nın son çeyrekte beklentilerin üzerinde kar açıklamasının risk iştahını artırdığını belirtti. Yarın yurt içinde reel kesim güven endeksi ve kapasite kullanım oranı, yurt dışında ise Avro Bölgesi'nde büyüme, Almanya'da büyüme ve GfK tüketici güven endeksinin öne çıkacağını dile getiren analistler, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
523,Avrupa Merkez Bankası 2004'ten beri ilk kez zarar etti,"Avrupa Merkez Bankası geçen yıl için, enflasyona karşı faiz artışları nedeniyle 2004'ten beri ilk kez zarar açıkladı.",Ekonomi,https://www.trthaber.com/haber/ekonomi/avrupa-merkez-bankasi-2004ten-beri-ilk-kez-zarar-etti-839421.html,"Avrupa Merkez Bankası (ECB), 2023 yılına ilişkin finansal sonuçlarını duyurdu. Banka geçen yılki faiz artışları nedeniyle 1,3 milyar euroluk zarar ederken ECB'nin yüksek faiz maliyetleri nedeniyle 2004'ten beri ilk kez zarar açıklaması dikkati çekti. Finansal riskler için 6,6 milyar euro ayıran ECB'de, bu rakam öngörülenin üzerinde 7,9 milyar euro olarak gerçekleşirken ECB Konseyi, kalan 1,3 milyar eurroluk kısmın, bilançoda ""geçmiş zarar"" olarak gelecekteki karlardan mahsup edilmesine karar verdi. ECB yaklaşık 20 yıl kar elde ettikten sonra 2022'de kar açıklamamıştı. Avrupa Merkez Bankası'nın açıklamasında, ""önümüzdeki birkaç yıl içinde zarar etmenin muhtemel olduğu ancak daha sonra sürekli kar elde etmeye dönmenin öngörüldüğü"" ifadesi yer aldı. Daha yüksek faiz oranları ECB'nin net faiz giderini artırdı. 2022'de 900 milyon euro olan net faiz gideri, geçen yıl 7,2 milyar euroya yükseldi. Bankanın bilançosunun toplam büyüklüğü geçen yıl bir önceki yıla göre 24 milyar euro azalarak 674 milyar euroya geriledi. Bankanın, personel için harcadığı miktar ise 652 milyon eurodan 676 milyon euroya yükseldi. ECB’nin görevi, fiyatları istikrarlı tutmak iken herhangi bir kar ya da zarar, yan ürün olarak görünüyor. Fakat bazı analistler, söz konusu zararın ECB üzerindeki siyasi baskıyı artırabileceğini ve bağımsızlığını tehdit edebileceği yönünde kanaate sahip. ECB, en son 2004 yılında euronun hızla değer kazanması nedeniyle kur zararına bağlı olarak 1,63 milyar euro zarar açıklamıştı."
524,Çekya'da çiftçiler AB'nin tarım politikalarını protesto etti,"Çekya'da çok sayıda çiftçi ülkenin Slovakya, Polonya ve Almanya sınırlarında, başta Avrupa Birliği’nin (AB) tarım politikaları olmak üzere, uygulanan yoğun kontroller ve Birlik dışından daha düşük fiyatlara ürün ithal edilmesine tepki gösterdi.",Ekonomi,https://www.trthaber.com/haber/ekonomi/cekyada-ciftciler-abnin-tarim-politikalarini-protesto-etti-839418.html,"Çekya Çiftçi Odası, çiftçilerin, 3 bin traktör ve tarım aracıyla ülkenin Slovakya, Polonya, Almanya sınırlarının yanı sıra büyük kentlerde gösteri düzenlediğini açıkladı. Çiftçiler, ülkede tarım alanındaki bürokratik engeller ve yoğun kontrollerin yanı sıra AB'nin tarım politikaları ve ziraat ürünlerinin Birlik dışından daha ucuza ithal edilmesine tepki gösterdi. Başkent Prag'da, 19 Şubat'ta çok sayıda çiftçinin katılımıyla protesto düzenlenmişti."
525,"Bankacılık sektörünün toplam mevduatı 11 trilyon 613,3 milyar lira oldu","Bankacılık sektörünün toplam mevduatı, 16 Şubat ile biten haftada önceki haftaya göre 209,3 milyar lira artarak 15 trilyon 487,1 milyar liraya yükseldi.",Ekonomi,https://www.trthaber.com/haber/ekonomi/bankacilik-sektorunun-toplam-mevduati-11-trilyon-6133-milyar-lira-oldu-839392.html,"Türkiye Cumhuriyet Merkez Bankası (TCMB), haftalık para ve banka istatistiklerini açıkladı. Buna göre, bankacılık sektörünün toplam mevduatı (bankalar arası dahil) 16 Şubat ile biten haftada 209 milyar 266 milyon 706 bin lira artışla 15 trilyon 487 milyar 63 milyon 696 bin liraya çıktı. Aynı dönemde bankalardaki TL cinsi mevduat yüzde 2,43 yükselişle 8 trilyon 846 milyar 704 milyon 980 bin lira, yabancı para (YP) cinsinden mevduat ise yüzde 0,03 artışla 6 trilyon 17 milyar 998 milyon 482 bin lira oldu. Bankalarda bulunan toplam YP mevduatı, geçen hafta 206 milyar 657 milyon dolar düzeyinde gerçekleşirken, bu tutarın 174 milyar 630 milyon doları yurt içinde yerleşik kişilerin hesaplarında toplandı. Yurt içi yerleşiklerin toplam YP mevduatında, parite etkisinden arındırılmış veriler göz önünde bulundurulduğunda 16 Şubat itibarıyla 615 milyon dolarlık azalış görüldü. Taksitli ticari kredi miktarı arttı Mevduat bankalarındaki tüketici kredileri, geçen hafta yüzde 0,05 azalarak 1 trilyon 451 milyar 307 milyon 852 bin lira oldu. Aynı dönemde taksitli ticari krediler yüzde 0,58 yükselişle 1 trilyon 351 milyar 186 milyon 882 bin liraya, kredi kartları bakiyesi ise yüzde 0,23 azalışla 1 trilyon 645 milyar 742 milyon 99 bin liraya indi. Mevduat bankalarındaki tüketici kredilerinin 394 milyar 521 milyon 185 bin lirası konut, 70 milyar 155 milyon 776 bin lirası taşıt ve 986 milyar 630 milyon 891 bin lirası diğer kredilerden oluştu. Bankacılık sektörünün TCMB dahil toplam kredi hacmi de 16 Şubat ile biten haftada 59 milyar 721 milyon 22 bin lira artarak 11 trilyon 613 milyar 295 milyon 425 bin liraya yükseldi. Toplam kredi hacmi, geçen yılın aynı dönemine göre yüzde 52,51 artış kaydetti."
526,Bakan Şimşek: Spekülasyonlara itibar etmeyin,"Hazine ve Maliye Bakanı Mehmet Şimşek, Cumhurbaşkanı Recep Tayyip Erdoğan'ın güçlü desteğiyle uyguladıkları politikaların, seçim sonrasında da hedefler doğrultusunda devam edeceğini belirterek, ""Bu çerçevede dolaşıma kasıtlı olarak sunulan spekülasyonlara itibar etmeyiniz"" ifadelerini kullandı.",Ekonomi,https://www.trthaber.com/haber/ekonomi/bakan-simsek-spekulasyonlara-itibar-etmeyin-839389.html,"Hazine ve Maliye Bakanı Mehmet Şimşek, Garanti Bankasının tahvil ihracına ilişkin bir paylaşımı alıntılayarak, X hesabından değerlendirmelerde bulundu. Şirketlerin uluslararası piyasalarda sermaye benzeri kaynaklara artık daha rahat erişebildiğine dikkati çeken Şimşek, şunları kaydetti: ""Programda öngördüğümüz hedeflere yaklaştıkça ülkemize uzun vadeli ve uygun maliyetli kaynak akışı daha da artacaktır. Sayın Cumhurbaşkanımızın güçlü desteğiyle uyguladığımız politikalar, seçim sonrasında da hedeflerimiz doğrultusunda devam edecek. Bu çerçevede; dolaşıma kasıtlı olarak sunulan spekülasyonlara itibar etmeyiniz."""
527,Bakan Yumaklı: Üretimde kullanılan tohumların yüzde 97'si Türkiye'de üretiliyor,"Tarım ve Orman Bakanı İbrahim Yumaklı, ""Türkiye'de üretimde kullanmış olduğumuz tohumların yüzde 97'si bu ülkenin topraklarında üretilmektedir. Bizim tohum açısından ya da bitkisel üretim açısından herhangi bir problemimiz yok."" dedi.",Ekonomi,https://www.trthaber.com/haber/ekonomi/bakan-yumakli-uretimde-kullanilan-tohumlarin-yuzde-97si-turkiyede-uretiliyor-839383.html,"Nevşehir'in Gülşehir ilçesinde kayadan oyma doğal soğuk hava deposunda incelemede bulunan Yumaklı, dünyada farklı doğal depolama örnekleri bulunduğunu ancak kenttekilerin çok özel olduğunu dile getirdi. Yumaklı, bu depolarda hem havalandırma hem de diğer hususlar için herhangi bir enerji harcamaya gerek kalmadan başta patates olmak üzere farklı ürünlerin depolanabildiğini belirtti. Türkiye'de 5,7 milyon tonluk patates üretimi olduğunu aktaran Yumaklı, ""Nevşehir, patates üretiminde Türkiye'de sekizinci sırada. Patates üretiminde kullanılan tohumların tamamı sertifikalı tohum. Bu, verimlilik açısından son derece önemli. Dünyadaki örneklerinden verimlilik açısından yaklaşık yüzde 80'e yakın daha fazla verim alınması söz konusu."" diye konuştu. Türkiye'nin tohumculukta dünyada söz sahibi ülkelerden biri olduğuna dikkati çeken Yumaklı, şunları kaydetti: ""Türkiye, ilk 10 ülke arasındadır. Türkiye'de üretimde kullanmış olduğumuz tohumların yüzde 97'si bu ülkenin topraklarında üretilmektedir. Bizim tohum açısından ya da bitkisel üretim açısından herhangi bir problemimiz yok. Ancak bazı ürünler var ki bunların tohumlarıyla alakalı henüz istediğimiz seviyede değiliz. Bunlardan bir tanesi de patates tohumu. Ancak bu konuda gerçekten işletmelerimiz, firmalarımız Ar-Ge yaparak patatesteki tohum üretiminde şu anda yaklaşık yüzde 10-15'ler civarındayız. Yüzde 50-60'lara çıkarmakla ilgili ciddi bir çaba var. İçinde bulunduğumuz bu alan, yaklaşık 100 bin tonluk patatesin depolanması için gerekli potansiyele sahip."" ""Nevşehir'de 660 bin tonluk patates stoku var"" Bazı ürünler sembolleştirilerek bunların üzerinden siyaset yapıldığını vurgulayan Yumaklı, şöyle devam etti: ""Her zaman söylediğim gibi gıda ile alakalı konular, siyaset malzemesi yapılmamalı. Çünkü bu üreticiye de haksızlık, bu oluşan ortamdan olumsuz etkilenen tüketiciye de haksızlık. Geçtiğimiz yıllarda soğan ve patates konusunda maalesef bizim ülkemizde hakikaten çok kısa bir dönemi belki de 3-5 günlük ya da bir haftalık bir dönemi sanki o üretim yılının tamamında varmış gibi lanse etmekle alakalı maalesef gündemimiz oldu. Bu konunun tekrar altını çizmek istiyorum, sadece Nevşehir'de şu anda ki sezonun yeni ürünlerinin çıkmasına doğru gidiyoruz, sezonun toplamında şu anda Nevşehir'de 660 bin tonluk patates stoku var. Bunun 100 bin ton civarındaki kısmını eğer tohum olarak düşünürsek 500 bin tonluk sadece Nevşehir'de bir stok söz konusu."" Diğer illerin depolarında da yeteri kadar ürün olduğunu belirten Yumaklı, ""Türkiye, bazı ürünlerin üretimi konusunda kendi ihtiyaçları için ve ülkeye gelen turistlerin ihtiyacını karşılama anlamında yeterli. Yeterli olamadığımız kısımlar için de bunları yüzde 100'e tamamlamak için çok yoğun bir çaba var. O yüzden ben buradan başta patates üreticileri olmak üzere bu ülkenin gıda arz güvenliğine katkıda bulunan bütün üreticilere teşekkür ediyorum. Bu dönemde artık hepimiz de biliyoruz ki ne patatesle alakalı ne de soğanla alakalı aldığımız tedbirler neticesinde herhangi bir spekülasyon söz konusu değil, olmayacaktır da, olmaması için biz hükümet olarak her şeyi yapacağız."" diye konuştu. Hem üretici hem de tüketici için haksızlık olan bu duruma hiçbir şekilde göz yummayacaklarını kaydeden Yumaklı, tüm ürünlerde haksız ortam oluşmasını engelleyeceklerini, bu konuda Ticaret Bakanlığıyla koordineli çalıştıklarını aktardı. Türkiye'nin gıda arz güvenliğiyle alakalı bir sorununun olmadığını dile getiren Yumaklı, ""Fiyat hareketlerini gıda arz güvenliği üzerinden tanımlamak mümkün değildir. Dolayısıyla bunun dışındaki hususlara da yani tüketicinin zararına olacak eylemlere de hiçbir şekilde müsaade etmeyeceğiz. Bu konuda hem bizler Tarım ve Orman Bakanlığı hem de Ticaret Bakanlığı son derece kararlıyız."" dedi. Açıklamasının ardından depodaki yetkililerden bilgi alan Yumaklı, burada çalışan işçilerle sohbet etti ve patates ayıkladı."
528,Bankacılık sektörünün kredi hacmi 12 trilyon lira oldu,"Bankacılık sektörünün kredi hacmi, geçen hafta 43 milyar 179 milyon lira artarak 12 trilyon 52 milyar 166 milyon liraya yükseldi.",Ekonomi,https://www.trthaber.com/haber/ekonomi/bankacilik-sektorunun-kredi-hacmi-12-trilyon-lira-oldu-839373.html,"Bankacılık Düzenleme ve Denetleme Kurumu (BDDK) tarafından yayınlanan haftalık bültene göre, sektörün kredi hacmi 16 Şubat itibarıyla 43 milyar 179 milyon lira artış gösterdi. Söz konusu dönemde toplam kredi hacmi 12 trilyon 8 milyar 987 milyon liradan 12 trilyon 52 milyar 166 milyon liraya çıktı. Bankacılık sektöründe toplam mevduat ise bankalar arası dahil geçen hafta 211 milyar 745 milyon lira arttı. Toplam mevduat 15 trilyon 78 milyar 187 milyon lira oldu. Tüketici kredilerinin tutarı 1 trilyon 539 milyar lira oldu Tüketici kredilerinin tutarı, 16 Şubat itibarıyla 308 milyon lira azalışla 1 trilyon 538 milyar 686 milyon liraya geriledi. Söz konusu kredilerin 436 milyar 892 milyon lirası konut, 92 milyar 890 milyon lirası taşıt ve 1 trilyon 8 milyar 903 milyon lirası ihtiyaç kredilerinden oluştu. Bu dönemde taksitli ticari kredilerin tutarı 7 milyar 863 milyon lira artarak 1 trilyon 479 milyar 344 milyon liraya çıktı. Bankaların bireysel kredi kartı alacakları da yüzde 0,5 azalışla 1 trilyon 244 milyar 733 milyon liraya geriledi. Bireysel kredi kartı alacaklarının 555 milyar 373 milyon lirasını taksitli, 689 milyar 359 milyon lirasını taksitsiz borçlar oluşturdu. Yasal öz kaynaklar arttı Bankacılık sektöründe takipteki alacaklar, 16 Şubat itibarıyla önceki haftaya göre 301 milyon lira azalarak 196 milyar 754 milyon liraya geriledi. Takipteki alacakların 160 milyar 269 milyon lirasına özel karşılık ayrıldı. Aynı dönemde bankacılık sisteminin yasal öz kaynakları, 16 milyar 574 milyon lira artarak 2 trilyon 635 milyar 725 milyon lira oldu."
529,TCMB yılın ikinci faiz kararını açıkladı,"Türkiye Cumhuriyet Merkez Bankası Para Politikası Kurulu, politika faizi olan bir hafta vadeli repo ihale faiz oranını yüzde 45 düzeyinde sabit tuttu.",Ekonomi,https://www.trthaber.com/haber/ekonomi/tcmb-yilin-ikinci-faiz-kararini-acikladi-839363.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında toplandı. Toplantıda politika faizinin 8 aylık artış döngüsünün ardından yüzde 45 düzeyinde sabit kalmasına karar verildi. Bankanın faiz oranına ilişkin basın duyurusunda şunlar kaydedildi; Para Politikası Kurulu (Kurul) politika faizi olan bir hafta vadeli repo ihale faiz oranının yüzde 45 düzeyinde sabit tutulmasına karar vermiştir. Ocak ayında aylık enflasyonun ana eğilimi yılın ilk ayına özgü zamana-bağlı fiyat ve ücret güncellemeleri sonucunda, enflasyon tahmin patikasında öngörülen şekilde yükselmiş ve manşet enflasyon sınırlı bir artış kaydetmiştir. Yakın döneme ilişkin göstergeler, yurt içi talepteki dengelenmenin sürdüğüne işaret etmektedir. Söz konusu dengelenme süreci, tüketim malı ve altın ithalatında güçlü, diğer tüketim harcamalarına ilişkin göstergelerde ise öngörülene kıyasla yavaş seyretmektedir. Buna ek olarak, hizmet fiyatlarındaki katılık, jeopolitik riskler ve gıda fiyatları enflasyon baskılarını canlı tutmaktadır. Kurul, enflasyon beklentileri ve fiyatlama davranışlarının öngörüler ile uyumunu ve ücret artışlarının enflasyon üzerindeki etkilerini yakından takip edecektir. Dış finansman koşulları, rezervlerin seviyesi, cari dengedeki iyileşme ve Türk lirası varlıklara talep, döviz kuru istikrarına ve para politikasının etkinliğine katkıda bulunmaya devam etmektedir. Para politikasındaki kararlı duruş, dezenflasyonun ana unsurlarından olan Türk lirası reel değerlenme sürecine katkı vermeyi sürdürecektir. Kurul, politika faizinin mevcut seviyesinin aylık enflasyonun ana eğiliminde belirgin ve kalıcı bir düşüş sağlanana ve enflasyon beklentileri öngörülen tahmin aralığına yakınsayana kadar sürdürüleceğini değerlendirmiştir. Enflasyon görünümünde belirgin ve kalıcı bir bozulma öngörülmesi durumunda ise para politikası duruşu sıkılaştırılacaktır. 'Likidite gelişmeleri yakından takip edilerek, sterilizasyon araçları etkin şekilde kullanılacaktır' Kurul, makroihtiyati politikaları piyasa mekanizmasının işlevselliğini ve makro finansal istikrarı koruyacak nitelikte uygulamayı sürdürecektir. Bu çerçevede, kredi büyümesi ve mevduat faizinde öngörülenin dışında gelişmeler olması durumunda parasal aktarım mekanizması desteklenecektir. Parasal sıkılığı desteklemek amacıyla likidite gelişmeleri yakından takip edilerek, sterilizasyon araçları etkin şekilde kullanılacaktır. Kurul, politika kararlarını parasal sıkılaştırmanın gecikmeli etkilerini de dikkate alarak, enflasyonun ana eğilimini geriletecek ve orta vadede yüzde 5 hedefine ulaştıracak parasal ve finansal koşulları sağlayacak şekilde belirleyecektir. Enflasyon ve enflasyonun ana eğilimine ilişkin göstergeler yakından takip edilecek ve Kurul, fiyat istikrarı temel amacı doğrultusunda elindeki tüm araçları kararlılıkla kullanacaktır."
530,"Euro Bölgesi'nde yıllık enflasyon ocakta yüzde 2,8 oldu","Euro Bölgesi'nde Tüketici Fiyat Endeksi (TÜFE), ocak ayında yıllık bazda yüzde 2,8 seviyesinde belirlendi.",Ekonomi,https://www.trthaber.com/haber/ekonomi/euro-bolgesinde-yillik-enflasyon-ocakta-yuzde-28-oldu-839354.html,"Avrupa İstatistik Ofisi (Eurostat), Euro Bölgesi ve Avrupa Birliği'nin (AB) ocak ayı enflasyon verilerini yayımladı. Verilere göre, Euro Bölgesi'nde aralıkta yüzde 2,9 olan yıllık enflasyon ocakta yüzde 2,8'e indi. TÜFE, ocakta aylık bazda yüzde 0,4 düştü. Piyasa beklentileri, ocakta Euro Bölgesi'nde yıllık enflasyonun yüzde 2,8, aylık yüzde eksi 0,4 olması yönündeydi. Açıklanan veriler piyasa beklentileriyle uyumlu geldi. AB'de de aralıkta yüzde 3,4 olan yıllık enflasyon, ocakta yüzde 3,1'e geriledi. AB'de TÜFE, ocakta aylık bazda ise yüzde 0,2 düştü. Euro Bölgesi'nde enflasyonun ana bileşenlerine bakıldığında, en yüksek yıllık enflasyon yüzde 1,73 ile hizmetlerde gerçekleşti. Hizmetleri, yüzde 1,13 ile gıda, alkol ve tütün ürünleri, yüzde 0,53 ile enerji dışı sanayi ürünleri izlerken enerji ürünleri yüzde 0,62 geriledi. AB uyumlu verilere göre enflasyon ocakta Romanya'da yüzde 7,3, Estonya'da yüzde 5, Hırvatistan'da yüzde 4,8, Polonya'da yüzde 4,5, Slovakya'da yüzde 4,4, Avusturya'da yüzde 4,3, Bulgaristan'da yüzde 4, Macaristan ve Malta'da yüzde 3,7, İspanya'da yüzde 3,5 ve İsveç'te yüzde 3,4 olarak belirlendi."
531,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 0,81 değer kazanarak 9.387,94 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-839346.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 75,82 puan artışla 9.387,94 puana yükseldi. Toplam işlem hacmi 58,7 milyar lira oldu. Bankacılık endeksi yüzde 0,52, holding endeksi yüzde 1,02 değer kazandı. Sektör endeksleri arasında en çok kazandıran yüzde 3,56 ile bilişim, tek kaybettiren ise yüzde 1,61 ile menkul kıymet yatırım ortaklığı oldu. Analistler, küresel pay piyasalarında, Kaliforniya merkezli çip üreticisi Nvidia'nın son çeyrekte beklentilerin üzerinde kar açıklamasının risk iştahını artırdığını belirterek, yurt içinde gözlerin Türkiye Cumhuriyet Merkez Bankasının (TCMB) para politikası kararlarına çevrildiğini söyledi. AA Finans'ın beklenti anketine katılan ekonomistlerin tümü, merkez bankasının politika faizini sabit bırakmasını beklerken, ekonomistlerin yıl sonu politika faizi beklentilerinin medyanı ise yüzde 36,25 oldu. Öğleden sonra yurt içinde TCMB faiz kararının yanı sıra haftalık para ve banka istatistikleri, yurt dışında ise ABD'de haftalık işsizlik maaşı başvuruları ile imalat sanayi ve hizmet sektörü Satınalma Yöneticileri Endeksi (PMI) verilerinin takip edileceğini belirten analistler, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
532,İstanbul'a gelen turist sayısı yüzde 66 arttı,"İstanbul'u 2023'te ziyaret eden turist sayısı, son 10 yılda yüzde 66 artarak 17 milyon 370 bine ulaştı.",Ekonomi,https://www.trthaber.com/haber/ekonomi/istanbula-gelen-turist-sayisi-yuzde-66-artti-839305.html,"İl Kültür ve Turizm Müdürlüğü verilerine göre, kenti 2013 yılında 10 milyon 474 bin 867 yabancı turist ziyaret ederken, geçen sene sayı 17 milyon 370 bin 30 olarak kayıtlara geçti. Böylece kente gelen turist sayısı son 10 yılda yüzde 66 arttı. İstanbul'a 2014 yılında 11 milyon 842 bin 983, 2015'te 12 milyon 414 bin 677, 2016'da 9 milyon 203 bin 987, 2017'de 10 milyon 840 bin 595, 2018'de 13 milyon 432 bin 990, 2019'da 14 milyon 906 bin 663, 2020'de 5 milyon 1981, 2021'de 9 milyon 25 bin 4, 2022'de ise 16 milyon 18 bin 726 yabancı turist geldi. ""İstanbul, dünya turizminin en çekici destinasyonlardan biri"" Türkiye Seyahat Acentaları Birliği (TÜRSAB) Başkanı Firuz Bağlıkaya, İstanbul'un, benzersiz zenginlikteki tarihi ve kültürel mirası, canlı ticari hayatı, hareketli şehir yaşamı ve gastronomisiyle turizm açısından dünyanın en çekici destinasyonlarından biri olduğunu söyledi. Zenginliğinin kente gelen turist sayısını her geçen yıl artırdığını belirten Bağlıkaya, bu durumun sevindirici olduğunu ifade etti. Bağlıkaya, 2023'teki turist sayısının 17,5 milyona yaklaştığına dikkati çekerek, ""Bir önceki yıla göre İstanbul'a gelen turist sayısında yaklaşık yüzde 8,5'lik artış yaşandı. 2023 yılını yükselişle kapatmak sektör acısından çok önemli bir gelişme."" dedi. Firuz Bağlıkaya, İstanbul ve Sabiha Gökçen havalimanları sayesinde kentin uluslararası turizm hareketleri için çok önemli bir bağlantı noktası olduğunu, marka değeri yükselen bir eğilim içerisinde yer aldığını kaydetti. ""İstanbul'un turizmdeki yükselişi hiç de tesadüfi değil"" Tüm etkenlere göre İstanbul'un çok yüksek bir turizm potansiyeli bulunduğunu vurgulayan Bağlıkaya, şöyle devam etti: ""Dolayısıyla İstanbul'un turizmdeki yükselişi hiç de tesadüfi değil. İstanbul, bu kapasitesiyle önümüzdeki yıllarda daha da çok ziyaretçi çekmeye devam edecektir. Turizm sektörü olarak 2023'ten memnun kaldık, 2024'ten daha umutluyuz. 2024'te sektör, hedeflerini daha yükselterek ülke ekonomisine güçlü destek vermeye devam edecek. İstanbul'da 2024'te turist sayısının daha da artmasını bekliyoruz. Son 10 yıldaki yüzde 66'lık artış bize bu durumu gösteriyor."" TÜRSAB'ın, İstanbul turizminin gelişmesi için çalışmayı sürdürdüğünü anlatan Bağlıkaya, 2023'te ilkini gerçekleştirdikleri İstanbul Balkan Turizm Borsası ile Balkan ülkelerindeki turizm hacmini kente çekmeye çalıştıklarını dile getirdi. Dünyanın en önemli fuarlarından ITB Berlin ve WTM Londra fuarları başta olmak üzere katıldıkları tüm etkinliklerde İstanbul'u tanıttıklarını belirten Bağlıkaya, bundan sonra tüm seyahat acenteleriyle kenti tanıtmak ve şehrin turizm potansiyelini artırmak için çalışmayı sürdüreceklerini kaydetti."
533,İş gücü girdi endeksleri arttı,"Sanayi, inşaat ve ticaret-hizmet sektörleri toplamında istihdam endeksi, geçen yılın 4'üncü çeyreğinde, yıllık bazda yüzde 2,3 yükseldi.",Ekonomi,https://www.trthaber.com/haber/ekonomi/is-gucu-girdi-endeksleri-artti-839303.html,"Türkiye İstatistik Kurumu (TÜİK), geçen yılın son çeyreğine ilişkin iş gücü girdi endekslerini açıkladı. Buna göre; sanayi, inşaat ve ticaret-hizmet sektörleri toplamında istihdam endeksi, 2023'ün 4'üncü çeyreğinde bir önceki yılın aynı çeyreğine göre yüzde 2,3 artış kaydetti. Alt sektörler incelendiğinde endeks, inşaat sektöründe yüzde 11,1, ticaret-hizmet sektörlerinde yüzde 2,5 artarken, sanayi sektöründe yüzde 0,9 azaldı. Sanayi, inşaat ve ticaret-hizmet sektörleri toplamında çalışılan saat endeksi, geçen yılın ekim-aralık döneminde, bir önceki yılın aynı dönemine göre yüzde 1,5 arttı. Alt sektörler incelendiğinde endeks, inşaat sektöründe yüzde 9,7 ve ticaret-hizmet sektörlerinde yüzde 1,4 artarken, sanayi sektöründe yüzde 1,2 azaldı. Brüt ücret-maaş endeksi, geçen yılın 4'üncü çeyreğinde bir önceki yılın aynı çeyreğine göre yüzde 109,9 arttı. Alt sektörler incelendiğinde endeks, sanayi sektöründe yüzde 104,6, inşaat sektöründe yüzde 135,6 ve ticaret-hizmet sektörlerinde yüzde 110,3 yükseldi. Sanayi, inşaat ve ticaret-hizmet sektörleri toplamında istihdam endeksi, geçen yılın 4'üncü çeyreğinde bir önceki döneme göre yüzde 0,1 artış kaydetti. Alt sektörler incelendiğinde endeks, inşaat sektöründe yüzde 1,5, ticaret-hizmet sektörlerinde yüzde 0,4 artarken, sanayi sektöründe yüzde 0,7 azaldı. - Çalışılan saat ve brüt ücret-maaş endeksleri Sanayi, inşaat ve ticaret-hizmet sektörleri toplamında çalışılan saat endeksi, 2023'ün 4'üncü çeyreğinde bir önceki çeyreğe göre yüzde 0,6 azaldı. Alt sektörler incelendiğinde endeks, inşaat sektöründe yüzde 1,1 artarken, sanayi sektöründe yüzde 1,1 ve ticaret-hizmet sektöründe yüzde 0,7 düşüş kaydetti. Brüt ücret-maaş endeksi, 2023'ün 4'üncü çeyreğinde bir önceki çeyreğe göre yüzde 16,2 artış kaydetti. Alt sektörler incelendiğinde endeks, sanayi sektöründe yüzde 16,6, inşaat sektöründe yüzde 18,6 ve ticaret-hizmet sektörlerinde yüzde 15,6 yükseldi. Sanayi, inşaat ve ticaret-hizmet sektörleri toplamında saatlik iş gücü maliyeti endeksi, 2023'ün 4'üncü çeyreğinde bir önceki yılın aynı çeyreğine göre yüzde 108,8 arttı. Alt sektörler incelendiğinde endekste, sanayi sektöründe yüzde 108,7, inşaat sektöründe yüzde 116,4 ve ticaret-hizmet sektörlerinde yüzde 109,4 artış görüldü. - Saatlik kazanç endeksi Sanayi, inşaat ve ticaret-hizmet sektörleri toplamında saatlik kazanç endeksi, 2023'ün 4'üncü çeyreğinde bir önceki yılın aynı çeyreğine göre yüzde 106,9 arttı. Alt sektörler incelendiğinde endeks, sanayi sektöründe yüzde 107, inşaat sektöründe yüzde 114,8 ve ticaret-hizmet sektörlerinde yüzde 107,3 yükseldi. Sanayi, inşaat ve ticaret-hizmet sektörleri toplamında saatlik kazanç dışı iş gücü maliyeti endeksi, 2023'ün 4'üncü çeyreğinde yıllık bazda yüzde 119,5 yükseldi. Alt sektörler incelendiğinde endekste, sanayi sektöründe yüzde 117,5, inşaat sektöründe yüzde 124,4, ticaret-hizmet sektörlerinde yüzde 121,6 artış görüldü. Sanayi, inşaat ve ticaret-hizmet sektörleri toplamında saatlik iş gücü maliyeti endeksi, 2023'ün 4'üncü çeyreğinde bir önceki çeyreğe göre yüzde 16,6 artış kaydetti. Alt sektörler incelendiğinde endeks, sanayi sektöründe yüzde 17,5, inşaat sektöründe yüzde 17,5 ve ticaret-hizmet sektörlerinde yüzde 16,1 yükseldi. Sanayi, inşaat ve ticaret-hizmet sektörleri toplamında saatlik kazanç endeksi, 2023'ün 4'üncü çeyreğinde bir önceki çeyreğe göre yüzde 16,9 arttı. Alt sektörler incelendiğinde endekste, sanayi sektöründe yüzde 17,9, inşaat sektöründe yüzde 17,3 ve ticaret-hizmet sektörlerinde yüzde 16,4 artış görüldü. Sanayi, inşaat ve ticaret-hizmet sektörleri toplamında saatlik kazanç dışı iş gücü maliyeti endeksi, 2023'in 4'üncü çeyreğinde bir önceki döneme göre yüzde 15,2 yükseldi. Alt sektörler incelendiğinde endeks, sanayi sektöründe yüzde 15,9, inşaat sektöründe yüzde 18,5 ve ticaret-hizmet sektörlerinde yüzde 14,4 arttı."
534,Finansal Hizmetler Güven Endeksi yükseldi,"Finansal Hizmetler Güven Endeksi, şubatta geçen aya göre 10,4 puan artışla 151,2 seviyesine yükseldi.",Ekonomi,https://www.trthaber.com/haber/ekonomi/finansal-hizmetler-guven-endeksi-yukseldi-839281.html,"Türkiye Cumhuriyet Merkez Bankası (TCMB) tarafından şubat ayına ilişkin Finansal Hizmetler İstatistikleri ve Finansal Hizmetler Güven Endeksi açıklandı. Finansal sektörde faaliyet gösteren 142 kuruluşun yanıtlarının ağırlıklandırılıp toplulaştırılmasıyla elde edilen anket sonuçlarına göre, endeks, şubatta geçen aya göre 10,4 puan artarak 151,2 seviyesinde gerçekleşti. Endeksi oluşturan anket sorularına ait yayılma endeksleri incelendiğinde, son 3 aydaki iş durumunun FHGE’yi azalış yönünde etkilerken, son 3 aydaki hizmetlere olan talep ile gelecek 3 aydaki hizmetlere olan talep beklentisi ise FHGE’yi artış yönünde etkiledi. İş durumu ve hizmetlere olan talebe ilişkin değerlendirmelere göre, son 3 ayda iş durumunda iyileşme olduğu yönündeki değerlendirmeler bir önceki aya kıyasla zayıfladı. Son 3 ayda hizmetlere olan talepte artış olduğu yönündeki değerlendirmeler ile gelecek 3 ayda hizmetlere olan talepte artış olacağı yönündeki beklentiler güçlendi. İstihdama ilişkin değerlendirmelere göre, son 3 ayda istihdamda artış olduğunu bildirenler ile gelecek 3 ayda istihdamda artış olacağını bekleyenler lehine olan seyir güçlendi. 2024 yılı şubat ayında, NACE Rev.2 sektör sınıflamasına göre ""Finans ve Sigorta Faaliyetleri"" sektöründe güven endeksleri alt sektörler itibarıyla değerlendirildiğinde, ""64-Finansal Hizmet Faaliyetleri (sigorta ve emeklilik fonları hariç)” ve ""66- Finansal Hizmetler ile Sigorta Faaliyetleri için Yardımcı Faaliyetler"" sektörlerinde bir önceki aya göre sırasıyla 11,3 ve 18,2 puanlık artış, ""65-Sigorta, Reasürans ve Emeklilik Fonları (zorunlu sosyal güvenlik hizmetleri hariç)“ sektöründe ise bir önceki aya göre 7,2 puanlık azalış gerçekleşti."
535,Borsa güne yükselişle başladı,"Borsa İstanbul'da BIST 100 endeksi, güne yüzde 0,51 yükselişle 9.359,58 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-839275.html,"Açılışta BIST 100 endeksi, önceki kapanışa göre 47,46 puan ve yüzde 0,51 değer kazanarak 9.359,58 puana çıktı. Bankacılık endeksi yüzde 0,54 ve holding endeksi yüzde 0,40 artış kaydetti. Sektör endeksleri arasında en fazla kazandıran yüzde 1,43 ile bilişim olurken, en çok kaybettiren yüzde 1,95 ile menkul kıymet yatırım ortaklığı oldu. Dün, dalgalı bir seyir izleyen Borsa İstanbul'da BIST 100 endeksi, günü yüzde 0,35 değer kaybıyla 9.312,12 puandan tamamladı. Analistler, küresel pay piyasalarında, Kaliforniya merkezli çip üreticisi Nvidia'nın son çeyrekte beklentilerin üzerinde kar açıklamasının risk iştahını artırdığını belirterek, yurt içinde gözlerin Türkiye Cumhuriyet Merkez Bankasının (TCMB) para politikası kararlarına çevrildiğini söyledi. AA Finans'ın beklenti anketine katılan ekonomistlerin tümü, merkez bankasının politika faizini sabit bırakmasını beklerken, ekonomistlerin yıl sonu politika faizi beklentilerinin medyanı ise yüzde 36,25 oldu. Bugün, yurt içinde veri gündeminin sakin olduğunu, yurt dışında ise Avro Bölgesi'nde tüketici güven endeksi ve ABD'de Fed'in toplantı tutanaklarının yanı sıra Nvidia bilançosunun da takip edileceğini belirten analistler, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
536,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,3 yükselişle 10.059,00 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-839260.html,"Şubat vadeli endeks kontratı, açılış seansında önceki normal seans kapanışın yüzde 0,3 üzerinde 10.059,00 seviyesinden işlem gördü. Dün, satıcılı bir seyir izleyen endeks kontratı, normal seansı önceki kapanışının yüzde 0,5 altında 10.026,75 puandan tamamladı. Endeks kontratı, akşam seansında ise kayıplarını kısmen telafi ederek 10.040,50 puana çıktı. Analistler, küresel pay piyasalarında, Kaliforniya merkezli çip üreticisi Nvidia'nın son çeyrekte beklentilerin üzerinde kar açıklamasının risk iştahını artırdığını belirterek, yurt içinde gözlerin Türkiye Cumhuriyet Merkez Bankasının (TCMB) para politikası kararlarına çevrildiğini söyledi. AA Finans'ın beklenti anketine katılan ekonomistlerin tümü, merkez bankasının politika faizini sabit bırakmasını beklerken, ekonomistlerin yıl sonu politika faizi beklentilerinin medyanı ise yüzde 36,25 oldu. Bugün yurt içinde TCMB'nin faiz kararının yanı sıra yoğun veri gündemi, dünya genelinde ise öncü imalat sanayi, hizmet sektörü ve bileşik Satınalma Yöneticileri Endeksi (PMI) ile ABD'de haftalık işsizlik maaşı başvuru verilerinin takip edileceğini belirten analistler, teknik açıdan endeks kontratında 10.100 ve 10.200 seviyelerinin direnç, 10.000 ve 9.900 puanın destek konumunda olduğunu kaydetti."
537,Türkiye'nin narenciye ihracatı 1 milyar doları aştı,"Ege Yaş Meyve Sebze İhracatçıları Birliği Başkanı Hayrettin Uçak, Türkiye'nin geçen yıl narenciye ürünlerinde 1 milyar 112 milyon dolar ihracat gerçekleştirdiğini söyledi.",Ekonomi,https://www.trthaber.com/haber/ekonomi/turkiyenin-narenciye-ihracati-1-milyar-dolari-asti-839256.html,"Ege İhracatçı Birliklerinden (EİB) yapılan açıklamaya göre, geçen yıl narenciye ürünleri ihracatı önceki yıla göre yüzde 23'lük artış gösterdi. İhraç edilen narenciye ürünleri miktarı ise 2022'de 1 milyon 940 bin tonken geçen yıl 1 milyon 950 bin ton olarak gerçekleşti. Uçak, gıda güvenliği ve kaliteyi esas alan bir yaklaşım gösterdiklerini, C vitamini deposu ürünlerle dünyaya şifa dağıttıklarını ifade etti. Türkiye'nin 2023 yılında 3 milyar 491 milyon dolarlık taze meyve sebze ihracatına imza attığını belirten Uçak, şunları kaydetti: ""Narenciye ürünleri taze meyve sebze ihracatımızdan yüzde 32 pay aldı. Mandalina 577 milyon dolarlık tutarla narenciye ürünleri arasında ihracat liderliğini sürdürdü. Mandalina sadece narenciye ürünlerimiz arasında değil, yaş meyve sebze ürünlerimiz arasında da ihracat şampiyonu oldu. İhracatımız, limonda yüzde 30 artışla 355 milyon dolar, portakalda yüzde 15 artışla 112 milyon dolara çıktı. Greyfurtta ise geçen yıl ihracat 68 milyon dolar olarak kayıtlara geçti."" Narenciye ihracatında Rusya Federasyonu'nun 428 milyon dolarla zirvedeki yerini koruduğunu aktaran Uçak, ikinci sıradaki Irak'a yapılan ihracatın ise yüzde 165'lik artışla 181,5 milyon dolara yükseldiğini, Ukrayna'nın da 101 milyon dolarla üçüncü sırada yer aldığını ifade etti."
538,"Kahramanmaraş, savunma sanayiine katkı verecek",Helikopter ve uçak parçası üretimi için Türkoğlu Organize Sanayi Bölgesi'nde kurulan TUSAŞ Kahramanmaraş Üretim Tesisi bugün faaliyete geçecek.,Ekonomi,https://www.trthaber.com/haber/ekonomi/kahramanmaras-savunma-sanayiine-katki-verecek-839255.html,"Tekstil ve metal mutfak eşyası sanayileriyle öne çıkan Kahramanmaraş, artık savunma ve havacılık sanayiine de katkı verecek. Cumhurbaşkanlığı Savunma Sanayii Başkanlığı koordinasyonunda Türk savunma sanayisinin önde gelen kuruluşları deprem bölgesinde birçok yatırımı hayata geçiriyor. Türk Havacılık Uzay Sanayii (TUSAŞ) da bu kapsamda Kahramanmaraş sanayii ve yerel yönetimlerle işbirliği içerisinde şehre savunma ve havacılık sanayiinin kapılarını açıyor. Böylece Kahramanmaraş sanayisi, tekstil ve metal mutfak eşya sanayilerinin yanında katma değeri yüksek bir alanda görev üstlenecek. Şirket, Kahramanmaraş'a yapacağı yatırımlar için ilk olarak Türkoğlu Organize Sanayi Bölgesi'ni seçti. Burada 3 yıllığına tesis kiralayan şirket, altyapı, makina ve ekipman kurulumunu hızla uygulamaya koydu.    Uçak ve helikopter parçası üretimi yapılacak tesiste, öncelikle yaklaşık 100 kişi istihdam edilecek. Tesiste görev alacak personel TUSAŞ'ta eğitimden geçti. Deneme üretimlerine başlayan tesis, bugün faaliyete başlayacak.    Yeni yatırımlar yolda TUSAŞ, Kahramanmaraşlı sanayicilerle ortak olarak, savunma ve havacılık şirketi de kurdu. Söz konusu şirketin Kahramanmaraş Havalimanı yolu üzerinde inşa edilecek daha büyük bir tesiste çalışmalar yürütmesi planlanıyor. Tesisin kurulacağı arazi için imar çalışmaları yürütülüyor. Bu çalışmaların ardından oluşturulacak ""özel endüstri bölgesi"" tesise ev sahipliği yapacak. Bu tesislerin insan kaynağı ihtiyacını karşılamak için de Yükseköğretim Kurulunun (YÖK) koordinasyonunda, Kahramanmaraş İstiklal Üniversitesi bünyesinde, ""Airbus-TUSAŞ Havacılık Meslek Yüksekokulu"" açılacak. Yüksekokul bünyesinde makine, metalurji ve uçak teknolojisi bölümleri kurulacak. Tamamlandığında 7 bin 260 metrekarelik kapalı alana sahip olacak meslek yüksekokulunda nitelikli eğitim için gerekli bütün altyapı ve teknik imkanlar bulunacak."
539,Piyasaların gözü Merkez Bankası'nın faiz kararında,Piyasalarda gözler Merkez Bankası'nın şubat ayı faiz kararında. Bugün saat 14.00'te faiz kararı açıklanacak.,Ekonomi,https://www.trthaber.com/haber/ekonomi/piyasalarin-gozu-merkez-bankasinin-faiz-kararinda-839234.html,"Para Politikası Kurulu, Merkez Bankası'nın yeni başkanı Fatih Karahan öncülüğünde ilk kez toplanacak. Bugün saat 14.00'te faiz kararı belli olacak. Banka son toplantısında 250 baz puanlık faiz artırımına gitti. Politika faizini yüzde 45'e yükseltti.   Karar metninde, gerekli parasal sıkılık düzeyine ulaşıldığı belirtildi. Ekonomistler, bankanın faizlerde bir değişikliğe gitmeyeceğini öngörüyor. Karar metninde, enflasyon ve likidite yönetimine dair mesajların önemli olacağını vurguluyor."
540,Bakan Şimşek: Ekonomimiz yerelde başlayan kalkınmayla değer üretmeye devam edecek,"Kayseri'de reel sektör ve iş dünyasıyla bir araya gelen Bakan Şimşek, ""Fiyat istikrarını merkeze alan, bütçe disiplinini ve sürdürülebilir cari açığı hedefleyen programımızı kararlılıkla uyguluyoruz. Toplumun geniş kesimleri tarafından sahiplenilmesi, programımızın başarısını pekiştirecektir"" dedi.",Ekonomi,https://www.trthaber.com/haber/ekonomi/bakan-simsek-ekonomimiz-yerelde-baslayan-kalkinmayla-deger-uretmeye-devam-edecek-839168.html,"Hazine ve Maliye Bakanı Mehmet Şimşek, Kayseri'de çeşitli ziyaretler yaptı. Vali Gökmen Çiçek'i Talas ilçesindeki çalışma ofisinde ziyaret eden Bakan Şimşek'i, Çiçek ile Büyükşehir Belediye Başkanı Memduh Büyükkılıç, İl Jandarma Komutanı Tuğgeneral Hakan Dedebağı, İl Emniyet Müdürü Kamil Karabörk ve protokol üyeleri karşıladı. Valilik Şeref Defteri'ni imzalayan Bakan Şimşek, daha sonra Büyükşehir Belediye Başkanı Büyükkılıç'ı makamında ziyaret etti. Şimşek, burada Büyükkılıç ve ilçe belediye başkanları ile belediye çalışanları tarafından karşılandı. Belediye fuaye alanındaki fosil sergisini gezen Şimşek'e, Büyükkılıç tarafından kentteki fosil kazılarına ilişkin bilgi verildi. AK Parti İl Başkanlığını da ziyaret eden Şimşek, İl Başkanı Fatih Üzüm'den çalışmalara ilişkin bilgi aldı, partililerle bir araya geldi.    ""Her fırsatta ülkemizin dört bir yanında ekonomi politikalarımızın hedeflerini ve sonuçlarını anlatıyoruz"" Fiyat istikrarını merkeze alan, bütçe disiplinini ve sürdürülebilir cari açığı hedefleyen programı uygulamaya devam ettiklerini ifade eden Bakan Şimşek, ""Toplumun geniş kesimleri tarafından sahiplenilmesi, programımızın başarısını pekiştirecektir. Bu çerçevede, her fırsatta ülkemizin dört bir yanında ekonomi politikalarımızın hedeflerini ve sonuçlarını anlatıyoruz"" dedi. Manisa, Bartın ve Kocaeli'nden sonra bugün de Kayseri'de reel sektör ve iş dünyası temsilcileriyle bir araya geldiklerini belirten Şimşek, ""Türkiye Yüzyılı’nda ekonomimiz yerelde başlayan kalkınma ile değer üretmeye devam edecek"" mesajını paylaştı. "
541,"İspanyol çiftçiler, Madrid'de traktörleriyle yolları kapattı","İspanya'da 6 Şubat'ta başlattıkları eylemler kapsamında başkent Madrid'de toplanan binlerce çiftçi, traktörleriyle yolları kapattı.",Ekonomi,https://www.trthaber.com/haber/ekonomi/ispanyol-ciftciler-madridde-traktorleriyle-yollari-kapatti-839159.html,"Madrid kent merkezine 5 ana yoldan girmek isteyen çiftçilere, Valiliğin kararıyla birçok noktada jandarma ve polis tarafından müdahale edildi. Yaklaşık 600 traktörün sadece 50'sinin kent merkezine girişine izin verilirken, traktörleriyle kent dışarıda kalan çiftçiler, Madrid'in çevre yollarını trafiğe kapattı. Çiftçiler ile güvenlik güçleri arasında zaman zaman gerginlikler yaşandı.   Diğer yandan çiftçilerin kent merkezindeki toplanma yeri olan Bağımsızlık Meydanı (Plaza de la Independencia) ve çevresi sabah saatlerinden itibaren tamamen trafiğe kapatıldı. Gösteri için Madrid'e gelen çiftçiler ile traktörleriyle meydana ulaşan çiftçiler, Tarım, Gıda ve Balıkçılık Bakanlığı binasına doğru yürümek istedi. Ancak izin verilen yürüyüş güzergahı dışına çıkmak isteyen çiftçilere polis müdahale etti. Gerek kent merkezinde gerekse çevre yollarda çıkan olaylarda gözaltına alınanlar oldu. Madrid'de merkezde ve çevre yollarında bekleyen çiftçilerin eylemleri devam ediyor. İspanyol çiftçiler: Sorunlarımız yeni değil, 45 yıldır devam ediyor Gösteriye katılan çiftçilerden Amada Almeda, AA muhabirine yaptığı açıklamada, ""İstediğimiz tek şey var o da adil ücretlendirme. Tarladan çıkan ürünümüze adil ücret ödenmesini istiyoruz. Cuenca'daki bir köyden geliyoruz. Bizim sorunlarımız yeni değil, 45 yıldır devam ediyor. Dedem zamanında da aynı problemler vardı ama artık yeter. Daha az vaat, daha çok eylem istiyoruz."" dedi. Çiftçi Julia Lopez ise tarladan çıkan ürünlerin fiyatlarının yükselmek zorunda olduğunu belirterek, ""Bu şekilde devam edemeyiz. Hükümetin atacağı adımlar eylemlerimizin gidişatını belirleyecek."" diye konuştu. Çiftçiler, hükümetten vaat değil somut adım istiyor Hükümetin sunduğu 18 maddelik önlem paketiyle ilgili vaatleri yeterli bulmayan çiftçiler, somut adım atılmasını istiyor. Çiftçiler, ""AB tarım politikalarında esneklik yapılmasını, AB dışı ülkelerden gelen ürünlere kısıtlama ve daha sıkı denetim getirilmesini, kuraklık sorununa karşı yardımların artırılmasını, tarladan marketlere kadar gıda zincirinin kontrolünün ve yasaların güçlendirilmesini, çiftçilere yönelik sigorta haklarının genişletilmesini"" talep ediyor. Tarım, Gıda ve Balıkçılık Bakanı Luis Planas, Avrupa'daki çiftçilere yardım edilmesi, ortak tarım politikalarında bazı esnekliklerin getirilmesi veya bazı maddelerin geçici olarak askıya alınması konusunda Avrupa Birliği'nde girişimde bulunacaklarını açıklamıştı. Hükümet, gıda zincirindeki ihlallerin denetimini güçlendirmek için devlete ait bir ""Gıda Bilgi ve Kontrol Ajansı"" kurulmasının da sözünü vermişti."
542,Motorin ve benzinin litre fiyatında indirim,"Motorinin litre fiyatına 1 lira 10 kuruş, benzinin litre fiyatına ise 76 kuruş indirim uygulanacak. İndirim yarından itibaren pompa fiyatına yansıtılacak.",Ekonomi,https://www.trthaber.com/haber/ekonomi/motorin-ve-benzinin-litre-fiyatinda-indirim-839142.html,"Edinililen bilgiye göre, Enerji Piyasası Denetleme Kurumu (EPDK) rafineri marjından karşılanmak üzere motorin ve benzinin litre fiyatlarında yarından itibaren geçerli olmak üzere indirim uygulanacağını açıkladı. Motorinin litre fiyatında 1 lira 10 kuruş, benzinin litre fiyatında 76 kuruş indirim uygulandı.   EPDK petroldeki indirimlerin tüketiciye yansıtılmasını istedi Enerji Piyasası Düzenleme Kurumu son süreçte bazı ülkelerden ithal edilen ham petrol ve işlenmiş ürün fiyatlarının rafinerilere sağladığı fiyat avantajının tüketicilere de yansıtılması için harekete geçmişti. EPDK Başkanı Mustafa Yılmaz gerek uluslararası piyasalardaki gerekse yurt içindeki fiyat hareketlerini titizlikle takip ettiklerini belirterek, ithal ham petrol ve işlenmiş ürünler ile ilgili ortaya çıkan fiyat avantajlarının tüketicilere de yansıtılması için rafinerilere yazı gönderdiklerini açıklamıştı."
543,Türkiye ile Suudi Arabistan arasında 55 milyon dolarlık kredi anlaşması,"Suudi Arabistan Kalkınma Fonu (SFD), Türkiye ile 55 milyon dolar tutarında yeni bir kredi anlaşması imzaladığını duyurdu. Kredi ile yaklaşık 55 bin metrekare büyüklüğe sahip 5 devlet okulunun rehabilite edilmesi amaçlanıyor.",Ekonomi,https://www.trthaber.com/haber/ekonomi/turkiye-ile-suudi-arabistan-arasinda-55-milyon-dolarlik-kredi-anlasmasi-839106.html,"SFD'nin açıklamasına göre, Hazine ve Maliye Bakanı Mehmet Şimşek, Hazine ve Maliye Bakan Yardımcısı Osman Çelik, SFD Yönetim Kurulu Başkanı Ahmed Al-Khateeb ve SFD İcra Kurulu Başkanı Sultan Al-Marshad'ın katılımıyla anlaşmaya yönelik imza töreni gerçekleştirildi. Söz konusu kredinin ""Devlet Okullarında Depreme Bağlı Riskin Azaltılması Projesi"" kapsamında kullanılması hedefleniyor. İstanbul'da düzenlenen Türkiye-Suudi Arabistan Yatırım ve İş Forumu'nda imzalanan anlaşma kapsamında alınacak kredi ile yaklaşık 55 bin metrekare büyüklüğe sahip 5 devlet okulu rehabilite edilecek. Proje kapsamında belirlenen okulların, deprem sebebiyle oluşabilecek hasarlardan korunması hedefleniyor. Bu bağlamda, gerekli donanımın ve kaynakların okullara tahsis edilmesi, eğitim kalitesi ve verimliliklerinin sürekliliğinin devam etmesi sağlanacak. Proje iş birliğinin ilerletilmesinde yeni bir dönüm noktası SFD finansmanlığında yürütülen proje, Fon'un Türkiye ile olağan iş birliğini ilerletmesinde de yeni bir dönüm noktasını temsil ediyor. Proje, öğrencilere kaliteli bir eğitim sağlamayı ve ülkenin sosyo-ekonomik kalkınmasına katkıda bulunmayı teşvik etmeyi amaçlıyor. Proje aynı zamanda, ""Kaliteli Eğitim"" maddesi de dahil olmak üzere, Birleşmiş Milletler Sürdürülebilir Kalkınma Hedefleri'nin gerçekleştirilmesini de destekliyor. Türkiye'deki eğitim sektörünü destekleme ve ülkenin dünya standartlarında bir eğitim sunma hedefini güçlendirmeyi amaçlayan SDF, son 40 yılda Türkiye'de enerji, sağlık, tarım ve eğitim gibi alanlarda değeri 300 milyon doların üzerinde olan 9 kalkınma projesi ve programını finanse etti."
544,Bakan Bolat: Yeni destek paketleri üzerinde çalışıyoruz,"Ticaret Bakanı Ömer Bolat, yeni destek paketleri üzerinde çalıştıklarını belirterek, ""Bu paket çerçevesinde Ticaret Bakanlığı'mız tarafından belirlenen teknoloji seviyesi, katma değerli ihracat ve pazar çeşitlendirmesi gibi kriterlere göre ihracatçı firmalarımıza uygun finansman maliyetli finansman imkanları sağlayacağız."" dedi.",Ekonomi,https://www.trthaber.com/haber/ekonomi/bakan-bolat-yeni-destek-paketleri-uzerinde-calisiyoruz-839088.html,"Bakan Bolat, Türk Eximbank'ın Ümraniye'deki yeni genel müdürlük binasının açılışına katıldı. İhracatçıların her zaman yanında olan Türk Eximbank'ın yeni binasının hayırlı olması temennisinde bulunan Bolat, yeni binaya geçişin 10 yıl içinde Bankanın insan kaynağında yüzde 50'ye yakın bir artış anlamına geldiğini söyledi. Yeni faaliyetlerle ve büyümeyle, yeni insan kaynağı ihtiyacının da ortaya çıkacağını bildiren Bolat, binanın içinde yapılacak güzel faaliyetlerle, finansman imkanlarıyla da gücüne güç katacağını dile getirdi. Türk Eximbank'ın 2023'te yaklaşık 42 milyar dolarlık destek sunduğunu belirten Bolat, şöyle devam etti: ""Bu yıl 50 milyar dolar destek sunması hedeflenmişti ama az önce Hazine ve Maliye Bakan Yardımcımız Osman Çelik, belki planlamadan, belki bilerek bir müjde verdi; Eximbank'ın sermayesi temmuzdan bu yana 7 ay içinde üçüncü defa artırılmış oldu. Yani bugün biz iki müjdeyi birden yaşıyoruz; hem güzel ihtişamlı yeni genel müdürlük binasına geçiş hem de Eximbank'ın sermayesi 11,8 milyar lira artırılarak 35 milyar 700 milyon liraya çıkarılmış oldu. Bu 11,8 milyar liranın anlamı 120 milyar lira ilave kredi imkanı demektir, hayırlı uğurlu olsun. Bu noktada Ticaret Bakanlığı olarak Hazine ve Maliye Bakanlığı'mız ve Merkez Banka'mız ile sürekli bir uyum ve koordinasyon içinde ihracata daha fazla nasıl destek sağlayabiliriz, ihracatçılarımızın finansman imkanlarını, yeni pazar bulma imkanlarını nasıl artırabiliriz konusunda gayret ediyoruz. Niye bunu yapıyoruz? Daha fazla ihracat, daha fazla büyüme, istihdam demektir. Belki bazıları dudak bükebilir, 'Ya ne olmuş ki işte? Birileri ihracat yapıyor, kendi cebini dolduruyor.' gibi düşünebilir. Halbuki büyüme, zenginleşme, milli gelir artışı, hem iç tüketim hane halkları ve kamu tüketimi hem yatırım artışı hem de en önemlisi ihracat, hizmet ihracatı ve mal ihracatının artışıyla mümkün olabilmekte. Yani ihracat artışı demek daha fazla üretim, daha fazla yatırım, daha fazla istihdam ve döviz geliri demektir, istikrar demektir. İstikrar da içinde büyüme demektir. Onun için hep her kelimemizden bir tanesi hep ihracat, ihracat olmaktadır."" ""Hedefimiz, 2030'a kadar günlük 1,5 milyar dolarlık ortalama rakamları yakalamak"" Bakan Bolat, ihracat rakamlarında gelinen noktaya işaret etti. Aylık 1 milyar dolar geçildiği için bayram edilen günlerden bugünlere gelindiğine dikkati çeken Bolat, ""Artık günlük bir milyar dolar ihracat yapıyoruz, inşallah hedefimiz 2030'a kadar günlük 1,5 milyar dolarlık ortalama rakamları yakalamaktır. Bunu da ihracatçılarımızla birlikte yapacağız."" dedi. İhracatın artırılması için emek sarf eden tüm kesimlere teşekkür eden Bolat, bundan sonra hep birlikte daha da başarılı sonuçlar alınacağını dile getirdi. Bolat, dün Slovakya'da olduklarını belirterek, bugüne dek 9 aylık görev süreci içinde 100'e yakın ülkenin bakanıyla yaptıkları görüşmelerde, hemen her bölgeden Türkiye ile daha fazla iş yapma, yatırım yapma, ticaret yapma arzusunu gördüklerini ifade etti. ""İhracata dayalı büyüme Orta Vadeli Program'ın ana mottosu"" İhracata dayalı büyümenin Orta Vadeli Program'ın ana mottosu, ekseni olduğunu dile getiren Bolat, ""Bu doğrultuda Ticaret Bakanlığı, hükümetimiz ve ihracatçılarımız canla başla işbirliği yapıyoruz. 2023 yılını 255,8 milyar dolar mal ihracatıyla kapatmıştık, dün itibarıyla 257,6 milyar dolara ulaştık, yani 50 günde 1,8 milyar dolar artırdık yıllık ihracatımızı. Hizmet ihracatımız da 100 milyar dolarla kapatmıştı geçen yılı, orada da hedefimiz 110 milyar dolar. Mal ihracatında Orta Vadeli Program'da yazan hedefimiz 267 milyar dolar, şu anda 2 aylık performansımız bu hedeflere rahatlıkla ulaşılacağını göstermektedir. Bu yıl sonuna kadar ihracatçı sayımızı da 150 bine çıkaracağız."" diye konuştu. Bolat, hizmet ihracatı ve mal ihracatına geçen yıl Ticaret Bakanlığı bütçesinin yüzde 60'ını verdiklerine işaret ederek, bu yıl 23 milyar lira civarında bir destek planlamalarına rağmen ihracatın artması durumunda Hazine ve Maliye Bakanlığının kapısının açık olduğunu dile getirdi. Eximbank'ın reeskont kredilerinin verilmesinde ana lokomotif görevi yaptığını belirten Bolat, 3 milyar liralık günlük reeskont kredi limitinin 2 milyar lirasını Eximbank'ın verdiğini söyledi. ""Eximbank kredileri üç, beş tane büyük gruba verilen bir kredi değil"" Bolat, ""17 bine yakın şirket, yüzde 85'i KOBİ olmak üzere Eximbank kredilerinden yararlanabiliyor. Yani Eximbank kredileri üç, beş tane büyük gruba verilen bir kredi değil, yüzde 85'i KOBİ'lere veriliyor."" dedi. Bakanlık bünyesinde yapılan çalışmalara ilişkin bilgi veren Bolat, şunları kaydetti: ""Ticaret Bakanlığı olarak ihracatçımızın daha düşük maliyetli finansman imkanlarına kavuşması için Türk Eximbank ve İhracatı Geliştirme Anonim Şirketi (İGE AŞ) ile yakın bir çalışma içindeyiz. İhracatçılarımızın finansmana ulaşımını kolaylaştırmak için yeni bir prefinansman modelini, Türk Eximbank ve İGE AŞ ile birlikte uygulamaya almış bulunuyoruz. Bu kapsamda, Ticaret Bakanlığı'mız tarafından destek başvurusu uygun görülen ihracatçılarımız, Türk Eximbank'a kredi başvurusunda bulunmakta ve bu prefinansman protokolü çerçevesinde öncelikli olarak değerlendirmeye alınacak. Böylece teminat noktasında da İGE'den destek alacaklar. Kredibilitesi olmakla birlikte teminat sorunu yaşayan ihracatçılarımızın sorunu ortadan kalkmış olacak, bu KOBİ'lerimiz için büyük önem taşıyor."" ""Yeni destek paketleri üzerinde çalışıyoruz"" Bolat, yeni destek paketleri üzerinde çalıştıklarını belirterek, ""Bu paket çerçevesinde Ticaret Bakanlığı'mız tarafından belirlenen teknoloji seviyesi, katma değerli ihracat ve pazar çeşitlendirmesi gibi kriterlere göre ihracatçı firmalarımıza uygun finansman maliyetli finansman imkanları sağlayacağız."" ifadesini kullandı. Yeşil dönüşüm, sınırda karbon düzenlemesi gibi konularda Bakanlığın vereceği desteklere ilişkin Bolat, bundan sonra da her zaman ihracatçıya destek vermeyi sürdüreceklerini vurguladı."
545,Merkez Bankası yarın şubat ayı faiz kararını açıklayacak,Piyasalarda gözler Merkez Bankası'nın şubat ayı faiz kararında. Yarın saat 14.00'te faiz kararı açıklanacak.,Ekonomi,https://www.trthaber.com/haber/ekonomi/merkez-bankasi-yarin-subat-ayi-faiz-kararini-aciklayacak-839084.html,"Para Politikası Kurulu, Merkez Bankası'nın yeni başkanı Fatih Karahan öncülüğünde ilk kez toplanacak. Yarın saat 14.00'te faiz kararı belli olacak. Banka son toplantısında 250 baz puanlık faiz artırımına gitti. Politika faizini yüzde 45'e yükseltti. Karar metninde, gerekli parasal sıkılık düzeyine ulaşıldığı belirtildi. Ekonomistler, bankanın faizlerde bir değişikliğe gitmeyeceğini öngörüyor. Karar metninde, enflasyon ve likidite yönetimine dair mesajların önemli olacağını vurguluyor."
546,Türkiye'nin en büyük 10 bankasının karı rekor kırdı,"Bankacılık sektöründeki en yüksek aktif büyüklüğe sahip 10 banka geçen yıl 506,8 milyar liralık kar elde ederek rekor kırarken, ekonomiye de yaklaşık 10 liralık destek sağlıyor. 2022 yıl sonu kıyaslandığında bu bankaların aktif büyüklüğü 65,8 artış gösterdi.",Ekonomi,https://www.trthaber.com/haber/ekonomi/turkiyenin-en-buyuk-10-bankasinin-kari-rekor-kirdi-839074.html,"Bankacılık sektöründeki en yüksek aktif büyüklüğe sahip 10 banka geçen yıl 506,8 milyar liralık kar elde ederek rekor kırarken, ekonomiye de yaklaşık 10 trilyon liralık destek sağladı. Türkiye'nin en büyük 10 bankasının geçen yıl sonu itibarıyla aktif büyüklüğü 19,4 trilyon liraya ulaştı. Böylece, 2022 sonuna kıyasla bu bankaların aktif büyüklüğü yüzde 65,8 artış gösterdi. 2022'de en büyük 10 bankanın aktif toplamı 11,7 trilyon lira düzeyindeydi. Türkiye Bankalar Birliğinin (TBB), ""Rakamlarla Bankacılık Sektörü 2023"" raporunda açıkladığı verilere göre ise 2023'te Türkiye'deki 63 bankanın toplam aktif büyüklüğü 23,5 trilyon lira oldu. Ziraat Bankası, 3,8 trilyon lira ile sektörün en büyük aktifine sahip bankası unvanını korurken, bankanın aktif büyüklüğü, 2022'ye göre yüzde 64,4 artış kaydetti. 2023'te sektörün en yüksek ikinci aktifine sahip banka VakıfBank olurken, bankanın aktif büyüklüğü önceki yıla göre yüzde 64,8 yükselerek 2,8 trilyon liraya çıktı. Aktif büyüklük sıralamasında, 3'üncü sırayı 2,5 trilyon lira ile Türkiye İş Bankası alırken, aynı zamanda da özel bankalar arasında en yüksek aktif büyüklüğe sahip banka olma unvanını da korumuş oldu. Halkbank ise 2,2 trilyon liralık aktif büyüklükle 4'üncü sırada yer aldı. Böylece, aktif büyüklüğü 2 trilyon lirayı aşan banka sayısı 4'e yükseldi. Halkbank'ı sırasıyla, 1,9 trilyon lira ile Garanti BBVA, 1,8 trilyon lirayla Akbank, 1,7 trilyon lirayla Yapı Kredi, 1 trilyon lirayla DenizBank, 995,9 milyar lirayla QNB Finansbank ve 674,4 milyar lirayla Kuveyt Türk izledi. Kuveyt Türk'ün, aktif büyüklük bazında ilk 10'a giren tek katılım bankası olması dikkati çekerken, 2023'te bir önceki yıla göre aktif büyüklüğü en fazla artan banka ise yüzde 90,2 ile DenizBank oldu. 10 bankanın toplam karı 500 milyar lirayı aştı Kahramanmaraş merkezli depremler ve seçim belirsizliklerinin yaşanmasının ardından değişen ekonomi yönetimi ve para politikası ile zorlu bir yılı geride bırakan bankalar, her şeye rağmen rekor kar elde etti. 2023'te en yüksek karı 89,9 milyar lira ile Ziraat Bankası elde ederek, önceki yıla göre karını yüzde 118,7 artırmış oldu. Garanti BBVA, 87,3 milyar lira ile ikinci, Türkiye İş Bankası 72,3 milyar lira ile üçüncü, Yapı Kredi 68 milyar lira ile dördüncü ve Akbank 66,5 milyar lira beşinci sırada yer aldı. Önceki yıla göre 2023'te Garanti BBVA karını yüzde 49,3, Türkiye İş Bankası yüzde 17,4, Yapı Kredi yüzde 28,9 ve Akbank yüzde 10,8 artırdı. Karlılık bazında bu bankaları sırasıyla, 33,2 milyar lira ile QNB Finansbank, 27,9 milyar lira ile DenizBank, 26,6 milyar lira ile Kuveyt Türk, 25 milyar lira ile VakıfBank ve 10,1 milyar lira ile Halkbank izledi. Böylece Türkiye'nin en büyük 10 bankası, 2023'te 506,8 milyar lira net dönem karı elde etti ve ilgili bankaların toplam karı önceki yıla kıyasla yüzde 40,4 artış göstermiş oldu. Mevduat/katılım fonu toplamı 13 trilyon liraya ulaştı Bankaların, en büyük fon kaynağı durumundaki mevduatlar da geçen yıl 13 trilyon liraya çıktı. Sektörün 10 büyük bankasının mevduat/katılım fonu toplamı ise 2022 yıl sonuna göre yüzde 69 arttı. Ziraat Bankası, 2,9 trilyon liralık mevduatla ilk sıradaki yerini korurken, onu 1,9 trilyon lira ile VakıfBank, 1,6 trilyon lira ile Halkbank, 1,5 trilyon lira ile Türkiye İş Bankası, 1,3 trilyon lira ile Garanti BBVA, 1,1 trilyon lira ile Akbank, 983,5 milyar lira ile Yapı Kredi, 593,5 milyar lira ile QNB Finansbank, 577,8 milyar lira ile DenizBank izledi. Bu dönemde, Kuveyt Türk'ün de 500 milyar liralık katılım fonu toplaması dikkati çekti. 2023'te bir önceki yıla göre, mevduat hacmi en fazla artış gösteren bankalar ise yüzde 79,2 ile VakıfBank, yüzde 77,9 ile Halkbank, yüzde 75,6 ile QNB Finansbank, yüzde 74,4 ile Akbank ve yüzde 69,7 ile Garanti BBVA oldu. Kredi/finansman desteği 10 trilyon liraya yaklaştı İlgili 10 bankanın toplam nakdi kredi desteği geçen yıl 9,7 trilyon liraya çıkarken, kredi desteği en yüksek banka 1,9 trilyon lirayla Ziraat Bankası oldu. Bankanın, kredi stokundaki yıllık artış da yüzde 58 olarak kayıtlara geçti. Ziraat Bankasının ardından nakdi kredi stoku en yüksek bankalar 1,5 trilyon lirayla VakıfBank, 1,2 trilyon lirayla Halkbank, 1,1 trilyon lirayla Türkiye İş Bankası ve 1 trilyon lirayla Garanti BBVA oldu. Söz konusu dönemde finansman desteği en çok artanlar bankalar arasında yüzde 72 ile Kuveyt Türk öne çıkarken, kredi stokundaki artış bazında incelendiğinde de yüzde 67,6 ile DenizBank ve yüzde 60,1 ile VakıfBank şeklinde sıralandı. Buna göre, kamu bankalarının geçen yıl sonu itibarıyla kredi stoku 4,6 trilyon liraya, özel bankaların ise 5,1 trilyon liraya ulaştı. Böylece 10 büyük bankanın toplam kredi stokunun yüzde 47,4'üne kamu bankaları, yüzde 52,6'sına özel bankalar sahip oldu. En büyük 10 bankanın öz kaynağı 1,8 trilyon liraya ulaştı 2022'de yaklaşık 1,2 trilyon lira olan söz konusu bankaların öz kaynaklar toplamı, geçen yıl yüzde 50 artış kaydederek 1,8 trilyon liraya yükseldi. TBB'nin açıkladığı verilere göre de 2023'te Türkiye'deki 63 bankanın toplam öz kaynakları 2,2 trilyon lira olurken, sermaye yeterliliği standart rasyosu da yüzde 19 civarında gerçekleşti. Öz kaynak büyüklüklerine göre ise Ziraat Bankası 331,2 milyar lira ile birinci sırada yer alırken onu, 267,8 milyar lira ile Türkiye İş Bankası, 244,8 milyar lira ile Garanti BBVA, 211,2 milyar lira ile Akbank, 178,9 ile Yapı Kredi, 171,4 milyar lira ile VakıfBank, 128,4 milyar lira ile Halkbank, 89,8 milyar lira ile Denizbank, 81,6 milyar lira ile QNB Finansbank ve 48 milyar lira ile Kuveyt Türk izledi. Bu dönemde, öz kaynaklarını en fazla artıran bankalar sırasıyla, yüzde 84,4 ile QNB Finansbank, yüzde 67,1 ile Kuveyt Türk, yüzde 64,8 ile Denizbank, yüzde 63,6 ile Ziraat Bankası ve yüzde 60,3 ile Garanti BBVA oldu."
547,"2023'te 3,1 milyar dolarlık ""temizlik ve kişisel bakım"" ihracatı","Türkiye'nin kozmetik, temizlik ve hijyenik kağıt ürünleri ihracatı, 2023'te bir önceki yıla göre yaklaşık yüzde 8'lik artışla 3 milyar 148 milyon dolar oldu.",Ekonomi,https://www.trthaber.com/haber/ekonomi/2023te-31-milyar-dolarlik-temizlik-ve-kisisel-bakim-ihracati-839054.html,"Türkiye'nin kozmetik ürünler ihracatı 2023'te bir önceki yıla göre yaklaşık yüzde 2'lik artışla 1 milyar 282 milyon dolar seviyesinden 1 milyar 303 milyon dolara yükseldi. Bu kategoride sabun, ıslak mendil ve şampuanlar gibi ürünler yer alıyor. Kozmetik ürünlerinin ithalatı ise 2022'de 805 milyon dolardan yüzde 11'lik azalışla geçen yıl 715 milyon dolara geriledi. Temizlik ürünleri kategorisinde 2022'de 602 milyon dolar olan ihracat 2023'te yüzde 10'luk artışla 661 milyon dolara çıkarken, ithalat ise bu dönemde 788 milyon dolardan yüzde 19 azalışla 641 milyon dolara düştü. Temizlik için kullanılan bir diğer kategori olan hijyenik kağıt ürünlerindeki ihracat 2023'te bir önceki yıla göre yüzde 14'lük artışla 1 milyar 41 milyon dolardan 1 milyar 184 milyon dolara yükseldi. Bu kategorideki ithalat ise aynı dönemde 98 milyon dolardan 117 milyon dolara çıktı. Böylece genellikle temizlik ve kişisel bakım için kullanılan ürünlerde 2022'de 2 milyar 925 milyon dolar ihracat gerçekleşirken geçen yıl bu rakam yaklaşık yüzde 8'lik artışla 3 milyar 148 milyon dolara yükseldi. Söz konusu dönemde aynı ürünlerdeki ithalat ise 1 milyar 691 milyon dolardan 1 milyar 473 milyon dolara geriledi. 150'den fazla ülkeye kozmetik ürün ihraç ediliyor Türkiye Odalar ve Borsalar Birliği (TOBB) Türkiye Kozmetik ve Temizlik Ürünleri Sanayi Meclisi Başkanı Ahmet Pura, kozmetik ürünlerde küresel pazarda en büyük paya sahip ülkelerin ABD, Çin ve Japonya olduğunu söyledi. Kozmetik sektöründe başta cilt ve güneş bakımı, saç bakımı ürünleri, deodorantlar ve kokular ile makyaj malzemeleri gibi renkli kozmetiklerin olduğunu belirten Pura, ağız/diş sağlığını korumaya yönelik olanlar ve tıraş ürünlerinin de öne çıkan gruplar arasında dikkati çektiğini anlattı. Pura, Türkiye'nin geçen yıl 150'den fazla ülkeye kozmetik ürün ihraç ettiğini belirterek, en fazla paya sabun ve ıslak mendil grubu ürünlerinin sahip olduğunu, bunların da büyük oranda ABD, Irak ve Rusya Federasyonu'na ihraç edildiğini aktardı. Parfüm ihracatının Rusya ve Birleşik Krallık'a yoğunlaştığını ifade eden Pura, ihracatta en düşük paya sahip olan ağız bakım ürünlerinin ise çoğunlukla Kuzey Kıbrıs Türk Cumhuriyeti ve Ukrayna'ya gönderildiğini söyledi. Pura, son 10 yıldır kozmetik ürünlerde dış ticaret fazlası verdiğinin altını çizerek ""Gelecek yıllarda da sektörümüzün bu katkıyı sağlamaya devam edeceğine inanılıyor. Orta vadede kozmetik sektörünün ihracat hedefinin 1,7 milyar dolar olmasını, ithalatın ise 0,9 milyar dolar seviyelerinde tutulmasını söyleyebiliriz."" diye konuştu. Kovid-19 sonrası alışkanlıklar devam ediyor Kovid-19 salgını dönemiyle evlerde daha çok zaman geçirildiğini hatırlatan Pura, bu dönemde küreselde öne çıkan kategorilerin kişisel bakım ve cilt bakım ürünleri olduğunu belirtti. Pura, söz konusu ürünlerde gelişen yoğun ilginin alışkanlık oluşturduğunu ve salgın sonrası da devam ettiğini anlattı. Bu dönemde maske kullanımı nedeniyle ten ve dudak makyajı ürünleri kullanımının azaldığını söyleyen Pura, bu ürünlerin salgın sonrası yeniden talep gördüğünü belirtti. Pura, şöyle konuştu: ""Göz makyajı ürünlerinin kullanımı ise Kovid-19 döneminde maske nedeni ile daha da hız kazanmıştır. Parfüm kategorisi de yine bu süreçte yavaşlama gösteren ancak dönemin bitişi sonrasında hız kazanan bir kategoridir. Tüketiciler, güvenlilik endişelerinin giderek daha artması nedeni ile küresel olarak sürdürülebilirlik ajandasını daha yoğun şekilde takip etmeye başlamış olup ürün güvenliliği, bileşen hassasiyeti, yanıltıcı olmayan ürün tanıtımları gibi konular küresel boyutta daha kritik hale gelmiştir."" Pura, salgın döneminde kolonya kullanım alışkanlığının evlere geri döndüğünü belirterek, söz konusu dönemde olduğu gibi tüketilmese de kullanıcıların evlerinde ya da çantalarında sıklıkla bulundurduğu bir ürün olduğunu söyledi."
548,Bölgesel kalkınma projeleriyle şehirler cazibe merkezi haline getirilecek,"Sanayi ve Teknoloji Bakanlığı tarafından yürütülecek proje ve destek programlarıyla şehirlerin üretmesi, cazibe merkezlerinin oluşturulması, bölgesel kalkınma amaçlı fonların güçlendirilmesi ve sosyal gelişmenin hızlandırılmasına ağırlık verilecek. Bütçeden 2024 için toplamda 2 milyar 980 milyon liralık yatırım yapılacak.",Ekonomi,https://www.trthaber.com/haber/ekonomi/bolgesel-kalkinma-projeleriyle-sehirler-cazibe-merkezi-haline-getirilecek-839046.html,"Bölgesel gelişme çalışmalarına yeni ve bütüncül bir perspektif kazandırılacak, ulusal ve yerel düzeyde bölgesel kalkınma uygulamalarının etkinliği artırılacak. Bu amaçla 2024-2028 dönemi merkezi düzeyde Bölgesel Gelişme Ulusal Stratejisi, yerel düzeyde ise bölge planları uygulanacak. Bakanlık bütçesinden ve yerel paydaşlar tarafından kalkınma ajanslarına aktarılan kaynakların ajanslar tarafından kullanılması suretiyle yürütülen mali ve yenilikçi destek programları, güdümlü projeler ve bölge planlarında belirlenen öncelikler hayata geçirilecek. Bu kapsamda yürütülecek 7 programla şehirlerin üretmesi, cazibe merkezlerinin oluşturulması, bölgesel kalkınma amaçlı fonların güçlendirilmesi ve sosyal gelişmenin hızlandırılmasına ağırlık verilecek. Burada en büyük pay kalkınma ajanslarına ayrılırken, sosyal içerikli projeler ve cazibe merkezlerine destekler geçen yıla kıyasla katlandı. ""Bölgesel Kalkınmanın Koordinasyonu ve Desteklenmesi Alt Programı"" hedeflerine ulaşılması amacıyla bütçeden 2024 için toplamda 2 milyar 980 milyon liralık yatırım yapılacak. 2025'te bu miktar 3 milyar 654 milyon liraya ve 2026'da 4 milyar 135 milyon liraya ulaşacak. Kalkınma ajanslarına 84 bin 625 proje başvurdu Kalkınma ajanslarına bu zamana kadar 84 bin 625 proje başvurusunda bulunulurken 25 bin 789 projeyle destek sözleşmesi imzalandı. Bunlara ajanslar 75,5 milyar lira mali destek sağladı, yararlanıcıların eş finansmanı dahil toplam 126,6 milyar liralık kaynak verildi. Merkezi bütçeden kalkınma ajanslarına 2023 sonuna kadar 6,65 milyar lira kaynak aktarıldı. 2024 için tahsis edilen merkezi bütçe payı ise 1,8 milyar lira oldu. Böylece bütçeden ayrılan pay geçen yıla göre 2 kat arttı. Buraya 2025'te 2,2 milyar lira ve 2026'da 2,5 milyar lira ayrılacak. İl özel İdareleri, belediyeler ile sanayi ve ticaret odaları ise yerel katkı payı olarak 2023 sonu itibarıyla kalkınma ajanslarına yaklaşık 5,1 milyar lira kaynak aktardı. Üreten şehirlere 55 milyon lira destek Cazibe Merkezleri Destekleme Programı kapsamında 2010'dan itibaren 107 proje tamamlanırken 4 projenin uygulama süreci devam ediyor. Bu kapsamda projelere 2024 için 450 milyon lira, 2025 için 553,5 milyon lira ve 2026 için 620 milyon lira ayrıldı. Sosyal Gelişmeyi Destekleme Programı çerçevesinde ise 2019-2023 döneminde 686 projenin desteklenmesi uygun bulundu. Projelere 2024'te 513 milyon lira, 2025'te 631,5 milyon lira ve 2026'da 716 milyon lira harcanacak. Üreten Şehirler Programı ile sanayinin ülke genelinde dengeli gelişiminin sağlanması ve metropoller dışındaki önemli sanayi, hizmet ve turizm merkezi niteliğindeki Adana, Antalya, Balıkesir, Denizli, Eskişehir, Gaziantep, Kahramanmaraş, Kayseri, Konya, Manisa, Mersin, Sakarya ve Tekirdağ'ın uluslararası alanda rekabetçi bir üretim yapısına kavuşması amaçlandı. Bunun için işletmelerin küresel üretim sistemlerine entegrasyonunun güçlendirilmesi, şehirlerin uluslararası erişilebilirliğinin ve kentsel yaşam kalitesinin yükseltilmesi, sanayi, teknoloji ve yenilik altyapıları ile beşeri sermaye ve kurumsal kapasitelerinin geliştirilmesi hedeflendi. Program kapsamında projelere bu yıl 55 milyon lira, gelecek yıl 67,7 milyon lira ve 2026'da 75,8 milyon liraya destek verilecek. Kalkınma idarelerinin kapasiteleri artırılacak Kurumsal Dönüşüm ve Sürdürülebilirlik Programı kapsamında 2021'den bu yana 10 projeye 134,8 milyon lira destek verildi. Bölgesel Kalkınma Fonu ile ülke cari açığının azaltılması için katma değeri yüksek mal ve hizmetleri üreten işletmelerden finansman ihtiyacı olan ve büyüme potansiyeli taşıyan girişimlerin rekabet güçlerinin artırılması amaçlandı. Bugüne kadar 250'nin üzerinde şirketle görüşüldü ve 1 şirkete yatırım yapıldı. Bölge Kalkınma İdareleri Yatırım İzleme Sistemi Kurulumu Projesi çalışmaları kapsamda sistemin yazılım sürecinde nihai aşamaya gelindi. Son olarak bölge kalkınma idarelerinin kurumsal kapasitelerinin artırılmasına dönük çalışmalar da 2024'te yürütülecek. Bu kapsamda ana odak izleme süreçlerindeki yetkinliğin artırılması ve ortak izleme altyapısının geliştirilmesi olacak."
549,İstanbul havalimanları ocak ayında yolcu sayısını yüzde 8 artırdı,Ocak ayında 9 milyon 156 bin 672 kişinin geliş-gidiş yaptığı İstanbul ve Sabiha Gökçen havalimanları 2023'ün aynı dönemine göre yolcu sayısını yüzde 8 artırdı. İstanbul'daki havalimanlarında 2024'ün ilk ayında icra edilen sefer sayısı 3 bin 719 arttı.,Ekonomi,https://www.trthaber.com/haber/ekonomi/istanbul-havalimanlari-ocak-ayinda-yolcu-sayisini-yuzde-8-artirdi-839043.html,"COVID-19 salgının ardından 2022 ile 2023'te dünya genelinde ve Türkiye'de hızla toparlanma sürecine giren hava yolu trafiğindeki artış bu yılın ilk ayına da yansıdı. İstanbul Havalimanı'nda bu yılın ocak ayında 1 milyon 234 bin 576 yolcu iç, 4 milyon 767 bin 43 yolcu ise dış hatlardan seyahat etti. 6 milyon bin 619 yolcu İstanbul Havalimanı'nda ağırlandı. Geçen yılın aynı döneminde bu havalimanında iç hatlarda 1 milyon 218 bin 237, dış hatlarda ise 4 milyon 435 bin 402 olmak üzere 5 milyon 653 bin 639 yolcu misafir edildi. İstanbul Havalimanı, 2024 yılının ilk ayında yolcu sayısını yüzde 6 ve 347 bin 980 kişi artırdı. Sabiha Gökçen Havalimanı'nda 1 ayda 3 milyondan fazla yolcu ağırlandı Bu yılın ocak ayında, Sabiha Gökçen Havalimanı'ndan icra edilen geliş ve gidiş seferleriyle iç hatlarda 1 milyon 446 bin 739, dış hatlarda 1 milyon 708 bin 314 olmak üzere 3 milyon 155 bin 53 yolcu uçtu. Geçen yılın ilk ayında 2 milyon 794 bin 730 yolcunun ağırlandığı havalimanında yüzde 13'lük ve 360 bin 323 yolculuk artış olduğu hesaplandı. İstanbul'daki 2 havalimanından, bu yılın ilk ayında iç hatlarda 2 milyon 681 bin 315, dış hatlarda ise 6 milyon 475 bin 357 olmak üzere 9 milyon 156 bin 672 yolcu geçiş yaptı. Geçen yılın aynı döneminde ise seyahat eden yolcu sayısı 8 milyon 448 bin 369 olarak hesaplandı. Böylece İstanbul havalimanlarının geçen yılın dönemine göre yolcu sayısını 708 bin 303 kişi ve yüzde 8 artırdığı belirlendi. 2024'ün ilk ayında İstanbul havalimanları uçuş sayılarını da artırdı İstanbul'daki havalimanlarında bu yılın ilk ayında yolcu sayılarına paralel olarak düzenlenen seferlerde de artış kaydedildi. İstanbul Havalimanı'nda, 2024'ün ilk ayında 8 bin 910'u iç, 31 bin 938'i dış hatlar olmak üzere toplam 40 bin 848 sefer düzenlendi. Geçen yılın ilk ayında toplam 38 bin 888 seferin yapıldığı havalimanında bu ocakta 1960 uçuşluk artış meydana geldi. Sabiha Gökçen Havalimanı'nda, 2024'ün Ocak ayında 8 bin 616'sı iç, 10 bin 561'i dış hat olmak üzere toplam 19 bin 177 uçuş icra edildi. Bu havalimanında 2023'ün aynı döneminde toplam 17 bin 601 uçuş yapıldığı kayıtlara yansırken geçen yıla kıyasla 1576 sefer artışı hesaplandı. Atatürk Havalimanı'nda, ocak ayında iç ve dış hatlarda toplam 2 bin 71 uçuş düzenlendi. Geçen yılın ilk ayında 1888 seferin icra edildiği havalimanında sefer artışı 183 olarak hesaplandı. İstanbul'daki tüm havalimanlarından bu yılın ocak ayında toplam 62 bin 96, geçen yıl aynı döneminde ise 58 bin 377 sefer düzenlendiği belirlendi. Böylece ocak ayında havalimanlarından icra edilen iç ve dış hat seferleri, geçen yılın aynı dönemine göre yüzde 6 ve 3 bin 719 arttığı hesaplandı."
550,"İnteraktif vergi dairesinde geçen yıl 15,2 milyondan fazla işlem yapıldı","İnteraktif vergi dairesinde geçen yıl yapılan işlem sayısı 15,2 milyonu, e-tebligat sayısı da 22,7 milyonu geçti. İşlem sayısı son 5 yıllık dönemde yaklaşık yüzde 413 arttı.",Ekonomi,https://www.trthaber.com/haber/ekonomi/interaktif-vergi-dairesinde-gecen-yil-152-milyondan-fazla-islem-yapildi-839040.html,"e-beyanname, dijital vergi dairesi, e-defter, e-fatura, Defter Beyan Sistemi ve e-tebligat gibi uygulamalar mükellef işlemlerinin hızlı ve kolay yapılmasını sağladı. Daha önce interaktif vergi dairesi, internet vergi dairesi, Hazır Beyan Sistemi, Defter Beyan Sistemi, e-beyanname gibi, kullanıcı kodu ve şifre kullanılarak erişim sağlanan uygulamalara, 7 Ekim 2023'ten itibaren Dijital Vergi Dairesi üzerinden giriş yapabilme imkanı getirildi. Böylece, GİB tarafından elektronik ortamda sunulan hizmetler tek çatı altında birleştirildi. Dijital uygulamaların kullanımı arttı e-Fatura uygulamasından yararlanan mükellef sayısı geçen yıl 2019'a göre yüzde 490 artarak 1 milyon 107 bin 692 olarak kayıtlara geçti. 2019'da 187 bin 597 mükellef e-fatura uygulamasını kullanmıştı. Söz konusu dönemde e-arşiv uygulamasından yararlanan mükellef sayısı da yüzde 609 artışla 1 milyon 99 bin 468'e ulaştı. Zorunlu olan yevmiye ve büyük defterlerin elektronik ortamda tutulması ve elektronik imza sistemi ile berat verilen ""e-defter uygulamasına"" geçişte de artışlar yaşandı. 2019'da 122 bin 396 mükellef e-defter uygulamasını kullanırken bu sayı 2023'te 695 bin 352'ye yükseldi. İnteraktif vergi dairesinde 2019'da 2 milyon 969 bin 557 işlem yapılmıştı. 2023'te bu sayı yaklaşık yüzde 413 artışla 15 milyon 226 bin 817'ye çıktı. Son 5 yıllık dönemde e-tebligat sayısı ise yüzde 30 artarak 17 milyon 481 bin 926'dan 22 milyon 706 bin 976'ya ulaştı. Aynı dönemde 446 bin 736 mükellef denetlenirken denetim sayısı 481 bin 285 olarak kayıtlara geçti. ""Elektronik ödemeler tüm sektörlerde yaygınlaştırılmalı"" Türkiye Serbest Muhasebeci Mali Müşavirler ve Yeminli Mali Müşavirler Odaları Birliği (TÜRMOB) Genel Başkanı Emre Kartaloğlu, sürdürülebilir ekonomi ve sağlıklı kamu maliyesi için vergi gelirlerinin temel yapı taşlarından biri olduğunu söyledi. Nakit ödemelerin azaltılarak elektronik ödemelerin tüm sektörlerde yaygınlaştırılması gerektiğini dile getiren Kartaloğlu, bunun kayıt dışı ekonomiyle mücadelede önemli rol oynadığını söyledi. Kartaloğlu, ""Adil, etkin ve basit bir vergi sistemiyle vergiye gönüllü uyumun artırılması, kayıt dışı ekonominin azaltılması, vergi gelirlerimizin toplumun tüm kesimlerine daha dengeli şekilde yayılması sağlanabilir. Sürdürülebilir vergi sistemi için birlikte hareket edilmesi ülkemizi başarıya götürecek temel yoldur."" dedi. Devlet ile yükümlü arasındaki ilişkinin yükümlülerin ödevleri ve hakları esasına dayandığını vurgulayan Kartaloğlu, şunları kaydetti: ""Türkiye'de mükellef hakları, ayrı bir yasal düzenlemede yer almıyor. Türkiye'de vergi ödevini yerine getiren mükelleflerin hakları ayrı bir yasa ile tanımlanmalıdır. Mükellef hakları yasası düzenlenmeli ve kısa sürede uygulamaya girmelidir."""
551,Bakan Şimşek: 'TAM' verimlilik sayesinde 500 milyon dolarlık tasarruf hedefleniyor,"Bakan Şimşek, 2023 yılında uygulamaya aldıkları TAM Projesi'nin, bugün itibarıyla 5 bin 200 ATM ile Türkiye'nin 81 ilinde hizmet veren bir sistem haline geldiğini belirterek, ""Proje tamamlandığında TAM'a üye tüm bankaların optimize edilmiş ATM sayıları 19 bine ulaşacak. Proje ile orta vadede 500 milyon doları bulan tasarruf sağlanmış olacak"" dedi.",Ekonomi,https://www.trthaber.com/haber/ekonomi/bakan-simsek-tam-verimlilik-sayesinde-500-milyon-dolarlik-tasarruf-hedefleniyor-839035.html,"Bakanlığın himayesinde kamu bankaları ve kamu katılım bankalarının dahil olduğu, verimlilik ve tasarrufun sağlanması amacıyla 2023 yılında uygulamaya alınan Türkiye'nin ATM Merkezi Projesi (TAM) meyvelerini vermeye başladı. Hazine ve Maliye Bakanı Mehmet Şimşek, Bakanlık olarak, Türkiye'de her alanda olduğu gibi bankacılık alanında da özellikle dışa bağımlı donanım ve yazılım ihtiyaçlarını optimize ederek verimliliği artırma doğrultusunda birçok yeniliğe imza attıklarını söyledi. Şimşek, platforma dahil her bankanın ATM yönetimi için ayrı olan yazılım geliştirme, lisanslama, saha hizmetleri, ATM operasyonları gibi maliyet kalemlerini ortaklaştırılarak tek merkezden yönetilmesini sağladıklarını dile getirerek, şu ifadeleri kullandı: ""2023 yılında uygulamaya aldığımız TAM Projesi, bugün itibarıyla 5 bin 200 ATM ile Türkiye'nin 81 ilinde hizmet verilen, aylık 35 milyar lirayı bulan 20 milyon adet finansal işlemin gerçekleştirildiği bir sistem haline gelmiştir. Böylelikle, uygulanan ölçek ekonomisiyle altyapı ve işletim maliyetlerinde tasarruf ve verimlilik artışının yanı sıra finansal hizmetlere erişimde de büyük kolaylık sağlanmıştır."" Nakit optimizasyonu sayesinde maliyetler düşüyor Bakan Şimşek, söz konusu projeyle, ATM'lere konulan nakit paranın optimizasyonunun da yönetilebildiğini, fon gereksinimi ve bunun maliyetlerinin de azaltıldığını vurguladı. Projeye dair ileriye dönük hedeflerini de paylaşan Şimşek, ""Proje tamamlandığında TAM'a üye tüm bankaların optimize edilmiş ATM sayısı 19 bine ulaşacak. Bankaların ATM ithalatı kaynaklı giderlerinde önemli ölçüde azalma yaşanacak. Diğer operasyon ve saha maliyetlerindeki azalış ve nakit optimizasyonu sayesindeki tasarruf ile birlikte, Proje ile orta vadede 500 milyon doları bulan tasarruf sağlanmış olacak."" dedi. TAM'da işlem adedi benzerlerinden çok fazla Şimşek, dünyadaki benzer örneklerde kullanıcıların sadece, para çekme ve bakiye görüntüleme gibi kısıtlı işlem seti (3-6 işlem) ile ortak ATM'leri kullanabilirken TAM projesinde, bankaların tüm işlem setine erişim sağlanabildiğini bildirdi. Mevcut müşteri deneyimi korunarak 1000'i aşkın işlem gerçekleştirilebildiğine dikkati çeken Şimşek, TAM Projesi'ni benzerlerinden ayıran diğer uygulama farklılıklarını şu sözlerle anlattı: ""Örneğin, ortak ATM projelerinde işlemler her bankanın kendi sistemi üzerinde gerçekleştirilirken, TAM'da tek platform üzerinde yönetilen bir sistem kullanılıyor. TAM'ın tüm yazılımları tekilleştirilmiş ve standart hale getirilmiş, teknolojisi ve mimarisi itibarıyla genişleme ve büyümeye açık bir platform olarak tasarlanmış olması da teknoloji çağında önemli bir avantajı beraberinde getiriyor. TAM Platformu'nda, TAM üyesi banka müşterileri için temel bazı ücret ve komisyon uygulamalarının ortadan kalkması da hem kullanıcı maliyetlerini hem de üye bankaların maliyetlerini azaltıyor."""
552,"Rekabet Kurulu, Nestle Türkiye'ye 347 milyon lira ceza verdi","Rekabet Kurulu, Nestle Türkiye Gıda Sanayi AŞ'ye 346 milyon 911 bin 505 lira idari para cezası verilmesini kararlaştırdı.",Ekonomi,https://www.trthaber.com/haber/ekonomi/rekabet-kurulu-nestle-turkiyeye-347-milyon-lira-ceza-verdi-839024.html,"Rekabet Kurumunun internet sitesindeki duyuruya göre, Kurul'un, şirketin, distribütörlerinin yeniden satış fiyatlarını belirlemek ve distribütörlerine bölge ve müşteri kısıtlaması getirmek suretiyle Rekabetin Korunması Hakkında Kanun'u ihlal ettiği iddiasına yönelik yürüttüğü soruşturma tamamlandı. Dosyayı müzakere eden Kurul, Nestle Türkiye Gıda Sanayi AŞ'nin ilgili kanunu ihlal ettiğine ve teşebbüse idari para cezası uygulanmasına karar verdi. Kurul, teşebbüse 346 milyon 911 bin 505 lira idari para cezası verilmesini oy birliğiyle kararlaştırdı."
553,"Brent petrolün varil fiyatı 82,58 dolar","Brent petrolün varili uluslararası piyasalarda 82,58 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8258-dolar-839017.html,"Dün 83,63 dolara kadar yükselen Brent petrolün varil fiyatı, günü 82,34 dolar seviyesinde tamamladı. Brent petrolün varil fiyatı, bugün saat 10.12 itibarıyla kapanışa göre yüzde 0,29 artışla 82,58 dolar oldu. Aynı dakikalarda Batı Teksas türü (WTI) ham petrolün varili 77,25 dolardan alıcı buldu. Orta Doğu’daki jeopolitik gerilim devam ederken, Israil-Filistin savaşının diğer bölgelere de sıçrayacağı ve Kızıldeniz’deki deniz ticaretini daha fazla sekteye uğratacağı endişeleri petrol fiyatlarındaki artışları destekliyor. Dünya petrol ticaretinin yaklaşık yüzde 10'u ve sıvılaştırılmış gaz ticaretinin yüzde 8'i Akdeniz'i Kızıldeniz'e bağlayarak Avrupa ile Asya arasındaki en kısa rotayı sunan Süveyş Kanalı üzerinden yapılıyor. Fransa Savunma Bakanlığı’nın, Kızıldeniz ve Aden Körfezi'nde Yemen'e ait 2 dronu vurduklarını bildirmesinin ardından, Yemen'deki İran destekli Husiler, ABD ve İngiltere'nin, ülkenin batısındaki Hudeyde kentine saldırı düzenlediğini duyurdu. İsrail’in güneyindeki Eilat kentinde hassas bölgeler ile Aden Körfezi’nde bir İsrail gemisini hedef aldıklarını açıklayan Husiler ise bu saldırıların Filistin halkına destek ve ABD ile İngiltere’nin Yemen’e düzenlediği saldırılara karşılık gerçekleştirildiğini yineledi. Söz konusu saldırılar, Avrupa Birliği'nin (AB), Kızıldeniz'de seyrüsefer güvenliğini sağlamaya katkıda bulunmak için ""Aspides"" isimli askeri misyon başlattığını duyurmasının ardından geldi. Libya'nın en büyük petrol sahasında üretim yeniden başlıyor ABD enflasyonunun beklentileri aşmasının ardından ABD Merkez Bankasının (Fed) faiz indirimlerine geç başlayacağına ilişkin beklentiler ise dünyanın en büyük petrol tüketicisi ülkede talebin zayıflayacağı endişelerini artırarak petrol fiyatlarındaki yukarı yönlü hareketleri kısıtlıyor. Uzmanlar, bugün yayımlanacak Fed Federal Açık Piyasa Komitesinin (FOMC) son toplantısına ilişkin tutanakların, bankanın gelecek dönemde atacağı adımlara dair ipuçları verebileceğini belirtirken, Fed'in haziranda faiz indirimine başlamasının piyasalarda ağırlık kazanan beklenti olduğuna dikkati çekiyor. Ayrıca, Libya'nın en büyük petrol sahasında mücbir sebep halinin kaldırılarak üretimin yeniden başlayacağını duyurması da fiyatların yükselişini kısıtlıyor. Libya Ulusal Petrol Şirketi, 7 Ocak’ta yaptığı açıklamada, ülkenin güneyindeki Şerare Petrol Sahası'nda mücbir sebep ilan edildiğini ilan etmişti. Günlük 340 bin varil petrol üretim kapasitesine sahip petrol sahası ülkenin üretiminin yaklaşık üçte birini oluşturuyor. Brent petrolde teknik olarak 82,76 ile 82,86 dolar aralığının direnç, 82,49 ile 82,32 dolar aralığının ise destek bölgesi olarak izlenebileceği ifade ediliyor."
554,Borsa İstanbul güne yükselişle başladı,"Borsa İstanbul'da BIST 100 endeksi, güne yüzde 0,52 yükselişle 9.393,46 puandan başladı.",Ekonomi,https://www.trthaber.com/haber/ekonomi/borsa-istanbul-gune-yukselisle-basladi-839009.html,"Açılışta BIST 100 endeksi, önceki kapanışa göre 48,48 puan ve yüzde 0,52 değer kazanarak 9.393,46 puana çıktı. Bankacılık endeksi yüzde 0,25 ve holding endeksi yüzde 0,31 artış kaydetti. Sektör endeksleri arasında en fazla kazandıran yüzde 1,56 ile metal ana sanayi olurken, tek kaybettiren yüzde 0,80 ile menkul kıymet yatırım ortaklığı oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 1,62 değer kazancıyla 9.344,97 puandan tamamlayarak tüm zamanların en yüksek günlük kapanışını gerçekleştirdi. Analistler, küresel pay piyasalarında, ABD enflasyonunun beklentileri aşmasının ardından ABD Merkez Bankasının (Fed) faiz indirimlerine geç başlayacağına ilişkin beklentilerin güçlü duruşunu koruduğunu ifade ederek, bugün açıklanacak Fed toplantı tutanakları ve Nvidia'nın finansal sonuçları öncesinde karışık bir seyir izlendiğini söyledi."
555,VİOP'ta endeks güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,1 yükselişle 10.092,25 puandan başladı.",Ekonomi,https://www.trthaber.com/haber/ekonomi/viopta-endeks-gune-yukselisle-basladi-839000.html,"Şubat vadeli endeks kontratı, açılış seansında önceki normal seans kapanışın yüzde 0,1 üzerinde 10.092,25 seviyesinden işlem gördü. Dün, alıcılı bir seyir izleyen endeks kontratı, normal seansı önceki kapanışının yüzde 1,6 üzerinde 10.079,75 puandan tamamladı. Endeks kontratı, akşam seansında da yükselişini sürdürerek 10.091,00 puana çıktı. Analistler, küresel pay piyasalarında, ABD enflasyonunun beklentileri aşmasının ardından ABD Merkez Bankasının (Fed) faiz indirimlerine geç başlayacağına ilişkin beklentilerin güçlü duruşunu koruduğunu ifade ederek, bugün açıklanacak Fed toplantı tutanakları ve Nvidia'nın finansal sonuçları öncesinde karışık bir seyir izlendiğini söyledi. Bugün, yurt içinde veri gündeminin sakin olduğunu, yurt dışında ise Avro Bölgesi'nde tüketici güven endeksi ve ABD'de Fed'in toplantı tutanaklarının yanı sıra Nvidia bilançosunun da takip edileceğini belirten analistler, teknik açıdan endeks kontratında 10.200 ve 10.300 seviyelerinin direnç, 10.000 ve 9.900 puanın destek konumunda olduğunu kaydetti."
556,Küresel piyasalar karışık seyrediyor,"Küresel piyasalarda, ABD enflasyonunun beklentileri aşmasının ardından Fed'in faiz indirimlerine geç başlayacağına ilişkin beklentiler güçlü duruşunu korurken, bugün açıklanacak Fed toplantı tutanakları ve Nvidia'nın finansal sonuçları öncesinde karışık bir seyir izleniyor.",Ekonomi,https://www.trthaber.com/haber/ekonomi/kuresel-piyasalar-karisik-seyrediyor-838999.html,"ABD Merkez Bankasının (Fed) faiz indirimlerine ne zaman başlayacağına yönelik belirsizlik devam ederken, ABD'de devam eden bilanço sezonunda özellikle yapay zeka alanında faaliyet gösteren teknoloji şirketleri gündemin odağındaki yerini koruyor. Analistler, bugün yayımlanacak Fed Federal Açık Piyasa Komitesinin (FOMC) son toplantısına ilişkin tutanakların, bankanın gelecek dönemde atacağı adımlara dair ipuçları verebileceğini belirterek, pay piyasaları tarafında yıl başından bu yana yüzde 40'a yakın artış gösteren Nvidia'nın piyasalar kapandıktan sonra açıklanacak bilançosunun piyasaların yönü üzerinde etkili olabileceğini söyledi. Tutanaklar öncesinde, para piyasalarında Fed'in martta politika faizinde değişikliğe gitmeyeceğine kesin gözüyle bakılırken, bankanın faiz indirimine başlama ihtimali mayısta yüzde 37 ve haziranda yüzde 78 ile fiyatlanıyor. Öte yandan, ülkede şirketler finansal sonuçlarını açıklamaya da devam ediyor. Geçen yıl dördüncü çeyrekte beklentilerin üzerinde kar ve gelir bildiren Walmart'ın hisseleri, dün yüzde 3'ün üzerinde değer kazanırken, şirket ayrıca akıllı televizyon üreticisi Vizio'yu nakit olarak 2,3 milyar dolar veya hisse başına 11,50 dolar karşılığında satın alacağını da duyurdu. ABD'nin büyük perakende zincirlerinden Home Depot'un geçen yılın son üç ayında kar ve geliri, satışlarındaki azalışa rağmen tahminleri aştı. Ancak şirketin 2024 mali yılında öngördüğü toplam satış büyümesi beklentilerin altında kaldı. Güne düşüşle başlayan Home Depot'un hisseleri gün sonunda hafif yükseldi. ABD'li banka Capital One, finansal hizmetler şirketi Discover'ı 35,3 milyar dolar değerinde tamamı hisse senedi işlemine dayalı bir anlaşmayla satın alacağını açıklamasının ardından Discover'ın hisseleri günü yüzde 13'e yakın artışla tamamladı. Bu gelişmelerle birlikte, ABD'nin 10 yıllık tahvil faizi yüzde 4,27'de bulunurken, dolar endeksi de yüzde 0,1 azalışla 104 seviyesinde seyrediyor. Yükseliş eğilimini üst üste beşinci işlem gününe taşıyan altının ons fiyatı, şu sıralarda önceki kapanışının yüzde 0,4 üzerinde 2 bin 31 dolardan alıcı buluyor. Orta Doğu'da yaşanan gerilim yakından takip edilirken, dün Brent petrolün varil fiyatı günü yüzde 1 azalışla 81,8 dolardan tamamlamasının ardından bugün önceki kapanışının yüzde 0,1 üzerinde 81,9 dolardan işlem görüyor. Dün, New York borsasında Nasdaq endeksi yüzde 0,92, S&P 500 endeksi yüzde 0,60 ve Dow Jones endeksi yüzde 0,17 azalış kaydetti. ABD'de endeks vadeli kontratlar, yeni güne ise karışık bir seyirle başladı. Avrupa borsalarında dün karışık seyir hakim olurken, bugün gözler Avro Bölgesi'nde tüketici güven endeksine çevrildi. Analistler, Avrupa Merkez Bankası (ECB) ve İngiltere Merkez Bankasının (BoE) haziranda faiz indirimine başlayacağına yönelik beklentilerin devam ettiğini anımsatarak, bölge genelinde açıklanacak makroekonomik verilerin söz konusu beklentiler üzerinde etkisinin olabileceğini dile getirdi. Dün, BoE Başkanı Andrew Bailey, piyasaların bu yıl BoE’den faiz indirimleri beklemesinin mantıksız olmadığını belirtti. Öte yandan, Avro Bölgesi'nde inşaat üretimi, aralıkta kasım ayına kıyasla yüzde 0,8, önceki yılın aynı dönemine göre de yüzde 1,9 artış göstermesi dikkati çekerken, AB pazarında yeni otomobil satış sayısı da ocak ayında geçen yılın aynı ayına göre yüzde 12,1 artarak 851 bin 690'a ulaştı. Yükseliş eğilimini üst üste altıncı işlem gününe taşıyan avro/dolar paritesi, şu sıralarda önceki kapanışının hemen üzerinde 1,0810 seviyesinde bulunuyor. Dün, İngiltere'de FTSE 100 endeksi yüzde 0,12 ve Almanya'da DAX 40 endeksi yüzde 0,14 gerilerken, Fransa'da CAC 40 endeksi yüzde 0,34 ve İtalya'da MIB 30 endeksi yüzde 0,08 değer kazandı. Avrupa'da endeks vadeli kontratlar, yeni güne de karışık bir seyirle başladı. Asya pay piyasalarında da karışık seyir öne çıktı. Dün, Çin Merkez Bankasının (PBoC) emlak piyasasını canlandırmak adına konut kredileri için gösterge faiz oranı olan 5 yıllık kredi ana faiz oranını beklentilerin de üzerinde indirmesinin ardından bugün Çin borsalarında emlak sektörü öncülüğünde yaşanan yükseliş dikkati çekiyor. Japonya'da bugün açıklanan verilere göre, ihracatın ocakta yıllık yüzde 11,9 artış ile beklentileri aşması göze çarptı. Kapanışa yakın Japonya'da Nikkei 225 endeksi yüzde 0,3 ve Güney Kore'de Kospi endeksi yüzde 0,3 azalırken, Hong Kong'da Hang Seng endeksi yüzde 2,7 ve Çin'de Şanghay bileşik endeksi yüzde 2,2 artış kaydetti. Yurt içinde dün alıcılı bir seyir izleyen Borsa İstanbul'da BIST 100 endeksi, günü yüzde 1,62 değer kazancıyla 9.344,97 puandan tamamlayarak tüm zamanların en yüksek günlük kapanışını gerçekleştirdi. Dolar/TL, dün alıcılı bir seyir izleyerek günü önceki kapanışının yüzde 0,2 üzerinde 30,9083'ten tamamlamasının ardından bugün bankalararası piyasanın açılışında 30,9290 seviyesinden işlem görüyor. Analistler, bugün yurt içinde veri gündeminin sakin olduğunu, yurt dışında ise Avro Bölgesi'nde tüketici güven endeksi ve ABD'de Fed'in toplantı tutanaklarının yanı sıra Nvidia bilançosunun da takip edileceğini belirterek, teknik açıdan BIST 100 endeksinde 9.400 ve 9.500 seviyelerinin direnç, 9.300 ve 9.200 seviyelerinin destek konumunda olduğunu kaydetti."
557,"İtalya'da çiftçiler, AB'nin tarım politikalarını protesto etmeyi sürdürüyor","İtalya'da haftalardır Avrupa Birliği'nin (AB) tarım politikalarını, artan üretim maliyetlerini ve sektöre yönelik desteklerin kesilmesini protesto eden çiftçiler, seslerini hükümete duyurmak üzere bir kez daha Roma'da bir araya geldi.",Ekonomi,https://www.trthaber.com/haber/ekonomi/italyada-ciftciler-abnin-tarim-politikalarini-protesto-etmeyi-surduruyor-838930.html,"Ülkede haftalardır protestolarını sürdüren ve bu eylemlerini geçen hafta traktörleriyle geldikleri başkente taşıyan çiftçiler, bugün yine Roma'da protesto gerçekleştirdi. Öncekilere nazaran daha küçük ölçekli yapılan gösteride yaklaşık 200 kişilik çiftçi grubu, 2 traktörle Roma’nın önemli meydanlarından Repubblica'ya geldi. Bazı çiftçilerin yanlarında buzağı getirdiği görüldü. AB'nin izlediği yeşil ve çevreci politikalarla Avrupa’da tarımı öldürdüğünü savunan çiftçilerin, bir traktör kasasına üzerinde orak olan tabut koydukları, diğer AB üyesi ülkelerden Almanya, İspanya, Portekiz, Romanya ve Yunanistan’ın bayrağı astıkları gözlendi. Protestoda, ""Avrupa'nın kölesi değiliz"", ""Tarım ölüyor"" ve ""Tarımın kurtarılması için mücadele ediyoruz"" yazılı dövizler dikkati çekti. Çiftçiler, ülkenin kuzeyinden güneyine tarımla uğraşan herkesin bu protestoda birlik olduğunu kaydetti. Protestoda, çiftçilerin kent merkezine ilerlememesi için güvenlik güçlerinin geniş güvenlik önlemleri aldığı görüldü. Bazı çiftçiler, Nomentana Bulvarı'nı kısa süreli trafiğe kapattı. Çiftçilerin temsilcilerinden Salvatore Fais, basına yaptığı açıklamada, ""Trafiği bloke ettik çünkü taleplerimize ilişkin yanıtlar istiyoruz. Tarım Bakanı, bizi kabul etsin istiyoruz."" dedi. Avrupa'da çiftçiler eylemde Son dönemde uygulanan tarım politikaları, başta Almanya, Fransa, İspanya, Hollanda, Belçika, Polonya, İtalya ve Macaristan olmak üzere birçok AB ülkesinde çiftçileri memnun etmiyor. Avrupa ülkelerinin büyük kısmında çiftçiler, yaşadıkları sıkıntılara dikkati çekmek için traktörleriyle eylem yapıyor. AB'deki çiftçiler, Birliğin tarım politikalarını, doğa restorasyon hedeflerini, desteklemelerdeki kesintileri, Rusya-Ukrayna Savaşı sonucunda ortaya çıkan yüksek enerji, yakıt ve gübre maliyetlerini, Ukrayna'dan gelen ucuz tahıl ürünlerini ve su tasarruf tedbirlerini yoğun biçimde eleştiriyor. Çiftçiler, AB'ye, ""Yeşil Mutabakat kapsamında karbon gübre ve pestisit kullanımına ilişkin katı kurallar getirerek tarımsal üretimi zorlaştırma"" eleştirisinde bulunuyor."
558,"Hazine, altın tahvili ve altına dayalı kira sertifikası ihraç etti","Hazine ve Maliye Bakanlığı, kurumsal yatırımcılara yönelik altın tahvili ve altına dayalı kira sertifikası ihracı yaptı.",Ekonomi,https://www.trthaber.com/haber/ekonomi/hazine-altin-tahvili-ve-altina-dayali-kira-sertifikasi-ihrac-etti-838900.html,"Bakanlığın internet sitesinde yayımlanan duyuruya göre, doğrudan satış yöntemiyle 21 Şubat 2024 valörlü, 18 Şubat 2026 itfa tarihli, 6 ayda bir yüzde 1 kupon ödemeli 16 bin 975 kilogram altın karşılığı altın tahvili ihraç edildi. Ayrıca doğrudan satış yöntemi ile aynı valör ve itfa tarihli, 6 ayda bir yüzde 1 kira ödemeli, 24 bin 439 kilogram altın karşılığı altına dayalı kira sertifikası ihracı yapıldı."
559,SPK Sorumlu Yönetim İlkeleri'nde düzenlemeye gitti,"Sermaye Piyasası Kurulu (SPK), portföy yönetim şirketlerinin kurucusu oldukları menkul kıymet yatırım fonlarına yönelik ""Sorumlu Yönetim İlkeleri""nde düzenleme yaptı.",Ekonomi,https://www.trthaber.com/haber/ekonomi/spk-sorumlu-yonetim-ilkelerinde-duzenlemeye-gitti-838896.html,"SPK açıklamasında, dünyada kolektif yatırım kuruluşlarının kurumsal pay sahipleri olmaları nedeniyle etkin ve güçlü bir kurumsal yönetim aktörü haline geldiği belirtildi. Bu kuruluşların sermaye piyasalarında istikrarı sağlama konusunda önemli bir rol üstlendiği vurgulanan açıklamada, şu ifadelere yer verildi: ""Özellikle 2008 yılında yaşanan küresel ekonomik kriz ile kurumsal yatırımcıların yatırım yaptıkları şirketlerin kurumsal yönetim uygulamaları üzerindeki etkileri gündeme gelmiştir. Takip eden dönemde dünyanın pek çok ülkesinde kurumsal pay sahiplerinin yatırım yaptıkları şirketlere yönelik gözetim ilkeleri olarak ifade edilebilecek 'stewardship codes' adı altında düzenlemeler yapılmıştır."" Açıklamada, ""Bu düzenlemeler temel olarak, kolektif yatırım kuruluşları ve portföy yönetim şirketleri tarafından, çevresel, sosyal ve yönetişim faktörleri de dikkate alınarak yatırım yapılan şirketlerin uzun vadede sürdürülebilirliğini sağlamaya yönelik politikalar belirlenmesini teşvik etmektedir."" değerlendirmesine yer verildi. Böylece makro düzeyde de ekonomi, çevre ve toplum için sürdürülebilir nitelikte fayda sağlamanın amaçlandığı belirtilen açıklamada, ""Bu çerçevede, 6362 sayılı Sermaye Piyasası Kanunu’nun 1'inci ve 54'üncü madde hükümleri çerçevesinde ülkemizde de bu alanda iyi uygulama standartlarının oluşturulabilmesini teminen Kurul Karar Organı’nın 16 Şubat 2024 tarih ve 11/155 sayılı kararı ile, portföy yönetim şirketlerinin kurucusu oldukları menkul kıymet yatırım fonlarına yönelik 'Sorumlu Yönetim İlkeleri' düzenlenmiştir."" ifadesi kullanıldı. Anılan düzenleme kapsamında menkul kıymet yatırım fonu mal varlıklarının, ilgili tüm paydaşlar için uzun vadede değer yaratımı ile ekonomi, çevre ve toplum için sürdürülebilir nitelikte fayda sağlanması amaçlarıyla sorumlu şekilde yatırıma yönlendirilmesi, yönetimi ve gözetimine yönelik ilkeler belirlendiği vurgulanan açıklamada, şunlar kaydedildi: ""İlke seti, 'yatırım yapılan şirketlere yönelik izleme faaliyetleri', 'yatırım yapılan şirketler ile etkileşim faaliyetleri', 'ilgili tüm paydaşlar ile işbirliği faaliyetleri', 'yönetilen portföylerdeki varlıklara ait oy haklarının kullanımı' ile 'çevresel, sosyal, yönetişim faktörlerinin sorumlu yönetim politikasına dahil edilmesi' konularında düzenlenen 5 ilkeden oluşmaktadır. Uy ya da açıkla prensibi çerçevesinde düzenlenen sorumlu yönetim ilkelerine ilişkin olarak portföy yönetim şirketleri tarafından politika oluşturulması zorunlu değildir. Bununla birlikte, en geç 31 Aralık 2024 itibarıyla, sorumlu yönetim ilkeleri politikasının veya politika oluşturulmaması yönünde alınan karar ile gerekçesinin kamuya açıklanması gerekmektedir. Portföy yönetim şirketleri tarafından, sorumlu yönetim ilkeleri politikasında belirlenen esasların ne şekilde uygulandığı her hesap dönemini takip eden 60 gün içinde kurulca standardı belirlenecek yıllık raporlar ile kamuya açıklanacaktır."""
560,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 1,20 değer kazanarak 9.306,73 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-838820.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 110,31 puan artışla 9.306,73 puana yükseldi. Toplam işlem hacmi 54 milyar lira oldu. Bankacılık endeksi yüzde 1,15, holding endeksi yüzde 1,22 değer kazandı. Sektör endeksleri arasında en çok kazandıran yüzde 3,05 ile bilişim, tek kaybettiren ise yüzde 1,65 ile sigorta oldu. Analistler, küresel pay piyasalarında, ABD Merkez Bankasının (Fed) politika faizini öngörülünden daha geç indirmeye başlayacağına yönelik artan endişelerin sıcaklığını koruduğunu ifade ederek, ABD'de açıklanması beklenen önemli şirketlerin bilançoları öncesinde negatif bir seyir izlendiğini söyledi. Öğleden sonra ABD'de öncü göstergeler endeksinin takip edileceğini belirten analistler, teknik açıdan BIST 100 endeksinde 9.400 seviyesinin direnç, 9.200 ve 9.100 seviyelerinin destek konumunda olduğunu kaydetti."
561,"""Nesine.com"" sözlü savunmasını verdi","Rekabet Kurulunda, D Elektronik Şans Oyunları ve Yayıncılık (Nesine.com) hakkında yürütülen soruşturma kapsamında sözlü savunma toplantısı gerçekleştirildi.",Ekonomi,https://www.trthaber.com/haber/ekonomi/nesinecom-sozlu-savunmasini-verdi-838814.html,"Toplantı, Rekabet Kurumu Başkanı Birol Küle başkanlığında, kurumun merkez binasında yapıldı. Küle, şirketin münhasırlık içeren dikey anlaşmaları ile Rekabetin Korunması Hakkında Kanunu ihlal edip etmediğinin tespiti amacıyla soruşturma açıldığını hatırlattı. Soruşturma heyeti temsilcisi ise yapılan inceleme, tespit ve değerlendirmeler neticesinde, D Elektronik Şans Oyunları ve Yayıncılık AŞ'nin ""sanal bayilerin oynattıkları sabit ihtimalli bahis oyunları pazarı""nda hakim durumda bulunduğunu belirtti. Temsilci, firmanın münhasırlık içeren anlaşmalarının ilgili kanun maddelerini ihlal ettiğini ve bu kapsamda şirkete idari para cezası uygulanması gerektiğini bildirdi. Nesine.com'un temsilcisi ise şans ve bahis oyunları pazarının çoğunun teknoloji odaklı olduğunu, pazarda teknoloji ve inovasyonun ön planda olması nedeniyle de pazar payının hızlıca değiştiğini söyledi. Daha sonra, şirketin talebi doğrultusunda kapalı oturuma geçildi."
562,TEI ihracatını 100 milyon dolar artırmayı hedefliyor,"TUSAŞ Motor Sanayii AŞ (TEI) Genel Müdürü Prof. Dr. Mahmut Faruk Akşit, bu yıl ihracatlarını 100 milyon dolar artırarak 445 milyon dolara çıkarmayı hedeflediklerini belirtti.",Ekonomi,https://www.trthaber.com/haber/ekonomi/tei-ihracatini-100-milyon-dolar-artirmayi-hedefliyor-838796.html,"Akşit, Antalya'daki Belek Turizm Merkezi'nde düzenlenen ""Savunma ve Havacılık Sanayiinde Küresel Stratejiler Konferansı""nda AA muhabirine, geliştirdikleri havacılık motoru TEI-PD170'in ilk satışını geçen yıl yaptıklarını söyledi. Bu yılın başında ilk teslimatı gerçekleştirdiklerini belirten Akşit, bu motorun ikinci satışı için sözleşme imzaladıklarını ve 2024'te birden çok teslimatın yapılacağını ifade etti. Akşit, ""10 yıl önce Türkiye kendi helikopter motorunu yapacak."" deselerdi kimsenin inanmayacağını dile getirdi. Türkiye'nin ihtiyacı olan hangi tip olursa olsun İHA motorlarının hepsini geliştirip üretebilecek teknolojiye sahip olduklarına dikkati çeken Akşit, ""Rakiplerine göre yüksek teknoloji ile İHA motorlarını üretiyoruz. Sıfırdan yeni başlayınca daha esnek davranıp son teknolojiyi kullanıyoruz. Dünyada rakiplerimiz var ama bizim motorumuz gerçekten çok güçlü ve hepsinden daha iyi. O yüzden yurt dışından yeni bir motor olmasına rağmen tercih ediliyor"" dedi. Yurt içinde de Baykar'ın PD170 motorunu kullanmaya başladığının, Aksungur'un da bir süredir bu motorla uçtuğunun altını çizen Akşit, ""Aksungur bizim motorumuzla seri imalata girmek üzere. Bu yıl içinde envantere de alınarak ordumuzun kullanımına bizim motorumuzla girecek"" diye konuştu. Yüksek teknoloji ürünlerinin yurt dışında da ilgiyle karşılaştığını belirten Akşit, şöyle konuştu: ""2023'te 345 milyon dolar ihracat yaptık. 2024'te bunu 100 milyon dolar artırarak 445 milyon dolara çıkmak istiyoruz. Bu rakamların içinde bu yıl teslimine başladığımız motorlar da olacak. Bu gurur verici. Yüksek teknolojiye sahip ülkelere bunu satıyoruz. Kapıyı açtık. İhracatımız dünyaya sattığımız uçak motoru parçalarından ibaretti. Gerçek anlamda motor satmamıştık. İlk defa kendi milli, özgün motorumuzu da artık ihracat hedeflerimize koyuyoruz."" ""Uçak motorumuz bitmeye yakın"" Helikopter motorunda da seri imalata hazırlandıklarını anlatan Akşit, ""Bir tek uçak motorları kaldı. TEI-TF6000/TEI-TF10000 ailesinin ilk motor karkasını İzmir'deki TEKNOFEST'e getirmiştik. Oradaki versiyondan şu an çok daha ileri seviyedeyiz. Uçak motorumuz bitmeye yakın. Savunma Sanayii Başkanlığımız gerekli duyuruyu yapacaktır. Yakın zamanda çalıştıracağı"" ifadelerini kullandı. Akşit, araştırma ve geliştirme çalışmalarına büyük önem verdiklerine işaret ederek, motor tasarlamanın yetmediğini, yüksek teknoloji içeren alt sistemlerin parçalarını da geliştirmek zorunda olduklarını kaydetti. Bunları da başarıyla yaptıklarını dile getiren Akşit, Türkiye'de ilk defa tek kristal türbin kanadı ürettiklerini, yurt dışından alınan numunelerle yapılan kıyaslamada, yüksek sıcaklık mukavemet testlerinde kendi ürettikleri malzemenin daha iyi dayanım gösterdiğini vurguladı. Akşit, yeni projeler yürüttüklerini, TEI-PD180-ST motorunun teslimatını bu yıl yapacaklarını ve TEI-PD225 motoru üzerinde çalışmalarını sürdürdüklerini sözlerine ekledi."
563,"Yüzlerce ruhsatsız kurs kapatıldı, 80 milyon lira ceza kesildi","Milli Eğitim Bakanlığı (MEB) tarafından, ""merdiven altı"" faaliyet gösterdiği belirlenen yüzlerce ruhsatsız kurs kapatıldı, bu yerlere kesilen ceza tutarı 80 milyon lirayı buldu.",Ekonomi,https://www.trthaber.com/haber/ekonomi/yuzlerce-ruhsatsiz-kurs-kapatildi-80-milyon-lira-ceza-kesildi-838781.html,"MEB yetkililerinden alınan bilgiye göre, resmi, özel ve gönüllü kuruluşların her türlü eğitim öğretim faaliyetleri, bakanlığın izni ve denetiminde olduğundan, yetkili makamlardan kurum açma ruhsatı almadan yürütülen faaliyetler ""izinsiz"" kabul ediliyor. Söz konusu faaliyetleri yürüten merdiven altı yerler, devletin milli güvenliğine tehdit oluştururken aynı zamanda, ""kayıt dışı"" olduklarından birçok ekonomik probleme neden oluyor. Bakanlık, ruhsatı olmadan faaliyet gösteren söz konusu kurslarla mücadele çalışmalarını İçişleri Bakanlığı işbirliğinde yürütüyor. MEB, merdiven altı kurumlarla mevcut mücadele uygulamalarına ek olarak MEB Özel Öğretim Kurumları Genel Müdürlüğü internet sayfasında ""İzinsiz Eğitim Faaliyeti İhbarı"" linki oluşturarak 1 Eylül 2023 itibarıyla kapsamlı bir mücadele başlattı. Mükerrer ihbarlar birleştirildi Bu kapsamda, bakanlığa 81 ilden toplam 5 bin 181 kursun ""merdiven altı"" olduğu yönünde ihbar geldi. Bakanlıkça yapılan tasnif sonucunda bu ihbarlardan mükerrer olanlar birleştirildi ve 2 bine yakın izinsiz eğitim-öğretim faaliyeti gösterdiği belirtilen kursla ilgili inceleme ve soruşturma yapılması için valiliklere yazı yazıldı, Bakanlık Teftiş Kurulu Başkanlığı da devreye girdi. Yüzlerce kapatma yapıldı, işlemler sürüyor 81 ilden ihbar edilen 2 bine yakın izinsiz kurstan yüzlercesi ya kapatıldı ya da kapatma işlemlerinin devam ettiği bildirildi. Ayrıca, izinsiz eğitim öğretim faaliyeti yaptığı belirlenen bu kurslara 80 milyon lira idari para cezası uygulandı. Bakanlık yetkilileri, izinsiz faaliyette bulunan eğitim merkezi, eğitim danışmanlığı, kariyer rehberliği, eğitim koçluğu, koçluk merkezi, ödev merkezi veya test evi, eğitim rehberliği, dil konuşma bozuklukları merkezi, konuşma terapisi, kekemelik tedavisi, etüt merkezi, matematik kulübü gibi yerlere hem valilik hem de bakanlık müfettişlerince yürütülen denetimlerin artırılacağını aktardı."
564,Türkiye'de işsizlik oranı son zamanların en düşük seviyesine geriledi,"Türkiye'de işsizlik oranı geçen yılın dördüncü çeyreğinde yüzde 8,8 ile son 42 çeyreğin en düşük seviyesine gerilerken, erkeklerdeki işsizlik oranı veri setinin oluşturulduğu 2005'ten sonraki en düşük oran olarak kayıtlara geçti.",Ekonomi,https://www.trthaber.com/haber/ekonomi/turkiyede-issizlik-orani-son-zamanlarin-en-dusuk-seviyesine-geriledi-838775.html,"Son dönemde işsizlik oranındaki azalış eğilimi devam ederken istihdam edilen kişi sayısı artıyor. İşsizlik oranı geçen yılın son çeyreğinde yüzde 8,8 olarak kaydedildi. Bu oran, 2013 yılının ikinci çeyreğinden bu zamana kadarki en düşük seviye olarak kayıtlara geçti. Söz konusu çeyrekte de işsizlik oranı yüzde 8,8 olarak hesaplanmıştı. Böylece, 2013'ün üçüncü çeyreğindeki yüzde 9'luk orandan bu yana 42 çeyrek sonra en düşük seviye görülmüş oldu.   İşsizlik oranı 2019'un üçüncü çeyreğinde yüzde 14'e yükselirken bu seviye 11 yıllık dönemdeki en yüksek oran oldu. 2020'nin ikinci çeyreğine kadar dalgalı seyir izleyen işsizlik oranı, o yılın üçüncü çeyreğinden itibaren düşüş trendine girmişti. Söz konusu oran 2020'nin dördüncü çeyreğinde yüzde 12,9'a kadar geriledi. Erkeklerde işsizlik oranı en düşük seviyede Erkeklerde işsizlik oranı 2023'ün son çeyreğinde yüzde 7,2 olarak hesaplandı. Bu oran, 2013'te yüzde 7,8 olarak kayıtlara geçmişti. Geçen yılın birinci çeyreğinde yüzde 8,2 olan erkeklerde işsizlik oranı, son çeyrekte yüzde 7,2 olarak tahmin edildi. Bu oran, veri setinin oluşturulduğu 2005'ten bu zamana kadarki en düşük oran olarak belirlendi. Kadınlarda işsizlik oranı ise 2013'ün ilk çeyreğinde yüzde 10,4 iken 2023'ün son çeyreğinde yüzde 11,8 oldu. Türkiye'de istihdam edilenlerin oranı 2013'ün ilk çeyreğinde yüzde 44,2 iken 2023'ün son çeyreğinde yüzde 48,6'ya yükseldi. Aynı dönemde bu oran erkeklerde yüzde 63,9'dan 65,8'e, kadınlarda ise yüzde 25'ten yüzde 31,6'ya çıktı."
565,Uluslararası yatırım pozisyonu verileri yayımlandı,"Türkiye'nin aralık sonu itibarıyla yurt dışı varlıkları 326,9 milyar dolar, yurt dışı yükümlülükleri ise 612,1 milyar dolar olarak gerçekleşti.",Ekonomi,https://www.trthaber.com/haber/ekonomi/uluslararasi-yatirim-pozisyonu-verileri-yayimlandi-838757.html,"Türkiye Cumhuriyet Merkez Bankası (TCMB), aralık 2023 dönemine ilişkin Uluslararası Yatırım Pozisyonu (UYP) verilerini açıkladı. Buna göre, aralık 2023'te önceki yılın aynı dönemine göre Türkiye'nin yurt dışı varlıkları yüzde 6 artışla 326,9 milyar dolar, yükümlülükleri ise yüzde 2 azalışla 612,1 milyar dolar oldu. Böylece Türkiye'nin yurt dışı varlıkları ile yükümlülüklerinin farkı şeklinde tanımlanan net UYP, aralıkta eksi 285,2 milyar dolar düzeyinde gerçekleşti. Net UYP, 2022 sonunda eksi 316,1 milyar dolar düzeyinde bulunuyordu. Rezerv varlıklar kalemi aralıkta 2022 sonuna göre yüzde 9,4 artışla 140,9 milyar dolar, diğer yatırımlar da yüzde 0,2 yükselişle 121,1 milyar dolar seviyesinde gerçekleşti. Bu dönemde diğer yatırımlar kategorisinin alt kalemlerinden olan bankaların yabancı para ve Türk lirası cinsinden efektif ve mevduatları yüzde 3,7 artarak 46,7 milyar dolar oldu. Doğrudan yatırımlar (sermaye ve diğer sermaye), piyasa değeri ile döviz kurlarındaki değişimlerin de etkisiyle 2022 sonuna göre yüzde 22,5 azalışla 158,6 milyar dolara geriledi. Portföy yatırımları 95,8 milyar dolar oldu Portföy yatırımları, 2023 sonu itibarıyla yıllık bazda yüzde 2,7 artarak 95,8 milyar dolara çıktı. Aynı dönemde yurt dışı yerleşiklerin hisse senedi stoku yüzde 2,7 yükselişle 29,5 milyar dolar, yurt dışı yerleşiklerin mülkiyetindeki Devlet İç Borçlanma Senetleri (DİBS) stoku yüzde 111,6 artışla 2,6 milyar dolar ve Hazine'nin tahvil stoku (yurt içi yerleşiklerce alınan tahvil stoku düşüldükten sonra) da yüzde 1,4 artarak 42,5 milyar dolar oldu. Diğer yatırımlar, ilgili dönemde yüzde 9,5 artışla 357,7 milyar dolara ulaştı. Aynı dönemde, yurt dışı yerleşiklerin yurt içi yerleşik bankalardaki yabancı para mevduatı yüzde 3,8 artarak 43,2 milyar dolara yükselirken, TL mevduatı da yüzde 20,5 artarak 17 milyar dolara çıktı. Bankaların kredi stoku yüzde 12,3 artarak 63,1 milyar dolara ulaşırken, diğer sektörlerin toplam kredi stoku yüzde 0,7 artışla 101 milyar dolara yükseldi."
566,Yurt dışı ÜFE ocakta aylık ve yıllık bazda arttı,"Yurt Dışı Üretici Fiyat Endeksi (YD-ÜFE), ocakta aylık bazda yüzde 4,57, yıllık bazda yüzde 59,27 artış gösterdi.",Ekonomi,https://www.trthaber.com/haber/ekonomi/yurt-disi-ufe-ocakta-aylik-ve-yillik-bazda-artti-838740.html,"Türkiye İstatistik Kurumu, ocak ayına ilişkin YD-ÜFE verilerini açıkladı. Buna göre, YD-ÜFE 2024 yılı Ocak ayında bir önceki aya göre yüzde 4,57 artış, bir önceki yılın Aralık ayına göre yüzde 4,57 artış, bir önceki yılın aynı ayına göre yüzde 59,27 artış ve on iki aylık ortalamalara göre yüzde 51,72 artış gösterdi. Sanayinin iki sektörünün yıllık değişimleri; madencilik ve taş ocakçılığında yüzde 60,76 artış, imalatta yüzde 59,24 artış olarak gerçekleşti. Ana sanayi gruplarının yıllık değişimleri; ara mallarında yüzde 51,36 artış, dayanıklı tüketim mallarında yüzde 65,98 artış, dayanıksız tüketim mallarında yüzde 65,37 artış, enerjide yüzde 47,22 artış, sermaye mallarında yüzde 69,03 artış olarak gerçekleşti. YD-ÜFE imalat ürünlerinde aylık yüzde 4,60 arttı Sanayinin iki sektörünün aylık değişimleri; madencilik ve taş ocakçılığında yüzde 3,07 artış, imalatta yüzde 4,60 artış olarak gerçekleşti. Ana sanayi gruplarının aylık değişimleri; ara mallarında yüzde 3,32 artış, dayanıklı tüketim mallarında yüzde 6,03 artış, dayanıksız tüketim mallarında yüzde 4,63 artış, enerjide yüzde 4,52 artış, sermaye mallarında yüzde 5,84 artış olarak gerçekleşti."
567,Trafiğe ocakta 213 bin 493 aracın kaydı yapıldı,"Trafiğe ocakta 213 bin 493 aracın kaydı yapıldı, 2 bin 171 aracın kaydı silindi. Böylece trafiğe kayıtlı toplam taşıt sayısı 28 milyon 951 bin 792 oldu.",Ekonomi,https://www.trthaber.com/haber/ekonomi/trafige-ocakta-213-bin-493-aracin-kaydi-yapildi-838737.html,"Türkiye İstatistik Kurumu, ocak ayına ilişkin motorlu kara taşıtları istatistiklerini açıkladı. Buna göre, ocakta trafiğe kaydı yapılan taşıtların yüzde 53,1'ini otomobil, yüzde 28,2'sini motosiklet, yüzde 12,6'sını kamyonet, yüzde 2,4'ünü kamyon, yüzde 2,1'ini traktör, yüzde 1,0'ını minibüs, yüzde 0,4'ünü otobüs ve yüzde 0,2'sini özel amaçlı taşıtlar oluşturdu. Ocak ayında trafiğe kaydı yapılan taşıt sayısı bir önceki aya göre kamyonda yüzde 111,7, minibüste yüzde 109,9, özel amaçlı taşıtta yüzde 70,8, otobüste yüzde 47,2, kamyonette yüzde 39,9, otomobilde yüzde 25,6 artarken traktörde yüzde 50,5 ve motosiklette yüzde 21,1 azaldı. Toplam taşıt sayısı 28 milyon 951 bin 792 oldu Ocak ayı sonu itibarıyla trafiğe kayıtlı taşıtların yüzde 53,0'ını otomobil, yüzde 17,8'ini motosiklet, yüzde 15,6'sını kamyonet, yüzde 7,6'sını traktör, yüzde 3,3'ünü kamyon, yüzde 1,7'sini minibüs, yüzde 0,7'sini otobüs ve yüzde 0,3'ünü özel amaçlı taşıtlar oluşturdu. 113 bin 269 adet otomobilin trafiğe kaydı yapıldı Ocak ayında trafiğe kaydı yapılan otomobillerin yüzde 16,4'ü Renault, yüzde 9,0'ı Fiat, yüzde 6,2'si Chery, yüzde 6,1'i Volkswagen, yüzde 6,1'i Toyota, yüzde 5,6'sı Hyundai, yüzde 5,2'si Opel, yüzde 5,1'i Citroen, yüzde 5,1'i Peugeot, yüzde 4,7'si Ford, yüzde 3,5'i Dacia, yüzde 3,4'ü Skoda, yüzde 3,0'ı Nissan, yüzde 2,3'ü Audi, yüzde 2,2'si Honda, yüzde 2,1'i Mercedes-Benz, yüzde 1,6'sı Kia, yüzde 1,6'sı MG, yüzde 1,4'ü Volvo, yüzde 1,3'ü BMW ve yüzde 8,2'si diğer(2) markalardan oluştu. Otomobillerin yüzde 66,5'i benzin yakıtlı Ocak ayında trafiğe kaydı yapılan 113 bin 269 adet otomobilin yüzde 66,5'i benzin, yüzde 13,8'i dizel, yüzde 11,4'ü hibrit, yüzde 7,0'ı elektrikli ve yüzde 1,3'ü LPG yakıtlıdır. Ocak ayı sonu itibarıyla trafiğe kayıtlı 15 milyon 333 bin 952 adet otomobilin ise yüzde 35,5'i dizel, yüzde 33,3'ü LPG, yüzde 28,9'u benzin, yüzde 1,5'i hibrit ve yüzde 0,6'sı elektriklidir. Yakıt türü bilinmeyen(3) otomobillerin oranı ise yüzde 0,2'dir. En fazla 1300 ve altı silindir hacimli otomobil kaydı yapıldı Ocak ayında trafiğe kaydı yapılan 113 bin 269 adet otomobilin yüzde 30,9'u 1300 ve altı, yüzde 24,0'ı 1401-1500, yüzde 19,5'i 1301-1400, yüzde 12,2'si 1501-1600, yüzde 5,8'i 1601-2000, yüzde 0,7'si 2001 ve üstü motor silindir hacmine sahiptir. Renk tercihi gri oldu Ocak ayında trafiğe kaydı yapılan 113 bin 269 adet otomobilin yüzde 38,4'ü gri, yüzde 26,1'i beyaz, yüzde 12,4'ü mavi, yüzde 11,7'si siyah, yüzde 6,5'i kırmızı, yüzde 2,3'ü yeşil, yüzde 1,3'ü turuncu, yüzde 0,5'i mor ve yüzde 0,4'ü kahverengi renklidir.  "
568,Borsa İstanbul güne yükselişle başladı,"Borsa İstanbul'da BIST 100 endeksi, güne yüzde 0,46 yükselişle 9.238,59 puandan başladı. Açılışta BIST 100 endeksi, önceki kapanışa göre 42,18 puan ve yüzde 0,46 değer kazanarak 9.238,59 puana çıktı.",Ekonomi,https://www.trthaber.com/haber/ekonomi/borsa-istanbul-gune-yukselisle-basladi-838728.html,"Bankacılık endeksi yüzde 0,41 ve holding endeksi yüzde 0,58 artış kaydetti. Sektör endeksleri arasında en fazla kazandıran yüzde 1,25 ile bilişim olurken, tek kaybettiren yüzde 1,24 ile sigorta oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 0,58 değer kaybıyla 9.196,41 puandan tamamladı. Endeks, gördüğü en yüksek seviye rekorunu ise 9.404,11 puana taşıdı. Analistler, küresel pay piyasalarında, ABD Merkez Bankasının (Fed) politika faizini öngörülünden daha geç indirmeye başlayacağına yönelik artan endişelerin sıcaklığını koruduğunu ifade ederek, ABD'de açıklanması beklenen önemli şirketlerin bilançoları öncesinde negatif bir seyir izlendiğini söyledi. Bugün yurt içinde tüketici güven endeksi ve uluslararası yatırım pozisyonu, yurt dışında ise Avro Bölgesi'nde ödemeler dengesi ve ABD'de öncü endeks verilerinin takip edileceğini belirten analistler, teknik açıdan BIST 100 endeksinde 9.300 ve 9.400 seviyelerinin direnç, 9.200 ve 9.100 seviyelerinin destek konumunda olduğunu kaydetti."
569,"İhtiyaç sahibi ailelere şubatta 872,4 milyon lira ödeme yapıldı","Aile ve Sosyal Hizmetler Bakanı Mahinur Özdemir Göktaş, çocukların sosyal açıdan desteklenmesi ve eğitim giderlerinin karşılanması için şubat ayında 872,4 milyon lira Sosyal ve Ekonomik Destek (SED) ödemesi yaptıklarını açıkladı.",Ekonomi,https://www.trthaber.com/haber/ekonomi/ihtiyac-sahibi-ailelere-subatta-8724-milyon-lira-odeme-yapildi-838727.html,"Göktaş, yaptığı yazılı açıklamada, çocuklara yönelik hizmetlere özel önem verdiklerini ve çocukların farklı ihtiyaçlarını gözeterek hizmetleri çeşitlendirdiklerini belirtti. Bu doğrultuda SED ile çocukları, ailelerinin yanında ve sosyal çevresi içerisinde desteklediklerini ifade eden Göktaş, çocukların milli değerlere sahip, kendine güvenen, eğitimli ve sağlıklı birer fert olarak yetişmeleri için tüm gayretleriyle çalıştıklarını vurguladı. Bakan Göktaş, şunları kaydetti: ""Bu kapsamda çocukların sosyal açıdan desteklenmesi ve eğitim giderlerinin karşılanması için şubat ayına ilişkin 872,4 milyon lira SED ödemesi yaptık. Çocukların aile ortamında büyümelerinin, toplumsal değerlerin korunmasında vazgeçilmez bir rolü olduğuna inanıyoruz. Aile odaklı sosyal hizmet modellerimiz ile çocukların öncelikli olarak aile şefkati ve sıcaklığı ile yetişebilmeleri için gayret gösteriyoruz."""
570,Küresel piyasalar negatif seyrediyor,"Küresel piyasalarda, ABD'de açıklanması beklenen önemli şirketlerin bilançoları öncesinde negatif bir seyir izleniyor.",Ekonomi,https://www.trthaber.com/haber/ekonomi/kuresel-piyasalar-negatif-seyrediyor-838722.html,"ABD'de bugün işleme açılacak piyasalarda, hafta boyunca Nvidia, Wallmart, Home Depot ve Rio Tinto gibi önemli şirketlerin finansal sonuçları takip edilecek. Analistler, geçen hafta ABD'de açıklanan enflasyon verilerinin beklentileri aşmasıyla fiyatlamaların zorlaştığını hatırlatarak, yapay zeka ile ilgili teknoloji hisselerinde yaşanan oynaklığa dikkati çekti. Yarın yayımlanacak Fed Federal Açık Piyasa Komitesinin (FOMC) son toplantısına ilişkin tutanaklarda da, bankanın gelecek dönemde izleyeceği yola dair ipuçları aranacağını belirten analistler, Fed yetkililerinin sözle yönlendirmelerinin yatırımcıların odağında bulunduğunu dile getirdi. Para piyasalarında, tutanaklar öncesi Fed'in politika faizini martta sabit bırakmasına kesin gözüyle bakılırken, bankanın yüzde 65 ihtimalle mayısta da politika faizinde değişikliğe gitmeyeceği fiyatlanıyor. Fed'in faiz indirimlerine yüzde 75 ihtimalle haziranda başlayacağı öngörülüyor. Öte yandan, ABD'li banka Capital One, finansal hizmetler şirketi Discover'ı 35,3 milyar dolar değerinde tamamı hisse senedi işlemine dayalı bir anlaşmayla satın alacağını duyururken, ABD hükümeti, ülkenin tedarik zinciri dayanıklılığını artırmak amacıyla GlobalFoundries'e çip üretimi için 1,5 milyar dolarlık finansman sağlayacağını bildirdi. ABD'nin 10 yıllık tahvil faizi yüzde 4,3'te bulunurken, dolar endeksi de yüzde 0,1 artışla 104,4 seviyesinde seyrediyor. Yükseliş eğilimini üst üste dördüncü işlem gününe taşıyan altının ons fiyatı, şu sıralarda önceki kapanışının yüzde 0,1 üzerinde 2 bin 19 dolardan alıcı buluyor. Orta Doğu'da yaşanan gerilim yakından takip edilirken, Brent petrolün varil fiyatı da yükseliş eğilimini üst üste dördüncü işlem gününe çıkartarak şu dakikalarda yüzde 0,1 artışla 82,8 dolardan işlem görüyor. Dün New York borsasında işlem gerçekleşmezken, endeks vadeli kontratlar, yeni güne negatif bir seyirle başladı. Avrupa borsalarında dün karışık bir seyir hakim olurken, bugün gözler Avro Bölgesi'nin ödemeler dengesi verilerine çevrildi. Analistler, dün ABD pay piyasalarının tatil nedeniyle kapalı olduğunu ve bu yüzden Avrupa borsalarında da işlem hacimlerinin düşük seyrettiğini belirtti. Öte yandan dün, Almanya Merkez Bankası (Bundesbank), dış talebin zayıfladığını, tüketicilerin harcamalarında temkinli olduğunu ve artan finansman maliyetlerinin yatırımları sınırlamaya devam edebileceğini belirterek, Almanya ekonomisinin geçen yılın son çeyreğinin ardından bu yılın ilk çeyreğinde de daralma göstererek teknik resesyona girebileceğini bildirdi. Rusya tarafında ise Rusya Devlet Başkanı Vladimir Putin, HSBC bankasının Rusya’daki iştirakinin Expobank’a satışına onay verdiğini bildirirken, Rusya’nın en büyük petrol şirketi Rosneft'in net karının 2023'te bir önceki yıla kıyasla yüzde 47 artarak 1,3 trilyon rubleye (yaklaşık 14 milyar dolar) yükselmesi dikkati çekti. Dün, İngiltere'de FTSE 100 endeksi yüzde 0,22 artarken, Fransa'da CAC 40 endeksi yatay bir seyir izledi. Almanya'da DAX 40 endeksi yüzde 0,15 ve İtalya'da MIB 30 endeksi yüzde 0,22 değer kaybetti. Avrupa'da endeks vadeli kontratlar, yeni güne de karışık bir seyirle başladı. Asya Asya pay piyasalarında negatif bir seyir öne çıkarken, Çin Merkez Bankası (BPoC) emlak kredileri için referans kabul edilen 5 yıl vadeli kredi faizi oranını (LPR) düşürdü. Ülkede emlak piyasasını canlandırmak adına BPoC, aylık sabitlemede konut kredileri için gösterge faiz oranı olan 5 yıllık kredi ana faiz oranını beklentilerin de üzerinde indirdi. BPoC, beş yıllık kredi faiz oranını 25 baz puan düşürerek, yüzde 4,20'den yüzde 3,95'e indirirken, banka, bir yıllık kredi faiz oranını ise yüzde 3,45'te sabit bırakıldı. Piyasalar, söz konusu faiz indiriminin 10 baz puan olmasını bekliyordu. Analistler, faiz kararının ardından pay piyasalarında oynaklığın arttığı belirterek, ülkedeki çeşitli borsa yatırım fonlarının işlem hacmindeki artışın devlet destekli fonların piyasayı desteklemeye devam ettiğine dair ipucu verdiğini dile getirdi. Kapanışa yakın Japonya'da Nikkei 225 endeksi yüzde 0,3, Hong Kong'da Hang Seng endeksi yüzde 0,4, Güney Kore'de Kospi endeksi yüzde 1,3 ve Çin'de Şanghay bileşik endeksi yüzde 0,2 azalış kaydetti. Yurt içi piyasalar Yurt içinde dün satıcılı bir seyir izleyen Borsa İstanbul'da BIST 100 endeksi, günü yüzde 0,58 değer kaybıyla 9.196,41 puandan tamamladı. Endeks, gördüğü en yüksek seviye rekorunu ise 9.404,11 puana taşıdı. Dolar/TL, dün yatay bir seyir izleyerek günü önceki kapanışının hemen üzerinde 30,8466'dan tamamlamasının ardından bugün bankalararası piyasanın açılışında 30,8790 seviyesinden işlem görüyor. Analistler, bugün yurt içinde tüketici güven endeksi ve uluslararası yatırım pozisyonu, yurt dışında ise Avro Bölgesi'nde ödemeler dengesi ve ABD'de öncü endeks verilerinin takip edileceğini belirterek, teknik açıdan BIST 100 endeksinde 9.300 ve 9.400 seviyelerinin direnç, 9.100 ve 9.000 seviyelerinin destek konumunda olduğunu kaydetti."
571,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,2 yükselişle 9.937,00 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-838717.html,"Şubat vadeli endeks kontratı, açılış seansında önceki normal seans kapanışın yüzde 0,2 üzerinde 9.937,00 seviyesinden işlem gördü. Dün, dalgalı bir seyir izleyen endeks kontratı, normal seansı önceki kapanışının yüzde 0,5 altında 9.918,75 puandan tamamladı. Endeks kontratı, akşam seansında ise kayıplarını kısmen telafi ederek 9.936,75 puana çıktı. Analistler, küresel pay piyasalarında, ABD Merkez Bankasının (Fed) politika faizini öngörülünden daha geç indirmeye başlayacağına yönelik artan endişelerin sıcaklığını koruduğunu ifade ederek, ABD'de açıklanması beklenen önemli şirketlerin bilançoları öncesinde negatif bir seyir izlendiğini söyledi. Bugün yurt içinde tüketici güven endeksi ve uluslararası yatırım pozisyonu, yurt dışında ise Avro Bölgesi'nde ödemeler dengesi ve ABD'de öncü endeks verilerinin takip edileceğini belirten analistler, teknik açıdan endeks kontratında 10.000 ve 10.100 seviyelerinin direnç, 9.900 ve 9.800 puanın destek konumunda olduğunu kaydetti."
572,Sahte ayakkabı üretim ve satışına yönelik denetimler artacak,"Ticaret Bakanlığı, ayakkabı ürün güvenliğinin sağlanması ve tüketici sağlığının korunması amacıyla tüm paydaşların ""sıfır tolerans"" ilkesiyle hareket etmesinin önem taşıdığını belirterek, sahte ve taklit ayakkabı üretim ve satışına karşı denetimlere ağırlık verileceğini belirtti.",Ekonomi,https://www.trthaber.com/haber/ekonomi/sahte-ayakkabi-uretim-ve-satisina-yonelik-denetimler-artacak-838715.html,"Bakanlıktan yapılan açıklamaya göre, Türkiye Ayakkabı Sanayicileri Derneği (TASD) işbirliğiyle Afyonkarahisar'da ""Ayakkabı Sektöründe Yaşanan Sorunlar ve Çözüm Önerileri Çalıştayı"" gerçekleştirildi. Çalıştayda, ayakkabılara ilişkin tüketici mağduriyetlerinin asgari seviyeye düşürülmesi ve sorunların ele alınması amaçlandı. Ticaret Bakan Yardımcısı Mahmut Gürcan'ın da katıldığı çalıştaya, Bakanlığın ilgili birimleri ile Hazine ve Maliye Bakanlığı (Gelir İdaresi Başkanlığı), Sanayi ve Teknoloji Bakanlığı, Çalışma ve Sosyal Güvenlik Bakanlığı, İçişleri Bakanlığı, Türk Patent ve Marka Kurumu, Türk Standartları Enstitüsünün temsilcileri, ilgili yargı mensupları ve akademisyenler ile ayakkabı sektörünün temsilcileri katılım sağlayarak, görüş alışverişinde bulundu. Tüketici hakem heyetlerine başvurular arttı Son yıllarda tüketici hakem heyetlerine yapılan ayakkabı ürünlerine ilişkin şikayetlerde artış görüldü. Yapılan başvurularda ayakkabı ürünlerine ilişkin başvurular ilk sırada yer aldı. 2023'te tüketici hakem heyetlerine yapılan 727 bin 630 başvurudan 91 bin 527'si yani toplam başvuruların yüzde 12,6'sı ayakkabı ürünlerine yönelik yapıldı. Küresel markaların taklitleri olan sahte markalı ayakkabıların üretiminin yanı sıra hem perakende hem internet yoluyla satışının yaygınlaşması da şikayetleri artırdı. Bu durumun, Türkiye ayakkabı sektöründeki işletmelerin ve yerli markaların rekabet gücünü olumsuz etkilediği, kayıt dışılığa, vergi kayıplarına ve kayıt dışı istihdama yol açtığı tespit edildi. Söz konusu ayakkabıların ürün güvenliği anlamında da tüketici ve çevre sağlığı açısından önemli riskler taşıdığı belirlendi. ""Sıfır tolerans"" vurgulandı Çalıştayda yapılan değerlendirmeler sonucu şu tespitler öne çıktı: - Ayakkabı ürünlerine yönelik tüketici şikayetlerinin asgari seviyeye düşürülmesi amacıyla başta ayakkabı sektörü olmak üzere ilgili tüm paydaşlar tarafından gerekli tedbirlerin alınması önem arz ediyor. - Sahte/taklit ayakkabı üretiminin ve satışının engellenmesi amacıyla ilgili kurum ve kuruluşlar tarafından gerekli tedbirlerin alınması ve bu alanda yapılacak denetimlere ağırlık verilmesi benimsendi. - Ayakkabı ürün güvenliğinin sağlanması ve tüketici sağlığının korunması amacıyla tüm paydaşlar tarafından ""sıfır tolerans"" ilkesiyle hareket edilmesinin ayakkabı sektörünün geleceği açısından önem taşıdığı vurgulandı. Bakanlık, gerek tüketicilerin korunması gerekse Türkiye sektör ve firmalarının sağlıklı büyüyerek gelişmesi amacıyla çalışmaların hassasiyetle devam edeceğini kaydetti."
573,Fidye saldırılarıyla toplanan kripto para miktarı 2023’te rekor kırdı,ABD merkezli blok zincir analiz şirketi olan Chainalysis’in raporuna göre 2023 yılında kripto para ile ilişkili fidye ödemeleri neredeyse iki katına çıkarak 1 milyar dolara ulaştı ve rekor kırdı.,Ekonomi,https://www.trthaber.com/haber/ekonomi/fidye-saldirilariyla-toplanan-kripto-para-miktari-2023te-rekor-kirdi-838702.html,"Fidye yazılımı, kullanıcıların sistemlerine veya kişisel dosyalarına erişmesini engelleyerek kullanıcının erişimi yeniden elde etmesi için fidye ödenmesini talep eden bir siber saldırı tekniği. Daha çok hastaneleri, okulları ve devlet kurumlarını hedef alan dolandırıcıların 2022 yılında fidye yazılımı saldırılarıyla topladığı kripto para miktarı 567 milyon dolar olmuştu. Reuters’ın haberine göre kripto para ile ilişkili hack ya da düzenbazlık ile yapılan kayıplar ise 2023’te azaldı. Kripto para piyasalarına yıllardır artan ilgi en son olarak bitcoinin piyasa değerine de yansıdı. Kripto para birimi bitcoinin fiyatı, küresel piyasalardaki risk iştihanın artması ve spot bitcoin borsa yatırım fonlarına (ETF) ilginin devam etmesiyle 45 bin doların üzerinde işlem görüyor. Dün bitcoinin günlük yükselişi yüzde 5’i aştı. En büyük kripto para birimi olan bitcoin, Eylül ayından beri yüzde 60 değer kazandı. Bunda küresel merkez bankalarının faiz indirmeye başlayacağı beklentisi de rol oynuyor, böylece piyasalardaki risk iştahı artıyor. Chainalysis’e göre dosya paylaşım yazılımı MOVEit’i çökerten ""cl0p"" adlı bir grup, fidye ödemelerinden 100 milyon dolar topladı. İçlerinde enerji devi Shell’in de olduğu çok sayıda organizasyon ve devlet kurumu, büyük miktarlarda hassas bilgilerin paylaşılmasını sağlayan MOVEit adlı yazılımın delinmesiyle siber güvenlik saldırılarına maruz kaldıklarını açıklamıştı."
574,Güneydoğu'nun ocakta hububat ihracatı 282 milyon dolara ulaştı,Güneydoğu Anadolu Bölgesi'nin ocak ayında hububat ve bakliyat ihracatı 282 milyon doları buldu.,Ekonomi,https://www.trthaber.com/haber/ekonomi/guneydogunun-ocakta-hububat-ihracati-282-milyon-dolara-ulasti-838525.html,"Güneydoğu Anadolu Hububat Bakliyat Yağlı Tohumlar ve Mamulleri İhracatçıları Birliği Başkanı Celal Kadooğlu, sektörlerinin, bölge ihracatı için önemli olduğunu belirtti. Bölge genelinde en fazla ihracat gerçekleştiren sektör olduklarını dile getiren Kadooğlu, ""Sektörümüzün ocak ayındaki ihracatı 282 milyon dolar olarak gerçekleşti. Güneydoğu Anadolu'nun temel gıda ihracatında ilk sırada Irak, ABD ve Suriye geldi. En fazla makarna, buğday unu, bisküvi ve gofretler ihraç edildi."" ifadelerini kullandı. Kadooğlu, Irak'ta dış ticareti kısıtlayıcı önlemlerin sürdüğünü ve bu kısıtların kaldırılması için Irak'taki ilgili yöneticilerle görüştüklerini vurgulayarak, çalışmalarının sonuçlarını ihracatlarındaki artışla aldıklarını kaydetti."
575,BIST 100 gün ortasında rekor seviyede,"Borsa İstanbul'da BIST 100 endeksi, günün ilk yarısında 9.404,11 puanla rekor seviyeyi gördü. Sektör endeksleri arasında en fazla kazandıran yüzde 3,92 ile menkul kıymet yatırım ortaklığı oldu.",Ekonomi,https://www.trthaber.com/haber/ekonomi/bist-100-gun-ortasinda-rekor-seviyede-838511.html,"Günün ilk yarısında 9.404,11 puanla tüm zamanların en yüksek seviyesini gören BIST 100 endeksi, saat 13.00 itibarıyla önceki kapanışa göre 146,97 puan ve yüzde 1,59 değer kazancıyla 9.397,33 oldu. Toplam işlem hacmi 76,3 milyar lira düzeyinde gerçekleşti. Bankacılık endeksi yüzde 3,25, holding endeksi yüzde 1,08 değer kazandı. Sektör endeksleri arasında en fazla kazandıran yüzde 3,92 ile menkul kıymet yatırım ortaklığı, en fazla kaybettiren ise yüzde 0,59 ile tekstil deri oldu. Cuma günü, dalgalı bir seyir izleyen Borsa İstanbul'da BIST 100 endeksi, günü yüzde 0,09 değer kazancıyla 9.250,36 puandan tamamlayarak tüm zamanların en yüksek günlük ve haftalık kapanışını gerçekleştirdi. Analistler, küresel pay piyasalarının, özellikle ABD'de Nvidia ve Wallmart gibi önemli şirketlerin bilançolarının açıklanacağı haftaya temkinli başladığını belirterek, yurt içi piyasaların pozitif ayrıştığını söyledi. Günün geri kalanında yurt dışında ve yurt içinde veri gündeminin sakin olduğunu ifade eden analistler, teknik açıdan BIST 100 endeksinde 9.500 ve 9.650 seviyelerinin direnç, 9.300 ve 9.100 seviyelerinin destek konumunda olduğunu kaydetti."
576,Otomotiv sektöründen 39 milyar dolarlık ihracat hedefi,2023'te 35 milyar dolar ihracata ulaşarak rekor kıran Türkiye otomotiv sektörünün bu yılki hedefi 39 milyar dolar olarak belirlendi.,Ekonomi,https://www.trthaber.com/haber/ekonomi/otomotiv-sektorunden-39-milyar-dolarlik-ihracat-hedefi-838479.html,"Uludağ Otomotiv Endüstrisi İhracatçıları Birliği (OİB) Yönetim Kurulu Başkanı Baran Çelik, 2022'yi 30 milyar 995 milyon 808 bin dolar dış satımla tamamlayan otomotiv endüstrisinin, geçen sene yüzde 13 artışla 35 milyar 4 milyon 230 bin dolarlık ihracatla tüm zamanların rekorunu kırdığını söyledi. Çelik, ""2018 yılında yaklaşık 32 milyar dolarlık en yüksek ihracat rakamına ulaşmıştık. Pandemiyle beraber maalesef bu rakamı bir türlü geçemiyorduk. 2022'de 31 milyar dolarlık bir seviyeye ulaşmıştık. 2023 yılı ise rekoru tekrardan kırdığımız ve 35 milyar dolarlık önemli bir değere ulaştığımız bir yıl oldu ve Türkiye'de en çok ihracat yapan sektör olduk."" dedi. Otomotiv sektörünün 2022 hariç son 18 yılda 17 yıl ihracat lideri olduğunu hatırlatan Çelik, 2023'te tekrardan ihracatta liderlik koltuğuna oturduklarını aktardı. ""Avrupa bölgesi, en büyük pazarımız olarak devam ediyor"" Çelik, otomotiv endüstrisinin geleneksel pazarının Avrupa Birliği pazarı olduğunu hatırlatarak, şöyle devam etti: ""Avrupa Birliği pazarının, İngiltere'yi dışında tuttuğumuzda yüzde 67-68 bandında bir payı var. Avrupa Birliği'nde olmayan ülkeleri de coğrafi olarak pazarın içine koyduğunuzda yüzde 80'leri bulan bir pazar büyüklüğüne ulaşıyor. Tabii bunların içinde en büyük pazar Almanya. Devamında Avrupa'nın diğer büyük ülkeleri giriyor. İhracat yaptığımız ilk 10 pazara bakarsak bunun 8'i Avrupa bölgesi. Hatta Rusya'yı da Avrupa bölgesine katarsanız 9'u Avrupa bölgesi ülkesi. Bunların dışında ayrışan bir tek Amerika Birleşik Devletleri var. O açıdan Avrupa bölgesi, coğrafi yakınlığımızın da verdiği güçle ihracatta her zaman en öncelikli ve en büyük pazarımız olarak devam ediyor."" ""Bu yılın ihracat hedefini 39 milyar dolar olarak koyduk"" Çelik, sektörün bu yıl ihracata hızlı bir başlangıç yaptığını ve ocak ayında, geçen yılın aynı ayına göre yüzde 3'lük artışla 2,8 milyar dolarlık dış satıma imza attığını belirtti. 2024 yılı için bir projeksiyon hazırladıklarına değinen Çelik, sözlerini şöyle sürdürdü: ""OİB yönetim kurulu olarak bu yılın ihracat hedefini 39 milyar dolar olarak koyduk. Bu sadece tek başına bir hedef değil. Arkasında verileri olan bir rakam olarak karşımıza çıktı. Çok yüksek bir sapma, önemli bir savaş, Allah korusun pandemi, afet vesaire gibi önemli bir problem olmazsa bu yılı da Türkiye'de otomotiv endüstrisi olarak ihracatın lideri ve 39 milyar dolar civarında bir ihracatla kapatacağımızı öngörüyoruz. Ocak ayında açıklanan 2,8 milyar dolar ihracat rakamı da ihracat hedefinin ulaşılabilirliğini pekiştiriyor."" ""Kuzey Afrika bölgesinde önemli ihracat talepleri var"" Avrupa Birliği'nin sektör için en önemli ve ana pazar olduğunu aktaran Çelik, ""Otomotiv endüstrisi için ilave pazarlarda, Avrupa'nın ihracat hacmine destek olacak yeni pazarlarda büyüme hedefimizi her zaman yüksek motivasyonla koruyoruz. Özellikle Körfez ülkeleri ve Kuzey Afrika bölgesinde önemli ihracat talepleri var ve oralara yönelik özel çalışmalar yapıyoruz."" dedi. Çelik, 5-9 Şubat'ta 23 firmanın katılımıyla Fas'a ticaret heyeti organizasyonunun gerçekleştirildiğini dile getirerek, şöyle konuştu: ""Kuzey Afrika bölgesi ve Körfez bölgesi, Rusya ve Amerika. Amerika iki bölgeden oluşmakta. Kuzey Amerika da önemli bir pazarımız, ilk 10'da ihracat olarak baktığımızda ama Güney Amerika'da istediğimiz verilere tam olarak ulaşamıyoruz. Ticaret Bakanlığımızla uzak coğrafyalara geçtiğimiz yıllarda çeşitli stratejiler belirledik ve bunun paralelinde yaklaşık 10'dan fazla etkinliğimizi uzak coğrafyaları kapsayacak şekilde yapıyoruz. Milli katılım fuarları, ticaret heyetleri, satın alma heyetleri düzenliyoruz. Ürün Geliştirme (Ür-Ge) faaliyetimiz var ve içinde 18 tane firmamız var. Bu firmalarla çeşitli satın alma ve ticaret heyetleri düzenliyoruz. Uzak ülkelere yönelik faaliyetlerimiz aslında o pazarlara olan odağımızı gösteriyor."" Kovid-19 salgını sonrası yerli üreticilerin ilk kez diğer uzak bölge olan Çin'de bir fuara katıldığını hatırlatan Çelik, şunları kaydetti: ""Bundan sonra da her geçen yıl oradaki düzenlediğimiz etkinliği artırmayı hedeflemekteyiz. Çin ne kadar bize önemli bir rakip ve tehdit olsa da birçok ürün grubunda, o bölgenin büyük pazar olması dolayısıyla onu potansiyel olarak da görüyoruz. O açıdan Avrupa bölgesinin yüksek oranlı ihracatını koruyarak rakamsal bazda herhangi bir kayba uğramadan üstüne ilave edeceğimiz yeni pazarlara yoğun bir şekilde odaklıyız."""
577,Türkiye'nin otomotiv üssünden çıkan araçlar dünyada yollarda,"Türkiye'nin taşıt ihracatının yüzde 19,1'ini karşılayan Sakarya, ürettiği 19 bin 90 aracın 14 bin 661'ini yurt dışına sattı.",Ekonomi,https://www.trthaber.com/haber/ekonomi/turkiyenin-otomotiv-ussunden-cikan-araclar-dunyada-yollarda-838480.html,"İstanbul, Kocaeli, Bursa, İzmir, Ankara ve Gaziantep'in ardından ihracatta 7. sırada bulunan Sakarya, yeni yıla 451 milyon 593 bin dolarlık dış satımla başladı. Ocak ayında ihracatın yüzde 87,3'lük kısmını sadece otomotiv alanında gerçekleştiren Sakarya, ülkeye 394 milyon 585 bin dolar kazandırdı. Otomotiv Sanayii Derneği verilerine göre, Türkiye'de ilk ayda 112 bin 737 taşıt üretilirken, bunun 76 bin 710'u yurt dışına gönderildi. Ocak ayında Türkiye'nin taşıt ihracatının yüzde 19,1'ini karşılayan Sakarya ise ürettiği 19 bin 90 aracın yüzde 76,8'ine denk gelen 14 bin 661'ini dış piyasaya sattı. Bir başka ifadeyle, ocak ayında üretilen her 10 araçtan 7'si ihraç edildi. Toyota, Otokar ve TürkTraktör gibi otomotiv üreticilerine ev sahipliği yapan Sakarya, ocakta 14 bin 840 otomobil, 141 midibüs, 38 otobüs, 47 küçük kamyon, 4 bin 24 traktör olmak üzere toplamda 19 bin 90 araç üretti. Buna göre kentte, günde ortalama 616 araç banttan indirildi. Üretim ve ihracatta Toyota liderliğini korurken, TürkTraktör ikinci, Otokar ise üçüncü sırada yer aldı. Toyota ürettiği 14 bin 840 otomobilin 13 bin 48'ini, Otokar 226 midibüs, otobüs ve küçük kamyonun 62'sini, TürkTraktör ise 4 bin 24 aracın 1551'ini yurt dışına gönderdi."
578,Geçen yıl 18 milyona yakın çeyrek altın üretildi,"Çeyrek altın üretimi, 2023'te bir önceki yıla göre yüzde 67,8 artarak 17 milyon 797 bin 970 adet oldu. Yıl içinde en yüksek üretim 2 milyon 607 bin 750 adetle mayısta gerçekleşti.",Ekonomi,https://www.trthaber.com/haber/ekonomi/gecen-yil-18-milyona-yakin-ceyrek-altin-uretildi-838459.html,"Darphane ve Damga Matbaası Genel Müdürlüğü verilerinden derlenen bilgilere göre, 2023'te çeyrek altın üretiminde bir önceki seneye göre büyük artış kaydedildi. Darphane'nin çeyrek altın üretimi ocakta 2 milyon 211 bin 250, şubatta 2 milyon 243 bin 580, martta 1 milyon 312 bin 110, nisanda 1 milyon 643 bin 950, mayısta 2 milyon 607 bin 750, haziranda 995 bin 520, temmuzda 976 bin 610, ağustosta 1 milyon 517 bin 70, eylülde 1 milyon 66 bin 890, ekimde 1 milyon 180 bin 960, kasımda 1 milyon 205 bin 360, aralıkta ise 836 bin 920 adet olarak gerçekleşti. En yüksek üretim mayısta görülürken, onu şubat ayı takip etti. Böylece yıl boyu üretilen çeyrek altın miktarı 2022'ye göre yüzde 67,8 artarak 17 milyon 797 bin 970 adede ulaştı. 2022'de çeyrek altın üretimi 10 milyon 607 bin 900 adet olmuştu. Darphane verilerine göre, 2023'teki çeyrek altın üretimi şöyle: AYLAR ÇEYREK ALTIN (Adet) Ocak 2.211.250
Şubat 2.243.580
Mart 1.312.110
Nisan 1.643.950
Mayıs 2.607.750
Haziran 995.520
Temmuz 976.610
Ağustos 1.517.070
Eylül 1.066.890
Ekim 1.180.960
Kasım 1.205.360
Aralık 836.920
Toplam 17.797.970
 "
579,Balıkçılık sektörünün kalbi Türkiye'de atacak,"Tarım ve Or.man Bakanlığı ev sahipliğinde yarın Antalya'da başlayacak Akdeniz ve Karadeniz'in en büyük Balıkçılık Bilimi Forumu kapsamında, sürdürülebilir ve etkin balıkçılık için çalışmalar yapılacak",Ekonomi,https://www.trthaber.com/haber/ekonomi/balikcilik-sektorunun-kalbi-turkiyede-atacak-838454.html,"Birleşmiş Milletler (BM) Sürdürülebilir Kalkınma İçin Okyanus Bilimi On Yılı (2021-2030) kapsamında düzenlenen forum, Akdeniz ve Karadeniz'deki balıkçılık ve su ürünleri yetiştiriciliği ile ilgili konulardaki en büyük bilimsel toplantı olma özelliğini taşıyor. Dünya çapında su ürünleri alanında en fazla katılımın sağlandığı forum, Bakanlık ev sahipliğinde Birleşmiş Milletler Gıda ve Tarım Örgütü (FAO) Akdeniz Genel Balıkçılık Komisyonu (GFCM) tarafından düzenleniyor. Foruma, Tarım ve Orman Bakanlığı yetkilileri, ilgili idari ve sivil toplum kuruluşları, bilim insanları ve balıkçılar katılacak. Katılımcılar Akdeniz ve Karadeniz'de sürdürülebilir balıkçılığın sağlanması konusunda görüşlerini ifade edecekler. Denizdeki av araçlarından kaynaklanan plastik kirliliğiyle mücadelede fırsatlar ve karşılaşılan zorlukların ele alınacağı forumda, sürdürülebilir ve etkin balıkçılık için standardizasyon konusu işlenecek. ""Balıkçılık alanında, çevresel konularda bilimsel çalışmalar değerlendirilecek"" Tarım ve Orman Bakanlığı Balıkçılık ve Su Ürünleri Genel Müdürü Mustafa Altuğ Atalay, forumda Akdeniz ve Karadeniz'de balıkçılığın geleceğiyle ilgili konuların ele alınacağını belirterek, etkinliğin balıkçılıkla ilgili dünyadaki en önemli bilimsel forum olarak kabul edildiğini söyledi. Çevresel faktörlerin balıkçılığa etkilerinin işleneceğine dikkati çeken Atalay, ""Burada yapılacak tartışmalar ve çıktılar dünyada balıkçılık sektörüne yol gösterecek. Balıkçılık alanında, çevresel konularda bilimsel çalışmalar değerlendirilecek. Ayrıca dünyadaki teknolojik gelişmeler de ele alınacak."" diye konuştu. Atalay, forumun sucul gıdaların güvence altına alınabilmesine katkı sağlayacağına da işaret ederek, söz konusu gıdaların her kesime ulaşabilmesi adına görüşlerin bildirileceğini dile getirdi. Balıkçılık konularında araştırma yapan 500'den fazla bilim insanın foruma katılacağının altını çizen Atalay, araştırmacı kuruluşların ve öğrencilerin de forumda yer alacağını sözlerine ekledi. Forumun açılışına Tarım ve Orman Bakanı İbrahim Yumaklı'nın da katılması bekleniyor."
580,Emtia piyasası geçen hafta hafif yükseldi,"Petrol fiyatlarındaki yükselişle beraber talebe yönelik artan beklentiler, mısır fiyatlarında artışa neden oldu. Dünya pamuk üretim tahminlerinin düşmesiyle ise pamuk fiyatları yükseldi.",Ekonomi,https://www.trthaber.com/haber/ekonomi/emtia-piyasasi-gecen-hafta-hafif-yukseldi-838451.html,"Emtia piyasasında, geçen hafta ABD Merkez Bankasının (Fed) faiz indirimi beklentilerinin ötelenmesine karşın, ülkede ekonomik aktivitenin gücünü koruması, Çin kaynaklı yükselişler ve devam eden jeopolitik risklerle hafif yükseliş eğilimi görüldü. Fed'in, politika faizini öngörülenden daha geç düşürmeye başlayacağına yönelik tahminler devam ederken emtia piyasasında geçen hafta temkinli yükseliş oldu. Analistler, geçen hafta açıklanan ABD enflasyon verisinin beklentileri aşmasının ardından ABD Merkez Bankasının (Fed) faiz indirimine geç başlayabileceğine yönelik fiyatlamaların güç kazandığını ancak ülkede ekonomik aktivitenin gücünü koruması, Çin kaynaklı yükselişler ve devam eden jeopolitik risklerle emtia piyasasında geçen hafta hafif yukarı yönlü bir eğilim görüldüğünü söyledi. Geçen hafta altının onsu olumsuz etkilendi Altının onsu, ABD'de enflasyonun beklentilerin üzerinde gerçekleşmesiyle aralık ayından bu yana ilk defa 2 bin doların altını test etti. Dolara talebin artmaya devam etmesi ve yüksek tahvil faizlerinin altının alternatif maliyetini artırmasıyla düşüş eğilimini üst üste ikinci haftaya taşıyan altının ons fiyatı ise haftayı yüzde 0,6 azalışla 2 bin 12 dolardan tamamladı. Dolar endeksinin yükseliş eğilimini üst üste yedinci haftaya taşıması dikkati çekti. Geçen hafta 105'e çıkarak yaklaşık son 3 ayın en yüksek seviyesini test eden dolar endeksi, haftayı yüzde 0,2 artışla 104,3 seviyesinden kapattı. Enflasyon verilerinin beklentileri aşmasının ardından tahvil piyasalarında satış ağırlıklı seyir devam ederken, ABD'nin 10 yıllık tahvil faizi yaklaşık 12 baz puanlık artışla haftayı yüzde 4,29'dan tamamladı. Geçen hafta altındaki düşüşe karşın gümüş yüzde 3,6, paladyum yüzde 10,2, platin yüzde 4 değer kazandı. Özellikle Çin'deki yeni yıl tatili dolayısıyla gümüş talebinde artış göze çarptı. Sert düşüşlerin ardından paladyumda da geçen hafta tepki alımları görüldü. Baz metallerde geçen hafta yükseliş eğilimi hakim oldu. Haftayı bakır yüzde 3,8, kurşun yüzde 1,6, alüminyum yüzde 0,1, nikel yüzde 2,7, çinko yüzde 3,7 artışla tamamladı. ABD'de Philadelphia Fed İmalat Endeksi'nin şubatta 5,2 seviyesine çıkmasıyla sektörün 5 aylık daralmanın ardından genişleme sinyali vermesi ve Fed'in New York şubesinin açıkladığı imalat endeksinin 41,3 puan artarak şubat ayında eksi 2,4 ile beklentilerin üzerinde gelmesi, metallerde talebe ilişkin görünümün iyileştiğine işaret etti. ABD'de perakende satışların beklentilerden fazla azalmasının Fed'in ikinci çeyrekte faiz indirimlerine başlayabileceğine yönelik umutları artırmasıyla da bakır fiyatları yükseldi. Avustralya'nın yeşil enerji endüstrisi için daha geniş politika desteği hazırlaması ve bu kapsamda nikeli ""kritik bir mineral"" olarak sınıflandırması nikel fiyatlarını olumlu etkiledi. Analistler, Çin'de yeni yıl tatili sonrasında da metallere talebin artmaya devam edebileceğini söyledi. Enerji grubunda ise karışık bir seyir izlendi. Geçen hafta Brent petrol yüzde 1,4 değer kazanırken, New York Ticaret Borsası'nda işlem gören doğal gaz yüzde 12,9 değer kaybetti. İsrail-Filistin çatışması nedeniyle Orta Doğu'da artan gerginlik ise petrol fiyatları üzerinde etkili olmaya devam ediyor. Yemen'deki İran destekli Husiler, ülkenin güneyindeki Aden Körfezi'nde İngiliz gemisi LYCAVITOS'u ""uygun bir deniz füzesi"" ile vurduklarını açıklamıştı. Husilerin askeri sözcüsü Yahya Seri tarafından yapılan açıklamada, saldırının Filistin halkına destek amaçlı gerçekleştirildiği, ABD ve İngiltere'nin Yemen'e yönelik saldırılarına karşılık vermek ve Filistin halkına destek için daha fazla önlem alınacağı kaydedilmişti. Ilıman havalarda talebin azalması ve üretimin artmasıyla doğal gaz fiyatları da düştü. Tarım grubunda geçen hafta düşüş eğilimi hakimdi Tarım grubuna bakıldığında ise geçen hafta Chicago Ticaret Borsası'nda işlem gören buğdayın fiyatı yüzde 6,3, soya fasulyesinin yüzde 0,5, pirincin yüzde 3,2 azalırken, mısırın fiyatı yüzde 0,1 artış kaydetti. Intercontinental Exchange'te işlem gören pamuk yüzde 2,4 değer kazanırken, kakao yüzde 4,8, şeker yüzde 3,2, kahve yüzde 2,8 değer kaybetti. Dünya buğday ve pirinç üretim tahminlerinin artış göstermesi, fiyatlarda değer kaybına neden oldu. ABD Tarım Bakanlığının (USDA) 2023/24 sezonuna yönelik tahminlere göre, buğday üretimi tahminleri 830 bin ton artarak 785,74 milyon ton seviyesinde gerçekleşti. USDA üretim tahminlerine göre dünya pirinç üretimi, önceki aya göre 200 bin artarak 513,74 milyon ton oldu. Petrol fiyatlarındaki yükselişle beraber talebe yönelik artan beklentiler, mısır fiyatlarında yükselişe yol açtı. Dünya pamuk üretim tahminlerinin düşmesi ise pamuk fiyatlarını yükseltti. USDA'nın üretim tahminlerine göre, dünya pamuk üretim tahminleri 360 bin balya azalarak 112,82 milyon balya seviyesinde gerçekleşti. Yeni sezonda kahvede üretim fazlası olacağına yönelik beklentiler, kahve fiyatlarında da değer kaybına neden oldu. Uluslararası Kahve Organizasyonu (ICO), 2023/2024 sezonunda 1 milyon torba üretim fazlası olacağını tahmin ediyor. Brezilya'da şeker yerine etanol üretiminin tercih edildiğine yönelik haberler de şeker fiyatlarında değer kaybına neden oldu. Fiyatların rekor seviyelere ulaşmasının talebi azaltabileceğine yönelik endişelerle de kakao fiyatları geçen hafta düşüş kaydetti."
581,Ticaret Bakanlığı gümrük kaçakçılarına göz açtırmıyor,"Ticaret Bakanlığının yakın zamanda uygulamaya koyduğu proje kapsamında kullanılan ""kapan (gentsis)"" cihazıyla insan başta olmak üzere, uyuşturucu ve silah gibi kaçakçılık türleriyle daha etkin mücadele ediliyor.",Ekonomi,https://www.trthaber.com/haber/ekonomi/ticaret-bakanligi-gumruk-kacakcilarina-goz-actirmiyor-838448.html,"Yasal ticaretin kolaylaştırılması, gümrük işlemlerinin azaltılması ve gümrük noktalarındaki işlem maliyetlerinin en az düzeye indirilmesi için çalışmalar yürütülüyor. Bu kapsamda Bakanlığa bağlı Gümrükler Muhafaza Genel Müdürlüğünce yasa dışı ticaretin modern yöntemlerle engellenmesi ve kaçakçılıkla mücadele kapasitesinin artırılmasına yönelik birçok proje uygulamaya konuluyor. Kaçakçılar ""kapan"" ile yakalanacak Söz konusu projeler arasında yer alan ""kapan (gentsis)"" ile başta insan olmak üzere, uyuşturucu ve silah kaçakçılığı gibi faaliyetlerin önüne geçilmesi amaçlanıyor. Projeye adını veren cihazla, taşımacılıkta kullanılan araçlardaki eşyaların, transit rejim hükümlerine aykırı olarak yurt içinde bırakılmasına veya eşyanın değiştirilmesine engel olunuyor. Bu çerçevede, söz konusu araçlar hareket gümrük idaresinden son varış gümrük idaresine kadar eş zamanlı takip ediliyor, takipler esnasında oluşan riskli durumlar belirleniyor. Cihaz, üzerindeki GPS, görüntü, sıcaklık, basınç, hareket, ışık ve karbondioksit gibi sensör grupları sayesinde kaçakçılıkla mücadelede etkinlik ve caydırıcılık sağlıyor. Kapan, yasa dışı durumların oluşması sırasında araçtan görüntü alarak bunu anlık olarak merkezdeki sunucuya iletiyor. Böylece yasa dışı suçlar olay anında tespit edilebiliyor. Proje kapsamında 425 cihazın gümrük idarelerinde kullanılmasına başlandı. Videoskop ve karbondioksit ölçüm cihazları yoğun kullanılıyor ""Kapan""ın yanı sıra narkotik ve kimyasal madde tespit ve teşhis cihazları, tarama, radyasyon izleme, vücut tarama, araç altı görüntüleme, araç takip sistemleri, yaka kameraları, CCTV Güvenlik Kamera Sistemleri, karbondioksit ölçüm cihazları ile videoskop, kaçakçılıkla mücadelede en çok kullanılan teknolojik ürünler arasında yer alıyor. Gümrüklü sahalarda tır, kamyon, dorse, konteyner, binek araç gibi taşıtların kontrolünde fiziki müdahalesiz kontrol araçlarından ""araç ve konteyner tarama sistemleri"", yolcu beraberi eşya ve kargo eşyasının kontrolünde ""bagaj, kargo x-ray sistemleri"", uyuşturucu madde ve bilinmeyen kimyasal maddelerin tespitinde ""uyuşturucu ve kimyasal madde teşhis cihazları"" kullanılıyor. Kara sularında yürütülen faaliyetler kapsamında, ani müdahale ve deniz devriye botları, denizlerde aralıksız kontrol sağlıyor. Taşıtların gümrüklü sahalara giriş ve çıkışına yönelik yürütülen kontrollerde ""plaka tanıma"" ve ""araç altı görüntüleme"" sistemlerinden faydalanılıyor. Radyasyon izleme, akaryakıt takip amaçlı kullanılan sistemlerle radyoaktif madde bulunduran eşya ve kaçak akaryakıtın ülkeye girişi engelleniyor. Bütün bunların yanında araç ve konteyner tarama cihazları ile araçlara ve konteynerlere ait görüntüler ortak bir noktada analiz ediliyor. Göçmen sorunuyla mücadelede ""DAR""dan yararlanılacak Türkiye'nin ilk x-ray tarama sistemlerini üretmek için başlatılan Milli Tarama Sistemleri (MİLTAR) Projesi kapsamında kullanılan sistemlerin bu yıl gümrük sahalarında yaygınlaştırılması hedefleniyor. Bu doğrultuda, Bakanlık ile Cumhurbaşkanlığı Savunma Sanayii Başkanlığı arasında imzalanan yeni protokol ile MİLTAR-III Projesi kapsamında üretilmesi planlanan hibrit teknolojili araç, tren, vücut tarama sistemleri ve x-ray bagaj tarama sistemlerinin üretimine yönelik çalışmalar devam ediyor. Ayrıca sınırlarda yaşanan göçmen sorunu ile mücadele etmek amacıyla temin edilmesi planlanan Duvar Arkası Radar (DAR) Sistemi ile gümrük iş ve işleyişinin hızını kesmeden kontrollerin gerçekleştirilmesi amaçlanıyor."
582,"""Hane halkı nihai enerji tüketim"" verileri açıklandı","Hane halkı nihai enerji tüketimi içerisinde 2022'de doğal gaz yüzde 48,3 ile en yüksek paya sahip oldu.",Ekonomi,https://www.trthaber.com/haber/ekonomi/hane-halki-nihai-enerji-tuketim-verileri-aciklandi-838441.html,"Türkiye İstatistik Kurumu (TÜİK), 2022 yılına ilişkin Hanehalkı Nihai Enerji Tüketim İstatistikleri'ni yayımladı. TÜİK tarafından ilk kez yayımlanan istatistiğe göre, 2022'de hanelerin toplam nihai enerji tüketimi 1 milyon 287 bin 738 terajul olarak gerçekleşti. Hanelerde tüketilen enerji kaynakları arasında en büyük pay yüzde 48,3 ile doğal gazın oldu. Bunu, yüzde 17,1 ile elektrik ve yüzde 14,3 ile kömür izledi. Söz konusu dönemde, doğal gazın yüzde 76,3'ü alan ısıtma, yüzde 14,5'i su ısıtma, yüzde 9,2'si ise pişirme amaçlı tüketildi. Elektrikte ise kullanım amacına göre aydınlatma ve elektrikli ev aletleri yüzde 82,4 ile ilk sırayı alırken, alan soğutma ve su ısıtmanın payları yüzde 5,4 olarak gerçekleşti. Hane halkı toplam nihai enerji tüketimi kullanım amacına göre incelendiğinde, 2022'de alan ısıtma amaçlı tüketim, toplam tüketimin yüzde 65,3'ünü oluşturdu, aydınlatma ve elektrikli ev aletleri kullanımı ise yüzde 14,1 ile ikinci sırayı aldı. Su ısıtma amacıyla enerji kullanımı yüzde 11,9 ile üçüncü sırada yer alırken, bunu yüzde 7,7 ile pişirme amaçlı tüketim ve yüzde 0,9 ile alan soğutma ve diğer amaçlı tüketimler takip etti. Hanelerde alan ısıtma, su ısıtma ve yemek pişirme amacıyla en çok doğal gaz tüketildi. Doğal gazın su ısıtma amacıyla kullanımı yüzde 58,8 olurken, bunu yüzde 57,5 ile pişirme ve yüzde 56,4 ile alan ısıtma izledi. Alan ısıtmada kullanılan kaynakların yüzde 21,6'sını kömür ve yüzde 16,9'unu katı biyokütle oluşturdu. Su ısıtmada doğal gazdan sonra en çok yüzde 28,2 ile güneş enerjisi ve yüzde 7,8 ile elektrik tercih edildi. Pişirmede, LPG'nin payı yüzde 31,7 ve elektrik enerjisinin payı yüzde 8,2 oldu."
583,Kısa vadeli dış borç stoku yükseldi,"Kısa vadeli dış borç stoku, geçen yılın aralık ayında 2022 yıl sonuna kıyasla yüzde 17,2 artarak 174,4 milyar dolara çıktı.",Ekonomi,https://www.trthaber.com/haber/ekonomi/kisa-vadeli-dis-borc-stoku-yukseldi-838439.html,"Türkiye Cumhuriyet Merkez Bankası (TCMB) tarafından Aralık 2023 dönemine ilişkin kısa vadeli dış borç istatistikleri açıklandı. Buna göre, kısa vadeli dış borç stoku, aralık sonu itibarıyla 2022 sonuna göre yüzde 17,2 artarak 174,4 milyar dolar düzeyinde gerçekleşti. Bu dönemde, bankalar kaynaklı kısa vadeli dış borç stoku yüzde 10,1 artışla 68,4 milyar dolara, diğer sektörlerin kısa vadeli dış borç stoku da yüzde 10,8 artarak 59,6 milyar dolara yükseldi. Bankaların yurt dışından kullandıkları kısa vadeli krediler, 2022 sonuna göre yüzde 18,4 artarak 12,6 milyar dolara çıktı. Banka hariç yurt dışı yerleşiklerin döviz tevdiat hesabı yüzde 7,4 azalarak 20 milyar dolara gerilerken, yurt dışı yerleşik bankaların mevduatı yüzde 23,2 artışla 20,7 milyar dolara yükseldi. Yurt dışı yerleşiklerin TL cinsinden mevduatları da geçen yıl sonuna göre yüzde 15,2 yükselişle 15,1 milyar dolar oldu. Diğer sektörler altında yer alan ithalat borçları, 2022 sonuna göre yüzde 7,8 artarak 52,5 milyar dolar seviyesinde gerçekleşti. Özel sektörün kısa vadeli dış borcu 93,6 milyar dolar Tamamı kamu bankalarından oluşan kamu sektörünün kısa vadeli borcu 2022 sonuna göre yüzde 19,3 artarak 34,5 milyar dolar, özel sektörün kısa vadeli dış borcu da yüzde 7,5 artarak 93,6 milyar dolar oldu. Bu dönemde, özel alacaklılar başlığı altındaki parasal kuruluşlara olan kısa vadeli borçlar yıl sonuna göre yüzde 29,2 yükselerek 95,7 milyar dolar, parasal olmayan kuruluşlara olan borçlar ise yüzde 3,7 artarak 76,7 milyar dolar seviyesinde gerçekleşti. 2022 yılı sonunda 676 milyon dolar olan kısa vadeli tahvil ihraçları, 2023 Aralık sonu itibarıyla 1 milyar 649 milyon dolar, resmi alacaklılara olan kısa vadeli borçlar 357 milyon dolar oldu. Kısa vadeli dış borç stokunun döviz kompozisyonuna bakıldığında, yüzde 50,3'ü dolar, yüzde 23,3'ü avro, yüzde 10'u TL ve yüzde 16,4'ü diğer döviz cinslerinden oluştu. Aynı dönemde, orijinal vadesine bakılmaksızın vadesine 1 yıl veya daha az kalmış dış borç verisi kullanılarak hesaplanan kalan vadeye göre kısa vadeli dış borç stoku, 226,6 milyar dolar düzeyinde gerçekleşti. Söz konusu stokun 18,5 milyar dolarlık kısmı, Türkiye'de yerleşik bankaların ve özel sektörün yurt dışı şubeleri ile iştiraklere olan borçlarından oluştu. Borçlu bazında değerlendirildiğinde, toplam stok içinde kamu sektörünün yüzde 20,6, Merkez Bankasının yüzde 20,5, özel sektörün ise yüzde 58,9 paya sahip olduğu görüldü."
584,Ekonomi Koordinasyon Kurulu toplandı,"Ekonomi Koordinasyon Kurulu (EKK), Cumhurbaşkanı Yardımcısı Cevdet Yılmaz başkanlığında toplandı. Toplantının ardından yazılı açıklama yapılması bekleniyor.",Ekonomi,https://www.trthaber.com/haber/ekonomi/ekonomi-koordinasyon-kurulu-toplandi-838416.html,"Cumhurbaşkanlığı Külliyesi'ndeki toplantıya, Aile ve Sosyal Hizmetler Bakanı Mahinur Özdemir Göktaş, Çalışma ve Sosyal Güvenlik Bakanı Vedat Işıkhan, Hazine ve Maliye Bakanı Mehmet Şimşek, Sanayi ve Teknoloji Bakanı Mehmet Fatih Kacır, Tarım ve Orman Bakanı İbrahim Yumaklı, Ticaret Bakanı Ömer Bolat, Cumhurbaşkanlığı Strateji ve Bütçe Başkanı İbrahim Şenel, Merkez Bankası Başkanı Fatih Karahan, AK Parti Genel Başkan Yardımcısı Nihat Zeybekci ile ilgili kurum ve kuruluşların temsilcileri katıldı. Orta Vadeli Program (OVP) ve reform gündemiyle finansal okuryazarlığı artırmaya yönelik çalışmaların ele alınacağı toplantıda, Yatırım Taahhütlü Avans Kredileri'nde (YTAK) mevcut durum ve bankalara verilecek Toplumsal Yatırım Notu gibi konular değerlendirildi. Toplantının ardından yazılı açıklama yapılması bekleniyor."
585,"Brent petrolün varil fiyatı 82,80 dolar","Brent petrolün varili uluslararası piyasalarda 82,80 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8280-dolar-838399.html,"Cuma günü 83,66 dolara kadar yükselen Brent petrolün varil fiyatı, günü 83,47 dolar seviyesinde tamamladı. Brent petrolün varil fiyatı, bugün saat 09.44 itibarıyla kapanışa göre yüzde 0,80 azalışla 82,80 dolar oldu. Aynı dakikalarda Batı Teksas türü (WTI) ham petrolün varili 77,81 dolardan alıcı buldu. Petrol fiyatları, dünyanın en çok petrol tüketen ülkesi ABD'de talep görünümüne ilişkin endişelerin etkisiyle düştü. Geçen hafta ABD'de tahminleri aşan enflasyon ve beklentinin üzerinde düşen perakende satış verileri açıklandı. ABD Merkez Bankası'nın (Fed) faiz indirimlerine beklenenden daha geç başlayacağı beklentisi ve talebin zayıfladığına işaret eden veriler petrol fiyatlarının aşağı yönlü hareketini destekledi. Piyasa oyuncuları, bu hafta yayımlanacak Fed Federal Açık Piyasa Komitesinin (FOMC) toplantı tutanaklarını ve bankanın gelecek dönemde atacağı adımlara ilişkin ipuçlarını yakından takip edecek. Gelişmiş ekonomiler arasında yer alan G7 üyesi İngiltere ve Japonya'nın resesyona girmesi ve Almanya ile Avro Bölgesi'nde durgunluk yaşanması da küresel ekonomide resesyon endişelerini artırdı. Küresel ekonomide yavaşlama olması petrol talebinin de zayıflayacağı beklentisini beraberinde getirerek fiyatların düşüşünde etkili oluyor. Öte yandan, küresel petrol kaynaklarının çoğuna sahip Orta Doğu'da devam eden çatışmalar fiyatların düşüşünü kısıtlıyor. Brent petrolde teknik olarak 83,33 ile 83,63 dolar aralığının direnç, 82,89 ile 82,73 dolar aralığının ise destek bölgesi olarak izlenebileceği ifade ediliyor."
586,İşsizlik rakamları açıklandı,"Türkiye'de işsizlik oranı, geçen yılın dördüncü çeyreğinde bir önceki çeyreğe göre 0,4 puanlık azalışla yüzde 8,8 oldu.",Ekonomi,https://www.trthaber.com/haber/ekonomi/issizlik-rakamlari-aciklandi-838391.html,"Türkiye İstatistik Kurumu (TÜİK), 2023 yılı ekim-aralık dönemine ilişkin iş gücü istatistiklerini açıkladı. Buna göre, 15 ve daha yukarı yaştaki kişilerde işsiz sayısı 2023 yılı IV. çeyreğinde bir önceki çeyreğe göre 137 bin kişi azalarak 3 milyon 70 bin kişi oldu. İşsizlik oranı ise 0,4 puanlık azalış ile %8,8 seviyesinde gerçekleşti. İşsizlik oranı erkeklerde %7,2, kadınlarda %11,8 olarak tahmin edildi.

İstihdam edilenlerin sayısı 2023 yılı IV. çeyreğinde bir önceki çeyreğe göre 195 bin kişi artarak 31 milyon 867 bin kişi, istihdam oranı ise 0,2 puanlık artış ile %48,6 oldu. Bu oran erkeklerde %65,8 iken kadınlarda %31,6 olarak gerçekleşti. İşgücüne katılma oranı %53,2 olarak gerçekleşti

İşgücü 2023 yılı IV. çeyreğinde bir önceki çeyreğe göre 57 bin kişi artarak 34 milyon 937 bin kişi, işgücüne katılma oranı ise 0,1 puanlık azalış ile %53,2 olarak gerçekleşti. İşgücüne katılma oranı erkeklerde %71,0, kadınlarda ise %35,8 oldu.
  Haftalık ortalama fiili çalışma süresi 43,8 saat oldu

İstihdam edilenlerden referans döneminde işbaşında olanların, mevsim ve takvim etkilerinden arındırılmış haftalık ortalama fiili çalışma süresi 2023 yılı IV. çeyreğinde bir önceki çeyreğe göre 0,2 saat azalarak 43,8 saat olarak gerçekleşti."
587,Borsa İstanbul haftaya rekorla başladı,"Borsa İstanbul'da BIST 100 endeksi, haftaya yüzde 0,77 yükselerek 9.322,05 puanla rekor seviyeden başladı",Ekonomi,https://www.trthaber.com/haber/ekonomi/borsa-istanbul-haftaya-rekorla-basladi-838389.html,"Açılışta BIST 100 endeksi, önceki kapanışa göre 71,69 puan ve yüzde 0,77 değer kazanarak 9.322,05 puana çıktı. Bankacılık endeksi yüzde 0,57 ve holding endeksi yüzde 0,54 artış kaydetti. Tüm sektör endeksleri yükselirken, en fazla kazandıran yüzde 1,23 ile kimya, petrol, plastik oldu. Cuma günü, dalgalı bir seyir izleyen Borsa İstanbul'da BIST 100 endeksi, günü yüzde 0,09 değer kazancıyla 9.250,36 puandan tamamlayarak tüm zamanların en yüksek günlük ve haftalık kapanışını gerçekleştirdi. Analistler, küresel pay piyasalarının, özellikle ABD'de Nvidia ve Wallmart gibi önemli şirketlerin bilançolarının açıklanacağı haftaya temkinli başladığını belirterek, yurt içinde gözlerin Türkiye Cumhuriyet Merkez Bankasının (TCMB) perşembe günkü faiz kararına çevrildiğini söyledi. Bugün yurt dışında veri gündeminin sakin olduğunu, yurt içinde ise kısa vadeli dış borç ve iş gücü istatistiklerinin takip edileceğini ifade eden analistler, teknik açıdan BIST 100 endeksinde 9.400 ve 9.500 seviyelerinin direnç, 9.200 ve 9.100 seviyelerinin destek konumunda olduğunu kaydetti."
588,TCDD 8 ilde çalıştırmak üzere 95 işçi alımı yapacak,"Türkiye Cumhuriyeti Devlet Demiryolları (TCDD) İşletmesi Genel Müdürlüğü, 12 kaynakçı (oksijen ve elektrik), 69 makine bakımcı ve 14 makine teknisyeni (motor tamircisi) olmak üzere 95 işçi alacak. Konuya ilişkin ilan Resmi Gazete'de yayımlandı.",Ekonomi,https://www.trthaber.com/haber/ekonomi/tcdd-8-ilde-calistirmak-uzere-95-isci-alimi-yapacak-838368.html,"TCDD'nin iş yerlerine belirsiz süreli sözleşmeyle 12 kaynakçı (oksijen ve elektrik), 69 makine bakımcı ve 14 makine teknisyeni (motor tamircisi) olmak üzere 95 işçi alınacak. İş gücü talepleri KPSS şartı aranmaksızın bugünden itibaren 23 Şubat'a kadar çalışma adresine göre Türkiye İş Kurumunda (İŞKUR) yayımlanacak. Makine bakımcısı ve teknisyeni ile kaynakçı olarak alınacak işçilerde, belirtilen meslek kodlarında en az 3 yıl çalıştığını karekodlu SGK tescil ve hizmet dökümüyle belgelemesi ve gerekli çalışma belgelerine sahip olmaları şartı aranıyor. İşçiler 8 ilde görevlendirilecek Gerekli diğer şartlardan evrak teslim tarihi ve yerine, uygulama ve sözlü sınav bilgilerinden sonucuna kadar tüm duyurular TCDD'nin internet sitesi http://www.tcdd.gov.tr/ ""Duyurular"" bölümünde yer alacak. İş gücü talebine başvuru yapıp İşkur tarafından gönderilen nihai listedeki adaylar, noter huzurunda kura çekimi öncesi belgeleri 22 Mart'a kadar TCDD'nin İnsan Kaynakları Daire Başkanlığına teslim edecek. Başvuruda bulunacak adayların 36 yaşından gün almamış olması gerekiyor. Alımı yapılacak işçiler, Kocaeli, Ankara, İzmir, Sivas, Malatya, Adana, Çankırı ve Afyonkarahisar'da görevlendirilecek."
589,Gözler yılın ikinci faiz kararında: Perşembe günü açıklanacak,Merkez Bankası Para Politikası Kurulu faiz kararını 22 Şubat Perşembe günü açıklayacak. Banka bir önceki toplantıda politika faizini yüzde 45 seviyesine yükseltmişti.,Ekonomi,https://www.trthaber.com/haber/ekonomi/gozler-yilin-ikinci-faiz-kararinda-persembe-gunu-aciklanacak-838358.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında 22 Şubat Perşembe günü toplanacak. Aynı gün saat 14.00'te faiz kararı açıklanacak. Geçen ay gerçekleştirilen PPK toplantısında politika faizi 250 baz puan artırılarak yüzde yüzde 45'e yükseltilmişti. Politika faizi yıl sonu beklentisi yüzde 36,25 PPK beklenti anketine katılan ekonomistlerin tamamı politika faizinin yüzde 45'te sabit bırakılacağını öngörüyor. Ekonomistlerin yıl sonu politika faizi beklentilerinin medyanı ise yüzde 36,25 oldu."
590,Nüfus ve Vatandaşlık İşleri Genel Müdürlüğü'ne sözleşmeli personel alınacak,"İçişleri Bakanlığı Nüfus ve Vatandaşlık İşleri Genel Müdürlüğünce 11 sözleşmeli bilişim personeli alımına ilişkin yazılı ve sözlü sınav yapılacak. Yazılı sınav 27 Mart'ta, sözlü sınav ise 17-19 Nisan tarihlerinde.",Ekonomi,https://www.trthaber.com/haber/ekonomi/nufus-ve-vatandaslik-isleri-genel-mudurlugune-sozlesmeli-personel-alinacak-838336.html,"Resmi Gazete'de yayımlanan ilana göre, İçişleri Bakanlığı Nüfus ve Vatandaşlık İşleri Genel Müdürlüğünce 11 sözleşmeli bilişim personeli alımına ilişkin yazılı ve sözlü sınav yapılacak. Başvuruda bulunduktan sonra genel ve özel şartları sağlayan adayların KPSS puanının yüzde 70'i (KPSS puanı olmayan veya belge ibraz etmeyen adayın KPSS puanı 70 olarak dikkate alınacak) ile yabancı dil puanının yüzde 30'u (Yabancı dil puanına ilişkin belge ibraz etmeyenlerin puanı sıfır olarak değerlendirilecek) toplamı esas alınarak yapılacak sıralamaya göre, en yüksek puanlıdan başlanarak her bir ünvan için en fazla 10 katı aday yazılı sınava çağrılacak. Başvurular 28 Şubat-5 Mart tarihlerinde e-Devlet üzerinde Nüfus ve Vatandaşlık İşleri Genel Müdürlüğü-Kariyer Kapısı Kamu İşe Alım ve http://isealimkariyerkapisi.cbiko.gov.tr internet adresi üzerinden gerçekleştirilecek. Yazılı sınav 27 Mart'ta, sözlü sınav ise 17-19 Nisan tarihlerinde Ankara'da yapılacak. Yazılı ve sözlü sınav sonuçları www.icisleri.gov.tr ile www.nvi.gov.tr adreslerinde ilan edilecek."
591,İstanbul Havalimanı ocak ayını zirvede tamamladı,"İstanbul Havalimanı, ocakta günlük ortalama 1308 uçuşla Avrupa'nın en yoğun havalimanı oldu.",Ekonomi,https://www.trthaber.com/haber/ekonomi/istanbul-havalimani-ocak-ayini-zirvede-tamamladi-838331.html,"Avrupa Hava Seyrüsefer Güvenliği Teşkilatının (Eurocontrol) ocak ayına ilişkin Avrupa Havacılık Raporu yayımlandı. Rapora göre, İstanbul Havalimanı bu dönemde günlük ortalama 1308 uçuşla Avrupa'nın en yoğun havalimanları arasında ilk sırada yer aldı. İstanbul Havalimanı'nı günlük ortalama 1201 uçuşla Londra Heathrow, 1160 uçuşla Amsterdam Schiphol, 1032 uçuşa Paris Charles De Gaulle havalimanları izledi. Sabiha Gökçen Havalimanı ise günlük ortalama 596 uçuşla Avrupa'daki 10'uncu en yoğun havalimanı oldu."
592,Lufthansa'da çalışan yer hizmetleri personeli yeniden greve gidecek,"Almanya'da hava yolu şirketi Lufthansa'nın yer hizmetleri çalışanlarının, toplu sözleşme görüşmelerinde anlaşma sağlanamaması nedeniyle yeniden uyarı grevine gideceği duyuruldu.",Ekonomi,https://www.trthaber.com/haber/ekonomi/lufthansada-calisan-yer-hizmetleri-personeli-yeniden-greve-gidecek-838293.html,"Birleşik Hizmet Sektörü Sendikası (Verdi) tarafından yapılan açıklamaya göre Frankfurt, Münih, Hamburg, Berlin, Düsseldorf, Köln/Bonn ve Stuttgart havalimanlarında Lufthansa şirketinde çalışan yer hizmetleri personeli için iş bırakma eylemi çağrısı yapıldı. Açıklamada, uyarı grevinin 20 Şubat'ta yerel saatle 04.00’te başlayacağı ve 21 Şubat 07.10’da sona ereceği bilgisi paylaşıldı. Ücret artışı talebiyle 12 Şubat’ta yaklaşık 25 bin çalışan için işverenle yapılan 3. tur toplu sözleşme görüşmelerinde anlaşma sağlanamadığı aktarılan açıklamaya göre, işverenlerin sunduğu teklif, çalışanlarla yoğun şekilde tartışıldı ve çalışanların yüzde 96’sı tarafından reddedildi. Verdi temsilcisi Marvin Reschinsky, yer hizmetleri personelinin kendilerine haksız davranıldığını düşündüğünü dile getirerek, yer hizmetleri personeli için teklif edilen ücretlerin son yıllardaki fiyat artışlarını bile telafi etmediğini söyledi. Sendika en az 500 euro olmak üzere yer hizmetleri personeli için yüzde 12,5'lik ücret artışı talep ediyor. Buna ek olarak, çalışanlara yüksek enflasyonun telafisi için 3 bin euroluk ikramiye verilmesi isteniyor. Lufthansa'daki yer hizmetleri personeli daha önce 7 Şubat'ta uyarı grevine gitmiş, hava yolu şirketinin 1000 uçuşundan yaklaşık 900'u iptal edilmiş ve grevden yaklaşık 100 bin yolcu etkilenmişti."
593,"Putin, Türkiye’nin enerjide en güvenilir ortak olduğunu söyledi","Rusya Devlet Başkanı Vladimir Putin, Avrupa’nın ekonomide geri dönüşü olmayan yola girdiğini belirterek, ""Sürekli Rusya'nın (enerji kaynağı) vermediğini, kısıtladığını söylediler. Biz hiçbir şeyi kısıtlamıyoruz, her şeyi veriyoruz. En güvenilir ortak da Türkler oldu. İşte, TürkAkım üzerinden sevkiyat yapılıyor."" dedi.",Ekonomi,https://www.trthaber.com/haber/ekonomi/putin-turkiyenin-enerjide-en-guvenilir-ortak-oldugunu-soyledi-838264.html,"Putin, Rus devlet kanalı Rossiya-1'a verdiği mülakatta, Enerji sektörü ve Ukrayna savaşındaki gelişmelere ilişkin değerlendirmelerde bulundu. Putin, Batılı ülkelerin Rus gazı almayı bırakarak Rus ekonomisine kalıcı zarar vermeyi hedeflediğini söyledi. Ancak sürecin bunun aksine geliştiğini anlatan Putin, ""Geri dönüşü olmayan sürece giren onlar olmaya başladı. (Avrupa’daki) İmalat sanayi, ABD dahil, daha uygun koşulların yaratıldığı ve enerji kaynaklarının daha ucuz olduğu diğer ülkelere kayıyor. Çünkü doğal gazı sıvılaştırmaları, sonra okyanusa göndermeleri ve sonra yeniden gaz haline getirmeleri gerekiyor. Bütün bunlar ek maliyet ortaya çıkarıyor."" şeklinde konuştu. Putin, Alman hükümetinin yürüttüğü mevcut politikayla kendi ekonomilerinin geleceğine devasa zararlar verdiğini ifade etti. Rusya’ya enerji sevkiyatını kısıtladığına dair suçlamalar yöneltildiğine dikkati çeken Putin, ""Sürekli Rusya'nın (enerji kaynağı) vermediğini, kısıtladığını söylediler. Biz hiçbir şeyi kısıtlamıyoruz, her şeyi veriyoruz. En güvenilir ortak da Türkler oldu. İşte, TürkAkım üzerinden sevkiyat yapılıyor."" dedi. Putin, Avrupa’nın Rus gazı alıp almayacağına kendilerinin karar vermesi gerektiğine işaret ederek, ""İhtiyaçları varsa alırlar, yoksa biz de onlarsız hallederiz."" diye konuştu. Putin, Rusya’nın doğal gaz ihracatında artık Avrupa yerine farklı güzergahları tercih ettiğini belirterek, ""Sadece konut ve kamu hizmetleri sisteminde değil, aynı zamanda Rusya ekonomisi ve sanayisi için de iç sorunları çözmek amacıyla bu enerji kaynaklarını kullanmak üzere daha fazla çalışıyoruz."" dedi. Rusya’nın Avrupa’ya daha fazla gaz ihraç ettiği dönemde daha fazla para kazandığını anlatan Putin, ""Ancak diğer taraftan enerji sektörüne ne kadar az bağımlı olursak o kadar iyi çünkü ekonominin enerji dışı kısmı eskisinden çok daha hızlı büyüyor."" şeklinde konuştu. Ukrayna için ""diyaloğa açığız"" mesajı Rusya-Ukrayna Savaşı'na değinen Putin, Ukrayna meselesine ilişkin yapılan Minsk anlaşmalarının uygulanmadığını ve bu nedenle ""özel askeri operasyonu"" başlattıklarını söyledi. Putin, ""Barış yöntemlerinden askeri yöntemlere geçiş yaptık ancak yine de çatışmaları barış yoluyla sonlandırmaya çalıştık. İstanbul'da (Ukrayna ile) barış anlaşmasının hususları konusunda mutabakata vardık. Arahamia (Ukraynalı müzakereci) doğru söyledi. Eski İngiltere Başbakanı Boris Johnson üzerinden sergilenen Batı'nın tutumu farklı olsaydı, savaş daha 1,5 yıl önce biterdi ancak onlar bunu istemedi. Bugün istiyorlar mı bilemiyorum. Biz diyaloğa açığız."" ifadesini kullandı. Eski Fox News sunucusu Tucker Carlson'a verdiği röportajla ilgili konuşan Putin, ""Bizim ve yurt dışındaki izleyicilerin, Ukrayna’da olup biten her şeyin ülkemiz için ne kadar hassas ve önemli olduğunu, düşünce şeklimizi, devletimizi anlamaları önemli. Onlar için bu taktiksel konumlarına yönelik bir gelişmeyken, bizim için bu bir kader, bir ölüm kalım meselesi."" diye konuştu."
594,Yaş meyve ve sebze ihracatında aslan payı Akdeniz'in,"Türk yaş meyve ve sebze sektörünün ocak ayında gerçekleştirdiği 367,1 milyon dolarlık ihracatının yüzde 62'sini Mersin, Antalya ve Hatay sırtladı. Mersin'in yaş meyve ve sebze ihracatı, ocak ayında geçen yılın aynı dönemine göre yüzde 7,1 artarak 95,9 milyon dolara çıktı.",Ekonomi,https://www.trthaber.com/haber/ekonomi/yas-meyve-ve-sebze-ihracatinda-aslan-payi-akdenizin-838198.html,"Türkiye'nin ocakta gerçekleştirdiği yaş meyve ve sebze ihracatı, geçen yılın aynı dönemine göre yüzde 13,2 arttı. Ocak ayında yapılan 367,1 milyon dolarlık yaş meyve ve sebze dış satımının yüzde 62'sini Mersin, Antalya ve Hataylı ihracatçılar gerçekleştirdi. Mersin'in ocakta yaş meyve ve sebze ihracatı geçen yılın aynı dönemine göre yüzde 7,1 artarak 95,9 milyon dolara çıktı. Bu şehri, aynı dönemde dış satımını yüzde 10,8 yükselterek 73,7 milyon dolarlık yaş meyve ve sebze satan Antalya takip etti. Hatay'ın yaş meyve ve sebze ihracatı ise yüzde 25,7 artarak 58,5 milyon dolara ulaştı. Sektörün dış satımında ön plana çıkan diğer iller ise Şırnak, Adana, İzmir, Trabzon, İstanbul, Isparta ve Muğla oldu. Geçen yılın ocak ayında yaş meyve ve sebze ihracatı gerçekleştirmeyen Tokat ve Kütahya bu yıl ürün sattı ve böylece 52 şehirden ihracat yapıldı. Meyve ve sebze en çok Rusya'ya satıldı Sektörün ülkeler bazındaki ihracat rakamları incelendiğinde, Rusya ön plana çıktı. Bu ülkeye ocak ayında 81,9 milyon dolarlık dış satım gerçekleşti. Yaş meyve ve sebzeye Rusya'nın ardından en fazla talep Irak ve Romanya'dan geldi. Bu dönemde, Irak'a 48,7 milyon dolarlık, Romanya'ya 31,4 milyon dolarlık ihracat gerçekleştirildi. Bu ülkeleri, Ukrayna, Almanya, Polonya, Bulgaristan, Hindistan, Hollanda ve Sırbistan izledi. Türk meyve ve sebze ihracatçılarının ürünleri bu dönemde dünyanın 106 noktasından alıcı buldu. 2023'ün ocak ayında bu sektörde dış satım gerçekleştirilmeyen Filistin, Çin, Kamerun, Tunus, Gana, Kongo Demokratik Cumhuriyeti, Liberya, Ekvador, Moritanya, Brezilya, Afganistan, Gabon, Küba, Sierra Leone, Gambiya, Finlandiya, Angola ve Kamboçya'ya da bu yıl ürün satıldı."
595,İlk yerli ve milli gözlem radarının saha kabulü başarıyla yapıldı,"Ulaştırma ve Altyapı Bakanı Abdulkadir Uraloğlu, Türk mühendislerince geliştirilen Türkiye'nin ilk yerli ve milli sivil gözetim radarının saha kabulünün başarıyla yapıldığını ve Gaziantep Havalimanı'nda hizmete hazır olduğunu bildirdi.",Ekonomi,https://www.trthaber.com/haber/ekonomi/ilk-yerli-ve-milli-gozlem-radarinin-saha-kabulu-basariyla-yapildi-838193.html,"Bakan Uraloğlu, yaptığı yazılı açıklamada, stratejik konumu ile hava araçlarını tespit ederek hizmet verecek olan Milli Gözetim Radarı'nın (MGR), Türk hava sahasındaki yoğun hava trafiğini emniyetli ve güvenli şekilde idame ettiren hava trafik kontrolörlerinin halihazırda kullandığı hava trafik yönetimi yazılımlarına bu trafiği başarıyla aktaracağını ifade etti. Uraloğlu, Devlet Hava Meydanları İşletmesi (DHMİ) Genel Müdürlüğü ve TÜBİTAK'ın işbirliğiyle, Türk mühendislerince, tamamen yerli imkanlarla geliştirilen MGR'nin sahada geçici kabulünün yapıldığını ve Gaziantep Havalimanı'nda hizmete hazır olduğunu kaydetti. Fikri ve sınai mülkiyet hakları DHMİ'ye ait olan MGR'nin, Birincil Gözetim Radarı (PSR) ve İkincil Gözetim Radarı (SSR Mode-S) sistemlerinden oluştuğunu belirten Uraloğlu, Gaziantep'teki radar yerleşkesinin altyapı kabullerinin 2020 yılı içerisinde tamamlandığını, yerleşke bünyesindeki PSR Sistemi'ne ait kesin kabul çalışmalarının da 2022 yılında gerçekleştirildiğini ifade etti. Birincil ve ikincil radar sistemleri birlikte çalışacak SSR Mode-S'nin saha kabul aşamasına ise 2023'te geçildiğine işaret eden Uraloğlu, ""Bu çalışmalar kapsamında sistemin performans değerlendirilmesi yapıldı ve istenen tüm kriter ve gerekliliklerin yerine getirildiğine ilişkin bir dizi test gerçekleştirildi. Yapılan çalışmalarla hem birincil hem ikincil radar sistemi beraber çalışacak aşamaya getirilmiş oldu."" bilgisini paylaştı. Uraloğlu, radar menzili PSR Sistemi'nde 112 kilometre (60NM) ve SSR Mode-S Sistemi'nde 370 kilometre (200NM) olan MGR'nin, kontrolü dahilindeki hava sahasını 7 gün 24 saat izleyeceğini bildirdi. Sistemin bir yandan Gaziantep Havalimanı'nın yaklaşma trafiğine hizmet vereceğine diğer yandan da 370 kilometre içinde yer alan saha kontrol (en-route) trafiğini yöneteceğine dikkati çeken Uraloğlu, ""MGR'nin hizmete girmesiyle Türkiye, hava trafik kontrol hizmetlerinde önemli bir aşama kaydetmiş oldu."" ifadesini kullandı. Bakan Uraloğlu, bir program dahilinde farklı bölgelere de kurulması hedeflenen sistemle 1 milyon kilometrekarelik Türk hava sahasının tamamının milli ve yerli imkanlarla izlenebileceğini vurgulayarak, şu değerlendirmede bulundu: ""Avrupa Hava Seyrüsefer Güvenliği Örgütünün (EUROCONTROL) tavsiyelerine uygun olarak tasarlanan MGR, Uluslararası Sivil Havacılık Organizasyonunun (ICAO) standartlarının tümünü karşılıyor. MGR'nin yerli bir sistem olması, Türkiye'nin havacılık alanındaki yerli ve milli üretim hamlesine önemli bir katkı sağlamış oldu. Hava trafiğinin emniyetli ve güvenli şekilde yönetilmesine katkı sağlayacak, hava trafik kontrol hizmetlerinin verimliliğini artıracak, dışa bağımlılığı azaltacak, Türkiye'nin havacılık alanındaki teknolojik gelişimine katkı sağlayacak.""
 "
596,Küresel ekonomide durgunluk ve resesyon kaygıları büyüyor,"Almanya son çeyrekte yüzde 0,3 küçülerek resesyon tehlikesi yaşarken, resesyona giren İngiltere ve Japonya'da belirsizlikler büyüyor. Avrupa Merkez Bankasının yükselen enflasyonu dizginlemek için yaptığı sert faiz artışları, tüketiciler ve işletmelerin harcamaları üzerinde daha fazla baskı yarattı.",Ekonomi,https://www.trthaber.com/haber/ekonomi/kuresel-ekonomide-durgunluk-ve-resesyon-kaygilari-buyuyor-838184.html,"Bir ülkedeki ekonomik faaliyetlerde en az 6 ay süreyle gerileme yaşanması ve reel GSYH'nin düşmesi anlamına gelen resesyon, ekonomik aktivitede duraklama, milli gelirin düşmesi ve işsizliğin artması gibi birçok olumsuz etkiye yol açıyor. Ekonomilerde resesyona girilmesi için üst üste iki çeyrek GSYH'de düşüş yaşanması gerekirken, resesyon belirtileri olarak sanayi üretiminde, perakende satışlarda, yatırımlarda azalma ile işsizlik oranında artış sıralanıyor. Ülkelerin sıkı para ve maliye politikaları, dış talepte azalma, emtia fiyatlarında artış ekonomik belirsizlikler ile ciddi doğal afetler resesyona neden olabiliyor. Resesyon ortamı gelirleri düşürüyor, yoksulluk ve eşitsizliği artırıyor, firmaların kapanması ve ekonomik büyümenin yavaşlaması ile sonuçlanıyor. Son dönemde gelişmiş pek çok ülkeden gelen resesyon veya duraklama yönündeki veriler ise küresel ekonomide resesyon kaygılarını doğuruyor. Özellikle merkez bankalarının enflasyonla mücadele için uyguladığı tedbirler ve faiz artırımlarında geri adım atılmaması halinde resesyona sürüklenecek ülkelerin de artması bekleniyor. İngiltere'de Brexit sancıları sürüyor İngiliz Ulusal İstatistik Ofisi (ONS) verilerine göre, geçen yıl ekim-aralık döneminde yüzde 0,3 ile beklentinin üzerinde küçülen ülke ekonomisi, son iki çeyrek daralarak teknik resesyona girdi. İngiltere'de özellikle hizmet, üretim ve inşaat sektörlerinde düşüş dikkati çekti. İngiliz ekonomisi 2023'ün üçüncü çeyreğinde de yüzde 0,1 daralmıştı. Ülkede yüksek enflasyon, İngiltere Merkez Bankasının faiz oranlarını sabit tutmasıyla sonuçlanırken, bu durum ekonomik büyümeyi engelledi. Kovid-19 salgınından bu yana diğer gelişmiş ekonomilere kıyasla enflasyonla daha başarısız bir mücadele sergileyen İngiltere'de enflasyon oranı Ekim 2022'de yüzde 11'e kadar yükselirken, geçen ay itibarıyla yüzde 4'e kadar geriledi. İngiltere Merkez Bankasının enflasyon hedefi ise yüzde 2 seviyesinde bulunuyor. Ülkede merkez bankası, son olarak 1 Şubat'ta politika faizini beklentiler doğrultusunda 15 yılın en yüksek seviyesi olan yüzde 5,25'te sabit bırakmıştı. Yükselen fiyatlar İngilizlerin alım gücüne de zarar veriiyor. Uluslararası analistler ülkenin Avrupa Birliği'nden (AB) ayrılma kararının yarattığı ekonomik sorunların sürdüğüne işaret ediyor. İngiltere Maliye Bakanı Jeremy Hunt da Aralık 2023'te yaptığı açıklamada, ülkesinin AB'den ayrılmasının yaklaşık 5 yıllık bir istikrarsızlık sürecine neden olduğunu söylemişti. Öte yandan, İngiltere ekonomisi geçen yıl yüzde 0,1 büyüyerek 2008 küresel mali krizden bu yana en zayıf performansını gösterdi. Japonya'da zayıf yen ihracatı etkiliyor Japonya, geçen yılın son çeyreğinde zayıf iç talep nedeniyle resesyona girdi. Ülkede GSYH, son çeyrekte yıllık bazda yüzde 0,4 geriledi. Japonya'nın GSYH'si 2023'ün üçüncü çeyreğinde de yüzde 3,3'lük düşüş göstermişti. Böylece Japon ekonomisi teknik olarak resesyona girmiş oldu. Japonya'da iç tüketimin zayıf kalması ülkeyi resesyona sürükleyen ana etken olurken, tüketici harcamaları da dahil olmak üzere tüm önemli talep kategorileri negatifti. Japonya'nın temel enerji ihtiyacının yüzde 90'ından fazlasını ve gıda ürünlerinin yüzde 60'ını ithal ettiği göz önüne alındığında zayıf yen yaşam maliyetinin artmasına önemli ölçüde katkıda bulundu. Yen para biriminin son iki yılda dolar karşısında yaşadığı sert düşüşler ekonomik gerilemede önemli rol oynadı. Zayıf yen ihracat karlarını düşürürken, yenin özellikle 2022 ve 2023'te ABD doları karşısında neredeyse beşte bir oranında değer kaybetmesi dikkati çekti. Resesyona giren Japonya, dünyanın en büyük üçüncü ekonomisi unvanını ise Almanya'ya devretti. Son verilerle Japonya Merkez Bankasının (BOJ) 10 yıldır uyguladığı gevşek para politikasından çıkışına dair şüpheler de arttı. GSYH verileri aynı zamanda ülkenin merkez bankasının faiz artırma kararını daha da geciktirebileceği olarak yorumlandı. Almanya'da resesyon tehlikesi arttı Özellikle enerji alanında Rusya ile kopan ilişkiler nedeniyle sanayisi zor günler geçiren Almanya'da ise ekonomi geçen yılın son çeyreğinde yüzde 0,3 küçüldü. Ekonominin bu yılın ilk çeyreğinde de küçülmesi halinde teknik resesyona girecek Almanya'da ekonominin yıllık performansı da endişeleri artırıyor. Ülke ekonomisi 2023'te bir önceki yıla göre yüzde 0,3 küçülürken, Almanya Maliye Bakanı Christian Lindner, 5 Şubat'ta yaptığı açıklamada, ekonomide yaşanan küçülmenin ülkesini daha fakir hale getirdiğini söyledi. ""Büyüme olmadığı için fakirleşiyoruz. Geride kalıyoruz."" ifadesini kullanan Lindner, Almanya'nın artık rekabetçi de olmadığını belirtti. Ülke çapında çiftçi protestoları da devam ederken, Alman Sanayi ve Ticaret Odaları Birliği (DIHK) tahminlerine göre, 2024 de ekonomik açıdan zor bir yıl olacak. DIHK'in 27 binden fazla şirketle yaptığı ankete göre, katılımcıların yüzde 35'i, bu yıl iş dünyasındaki durumun daha da kötüleşmesini bekliyor. Hükümet 2024 için yüzde 0,2 ekonomik büyüme beklerken, DIHK'a göre Alman ekonomisi bu yıl da yüzde 0,5 küçülecek. Euro Bölgesi durgunlukta Euro Bölgesi ekonomisi, geçen yılın son çeyreğinde önceki çeyreğe kıyasla büyümedi. 20 üyeli Euro Bölgesi'nde mevsimsellikten arındırılmış GSYH, geçen yılın üçüncü çeyreğinde önceki çeyreğe kıyasla yüzde 0,1 küçülmüştü. Resesyona girmekten kıl payı kurtulan Euro Bölgesi durgunluktan çıkamadı. Ekonomideki zayıf performans özellikle iç talep ve yatırımlardaki sert düşüşten kaynaklandı. Euro Bölgesi ekonomisi, Rusya-Ukrayna Savaşı'nın başlamasıyla yaşanan enerji fiyatlarındaki büyük artışın ardından yeniden ivme kazanmakta zorlandı. Avrupa'nın en büyük ekonomisi olan ve ucuz enerjiye bağımlı Almanya, ekonomik sınamayı en sert hisseden ülkelerden oldu. Avrupa Merkez Bankasınınyükselen enflasyonu dizginlemek için yaptığı sert faiz artışları, tüketiciler ve işletmelerin harcamaları üzerinde daha fazla baskı yarattı. Euro Bölgesi'nin üretim ve hizmet sektörlerindeki faaliyet yavaşlarken mal ve hizmetlere olan talep geriledi. AB Komisyonu, satın alma gücünün zayıflaması ve yüksek faiz oranlarının kredileri azaltmasıyla Euro Bölgesi'nde bu yılki ekonomik büyüme beklentisini yüzde 1,2'den yüzde 0,8'e indirdi. Yapılan aşağı yönlü revizyon, hane halkı satın alma gücündeki zayıflama, güçlü parasal sıkılaştırma, mali desteğin kısmen geri çekilmesi ve düşen dış talep nedeniyle büyümenin düşük kalmasına bağlandı. Özellikle enflasyonla mücadele için yüksek faiz oranlarının devamı, Rusya-Ukrayna Savaşı'nın şiddetlenmesi, Orta Doğu'da İsrail Filistin arasındaki çatışmaların bölgeye yayılması, Kızıldeniz'de yaşanan saldırıların devamı ile Çin ekonomisindeki yavaşlama küresel ekonomideki belirsizlikleri daha da artırıyor. Böylece, geçen yıl boyunca küresel ekonomide oldukça yüksek seyreden resesyon kaygısının bu yıl da devam etmesi, büyüme oranının düşük seviyelerde kalması bekleniyor."
597,İsrail'i boykot Türkiye'de de tüketicilerin satın alma tercihlerini etkiledi,"İsrail'in Gazze'yi işgali sonrası dünyanın farklı ülkelerinde İsrail'e destek veren firmalara karşı boykot çağrıları artarken Türkiye'de de boykot, tüketicilerin satın alma tercihlerini etkilemeye devam ediyor.",Ekonomi,https://www.trthaber.com/haber/ekonomi/israili-boykot-turkiyede-de-tuketicilerin-satin-alma-tercihlerini-etkiledi-838182.html,"İsrail'in Gazze Şeridi'ndeki şiddetli saldırılarına destek niteliğinde açıklamalar yapan ve İsrail'e yardım gönderen uluslararası firmalar, dünyanın farklı ülkelerinde boykot ve protesto ediliyor. Küresel çapta olduğu gibi yurt içinde de tüketiciler İsrail'e karşı pozisyon alıyor. Tüm Restoranlar ve Turizmciler Derneği (TÜRES) Başkanı Ramazan Bingöl, yeme-içme sektöründe protesto ve boykot kampanyalarıyla karşı karşıya kalan gazlı içecek markalarının çok fazla tüketildiğini ancak bu durumda 7 Ekim'den bu yana ciddi bir değişiklik yaşandığını söyledi. Birçok restoran ve lokanta sahibinin Gazze Şeridi'ndeki şiddetli saldırıların ardından kendi isteğiyle söz konusu gazlı içecekleri satmama kararı aldığını aktaran Bingöl, ""Şu anda benim gözlemim, restoran ve lokantaların yarısı boykot ürünlerinden olan gazlı içecekleri satmıyor. Bu durum işletmelerin cirosunu olumsuz etkilemedi. Gelen müşteri gazlı içecek satılmadığını öğrendiğinde, demirhindi şerbeti ve ayran gibi alternatif ürünlere yöneliyor"" ifadelerini kullandı. Bingöl, müşterilerin çoğunluğunun işletmenin gazlı içecek satmama kararına saygı gösterdiğini ifade ederek, şöyle konuştu: ""7 Ekim'den öncesine göre aylık bazda yeme-içme sektöründe gazlı içeceklerin satışı yüzde 20 civarı düştü. Bu oranı marketler, lokantalar ve otelleri dahil ederek söylüyorum. Restoran ve lokantalarda gazlı içecek satışları yüzde 50'den fazla azaldı. Ben boykot bilincinin canlı tutulması gerektiğini düşünüyorum. Boykotun sürekli ve geçerli olabilmesinin tek yolu var, muadilini ve daha iyisini yapacaksın. Benim restoranımda müşterilerimin yüzde 70-80'i demirhindi şerbeti içiyor. Gazlı içecek yok ama muadili var, diyorum. Boykot meselesinde özellikle gazlı içeceklere alternatif olacak, çok da lezzetli olan geleneksel içeceklerimiz var. Şerbet, ayran ve Türk kahvesi gibi lezzetlerimizi daha fazla tanıtmalı daha fazla tercih edilir yapmalıyız."" ""Cephane Bizden Değil' boykot kampanyası kararlı bir şekilde sürüyor"" Tüketici Birliği Federasyonu Genel Başkanı Mehmet Bülent Deniz de Gazze'de bir soykırım yaşandığını ifade ederek, 18 ülkeden, 34 tüketici örgütüne milyonlarca insanın soykırıma uğramasına seyirci kalmamaları çağrısında bulunduklarını bildirdi. Yaşanan insanlık dramına karşı tüm dünyada olduğu gibi Türkiye'de de en güçlü şekilde tepki gösterildiğini vurgulayan Deniz, şunları kaydetti: ""7 Ekim 2023 tarihinden bu yana, ülkemiz insanı başta İsrail olmak üzere, bu soykırımı destekleyen ülkelerin marka ve ürünlerini satın almayarak, tüketici boykotu geliştirmek istemektedirler. Tüketici Birliği Federasyonu tarafından, özellikle sosyal medyada dolaşıma sokulan birçok listedeki marka ve ürünler üzerinde yapılan araştırma ve incelemede, çoğu marka ve ürünün ABD ve İsrail ekonomilerine ait olmaları bir yana, ülkemizin ekonomisi içinde yer aldıkları, ulusal marka ve ürünler olduğu tespit edildi. Tüketicinin tüketimden gelen gücünün harekete geçirilerek yapılacak boykotta, boykot edilecek marka ve ürünün milliyetinin doğru tespit edilmesi gereklidir. Ayrıca, tüketicinin o ürün yerine, ikame edebilecek başka ürün seçeneğinin olması, boykotun etkili şekilde uygulanmaya uygun olması ve boykot kapsamındaki marka ve ürünün ülkemiz ekonomisi bakımından başta istihdam ve yerli sermayenin zarar görmemesi gibi çeşitli koşulların gözetilmesi gereklidir."" Tüketici Birliği Federasyonu olarak başlattıkları ""Cephane Bizden Değil"" boykot kampanyasını kararlı şekilde sürdürdüklerini ifade eden Deniz, ""Sadece Türkiye'de değil, Orta Doğu, Afrika ülkeleri ve Türk devletlerinden boykota katılımın yoğun olduğu haberlerini alıyoruz. Boykotun etkili olduğunu halka açık şirketlerin bilançolarından da anlıyoruz. Market raflarındaki boykot ürünlerinin fiyat etiketlerindeki değişimden boykotun gücü anlaşılıyor. Neredeyse zararına ürün satıyorlar ama yine de tercih edilmiyorlar"" şeklinde konuştu. Deniz, boykot kampanyasını ""başarısızlıkla"" ve ""sürdürülemez olmakla"" ilişkilendiren yorumlara katılmadığını ifade ederek, sözlerini şöyle tamamladı: ""Bu yorumlar iki sebebe dayanıyor. Söz konusu markalar, sosyal medya üzerinden böyle bir algı oluşturmak için trolleri ile kampanya yapıyor. Gerçekte ise eşimiz, dostumuzun boykota sadık olduğunu görüyoruz. Sosyal medyada dolaşan 'boykotun başarılı olmadığı' şeklindeki yaklaşım tamamen firmaların kendi yalan haberleri. Diğer durum ise boykotun şiddet görüntüleriyle gösterilmesi. Sağduyu sahibi halkımız böyle kolayı dökmekle, kafeyi basmakla, oradaki insanları rahatsız etmekle boykotun olmayacağını çok iyi biliyor. Bu görüntülerdeki şahısların samimi olmadığı, provokatif amaçlarla boykotu sulandırmak için böyle şeyler yaptıklarını düşünüyorum."""
598,"2023'te maden denetimlerinde 1, 2 milyar lira ceza","Enerji ve Tabii Kaynaklar Bakanlığı'nın bağlı kuruluşu olan Maden ve Petrol İşleri Genel Müdürlüğü (MAPEG), 2023'te maden ruhsat sahalarında gerçekleştirdiği 8 bin 828 denetim sonucu toplam 1 milyar 260 milyon lira idari para cezası uyguladı.",Ekonomi,https://www.trthaber.com/haber/ekonomi/2023te-maden-denetimlerinde-1-2-milyar-lira-ceza-838180.html,"Enerji ve Tabii Kaynaklar Bakanlığı yetkililerinden edinilen bilgiye göre, maden sahalarındaki denetim MAPEG tarafından gerçekleştiriliyor ve madencilik faaliyetlerinin sağlıklı yürütülebilmesi için yapılan denetimlerde eksiklik tespit edilirse, para cezası veya faaliyet durdurma işlemi uygulanıyor. Bu kapsamda MAPEG, 2023'te maden ruhsat sahalarına ilişkin 8 bin 828 denetim yaptı. İncelemeler sonucunda 1 milyar 260 milyon liralık idari para cezası uygulandı. Tespit edilen uygunsuzluklar nedeniyle toplam 2 bin 421 faaliyet durdurma işlemi kararı verildi. Madenciliğin yasak olduğu alanlar Erzincan'ın İliç ilçesinde maden ocağında yaşanan toprak kaymasına ilişkin tartışmalar devam ederken, madencilik faaliyetinin yapılabildiği alanlar da tekrar gündeme geldi. Yer altı madenleri konusunda oldukça zengin olan Türkiye'de 1. derece arkeolojik ve doğal sit alanlarıyla 1. derece askeri yasak bölgelerde maden araması yapılmasına izin verilmiyor. Yaban hayatı koruma geliştirme alanlarıyla milli parklar da madenciliğin yasak olduğu yerler arasında bulunuyor. Madencilik faaliyetlerine izin verilmeyen diğer bölgeler arasında ise kesin korunacak hassas alanlar, kıyı kanununa göre korunması gereken alanlar, kültür ve turizm koruma ve geliştirme bölgeleri, tabiat koruma alanları, özel çevre koruma bölgeleri, korunması gerekli kültür varlıkları, nitelikli doğal koruma alanları ve tabiat parkları yer alıyor."
599,533 firmaya dahilde işleme izin belgesi verildi,"Ticaret Bakanlığı, dahilde işleme rejimi kapsamında, geçen ay 533 firma için izin belgesi düzenledi.",Ekonomi,https://www.trthaber.com/haber/ekonomi/533-firmaya-dahilde-isleme-izin-belgesi-verildi-838151.html,"Bakanlığın ocak ayına ilişkin dahilde işleme, yurt içi satış ve teslim, hariçte işleme, firma talebine istinaden iptal edilen dahilde işleme izin belgelerinin listeleri Resmi Gazete'de yayımlandı. Buna göre, yılın ilk ayında 533 firmaya dahilde işleme izin belgesi verilirken, 2 hariçte işleme izin belgesi, 15 yurt içi satış ve teslim belgesi düzenlendi. Firma talebine istinaden 14 dahilde işleme izin belgesi iptal edildi."
600,Cumhurbaşkanı Yardımcısı Yılmaz: İhracatımızı artıracağımıza inanıyoruz,"Cumhurbaşkanı Yardımcısı Cevdet Yılmaz, ""İhracatın artışında asıl belirleyici olan dış pazarlardaki talep. Dış pazarlardaki talep geliştikçe, yeni pazarlara biz eriştikçe, ihracatçılarımızı farklı desteklerle takviye ettikçe, kurdaki gelişmeler ne olursa olsun ihracatımızı artıracağımıza inanıyoruz."" dedi.",Ekonomi,https://www.trthaber.com/haber/ekonomi/cumhurbaskani-yardimcisi-yilmaz-ihracatimizi-artiracagimiza-inaniyoruz-838126.html,"Yılmaz, Mersin programı kapsamında Valiliği ziyaret etti. Mersin Valisi Ali Hamza Pehlivan tarafından karşılanan, tören mangasını selamlayan ve şeref defterini imzalayan Yılmaz, daha sonra bir otelde iş insanlarıyla bir araya geldi. Buradaki konuşmasında Türkiye'nin ekonomik büyüme konusunda oldukça iyi bir performans ortaya koyduğunu vurgulayan Yılmaz, Kovid-19 pandemisinin etkilerinin yoğun yaşandığı 2020-2022 döneminde dünya ekonomisi yüzde 7 büyürken, Türkiye ekonomisinin kümülatif olarak yüzde 20 büyüdüğüne dikkati çekti. Yılmaz, bu dönemde Türkiye'nin ihracat ve istihdamının arttığını, geçen yılın ilk üç çeyreğinde Türkiye ekonomisinin yüzde 4,7, son 20 yılda ise yıllık ortalama yüzde 5,4 büyüdüğünü kaydetti. İhracatta tarihi bir seviyenin yakalandığını, geçen yıl itibarıyla 256 milyar dolar ihracat rakamına ulaşıldığını anımsatan Yılmaz, ihracatta bu yıl ocak ayına iyi başlandığını, ihracatın aylık bazda yüzde 3,6 artış gösterdiğini ve ithalatın ise yüzde 22 oranında azaldığını ifade etti. ""Seçici ve hedefli kredi kullanımı politikalarını hayata geçiriyoruz"" Cumhurbaşkanı Recep Tayyip Erdoğan'ın ""yatırım, istihdam, üretim, ihracat"" sözüne işaret ederek, bu perspektifi hiçbir zaman kaybetmeden bütün politikalarını organize ettiklerini vurgulayan Yılmaz, şöyle devam etti: ""Bir yandan yeni para politikalarımızla birlikte finans maliyetlerinin arttığını görüyoruz. Diğer taraftan özellikle yatırımcılar, nitelikli yatırım yapanlar ve ihracatçılar için finansal şartları iyileştirici birtakım adımlar da atıyoruz. Neler yaptık bu kapsamda? Bir defa ihracatçıyı desteklemeye yönelik seçici kredi kullanımı ve hedefli kredi kullanımı politikalarını hayata geçiriyoruz. Türkiye Cumhuriyeti Merkez Bankamız, reeskont kredilerinde günlük limiti 10 kat arttırdı ve uygulanan faiz oranı politika faizinin oldukça altında. Bu, ihracatçılarımızı desteklemek için uyguladığımız bir politika. Bu politikaları uygularken KOBİ'lerimizi önceliklendiriyoruz ve yine ihracat performansını dikkate alarak bunları hayata geçiriyoruz."" İhracatçıları gözetme noktasında geçen yıl kurumlar vergisi sisteminde bir değişiklik yapıldığını, genel oranın yüzde 25 olarak belirlendiğini aktaran Yılmaz, ""Bankacılık ve finans kesimi için bunu yüzde 30 olarak tayin ettik. İhracatçı firmalarımız için de yüzde 20 dedik. Bu yine ihracatı destekleme politikalarımızın bir yansıması, daha az vergi yüküyle ihracatçılarımız çalışsın diye bunu yaptık."" ifadesini kullandı. Yılmaz, son dönemde Meclis'te yapılan düzenlemeyle, dış ticaret şirketleri kanalıyla ihracat yapan KOBİ'lerin de bundan istifade edebilmesinin önünün açıldığını, doğrudan veya dolaylı ihracat yapan firmaların hepsinin bu vergi avantajından faydalanması için gerekli mevzuat düzenlemesinin hayata geçirildiğini kaydetti. ""Toplumsal Yatırım Notu"" uygulaması hayata geçirilecek Cari açığın, katma değerin yükseltilmesi ve ihracatın arttırılmasıyla azaltılabileceğine işaret eden Yılmaz, nitelikli yatırımları desteklemek için Yatırım Taahhütlü Avans Kredisi'ni (YTAK) hayata geçirdiklerini anımsattı. Cumhurbaşkanı Yardımcısı Yılmaz, Toplumsal Yatırım Notu'na ilişkin çalışmaların devam ettiğini belirterek, şunları kaydetti: ""Bu not bankalara verilecek bir not. Şahıslara veya firmalara değil. Merkez Bankamız, Bankalar Birliğiyle bu konuyu çalışıyor. Bankalar yatırımcıya, ihracatçıya, nitelikli alanlara krediyi arttırdıkça bankaların notu yükselecek ve bu not artışına göre de Merkez Bankamız onlara teşvik edici bir takım uygulamalar yapacak. Böylece bankalarımızı sistematik olarak yatırımcıya, ihracatçıya daha fazla kredi vermeye sevk etmiş olacağız. Böyle bir uygulamayı da önümüzdeki dönemde hayata geçireceğiz"" ""6 saat 23 dakikalık seyahat süresi, 2 saat 15 dakikaya düşecek"" Mersin'in ihracatta ciddi bir ivme yakalandığını, 2023'te ihracatının 7,7 milyar dolara yükseldiğini, toplam ihracattan aldığı payın da yüzde 1,6'dan yüzde 3'e çıktığını anlatan Yılmaz, Mersin'in ihracatın öncü ve sürükleyici illerinden biri olduğunu rakamlarla ortaya koyduğunu dile getirdi. Mersin, Adana ekseninde bakıldığında bölgenin lojistik anlamda da çok ciddi avantajlara, yüksek rekabet potansiyeline sahip olduğunu belirten Yılmaz, şöyle devam etti: ""Bu bölgeyi bu anlamda önümüzdeki dönemde daha fazla değerlendireceğiz. Lojistik imkanlarını daha da ileriye taşımak için bir gayret içinde olacağız. Bunun da ülkemizin ihracat performansını daha üst noktalara taşıyacağına inanıyoruz. Bu kapsamda yıllardır heyecanla yapımı beklenen Çeşmeli, Erdemli, Silifke, Taşucu otoyolu projesini hayata geçirmek üzere çalışmalara başladık. Bu otoyol önemli bir farklılık oluşturacak bölgemiz için. Demir yolunda, ulaşımda farklı projelerimiz var. Yine en öne çıkan projelerden biri Mersin, Adana, Osmaniye, Gaziantep hızlı tren projesi. Bunun hayata geçmesiyle 6 saat 23 dakika olan seyahat süresi 2 saat 15 dakikaya düşecek. İşte bu projeler bölgemizin çehresini değiştirecek. Yine Doğu Akdeniz bölgesi en stratejik bölgelerden biri. Buranın Orta Doğu ve Orta Asya ülkelerine çıkış kapısı olması ve ihracat imkanlarının gelişmesi için yeni liman inşası konusu üzerinde de çalışmalar yapıyoruz. Bir yandan kalkınma yolu dediğimiz Basra Körfezi'ne kadar inen, Irak'ı boydan boya geçen çok stratejik bir proje üzerinde çalışıyoruz. Bunun da tabii limanlarımıza entegrasyonu bu bölgemiz için de yeni açılımlar, yeni fırsatlar oluşturacaktır diye inanıyoruz."" Merkezi idare olarak son 20 yılda Mersin'e toplam 98 milyar liralık yatırım gerçekleştirdiklerini aktaran Yılmaz, Çukurova Bölgesel Uluslararası Havalimanı'nın açılışı için gün sayıldığını, havalimanının devreye girmesiyle hava yolu anlamında da bölgenin farklı bir üstünlük kazanmış olacağını ifade etti. ""Kurdaki gelişmeler ne olursa olsun ihracatımızı artıracağımıza inanıyoruz"" Cumhurbaşkanı Yardımcısı Yılmaz, ""İhracatın artışında asıl belirleyici olan dış pazarlardaki talep. Dış pazarlardaki talep geliştikçe, yeni pazarlara biz eriştikçe, ihracatçılarımızı farklı desteklerle takviye ettikçe, kurdaki gelişmeler ne olursa olsun ihracatımızı artıracağımıza inanıyoruz."" değerlendirmesinde bulundu. Bu konuya yönelik politikaları dikkatli bir şekilde değerlendireceklerinin de altını çizen Yılmaz, konuşmasının ardından düzenlenen toplantıda, iş insanların taleplerini dinledi, sorularına yanıt verdi."
601,Boykotlar İsrailli firmaların marka değerini düşürüyor,"Başkent Üniversitesi İşletme Bölümü Öğretim Üyesi Prof. Dr. Feride Bahar Işın, ""Boykotlar İsrailli firmaların marka değerini ciddi anlamda düşürdü. İsrail, olumlu algılandığı ABD'de bile tüketici boykotları ile karşı karşıya kaldı"" dedi.",Ekonomi,https://www.trthaber.com/haber/ekonomi/boykotlar-israilli-firmalarin-marka-degerini-dusuruyor-838084.html,"Prof. Dr. Işın, İsrail ürünlerine yönelik tüm dünyada devam eden boykotlarla ilgili yaptığı açıklamada, İsrail'in Gazze'ye başlattığı saldırıların ardından tüketici gruplarının kitlesel eylemler yapmaya başladığını hatırlattı. Boykotun iki yönlü olduğunu anlatan Işın, hem firmaların İsrail menşeli ürünleri satmaktan çekinir hale geldiğini hem de tüketicilerin boykotlarla İsrail'e tepkilerini gösterdiğini aktardı. Işın, şu anda dünyada iki boykot türünü de gördüklerine işaret ederek, sadece tüketicilerin değil, sivil toplum kuruluşlarının, hükümetlerin de bu süreçte aktif yer aldığını söyledi.    Birçok ülkede alışveriş sürecinde hassas davranıldığını, etiketlerin incelendiğini dile getiren Işın, buna örnek olarak da Fransa'yı gösterdi. Işın, ""Fransa'da bazı marketlerde İsrail üretimi avokadoların başka ülke menşeli gösterilmesine tüketiciler tepki gösterdi. Buna benzer tepkiler sadece Fransa'dan değil, farklı ülkelerden de geliyor."" dedi. İsrail'in değer kayıplarına ilişkin resmi veri paylaşmadığının altını çizen Işın, şöyle devam etti: ""Boykotlar İsrailli firmaların marka değerini ciddi anlamda düşürdü. İsrail, olumlu algılandığı ABD'de bile tüketici boykotları ile karşı karşıya kaldı. Marka itibarı firmaların misyonu, vizyonu, insan hakları, adil olma, pozitif ayrımcılık gibi değerleri temel alıyor. Bunlar öne çıkarılırken, firmanın İsrail kökenli olması ya da İsrail'e tavır alınmaması marka değerini olumsuz yönde etkiliyor. Zaman zaman kamuoyuna da yansıyor. İsrailli askerlerin elinde ürünlerin fotoğraflanması da bu imajı zedeleyen nedenler arasında yer alıyor."" Işın, İsrail'in ""entelektüel"" sermayede de sıkıntılar yaşadığını, bilim adamlarının, akademisyenlerin ""ortak"" projeleri iptal ettiğini kaydetti."
602,Küresel piyasalar veri gündemine odaklandı,"Küresel pay piyasalarında, ABD'de enflasyon verilerinin beklentileri aşması fiyatlamaları zorlaştırırken, hafta boyunca teknoloji şirketlerinde artan oynaklık dikkati çekti.",Ekonomi,https://www.trthaber.com/haber/ekonomi/kuresel-piyasalar-veri-gundemine-odaklandi-838005.html,"Küresel piyasalar yoğun veri gündemine odaklandı - ABD ekonomisinin ""yumuşak iniş"" yapabileceği beklentilerinin güçlü kalması, para piyasalarında Fed'in ilk faiz indirimi adımını atacağı tarihin ötelenmeye devam etmesinin etkilerini törpülüyor - Para piyasalarında, sene başında yüzde 85 ihtimalle Fed'in martta faiz indirimine başlayacağına yönelik fiyatlamalar geçen hafta kapanışı itibarıyla yüzde 10'a indi - AA Finans'ın beklenti anketine katılan ekonomistlerin tümü, TCMB'nin perşembe günü politika faizini sabit bırakmasını bekliyor İSTANBUL (AA) - MUHAMMED SAİD TANIL - Küresel pay piyasalarında, ABD'de enflasyon verilerinin beklentileri aşması fiyatlamaları zorlaştırırken, hafta boyunca teknoloji şirketlerinde artan oynaklık dikkati çekti. ABD'de açıklanan makroekonomik verilerden alınan sinyallerin, yatırımcıları ABD Merkez Bankası'nın (Fed) politika faizini öngörülünden daha geç düşürmeye başlayacağı ancak güçlü ekonomik aktivitenin şirket karlılıklarını destekleyebileceği bir dönemle baş başa bıraktığı görülüyor. Ülke ekonomisinin ""yumuşak iniş"" yapabileceği beklentilerinin güçlü kalması, para piyasalarında Fed'in ilk faiz indirimi adımı atacağı tarihin ötelenmeye devam etmesinin etkilerini törpülüyor. Yapay zeka alanında sürdürülen yeni ürün tanıtımları ve bu alandaki çalışmaların şirket değerlemelerini zorlaştırması teknoloji şirketlerinin hisse fiyatlarında oynaklığı artırırken, piyasalardaki temkinli pozitif algı ABD ve Japonya'da endekslerin rekor seviyelere yakın seyretmesinde etkiliyor. ABD'de, geçen hafta açıklanan makroekonomik verilere göre, Tüketici Fiyat Endeksi (TÜFE) ocakta yıllık bazda yüzde 3,1 ve aynı dönemde Üretici Fiyat Endeksi (ÜFE) de yıllık bazda yüzde 0,9 artışla beklentileri aştı. Bu dönemde ÜFE, aylık bazda son beş ayın en yüksek artışını kaydetti. Para piyasalarında, sene başında yüzde 85 ihtimalle Fed'in martta faiz indirimine başlayacağına yönelik fiyatlamalar geçen hafta kapanışı itibarıyla yüzde 10'a indi. Bankanın ilk faiz indirimine haziran toplantısında gitme olasılığı yüzde 75 ile fiyatlanıyor. Analistler, ABD enflasyonunda güçlü duruşun devam etmesinin Fed'in ne zaman faiz indirimlerine başlayacağına yönelik belirsizlikleri artırdığını vurgulayarak, bankanın önümüzdeki hafta açıklanacak olan toplantı tutanaklarında, gelecek dönemde atılacak adımlara ilişkin ipuçları aranacağını söyledi. Fed yetkililerinin sözle yönlendirmeleri de geçen hafta takip edilirken, Atlanta Fed Başkanı Raphael Bostic, faiz indirimlerinin bu yaz başlamasını desteklediğini ancak daha olumlu enflasyon verilerinin daha erken bir başlangıç tarihine izin verebileceğini ifade etti. San Francisco Fed Başkanı Mary Daly de bu yıl 3 faiz indiriminin ""makul"" bir beklenti olduğunu kaydetti. Daly, gerekirse sabırlı davranarak hızlı hareket etmekten kaçınacaklarını, ekonomi gelişirken de hızlı şekilde tepki vermeye hazır olacaklarını dile getirdi. Richmond Fed Başkanı Thomas Barkin ise son enflasyon verilerinin faiz oranlarını düşürmeye başlamadan önce neden daha fazla veri görmek istediklerinin önemini gösterdiğini vurguladı. Öte yandan geçen hafta Fed, bankaların ciddi resesyonda bile hane halkları ve işletmelere borç verebilmelerini sağlamaya yardımcı olacak 2024 stres testi senaryolarını yayımladı. Bankadan yapılan açıklamada, bu yıl 32 bankanın stres testine tabi tutulacağının bilgisi verilerek, bu bankaların ticari ve konut amaçlı gayrimenkul piyasalarının yanı sıra kurumsal borç piyasalarında artan stresle ciddi bir küresel resesyona karşı test edileceği aktarıldı. Bu yılki senaryoda, ABD'de işsizlik oranının 6,5 puan artışla yüzde 10'luk zirveye ulaştığı belirtilen açıklamada, bu artışa ciddi piyasa oynaklığı, şirket tahvili marjlarında genişleme, konut fiyatlarında yüzde 36 ve ticari gayrimenkul fiyatlarında yüzde 40 düşüş dahil varlık fiyatlarında ""çöküş""ün eşlik ettiği kaydedildi. Dolar endeksi, son 3 yılın en yüksek seviyesini test etti Dolar endeksinin yükseliş eğilimini üst üste yedinci haftaya taşıması dikkati çekti. Bu hafta, 105'e çıkarak yaklaşık son 3 ayın en yüksek seviyesini test eden dolar endeksi, haftayı yüzde 0,2 artışla 104,3 seviyesinden kapattı. Enflasyon verilerinin beklentileri aşmasının ardından tahvil piyasalarında satış ağırlıklı seyir devam ederken, ABD'nin 10 yıllık tahvil faizi yaklaşık 12 baz puanlık artışla yüzde 4,29'dan haftayı kapattı. Güçlü dolar endeksi ve yüksek tahvil faizlerinin altının alternatif maliyetini artırmasıyla düşüş eğilimini üst üste ikinci haftaya taşıyan altının ons fiyatı ise haftayı yüzde 0,6 azalışla 2 bin 12 dolardan tamamladı. İsrail-Filistin çatışması nedeniyle Orta Doğu'da artan gerginlik ise petrol fiyatları üzerinde etkili olmaya devam ediyor. Brent petrolün varil fiyatı geçen hafta yüzde 1,4 değer kazancıyla 82,8 dolara çıktı. New York borsasında endeksler rekor yürüyüşüne ara verdi ABD'de devam eden bilanço sezonunda hafta boyunca tahminlerin üzerinde gelen şirket karlılıkları pay piyasalarında yeni zirvelerin test edilmesine yardımcı olurken, geçen hafta ülkede açıklanan enflasyon verilerinin beklentileri aşması risk iştahını törpüledi. Dünya genelinde yapay zeka alanında faaliyet gösteren teknoloji şirketlerine ilişkin haber akışı da gündemin odağındaki yerini koruyor. Hafta boyunca piyasaların odak noktasında yer alan ABD'li çip üreticisi Nvidia'nın dün Google'ın üst kuruluşu Alphabet'in piyasa değerini geride bırakırken, ABD'li bilgi teknolojileri şirketi Super Micro Computer'a ilişkin değerlemelerin revize edilmesiyle şirketin hisse fiyatındaki oynaklık dikkati çekti. Son bir haftada yüzde 46 değer kazanan Super Micro Computer'ın hisse fiyatı, dün gelen kar satışlarıyla haftayı yüzde 8,5 artışla tamamlarken, yılbaşından bu yana da yaklaşık yüzde 175 yükseliş kaydetti. Öte yandan, yapay zeka şirketlerinin uygulamaların yeni özelliklerini tanıtmaya devam etmesi, yatırımcıların odak noktasının teknoloji şirketleri üzerinde kalmasına yardımcı oluyor. ABD'li teknoloji şirketi Microsoft'un gelecek iki yıl içinde Almanya'ya çoğunluğu yapay zeka alanında olmak üzere 3,2 milyar avroluk yatırım yapmayı planladığı bildirilirken, San Francisco merkezli teknoloji şirketi OpenAl da geçen hafta metin komutlarıyla gerçekçi ve yaratıcı sahneler oluşturabilen yapay zeka modeli Sora'yı tanıttı. Makroekonomik veri tarafında ise ABD'de Michigan Üniversitesince ölçülen tüketici güven endeksi de şubatta 79,6'ya çıkmasına rağmen piyasa beklentilerinin altında kaldı. Ülkede yapımına başlanan yeni konut sayısı ise ocakta yüzde 14,8 azalışla 1 milyon 331 bine gerileyerek Nisan 2020'den bu yana en büyük düşüşü kaydetti. ABD'de sanayi üretimi ocakta aylık bazda öngörülerin aksine yüzde 0,1 gerilerken, Fed New York şubesinin açıkladığı imalat endeksi de şubatta eksi 2,4 ile beklentilerin üzerinde gerçekleşmesine rağmen imalat sektöründe daralma yaşandığını gösterdi. Söz konusu gelişmelerin ardından New York borsasında, Nasdaq endeksi yüzde 1,34, S&P 500 endeksi yüzde 0,42 ve Dow Jones endeksi yüzde 0,11 azalışla haftayı tamamladı. 19 Şubat ile başlayan haftada, pazartesi günü tatil nedeniyle piyasalar kapalı olacak. Çarşamba günü Fed toplantı tutanakları, perşembe günü haftalık işsiz maaşı başvuruları, mevcut konut satışları ve öncü Satınalma Yöneticileri Endeksi (PMI) verileri takip edilecek. Avrupa borsalarında pozitif seyir öne çıktı Avrupa borsalarında geçen hafta pozitif seyir hakim olurken, Avrupa Merkez Bankası (ECB) Başkanı Christine Lagarde dün, Avro Bölgesi'nde enflasyonun hedefe doğru gerilediğini, ancak yüzde 2'lik hedefin yakalanmasından emin olmak için daha fazla veriye ihtiyaç duyduklarını söyledi. Analistler, ECB'nin faiz indirimlerine haziranda başlayabileceğine yönelik fiyatlamaların güçlü kalmaya devam ettiğini belirterek, bankanın haftaya açıklanacak olan son toplantısına ilişkin tutanaklarda, gelecek dönemde atacağı adımlara yönelik işaretlerin aranacağını dile getirdi. Avrupa Birliği (AB) Komisyonu, satın alma gücünün zayıflaması ve yüksek faiz oranlarının kredileri azaltmasıyla Avro Bölgesi'nde bu yılki ekonomik büyüme beklentisini yüzde 1,2'den yüzde 0,8'e indirdi. Geçen hafta bölge genelinde açıklanan veriler karışık sinyaller vermeye devam ederken, İngiliz ekonomisi geçen yıl ekim-aralık döneminde yüzde 0,3 ile beklentinin üzerinde küçüldü ve son iki çeyrektir daralarak teknik resesyona girdi. Ülkede, TÜFE ocakta aylık bazda yüzde 0,6 ile beklenenden daha fazla azalırken, yıllık bazda ise yüzde 4 ile tahminlere paralel artış gösterdi. Avro Bölgesi'nde sanayi üretiminin ise geçen yılın aralık ayında kasıma göre yüzde 2,6 artışla beklentileri aşması dikkati çekti. Hafta içinde 1,0700 seviyesine kadar gerileyerek son 3 ayın en düşük seviyesini test eden avro/dolar paritesi, haftayı yüzde 0,1 azalışla 1,0780'den tamamladı. Geçen hafta İngiltere'de FTSE 100 endeksi yüzde 1,84, Almanya'da DAX endeksi yüzde 1,13, Fransa'da CAC 40 endeksi yüzde 1,58 ve İtalya'da MIB 30 endeksi yüzde 1,84 değer kazandı. Gelecek hafta çarşamba günü ECB toplantı tutanakları, perşembe günü bölge genelinde öncü PMI ve Avro Bölgesi'nde enflasyon, cuma günü ise Almanya'da büyüme verileri takip edilecek. Asya'da da pozitif seyir hakim oldu Asya pay piyasalarında geçen hafta alış ağırlıklı seyir öne çıkarken, hafta boyunca Çin pay piyasalarında yeni yıl tatili nedeniyle işlem gerçekleşmedi. Japonya'da Nikkei 225 endeksinin yaklaşık son 34 yılın zirvesine yakın seyretmesi dikkati çekerken, söz konusu yükselişte ülkenin en büyük şirketlerinden olan Softbank'ın hisse fiyatının yüzde 5 değer kazanması da etkili oldu. Analistler, Softbank'taki yükselişte, şirketin çip tasarımcısı Arm Holdings'te pay sahibi olmasının önemli rol oynadığını belirterek, Japonya Merkez Bankası (BoJ) yetkililerinin de faiz artırımı için acelelerinin olmadığı yönündeki açıklamaların bölgede risk iştahını desteklediğini ifade etti. BoJ Başkanı Kazuo Ueda hafta içi yaptığı açıklamada, iş gücü piyasasındaki sıkı duruşun devam ettiğini belirterek, şirketlerin artan maliyetlerinin fiyat artışlarına yansıyabileceğini düşündüklerini söyledi. Öte yandan, ülkede açıklanan verilere göre, GSYH 4'üncü çeyrekte bir önceki çeyreğe göre yüzde 0,1 gerileyerek beklentilerin altında kaldı. Öngörüler, Japonya ekonomisinin ilgili dönemde yüzde 0,2 büyüyeceği yönündeydi. Yükseliş eğilimini üst üste üçüncü haftaya taşıyan dolar/yen paritesi, geçen haftayı yüzde 0,6 artışla 150,2 seviyesinden tamamlayarak, son üç ayın en yüksek haftalık kapanışını gerçekleştirdi. Söz konusu gelişmelerin ardından haftalık bazda Japonya'da Nikkei 225 endeksi yüzde 4,31, Hong Kong'da Hang Seng endeksi yüzde 3,77 ve Güney Kore'de Kospi endeksi yüzde 1,10 değer kazandı. 19 Şubat ile başlayan haftada, pazartesi Japonya'da makina siparişleri, salı Çin Merkez Bankasının (PBoC) faiz kararı, çarşamba Japonya'da dış ticaret fazlası ve perşembe Japonya'da öncü PMI verileri yatırımcıların odağında olacak. Borsa rekor kırmaya doymuyor Yurt içinde, geçen hafta alış ağırlıklı seyir izleyerek, yükseliş eğilimini üst üste yedinci haftaya taşıyan Borsa İstanbul'da BIST 100 endeksi, haftayı yüzde 2,26 artışla 9.250,36 puandan tamamlayarak tüm zamanların en yüksek günlük ve haftalık kapanışını gerçekleştirdi. Endeks, gördüğü en yüksek seviye rekorunu da 9.306,34 puana taşırken, gelecek hafta Türkiye Cumhuriyet Merkez Bankası'nın (TCMB) faiz kararı yatırımcıların odağına yerleşti. Beklenti anketine katılan ekonomistlerin tümü, TCMB'nin perşembe günü politika faizini sabit bırakmasını bekliyor. Ekonomistlerin yıl sonu politika faizi beklentilerinin medyanı ise yüzde 36,25 oldu. Analistler, Para Politikası Kurulu (PPK) metninde bankanın gelecek dönemde izleyeceği politikalara ilişkin ipuçları aranacağını söyledi. Geçen hafta, düşüş eğilimini sürdüren Türkiye'nin 5 yıllık kredi risk primi (CDS) 291 baz puana indi. Ayrıca, dün açıklanan TCMB Piyasa Katılımcıları Anketine göre, TÜFE'de yıl sonu artış beklentisi yüzde 42,96'ya çıkarken, 12 ay sonrası için yüzde 39,09'dan yüzde 37,78'e geriledi. Dolar/TL, haftayı bir önceki kapanışın yüzde 0,6 üzerinde 30,8519'dan tamamladı. Haftaya yurt içinde pazartesi günü kısa vadeli dış borç istatistikleri, salı günü uluslararası yatırım pozisyonu, çarşamba günü tüketici güven endeksi, perşembe günü TCMB'nin faiz kararının yanı sıra haftalık para ve banka istatistikleri, cuma günü ise kapasite kullanım oranı verileri takip edilecek. Analistler, BIST 100 endeksinde teknik açıdan 9.300 ve 9.500 seviyesinin direnç, 9.200 ve 9.000 puanın destek olarak öne çıkabileceğini belirtti."
603,Bekara ev kiralamayan ev sahibine idari para cezası,"Türkiye İnsan Hakları ve Eşitlik Kurumu, bekara ev kiralamak istemeyen ev sahibine, ""ayrımcılık yasağını"" ihlal ettiği gerekçesiyle 5 bin 958 lira idari para cezası verdi.",Ekonomi,https://www.trthaber.com/haber/ekonomi/bekara-ev-kiralamayan-ev-sahibine-idari-para-cezasi-837991.html,"TİHEK'in kararına göre, Ankara'da yaşayan B.C.H, bir internet sitesinde gördüğü kiralık ev ilanı için emlakçıyla iletişime geçti ve ön koşullarda anlaştı. Ancak sonrasında ev sahibinin bekara evini kiralamak istemediği yanıtını aldı. Ayrımcılık yapıldığı iddiasıyla TİHEK'e başvuran B.C.H, emlakçıyla yaptığı görüşmenin ekran görüntüsünü delil olarak sundu. Görüntüdeki yazışmalarda emlakçının, ""'Bekar olmasın' dedi, konuşuyoruz ev sahibi ile"" mesajını attığı görüldü. İddialara karşı yazılı görüşü talep edilen emlakçı, sadece ev sahibi ve kiracı adayını bir araya getirdiklerini, bunun dışında ev sahibi adına herhangi bir karar veremeyeceklerini belirterek, bu konuda herhangi bir sorumluluklarının olmadığını savundu. Ev sahibi A.A.Ş. ise evin kiralanması için emlakçıyla herhangi bir sözleşme imzalamadığını iddia etti. Başvuruyu karara bağlayan TİHEK, ev sahibine ""ayrımcılık yasağını"" ihlal ettiği gerekçesiyle 5 bin 958 lira idari para cezası verdi. ""Herkes kanun önünde eşittir"" TİHEK'in kararında, herkesin kanunlar önünde eşit olduğu ve Anayasa'nın 10'uncu maddesinde, ""Herkes, dil, ırk, renk, cinsiyet, siyasi düşünce, felsefi inanç, din, mezhep ve benzeri sebeplerle ayırım gözetilmeksizin kanun önünde eşittir."" hükmünün yer aldığı anlatıldı. 6701 sayılı Türkiye İnsan Hakları ve Eşitlik Kurumu Kanunu'nda da ""Taşınır ve taşınmazların kiralanması, kira akdinin şartlarının belirlenmesi, yenilenmesi ya da sona erdirilmesi, satışı ve devri süreçlerinin hiçbirinde medeni hal temelinde ayrımcılık yapılamayacağının"" düzenlendiğine işaret edildi. ""Ayrımcılık yasağına aykırı bir muamelede bulunulduğu kanaatine varılmıştır"" Kararda, ""Ev sahibi tarafından başvuranın medeni halinden dolayı 6701 sayılı Kanun kapsamında kamuya açık sunulan bir hizmetten karşılaştırılabilir durumdakilere kıyasla eşit bir şekilde yararlanmasının engellenerek ayrımcılık yasağına aykırı bir muamelede bulunulduğu kanaatine varılmıştır."" ifadesi kullanıldı."
604,Cumhurbaşkanlığı Yatırım Ofisi Başkanı Dağlıoğlu: Suudi Arabistan'a ihracat yüzde 100'ün üzerinde arttı,"Cumhurbaşkanlığı Yatırım Ofisi Başkanı Burak Dağlıoğlu, Türkiye ile Suudi Arabistan arasındaki ticaret hacminin geçen yıl yüzde 10 gibi bir artış gösterdiğini belirterek, ""Ama daha önemlisi, Türkiye'nin Suudi Arabistan'a ihracatının yüzde 100'ün üzerinde arttığını gördüğümüz bir yıl oldu"" dedi.",Ekonomi,https://www.trthaber.com/haber/ekonomi/cumhurbaskanligi-yatirim-ofisi-baskani-daglioglu-suudi-arabistana-ihracat-yuzde-100un-uzerinde-artti-837990.html,"Sorularını yanıtlayan Dağlıoğlu, Türkiye-Suudi Arabistan Yatırım ve İş Forumu'nun, iki ülkeden 4 bakanın katılımıyla, onların inisiyatifleriyle aslında iş dünyasına bir çağrı yapılarak hayata geçirildiğini söyledi. Dağlıoğlu, forumun, Suudi Arabistan tarafından Yatırım Bakanı ve Turizm Bakanının, Türkiye'den ise Hazine ve Maliye Bakanı ile Kültür ve Turizm Bakanı ev sahipliğinde geniş kapsamlı bir toplantı olarak gerçekleştirildiğini dile getirdi. ""Bu toplantı, bir iradenin daha iş dünyası tarafına yansıması"" Burak Dağlıoğlu, toplantının icrası için de Cumhurbaşkanlığı Yatırım Ofisi ve DEİK olarak işbirliği yaptıklarını ifade etti. Dağlıoğlu, ""Kapsamlı başlıklarda hem paneller vardı hem de atölye çalışmaları vardı. Özellikle altyapı projelerinde, inşaat sektöründe, gıda güvenliği alanında, enerji projelerinde ve yeşil dönüşümde nasıl işbirliği yapabiliriz bunları konuşmuş olduk. Teknoloji, konuşulan ayrı konulardan biriydi farklı atölye çalışmalarında. Geniş kapsamlı bir değerlendirme imkanı oldu"" diye konuştu. Bu toplantının aslında iki ülke liderlerinin ortaya koyduğu çok geniş kapsamlı bir vizyonun, bir iradenin daha iş dünyası tarafına yansıması olduğunu vurgulayan Dağlıoğlu, şöyle devam etti: ""Biz bu vizyona yatırımlar perspektifiyle iş dünyasındaki karşılıklı ilişkileri geliştirmek adına katkı sağlamak amacıyla buradaydık. Burada yaklaşık 24 imza atıldı. Bunların bir kısmı kamu kurumları arasında oldu ama çok daha büyük sayıda iş insanları arasındaki, şirketler arasındaki imzalar oldu. Hatırlatmak isteriz ki benzeri bir etkinliği yine 22 Aralık 2022'de yine DEİK ile beraber Türkiye tarafında da Hazine ve Maliye Bakanlığı ve yine Suudi Arabistan tarafında Suudi Arabistan Yatırım Bakanlığı ile organize etmiştik. 13-14 ay sonrasında daha kapsamlı, daha geniş, somut adımların atıldığı bir toplantının yapıldığını görüyor olmak aslında doğru yolda olduğumuzu gösteriyor."" ""Türkiye ile Suudi Arabistan arasındaki ticaret hacmi geçen yıl yüzde 10 gibi bir artış gösterdi"" Cumhurbaşkanlığı Yatırım Ofisi Başkanı Dağlıoğlu, Türkiye ile Suudi Arabistan arasındaki ticaret hacminin geçen yıl yüzde 10 gibi bir artış gösterdiğini belirterek, ""Ama daha önemlisi, Türkiye'nin Suudi Arabistan'a ihracatının yüzde 100'ün üzerinde arttığını gördüğümüz bir yıl oldu. Ticaret her zaman önden gidiyor. Sonrasında yatırımlar geliyor. Biz önümüzdeki çeyreklerde çok daha somut, büyük ölçekli yatırım haberlerini inşallah alıyor oluruz diyelim"" ifadesini kullandı. Dağlıoğlu, burada iki bakanın, Suudi Arabistan Yatırım Bakanı ile Hazine ve Maliye Bakanının başkanlığında, şirketlerin karşılıklı olarak kendi gündemlerini anlattıklarını ve hangi alanlarda işbirliği yapılabileceğini ifade ettiklerini söyledi. ""Turizm, iki ülke açısından işbirliği yapılabilecek bir alan"" Forumda turizmin çok özel bir başlık olduğunu dile getiren Dağlıoğlu, şöyle konuştu: ""Orada tamamen ayrı atölye çalışmaları ya da şirketler arası gündemlerle, birebir görüşmelerle devam eden bir süreç de var. Turizm iki ülke açısından işbirliği yapılabilecek bir alan. İçeride konuşulanlardan böyle alıntıyla söylüyoruz. Özellikle sezonların birbiriyle çakışmaması, Türkiye'de yaz aylarında turizm faaliyeti yüksekken Türkiye'nin kış aylarına girdiği dönemde Suudi Arabistan'da turizm sezonunun açılıyor olması gibi ciddi bir avantaj var ve bu ortak promosyonu, iki ülkenin turizm tanıtımında işbirliği yapabileceğini bahsetti bakanlar."" Dağlıoğlu, programda, iki ülkenin turizm sezonlarının çakışmıyor oluşunun avantaja çevrilerek bu alandaki iş gücünün iki ülkede karşılıklı çalıştırılabileceğinin, ortak eğitim programlarının ve diğer alanlarda işbirliği imkanlarının konuşulduğunu aktardı. Dağlıoğlu, ""Yine çok sıklıkla konuşulan, Türkiye turizm konusunda çok güçlü bir ülke. Dünyada en çok turist çeken 4'üncü ülke. Tabii bunu aslında özel sektörümüze de borçluyuz büyük oranda. Bu şirketlerin know-hub'ının, tecrübesinin oraya taşınmasıyla ilgili de geniş bir başlık vardı"" dedi. ""Suudi Arabistan, mega projelerinde Türk şirketlerini görmek istiyor"" Burak Dağlıoğlu, forumun özellikle yeşil dönüşüm alanları ve enerji başta olmak üzere birçok başlığı kapsadığını söyledi. Bunlarla ilgili özel oturumlar düzenlendiğini belirten Dağlıoğlu, şunları kaydetti: ""Geniş tartışmalar oldu. Hangi alanlarda işbirliği yapılabilir? Yeşil dönüşüm adına bu önemli başlıktı. Gıda güvenliği, bir diğer önemli başlık. Gıda şirketleri arasında da bazı işbirlikleri konuşuluyor. Burada bir karşılıklı yatırımları içeriyor. Her iki ülkenin de birbirine katabileceği bazı faydalar var bu alanda. Altyapı ve inşaat projeleri en önemli başlıklardan birisi. Suudi Arabistan burada kendilerini özellikle 2030 vizyonu kapsamında bazı mega projeleri var. Buralarda Türk müteahhitlerini mutlaka görmek istediklerini, Türk mühendislik şirketlerini görmek istediklerini söylediler. Bunlar böyle kabaca öne çıkan başlıklar diye söyleyebiliriz."""
605,Yılın ikinci faiz kararı perşembe günü açıklanacak,Merkez Bankası Para Politikası Kurulu faiz kararını 22 Şubat Perşembe günü açıklayacak. Banka bir önceki toplantıda politika faizini yüzde 45 seviyesine yükseltmişti.,Ekonomi,https://www.trthaber.com/haber/ekonomi/yilin-ikinci-faiz-karari-persembe-gunu-aciklanacak-837984.html,"Türkiye Cumhuriyet Merkez Bankası (TCMB) Para Politikası Kurulu, Merkez Bankası Başkanı Fatih Karahan başkanlığında 22 Şubat Perşembe günü toplanacak. Aynı gün saat 14.00'te faiz kararı açıklanacak. Geçen ay gerçekleştirilen PPK toplantısında politika faizi 250 baz puan artırılarak yüzde yüzde 45'e yükseltilmişti. Politika faizi yıl sonu beklentisi yüzde 36,25 PPK beklenti anketine katılan ekonomistlerin tamamı politika faizinin yüzde 45'te sabit bırakılacağını öngörüyor. Ekonomistlerin yıl sonu politika faizi beklentilerinin medyanı ise yüzde 36,25 oldu."
606,Evde Bakım Yardımı hesaplara yatırılıyor,"Evlerinde bakılan tam bağımlı vatandaşlar ve aileleri için bu ay 4,2 milyar lira Evde Bakım Yardımı hesaplara yatırılmaya başlandı.",Ekonomi,https://www.trthaber.com/haber/ekonomi/evde-bakim-yardimi-hesaplara-yatiriliyor-837973.html,"Aile ve Sosyal Hizmetler Bakanı Göktaş, yaptığı yazılı açıklamada, bakanlık tarafından sunulan en önemli aile odaklı bakım hizmet modellerinden olan Evde Bakım Yardımı'nın 2006'da engelli bireylerin öncelikle aile yanında desteklenmeleri düşüncesiyle başlatıldığını hatırlattı. Evde Bakım Yardımı ile bakıma ihtiyaç duyan tam bağımlı yakınlarının bakımını üstlenenlerin desteklenerek aile bütünlüğünün korunduğunu vurgulayan Göktaş, aylık ortalama 560 bin kişinin Evde Bakım Yardımı'ndan yararlandığını ve hak sahibi başına aylık 7 bin 608 lira ödeme yapıldığını belirtti. Yardım ile bakıma ihtiyaç duyan tam bağımlı yakınlarının bakımını üstlenen vatandaşların desteklenerek aile bütünlüğünün korunduğunu vurgulayan Göktaş, geliştirdikleri ""bütüncül ve adil"" sosyal hizmet modelleriyle toplumun her bir ferdine ulaşmaya çalıştıklarını ifade etti. Bu kapsamda 2023'te 116,2 milyar lira Evde Bakım Yardımı ödemesi yaptıklarını hatırlatan Göktaş, şunları kaydetti: ""Yeni düzenlemeyle Evde Bakım Yardımı ödemelerini hak sahiplerinin hesaplarına artışlı şekilde yatırmaya başladık. Bu kapsamda Evde Bakım Yardımı'ndan yararlanan 558 bin tam bağımlı vatandaşın evinde bakım veren yakınlarına bu ay 4,2 milyar lira Evde Bakım Yardımı ödemesi yaptık. Ödemelerin tüm engelli vatandaşlarımıza hayırlı olmasını dilerim."""
607,TSE 34 sözleşmeli personel alacak,Türk Standardları Enstitüsü (TSE) çeşitli görevler için 34 sözleşmeli personel istihdam edecek.,Ekonomi,https://www.trthaber.com/haber/ekonomi/tse-34-sozlesmeli-personel-alacak-837962.html,"Resmi Gazete'de yayımlanan ilana göre, TSE'nin merkez ve taşra teşkilatında istihdam edilmek üzere 13 mühendis, 1 tekniker, 2 memur, 1 koruma ve güvenlik görevlisi ve 17 odacı (hizmetli) olmak üzere 34 personel alınacak. Şartları sağlayan adaylar, e-Devlet üzerinden TSE-Kariyer Kapısı Kamu İşe Alım ve Kariyer Kapısı https://isealimkariyerkapisi.cbiko.gov.tr adresi üzerinden 28 Şubat-14 Mart arasında başvuru yapabilecek. Sözlü sınava girme hakkı kazanan adaylar 26 Mart'ta Enstitünün resmi internet sitesinde ilan edilecek. İlanda ayrıca sözlü sınav tarihleri de belirtilecek."
608,Afyonkarahisar'da 7 jeotermal kaynak arama ruhsat sahası ihale edilecek,Afyonkarahisar'da bulunan 7 jeotermal kaynak arama ruhsat sahası ihale edilecek.,Ekonomi,https://www.trthaber.com/haber/ekonomi/afyonkarahisarda-7-jeotermal-kaynak-arama-ruhsat-sahasi-ihale-edilecek-837961.html,"Afyonkarahisar İl Özel İdaresi İl Encümeni Başkanlığının ilanları Resmi Gazete'de yayımlandı. Buna göre, Afyonkarahisar'ın Merkez, Bayat, Sandıklı, Başmakçı ve Sinanpaşa ilçelerindeki toplam 7 jeotermal kaynak arama ruhsat sahası, 28 Şubat Çarşamba günü saat 11.00'de sırasıyla ayrı ayrı ""Açık Teklif Artırma Usulüyle"" ihale edilecek. Muhammen bedelleri 500 bin ile 887 bin lira arası değişen sahaların ihalesi Afyonkarahisar İl Özel İdaresi İl Encümen Müdürlüğü'nde yapılacak."
609,Bakan Bolat: Savunma sanayii uluslararası alanda çok büyük bir saygınlık kazandırıyor,"Ticaret Bakanı Ömer Bolat, ""Savunma sanayii diplomaside, savunma alanında ve uluslararası alanda çok büyük bir prestij, saygınlık kazandırıyor"" dedi.",Ekonomi,https://www.trthaber.com/haber/ekonomi/bakan-bolat-savunma-sanayii-uluslararasi-alanda-cok-buyuk-bir-sayginlik-kazandiriyor-837945.html,"Bakan Bolat, Antalya'daki Belek Turizm Merkezi'nde düzenlenen ""Savunma ve Havacılık Sanayiinde Küresel Stratejiler Konferansı""nın açılışında, 8,5 aylık bakanlık görevinde 25 ülkede toplantılara katıldığını, 100'e yakın başka ülkelerin bakanlarının ziyaretlerinin olduğunu söyledi. Savunma sanayiinde yapılanların Türkiye'ye sadece 5,4 milyar dolarlık ihracat geliri ya da 12 milyar dolarlık üretim anlamına gelmediğini ifade eden Bolat, şöyle konuştu: ""Savunma sanayisi diplomaside, savunma alanında ve uluslararası alanda çok büyük prestij, saygınlık kazandırıyor. Türkiye ile iyi geçinme, yakınlaşma ve işbirliğinden istifade etme arayışlarını da beraberinde getiriyor. Yani çarpan etkisi çok yüksek. O nedenle savunma sanayiini başlatanlardan Cumhurbaşkanı'mızın, son 20 yılda büyük azim ve kararlılıkla bu büyük başarılara liderlik etmesinden gerçekten ülkemiz olarak çok büyük kazanç elde ettik. Bunun dış politikaya, genel ihracata etkisi çok büyük oldu. Savunma sanayi sadece savunma araçları üretimi ya da ihracatı anlamına gelmiyor. Türk sanayisinin, ihracatının kalitesi ve başarısı anlamına geliyor. Bunun diplomasideki yansımaları anlamına geliyor. Diplomaside söz var, 'Sizin gücünüzün gölgesi masaya düşmedikçe müzakere başlamaz' derler. İşte böylesine güçlü savunma sanayiine sahip olduğunuz zaman sizin gücünüzün gölgesi masanın üstüne düşer ve müzakereler başlar. Başlayan müzakerelerde de eliniz yüksek olur, görüşlerinizi kabul ettirme noktasında avantajlı duruma geçersiniz."" ""Milli gelirin üçte biri sanayiden sağlanıyor"" Batı'nın ve Rusya'nın sanayide ve teknolojideki gelişmeyi en hızlı 1. ve 2. Dünya Savaşları sırasında ve sonrasında gerçekleştirdiklerini belirten Bolat, ""Savunma sanayimizde başarılı olmak için asla savaş çıkartmak istemiyoruz ama ülkemizi de savunmak istiyoruz. Güçlü savunması olmayan bir ekonominin, bir ülkenin bizim coğrafyamızda ayakta kalması çok zordur."" diye konuştu. Bolat, güçlü savunma sanayinin ihracat yeteneği, savunma ve diplomatik güç kazandırdığını, halkın refahını ve ülkenin zenginliğini artırdığını vurgulayarak, şöyle devam etti: ""1973'te 1 milyar dolar yıllık ihracata, 1987'de aylık 1 milyar dolara çok sevinmiştik. Bugün günlük 1 milyar dolara Allah'a şükür diyoruz. Ama hedefimiz günlük 1,5 milyar dolara ulaşmak. İnşallah önümüzdeki 12. Kalkınma Planı döneminde, 2028'de 375 milyar dolar mal ihracatı hedefimiz var. 2002'de yola çıktığımızda AK Parti hükümetleri olarak 36,1 milyar dolar olan mal ihracatı, 2023 sonunda yedi buçuk kat artışla 255,8 milyar dolara ulaştı. 1980'de Türkiye'de 25 bin şirket, bin ihracat firması vardı. 2002’de 34 bin ihracatçı vardı. Bugün 140 bin ihracatçıyla bu başarı elde edildi. Hedefimiz bu yıl sonuna kadar ihracatçı sayımızı 150 bine yükseltmek. Bu yıl ilk defa 10 bine yakın ihracatçı firma, ihracatçı ailesine katıldı. Toplam 6,6 milyar dolarlık bir katkı yaptılar. Bazen 'Türkiye'de sanayi yok. Türkiye ekonomisi az gelişmiş.' diye söyleniyor. Sanayisi yok dedikleri ülkenin milli geliri 2023 sonunda 4,5 kat artarak 230 milyar dolardan 1,1 trilyon dolara yükseldi. Bu milli gelirin üçte biri sanayiden geliyor."" Sanayinin gelişip büyüdüğünü ve ülkeye büyük katma değer getirdiğini aktaran Bolat, ""Üretimi, milli geliri, ihracatı arttırıyor. 12 bin 886 ürün ihraç ediyoruz. 240 ülke ve farklı gümrüklü bölgeye ihracat yapılıyor. 70 ülkeye yaptığımız ihracatta, 2023'te o ülkelere yaptığımız ihracatın rekorunu kırdık. 2023 sonunda 54 fasılda 1 milyar doların üzerinde ihracat yaptık. 39 fasılda ihracat rekoru kırdık."" değerlendirmesinde bulundu. Bolat, 2002'de ihracatta orta ve yüksek teknolojili ürünlerinin toplam payının yüzde 30 olduğunu, 2022'de bu payın yüzde 36’ya, 2023'te ise yüzde 40,5'e yükseldiğini hatırlatarak, 2028’de yüzde 50'ye yükseltmeyi hedeflediklerini söyledi. Kilogram ihracat birim değeri 2002'de 55 sent civarındayken 2023'te 1 dolar 57 sente yükselttiklerine işaret eden Bolat, savunma sanayiinde bu rakamın 65 dolar, kimi ürünlerde 10 bin doları geçtiğini bildirdi. ""Türkiye çok önemli üçüncü alternatif tedarik ülkesi haline geldi"" Küresel üretimin 2023'te patinaj yaptığını, özellikle Avrupa ve Amerika'da durgunluk yaşandığını aktaran Bolat, ""Küresel fiyatlardaki köpük azalırken Türkiye'nin mal ihracatı arttı. 1 Mart'ta TÜİK milli gelir rakamlarını açıkladığında inşallah 1 trilyon doların üzerinde olduğunu, kişi başına milli gelirimizin de 12 bin 500 dolarlar civarında olduğunu hep birlikte göreceğiz."" dedi. Bakan Bolat, Türkiye'nin havacılık ve savunma sanayisinde 80 bin kişinin istihdam edildiğini ve 12 milyar dolarlık üretimin, 180 ülke ve bölgeye ihraç edildiğini belirtti. Savunma sanayisinde 2022'deki 4,4 milyar dolarlık ihracatın, 2023'te yüzde 27’lik artışla 5,5 milyar dolara yükseldiğine dikkati çeken Bolat, şunları kaydetti: ""Türkiye savunma sanayiinde ilerledikçe Türkiye'ye ambargo uygulayanlar sıra sıra bu ambargoları kaldırdılar. Son bir ay içinde üç, dört önemli ülke bu ambargoları kaldırdı. Türkiye'nin savunma sanayisindeki başarısı tek bir alana da hapsolmuyor. Kara, hava, deniz, her unsur bu alanlarda yer alıyor. Bütüncül politika izleniyor. Hepsinin gereği olan alanlar var. Güçlü, gelişmiş, savunma sanayisi olan, güçlü ekonomisi ve ihracatı olan Türkiye'ye Allah'ın izniyle kimse yan bakamayacaktır. NATO üyesi ülkelerin savunma sanayi harcamalarının milli gelire oranla yüzde 2 olması gerektiği yönünde kriter vardı. ABD ve Türkiye dışında bunu ciddi olarak uygulayan hemen hemen hiçbir ülke yoktu. Görüyoruz ki biraz da Rusya-Ukrayna savaşının getirdiği mecburiyet karşısında NATO ülkelerinin hepsi savunma sanayi harcamalarını hızla arttırdılar ve devam ediyorlar. Japonya bile aynısını yapıyor. Avrupa coğrafyası, Afrika, Orta Doğu, Asya, ön Asya ve Uzak Doğu açısından Türkiye artık çok önemli üçüncü alternatif tedarik ülkesi haline geldi."" ""10 yılda savunma sanayimiz özellikle ihracatta 4,3 kat arttı"" Savunma Sanayii Başkanı Prof. Dr. Haluk Görgün ise özellikle son yıllarda savunma sanayi sektörünün uluslararası rekabetin çok yüksek olduğu pazarlarda hem ekonomik hem teknik üstünlükleriyle tercih edilebilir duruma geldiğini söyledi. Kara, deniz, hava platformlarının artık birden fazla ülkeye ihraç edildiğini anlatan Görgün, bu platformların içinde var olan alt sistemlerin, faydalı yüklerin, mühimmatların her birinin ayrı ayrı alıcısının olmasının kendilerini memnun ettiğini aktardı. Görgün, sözlerini şöyle tamamladı: ""Son 10 yılda savunma sanayimiz özellikle ihracatta 4,3 kat arttı. Sektörümüzde, ihracatın ithalatı karşılama seviyesi yüzde 250. Kilogram başına ihracat değerimiz 65 doları buldu. Tabii bazı ürünlerimiz var ki kilogram başı ihracatı 10 bin doların üzerinde. Yüksek teknolojiyle çalışan, yüksek teknoloji üreten ve bu teknolojiyi özellikle dost ve müttefik ülkelerimizle de paylaşarak, sadece teknolojik bağımsızlığımıza değil, ekonomik bağımsızlığımıza da katkı sağladığımızı bilerek onurla ve gururla çalışan bir sektörüz. Geçtiğimiz sene 5,4 milyar dolar olan ihracatımız bir önceki seneye göre yüzde 27'lik bir artış göstermişti. En az bu kadar bizi memnun eden ise yaptığımız sözleşmelerin, teslim ettiğimiz ürünlerin iki katı olması."""
610,Çiftçilere tarımsal destek ödemesi bugün yapılacak,"Tarım ve Orman Bakanı İbrahim Yumaklı, 295 milyon 531 bin liralık tarımsal destekleme ödemesinin bugün çiftçilerin hesaplarına aktarılacağını duyurdu.",Ekonomi,https://www.trthaber.com/haber/ekonomi/ciftcilere-tarimsal-destek-odemesi-bugun-yapilacak-837923.html,"Bakan Yumaklı, sosyal medya platformu X'ten yaptığı paylaşımda, ""295 milyon 531 bin lira tarımsal destekleme ödemesini bugün çiftçilerimizin hesaplarına aktarıyoruz. Hayırlı ve bereketli olsun."" ifadesini kullandı. Paylaşımda yer alan bilgiye göre, söz konusu destek tutarları, su ürünleri yetiştiriciliği desteği için 125 milyon 328 bin 255 lira, hububat, baklagil ve dane mısır desteği için 78 milyon 274 bin 346 lira, yem bitkileri desteği için 38 milyon 438 bin 724 lira, hayvan gen kaynakları desteği için 34 milyon 115 bin 740 lira, kırsal kalkınma yatırım desteği için 19 milyon 373 bin 935 lira olarak belirlendi."
611,Borsa İstanbul'da yeni rekor,"Borsa İstanbul'da BIST 100 endeksi, yüzde 0,09 değer kazancıyla günü 9.250,36 puandan tamamlayarak tüm zamanların en yüksek günlük ve haftalık kapanışını gerçekleştirirken, gördüğü en yüksek seviye rekorunu 9.306,34 puana taşıdı.",Ekonomi,https://www.trthaber.com/haber/ekonomi/borsa-istanbulda-yeni-rekor-837905.html,"BIST 100 endeksi, önceki kapanışa göre 8,21 puan artarken, toplam işlem hacmi 148,6 milyar lira oldu. Bankacılık endeksi yüzde 0,43, holding endeksi yüzde 0,07 değer kaybetti. Sektör endeksleri arasında en çok kazandıran yüzde 3,55 ile madencilik, en çok kaybettiren ise yüzde 1,09 ile ticaret oldu. Bugün açıklanan verilere göre, ABD'de Üretici Fiyat Endeksi (ÜFE) ise ocakta aylık bazda yüzde 0,3, yıllık bazda yüzde 0,9 artışla beklentilerin üzerinde gerçekleşti. Analistler, ABD'de açıklanan ÜFE verisiyle ABD Merkez Bankası'nın (Fed) faizleri indirmek için acele etmeyeceği görüşlerinin tekrar öne çıkmasının küresel piyasalarda risk iştahını törpülediğini belirtti. Haftaya Türkiye Cumhuriyet Merkez Bankası'nın (TCMB) Para Politikası Kurulu (PPK) toplantı özeti, tüketici güven endeksi, reel kesim güven endeksi ve kapasite kullanım oranı, yurt dışında ise ABD Merkez Bankası (Fed) Federal Açık Piyasa Komitesi (FOMC) toplantı tutanakları, Avro Bölgesinde enflasyon, Almanya'da büyüme, ABD'de, Avro Bölgesinde ve Almanya'da imalat sanayi Satın Alma Yöneticileri Endeksi (PMI) verilerinin öne çıkacağını dile getiren analistler, teknik açıdan BIST 100 endeksinde 9.300 ve 9.500 seviyelerinin direnç, 9.200 ve 9.000 seviyelerinin destek konumunda olduğunu kaydetti. AA Finans'ın beklenti anketine katılan ekonomistlerin tümü, TCMB'nin politika faizini sabit bırakmasını bekliyor. Ekonomistlerin yıl sonu politika faizi beklentilerinin medyanı ise yüzde 36,25 oldu."
612,Rusya Merkez Bankası faiz indirimine hazırlanıyor,"Rusya Merkez Bankası Başkanı Elvira Nabiullina, yılın ikinci yarısında faiz indirimine başlanacağı sinyalini verdi. Nabiullina, ""Faiz indiriminin yumuşak, ardışık adımlar şeklinde yapılacağını düşünüyoruz"" dedi.",Ekonomi,https://www.trthaber.com/haber/ekonomi/rusya-merkez-bankasi-faiz-indirimine-hazirlaniyor-837895.html,"Nabiullina, Rusya Merkez Bankası'nın politika faizini yüzde 16 seviyesinde sabit tutma kararının ardından gazetecilere açıklamalarda bulundu. Faiz oranında indirimin kademeli şekilde yapılacağını anlatan Nabiullina, “Enflasyonun hızlı şekilde yavaşlamaktan ziyade, kademeli olarak soğumasından bahsettiğimiz için faiz indiriminin de daha yumuşak, ardışık adımlar şeklinde yapılacağını düşünüyoruz."" diye konuştu. Söz konusu adımların büyüklüğünün enflasyona bağlı olduğuna işaret eden Nabiullina, “Meslektaşlarımızla faiz oranındaki ilk indirimin ne zaman başlayabileceğini istişare ettik. Görüşler oldukça çeşitli ancak çoğunluk bu yılın ikinci yarısında gerçekleşeceğini düşünüyor.” dedi. Nabiullina, Rus ekonomisinde bir resesyon tehlikesinin ise bulunmadığına dikkati çekti. Rusya’daki ihracatçı şirketlere yönelik döviz satma zorunluluğuyla ilgili de değerlendirmede bulunan Nabiullina, “Rusya Merkez Bankası, döviz kazançlarının zorunlu satışına yönelik kararın uzatılması için zorlayıcı nedenler görmüyor. Bize göre, döviz kurunun istikrara kavuşturulması amacıyla alınan bu tedbirin önemi, diğer tedbirlere göre önemli ölçüde küçüktür.” yorumunu yaptı."
613,Konut Fiyat Endeksi aralıkta arttı,"Konut Fiyat Endeksi, Aralık 2023'te aylık yüzde 1,1 ve yıllık yüzde 75,5 artışla 1163,2 oldu.",Ekonomi,https://www.trthaber.com/haber/ekonomi/konut-fiyat-endeksi-aralikta-artti-837854.html,"Türkiye Cumhuriyet Merkez Bankası tarafından Aralık 2023 dönemine ilişkin Konut Fiyat Endeksi verileri açıklandı. Türkiye'deki konutların kalite etkisinden arındırılmış fiyat değişimlerini izlemek amacıyla hesaplanan KFE (2017=100), aralıkta bir önceki aya göre yüzde 1,1 artarak 1163,2 seviyesinde gerçekleşti. KFE, aralıkta yıllık bazda yüzde 75,5 artarken, bu dönemde reel yükseliş yüzde 7,1 oldu. Üç büyük il için KFE değişimine bakıldığında kasımda bir önceki aya göre İstanbul, Ankara ve İzmir'de sırasıyla yüzde 0,1, 2,5 ve 3,5 artış görüldü. Endeks değerleri bir önceki yılın aynı ayına göre ise İstanbul'da yüzde 61,8, Ankara'da yüzde 92,3, İzmir'de yüzde 75,6 yükseldi."
614,Adli para cezaları artırılıyor,"AK Parti Grup Başkanvekili Özlem Zengin, adli para cezalarında alt ve üst sınırları yeniden düzenlediklerini belirleterek, ""1 günlük cezanın alt sınırı 100 TL, üst sınırı 500 TL'ye çıkarılacak"" dedi.",Ekonomi,https://www.trthaber.com/haber/ekonomi/adli-para-cezalari-artiriliyor-837849.html,"AK Parti milletvekillerinin imzasını taşıyan ve kamuoyunda 8. Yargı Paketi olarak da anılan Ceza Muhakemesi Kanunu ile Bazı Kanunlarda ve 659 Sayılı Kanun Hükmünde Kararnamede Değişiklik Yapılmasına Dair Kanun Teklifi, TBMM Başkanlığına sunuldu. Teklifle, İcra ve İflas Kanunu'nda kanun yoluna başvuru süreleri hafta olarak belirlendiği için buna uyum sağlanması amacıyla Hukuk Muhakemeleri Kanunu'ndaki benzer hükümler dikkate alınarak düzenleme yapılıyor. Buna göre, süre, hafta olarak belirlenmişse başladığı güne son hafta içindeki karşılık gelen günde bitecek. Hak arama hürriyetinin daha etkin kullanılması amacıyla İcra ve İflas Kanunu'nun kanun yollarına başvuru bakımından Hukuk Muhakemeleri Kanunu'na uyumunun sağlanması için düzenlemeye gidiliyor. Teklifle, tasdik veya ret kararına karşı borçlu ve tasdik duruşması sırasında itirazda bulunmuş olan alacaklılar, tebliğ tarihinden itibaren 2 hafta içinde istinaf yoluna, istinaf incelemesi üzerine verilen karara karşı da tebliğ tarihinden itibaren 2 hafta içinde temyiz yoluna başvurabilecek. İcra ve İflas Kanunu'na göre, bölge adliye mahkemesi hukuk dairelerince verilen nihai kararlara karşı temyiz yoluna başvurulmasına yönelik sürede düzenleme yapılıyor. Buna göre, bu kararlara karşı tebliğ tarihinden itibaren 2 hafta içinde temyiz yoluna başvurulabilecek, temyiz yoluna başvurma ve incelemesi Hukuk Muhakemeleri Kanunu hükümlerine göre yapılacak. Bu düzenlemeler 1 Haziran 2024 tarihinde yürürlüğe girecek. Kişiliğin veya mal varlığının korunması kriteri Terörle Mücadele Kanunu'nun ""terör örgütleri""ne ilişkin düzenlemesi, Türk Ceza Kanunu'nda yapılan değişikliğe uyumlu hale getiriliyor. Teklifle, Anayasa Mahkemesi kararı doğrultusunda Türk Medeni Kanunu'nda değişiklik yapılması öngörülüyor. Özgürlüğü bağlayıcı ceza sebebiyle kısıtlanma kurumu değiştirilerek, ceza infaz kurumunda bulunma hali doğrudan doğruya kısıtlama nedeni olmaktan çıkarılıyor. Ergin kişilerin fiil ehliyetinin bulunduğundan hareketle iradeleri ön plana çıkarılarak kesinleşmiş hapis cezasının infazı amacıyla ceza infaz kurumunda bulunan hükümlünün kısıtlanması esas olarak kendi isteğine bırakılırken, toplam 5 yıl veya daha fazla kesinleşmiş hapis cezasının infazı bakımından hükümlünün kısıtlanması, kişiliğinin veya mal varlığının korunması kriterine bağlanarak bu konuda vesayet makamına takdir hakkı veriliyor. Buna göre, kesinleşmiş hapis cezasının infazı amacıyla ceza infaz kurumunda bulunan ergin bir kişi, isteği üzerine kısıtlanacak veya kendisine kayyım atanacak. Toplam 5 yıl veya daha fazla kesinleşmiş hapis cezasının infazı amacıyla ceza infaz kurumunda bulunan ergin bir kişi, isteği bulunmasa dahi kişiliğinin veya mal varlığının korunması bakımından gerekli görülmesi halinde kısıtlanabilecek. Cezayı yerine getirmekle görevli makam, hapis cezasının infazına başlandığını derhal vesayet makamına bildirecek. Vesayet makamı karar vermeden önce hükümlüyü dinleyecek. Kanun'un kayyımlığa ilişkin hükümleri, niteliğine uygun düştüğü ölçüde bu düzenleme için de uygulanacak. Anayasa Mahkemesi kararı gereğince Türk Medeni Kanunu'nda yapılan değişikliğe göre, akıl hastalığı veya akıl zayıflığı sebebiyle kısıtlamaya karar verilebilmesi için aranan resmi sağlık kurulu raporunun temini amacıyla, yasanın ""usul"" başlıklı madde hükümlerine başvurulabilecek. Vesayetin sona erdirilmesi Anayasa Mahkemesi kararı bağlamında Türk Medeni Kanunu'nda yapılan değişikliğe göre, resmi sağlık kurulu raporunun alınabilmesini temin amacıyla kişinin vücudundan kan veya benzeri biyolojik örneklerle kıl, tükürük, tırnak gibi örnekler alınabilecek. Kişiye gerekli tıbbi müdahaleler yapılabilecek ve gerektiğinde kişi, hekim ön raporu üzerine en fazla 20 gün süreyle sağlık kuruluşuna yerleştirilebilecek. Hekim ön raporu üzerine verilen yerleştirme kararı derhal ilgiliye ve yakınlarına bildirilecek. İlgili veya yakınları, bu karara karşı bildirimden itibaren 10 gün içinde denetim makamına itiraz edebilecek. Yapılan itiraz, kararın icrasını durdurmayacak. İtiraz, denetim makamınca ivedilikle karara bağlanacak. Teklifle, Anayasa Mahkemesi kararı doğrultusunda hapis halinin devamı süresince vesayetin sona erdirilebileceği haller düzenleniyor. Buna göre, özgürlüğü bağlayıcı cezaya mahkumiyet sebebiyle kısıtlı bulunan kişi üzerindeki vesayet, hapis halinin hukuka uygun bir şekilde sona ermesiyle kendiliğinden ortadan kalkacak. Hapis halinin devamı süresince vesayetin sona erdirilmesi, toplam 5 yıldan az olan hapis cezasının infazına bağlı olarak verilen kısıtlama kararları bakımından kişinin isteminin bulunması ve toplam 5 yıl veya daha fazla kesinleşmiş hapis cezasının infazına bağlı olarak verilen kısıtlama kararları bakımından kişinin talebi üzerine kişiliğinin veya mal varlığının korunması sebebinin ortadan kalkması halinde mümkün olacak. Örgüt adına suç işleme Türk Ceza Kanunu'nda yapılan değişikliğe göre, suçla daha etkin mücadele edilebilmesi ve caydırıcılığın sağlanması amacıyla bir günlük adli para cezası alt tutarı 20 liradan 100 liraya, üst tutarı ise 100 liradan 500 liraya yükseltilecek. Bu düzenleme, 1 Haziran 2024'te yürürlüğe girecek. Anayasa Mahkemesinin iptal gerekçeleri dikkate alınarak Türk Ceza Kanunu'nda yapılan değişiklikle, örgüte üye olmamakla birlikte örgüt adına suç işleme fiili müstakil bir suç olarak düzenleniyor. Buna göre, örgüte üye olmamakla birlikte örgüt adına suç işleyen kişi, ayrıca 2 yıl 6 aydan 6 yıla kadar hapis cezası ile cezalandırılacak. İşlenen suçun niteliğine göre verilecek ceza yarısına kadar indirilebilecek. Bu hüküm sadece silahlı örgütler hakkında uygulanacak. Örgüt adına suç işleyen kişi, hem işlediği suçtan hem de örgüt adına suç işleme cürümünden ayrı ayrı cezalandırılacak."
615,"Şimşek: Piyasanın 12 ay sonrası yıllık enflasyon beklentisi yüzde 37,8'e geriledi","Hazine ve Maliye Bakanı Mehmet Şimşek, piyasanın 12 ay sonrası yıllık enflasyon beklentisinin yüzde 37,8'e gerilediğini belirterek, ""Enflasyon beklentilerindeki iyileşme program hedefimize yakınsamaya devam ediyor"" dedi.",Ekonomi,https://www.trthaber.com/haber/ekonomi/simsek-piyasanin-12-ay-sonrasi-yillik-enflasyon-beklentisi-yuzde-378e-geriledi-837833.html,"Hazine ve Maliye Bakanı Mehmet Şimşek, piyasanın 12 ay sonrası yıllık enflasyon beklentisinin yüzde 37,8'e gerilediğini, beklentilerdeki iyileşmenin 3 aydır devam ederek 7,5 puana ulaştığını belirtti. Şimşek, ""Enflasyon beklentilerindeki iyileşme program hedefimize yakınsamaya devam ediyor"" dedi."
616,"Rekabet Kurulu geçen yıl toplam 2,2 milyar lira ceza kesti","Rekabet Kurulu, geçen yıl 80 soruşturmada 2 milyar 265 milyon lira ceza kesti. Bu soruşturmalarda ilk sırayı kimya ve gıda sektörleri aldı.",Ekonomi,https://www.trthaber.com/haber/ekonomi/rekabet-kurulu-gecen-yil-toplam-22-milyar-lira-ceza-kesti-837814.html,"Rekabet Kurulu, mal ve hizmet piyasalarındaki rekabetin tehdit edilmesini engellemek, kaynakların etkin dağılımını sağlamak, toplumsal refahı artırmak ve yatırım ortamının sağlıklı işlemesini temin etmek için 2023'te de faaliyetlerini sürdürdü. Kurul, geçen yıl rekabet ihlali, birleşme ve devralma, özelleştirme, menfi tespit-muafiyet ve yargı kararları üzerine alınan kararlar başta olmak üzere 447 işlemi sonuçlandırdı. Kurul bu kararlar kapsamında 217 birleşme ve devralma işleminden 184'üne izin verdi, 3 işlemi koşullu onayladı, 30 işlemin ise izne tabi olmadığını değerlendirdi. Menfi tespit-muafiyet başvurularını da inceleyen Kurul, 4 müracaata bireysel muafiyet tanırken, başvuruculardan 2'sine menfi tespit belgesi verdi, 1'ini grup muafiyeti kapsamında değerlendirdi ve 1'ine de koşullu muafiyet tanıdı. Rekabet ihlalleri alanında da 145 soruşturma dosyası karara bağlanırken, bunlardan 37'sinde ret kararı verildi, 80'inde ise para cezası uygulandı. Para cezası uygulanan soruşturmaların 68'i uzlaşmayla sonuçlandı. Kurul, 28 dosyada da taahhüt üzerine süreci sonlandırdı. Ceza kesilen sektörler Kurulun cezayla sonuçlandırdığı 80 soruşturma arasında ilk sırada 24'le kimyasal ürünler sektörü yer aldı. Bu alanı, 19'la gıda ve 9'la makine endüstrileri izledi. Kurulun ceza kestiği soruşturmalarda öne çıkan diğer sektörler, 6'yla kültür, sanat eğlence, dinlence, spor, şans oyunları ve eğitim, 5'le inşaat, 4'le otomotiv ve taşıtlar olarak sıralandı. Mesleki, bilimsel ve teknik faaliyetler, tarım ve tarımsal ürünler ile bilişim teknolojileri ve platform hizmetleri sektörlerinde de 2'şer soruşturma cezayla sonuçlandı. Sağlık hizmetleri alanında bir soruşturmada ceza kesilirken, Kurul diğer sektörlerde ise 6 soruşturmada ceza verdi. Rekabet Kurulunun geçen yıl kestiği idari para cezası tutarı ise 2 milyar 664 milyon 688 bin 745 lira oldu. Kurul, kimyasal ürünler, gıda endüstrisi, enerji, bilişim teknolojileri, platform hizmetleri ve inşaat gibi sektörlerde faaliyet gösteren firmaların yer aldığı 48 soruşturmada ise inceleme işlemlerine devam ediyor."
617,"""Ticaret elçileri"" ihracatta yeni rekorlar için rotayı uzak ülkelere kırdı","Cumhuriyet'in 100'üncü yılında ihracatta tarihi seviyeleri gören Türkiye, ABD'den Meksika'ya, Hindistan'dan Türk cumhuriyetlerine kadar farklı kıtalardaki ülkelere yönelik birbiri ardına gerçekleştireceği ticaret seferleriyle hem potansiyel pazarlarla farklı ticaret ağları oluşturmayı hem de yeni rekorlara ulaşmayı hedefliyor.",Ekonomi,https://www.trthaber.com/haber/ekonomi/ticaret-elcileri-ihracatta-yeni-rekorlar-icin-rotayi-uzak-ulkelere-kirdi-837804.html,"2023 yılı 255 milyar 809 milyon dolarlık rekor ihracatla geride kaldı. Ticaret Bakanlığı, bir yandan mevcut işbirliklerinin daha da geliştirilmesi, diğer yandan da yeni pazarlarla işbirliğinin artırılması için atılan adımlara odaklandı. Bu yıl mal ihracatı 267 milyar dolara taşınarak yeni rekorlara ulaşılması planlanıyor. Bu kapsamda, ticaret heyetlerinin ziyaretlerine özel önem veriliyor. Bakanlık koordinasyonu ve Türkiye İhracatçılar Meclisi (TİM) organizasyonuyla oluşturulan ticaret heyetleri kısa süre içinde birbiri ardına seferlere çıkacak. Geleneksel hale gelen pazarların yanı sıra ""Uzak Ülkeler Stratejisi"" doğrultusunda farklı coğrafyalardaki ülkelere yönelik planlar da hazırlandı. Ticaret sefirleri Meksika yolcusu Yapılan hazırlığa göre, genel ticaret heyeti programlarından birinin hedefi Meksika olacak. Tekstil, çelik ve iklimlendirmenin de aralarında olduğu bazı sektör temsilcilerinden oluşan heyet, 19-22 Şubat'ta bu ülkeyi ziyaret edecek. Türkiye'nin Latin Amerika'daki ikinci büyük ticaret ortağı Meksika ile ticaretin daha da geliştirilmesi öngörülüyor. Türkiye ile Meksika arasındaki ticaret hacmi 2004 yılında 270,7 milyon dolar seviyesindeyken geçen yıl 1 milyar 243 milyon doları aştı. Bu ülkeye ihraç edilen ürünlerin başında motorlu kara taşıtları, mücevher, makineler, mekanik cihazlar ve aletler, örme giyim eşyası ve aksesuarı, kauçuk ve kauçuktan eşya gibi ürün grupları yer aldı. Ülkede, 2023 sonu itibarıyla Türk ortaklı 65 Meksikalı firma faaliyet gösteriyor. Martta Hindistan çıkarması Ticaret heyetlerinin bir başka durağı Hindistan olacak. Tüm sektörleri kapsayan bir ticaret heyetinin 4-8 Mart'ta bu ülkeyi ziyaret etmesi planlanıyor. İki ülke arasındaki ticaret hacmi 2022'de yaklaşık 12 milyar doları bulmuştu. Türkiye'nin bu ülkeye ihracatı geçen yıl sonunda 1 milyar 644 milyon doları aştı. Hindistan'a ihracatta başlıca ürün gruplarını hayvansal ve bitkisel katı ve sıvı yağlar, makineler, mekanik cihazlar ve aletler, çeşitli inşaat malzemeleri ve meyveler oluşturdu. Türk firmalarının, Hint yatırımlarından aldığı payın son yıllarda artış eğilimine girmesi dikkati çekiyor. Türkiye'de toplam 248 Hint ortaklı firma faaliyet gösteriyor. ABD ile 100 milyar dolarlık hedefe adım adım Bir başka ticaret heyetinin durağı ise ABD olacak. 11-15 Mart'ta bu ülkeye gidecek heyet, 100 milyar dolarlık ticaret hedefine katkı sağlayacak. Ticaret Bakanlığının ""hedef ülkeler listesi""nde yer alan ABD ile 2021 yılında 27,8 milyar dolar olan ikili ticaret hacmi, 2022 yılında 32,1 milyar dolarla rekor düzeye ulaştı. Bu dönemde 1,65 milyar dolar ticaret fazlası kaydedildi. ABD'ye ihracatta mücevherci eşyası, makineler, mekanik cihazlar ve aletler, motorlu kara taşıtları, halılar ve yer kaplamaları, demir veya çelikten eşya öne çıktı. Kasım 2023 itibarıyla iki ülkenin ticaret hacmi 27,9 milyar doları buldu. Türkiye'de ABD sermayesine sahip 2 binden fazla şirket bulunurken karşılıklı yatırımlar artmaya devam ediyor. Türk cumhuriyetleriyle ticaret artıyor Türk cumhuriyetleri ile son dönemde hızlanan siyasi ve diplomatik ilişkiler, ekonomik işbirliğini de güçlendirdi. 2024'te de ticaret heyetlerinin ziyaretleriyle ticaretin boyutunun büyütülmesi hedefleniyor. Bu kapsamda, Kazakistan ve Kırgızistan'a yönelik tüm sektörleri kapsayan bir ticaret heyetinin 11-16 Mart'ta bu ülkeleri ziyareti bekleniyor. Türkiye'nin 2022 yılında Kırgızistan'a ihracatı yaklaşık 1 milyar dolar olurken geçen yıl 1 milyar 202 milyon doları aşmıştı. Bu ülkeye ihracatta örme eşyadan elektrikli makine ve cihazlara kadar çeşitli ürünler başta geldi. 2024 sonunda ticaret hacminin 2 milyar doları bulması hedefleniyor. Ana hedef ise kısa sürede bu rakamın 5 milyar dolara çıkarılması olarak belirlendi. Türkiye'nin Kazakistan'a ihracatı ise 2022 yılında 1,6 milyar dolar iken geçen yıl sonunda yaklaşık 3 milyar dolara çıktı. Bu dönemde ihraç edilen ürünlerin başında, tedavide veya korunmada kullanılmak üzere hazırlanan dozlandırılmış ilaçlar, otomobiller, dokunmuş halılar ve örme eşyalar geldi. Türkiye, toplamda 5 milyar doları aşan yatırımlarıyla Kazakistan'daki en büyük yabancı yatırımcılardan biri olarak öne çıkıyor. İki ülke arasındaki ticaret hacminin 10 milyar dolara ulaştırılması amaçlanıyor. İtalya ile 30 milyar dolarlık ticaret hedefi Ticaret heyeti seferlerinin yıl boyunca sürmesi hedefleniyor. Bu kapsamda ev tekstili sektörel heyetinin 30 Nisan-5 Mayıs döneminde gideceği ülkelerden biri İtalya olacak. İki ülke arasında geçen yıl ticaret hacmi 27,4 milyar doları bulmuştu. Bu dönemde İtalya'ya ihraç edilen ürünlerin başında motorlu kara taşıtları, makineler, mekanik cihazlar ve aletler, demir ve çelik, mineral yakıtlar, yağlar, plastikler ve mamulleri yer aldı. Türkiye ile İtalya ticaret hacminin 2025 yılında 30 milyar doları yakalaması hedefleniyor."
618,Sanal gerçeklik teknolojisi e-ticaret deneyimini dönüştürüyor,"Üsküdar Üniversitesi Nöropazarlama Anabilim Dalı Başkanı Dr. Öğretim Üyesi Selami Varol Ülker, ""Küresel çapta perakende de sanal gerçeklik pazarının 2028'de 5 milyar 455 milyon dolarlık bir değere ulaşması öngörülüyor"" ifadelerini kullandı.",Ekonomi,https://www.trthaber.com/haber/ekonomi/sanal-gerceklik-teknolojisi-e-ticaret-deneyimini-donusturuyor-837801.html,"Şirketten yapılan açıklamada görüşlerine yer verilen Ülker, perakende satış faaliyetlerinin geleneksel alışveriş kanallarından dijital ve çevrim içi kanallara kaydığını söyledi. 2026 yılında e-ticaretin tüm perakende satışlarındaki payının yüzde 24'e geleceğini kaydeden Ülker, Çevrim içi alışveriş penetrasyonunun bu yüksek seviyeye ulaşmasında salgın döneminin göz ardı edilemeyecek bir etki yarattığını aktardı. Ülker, salgının 2020'nin ilk çeyreğinde ABD'de e-ticaret alanında geçmiş 10 yılda yaşanılan kadar büyüme sağlandığına dikkati çekerek ""Bununla beraber pandemi dönemiyle yaşanan bu hızlı büyümenin pandeminin toplumsal etkisinin azalmaya başladığı günümüzde ve ileride de devam edeceği öngörülüyor."" ifadelerini kullandı. Sanal gerçeklik (VR) teknolojisi alışveriş için yeni olanaklar sunuyor Selami Varol Ülker, bugün çevrim içi alışveriş alanındaki öncü teknolojinin sanal gerçeklik teknolojisi olduğunun iddia edilebileceğine kaydetti. Perakende e-ticaret sektörünün sanal gerçeklik teknolojisi tabanlı çözümlerden çeşitli şekillerde yararlanabildiğine işaret eden Ülker şu değerlendirmelerde bulundu: ""Web siteleri gibi artık geleneksel hale gelmiş 2 boyutlu dijital ortamların yanında sanal gerçeklik teknolojisinin yaygınlaşması ve ilgili cihazların görece daha kolay erişilebilir hale gelmesi dijital ortamda yapılan alışveriş için de yeni olanaklar sunuyor. Sanal gerçekliğin iş hayatında varlık gösterdiği uygulama alanlarından biri alışveriş ve özellikle perakende olarak kabul ediliyor. Tüketicilere daha ilgi çekici bir alışveriş tecrübesi sağlamak, satışa giden süreçleri etkin yönetmek hem kurum hem de müşterinin zamandan ve paradan tasarruf etmesini sağlamak, marka bilinirliğini ve sadakati arttırmak sanal gerçekliğin öne çıkan fırsatları olarak sıralanabilir."" Giyim, mobilya ve ev dekor sektörleri yeni teknolojileri e-ticarette kullanıyor Ülker, 2027 yılında 2 milyar 593 milyon kullanıcıya söz konusu teknolojilerin ulaşacağı yönündeki öngörünün, perakende sektöründeki büyük şirketlerin alana yaptıkları yatırımı doğrular nitelikte olduğunu ifade etti. Ülker, ""Küresel çapta perakende de sanal gerçeklik pazarının 2028'de 5 milyar 455 milyon dolarlık bir değere ulaşması öngörülüyor. Özellikle giyim, mobilya ve ev dekor sektörlerinin önde gelen şirketleri yaptıkları yatırımlar ile bu yeni teknolojilerin e-ticarette kullanımının arkasındaki itici güç oldular."" açıklamasında bulundu. Sanal gerçeklik teknolojisi tabanlı çözümlerin geleceğin alışveriş ekosisteminde, alışveriş deneyimini gerçek mekânda yapılan alışverişin ötesinde zenginleştirebileceğinin belirtildiğini vurgulayan Ülker, ""Sanal teknolojilerin tüketici davranışlarına yönelik etkileri konusundaki araştırmaların bir başka uzlaşma alanı da tüketicilerin sanal teknolojilere atfettiği değerlerdir. Geçmiş çalışmalar 3 boyutlu sanal gerçekliğin tüketici davranışına etkisi konusunda bilgi vericilik ve eğlenebilirlik boyutlarının öne çıktığını gösteriyor. Bu boyutların hedonik ve faydacı alışveriş değerleriyle örtüştüğü görülüyor."" dedi."
619,Borsa günün ilk yarısında rekor seviyeyi gördü,"Borsa İstanbul'da BIST 100 endeksi, günün ilk yarısında 9.306,34 puanla rekor seviyeyi gördü.",Ekonomi,https://www.trthaber.com/haber/ekonomi/borsa-gunun-ilk-yarisinda-rekor-seviyeyi-gordu-837788.html,"Günün ilk yarısında 9.306,34 puanla tüm zamanların en yüksek seviyesini gören BIST 100 endeksi, saat 13.00 itibarıyla önceki kapanışa göre 34,51 puan ve yüzde 0,37 değer kazancıyla 9.276,66 oldu. Toplam işlem hacmi 67,2 milyar lira düzeyinde gerçekleşti. Bankacılık endeksi yüzde 0,1 değer kazanırken, holding endeksi yüzde 0,2 değer kaybetti. Sektör endeksleri arasında en fazla kazandıran yüzde 2,49 ile metal ana sanayi, en fazla kaybettiren ise yüzde 1,22 ile finansal kiralama faktoring oldu. Analistler, küresel pay piyasalarının, teknoloji şirketleri öncülüğünde haftanın son işlem gününe pozitif bir seyirle başladığını ifade ederek, bugün gözlerin ABD'nin üretici enflasyonu verilerine çevrildiğini söyledi. Öte yandan Türkiye-Suudi Arabistan Yatırım ve İş Forumu'nda konuşan Hazine ve Maliye Bakanı Mehmet Şimşek, ""Enflasyonu düşürürken sıra dışı bir şey yapmayacağız, konvansiyonel para politikaları uygulanacak, para politikalarının sıkılaştırılması işe yarayacak. Yılın ikinci yarısında enflasyon kayda değer oranda düşmüş olacak"" dedi Öğleden sonra yurt içinde konut fiyat endeksi, yurt dışında ise ABD'de Üretici Fiyat Endeksinin (ÜFE) yanı sıra konut başlangıçları, inşaat izinleri ve Michigan tüketici güven endeksi verilerinin takip edileceğini ifade eden analistler, teknik açıdan BIST 100 endeksinde 9.300 ve 9.500 seviyelerinin direnç, 9.200 ve 9.000 seviyelerinin destek konumunda olduğunu kaydetti."
620,Başlangıç aşamasındaki girişimlere 32 milyon liralık sermaye aktarıldı,"Türkiye'de melek yatırım ağlarıyla ilk yatırımın gerçekleştirildiği Haziran 2013'ten bugüne kadar başlangıç veya büyüme aşamasındaki 61 yatırım için 202 yatırımcı, 32 milyon 31 bin lira sermaye aktardı.",Ekonomi,https://www.trthaber.com/haber/ekonomi/baslangic-asamasindaki-girisimlere-32-milyon-liralik-sermaye-aktarildi-837780.html,"Hazine ve Maliye Bakanlığı verilerine göre, girişim sermayesi fonlarına kaynak aktarımını düzenleyen BKS Sistemi'ne ilişkin mevzuat, Haziran 2012'de çıkarıldı. Uygulama yönetmeliğinin Şubat 2013'te yürürlüğe girmesiyle sistem faaliyete geçti. Bu kapsamdaki ilk yatırım ise Haziran 2013'te gerçekleştirildi. Söz konusu tarihten bu yana, iptal edilenler hariç toplam 1024 melek yatırımcı lisansı düzenlenirken, bunlardan 556'sı aktif durumda bulunuyor. 2018'de 24, 2019'da 39, 2020'de 82, 2021'de 131, 2022'de 146, 2023'te 158 lisans verildi. Lisans başvurularının yüzde 67,03'ünün yüksek gelir veya servet sahibi, yüzde 32,97'sının ise tecrübeli olduğu belirlendi. Yatırım yapılan şirketlerin yüzde 48'i 5'ten az ortaklı Türkiye'de melek yatırım ağlarıyla ilk yatırımın gerçekleştirildiği Haziran 2013'ten bugüne kadar başlangıç veya büyüme aşamasındaki 61 yatırım için 202 yatırımcı, 32 milyon 31 bin lira sermaye aktardı. Yatırım başvurularının 2'si Kırıkkale, 1'i Konya, 1'i Bursa, 1'i İzmir, 4'ü Ankara ve 52'si ise İstanbul merkezli faaliyet gösteren firmalar için yapıldı. 2022 yılında 6 yatırım için 28 melek yatırımcı toplam 5,4 milyon lira, 2023'te 4 yatırımcı, 17 girişime 5,2 milyon liralık sermaye aktardı. Lisanslı melek yatırımcılarca yapılan yatırımların yüzde 48'inin 5 ortaktan az olduğu belirlenirken, yatırımlardan yüzde 31'nin 10'dan fazla ortağı bulunan şirketlere gerçekleştirildi. Bireysel katılım yatırımcıları Hazine ve Maliye Bakanlığına akredite ağlar üzerinden faaliyet gösteriyor. Ağların, Bakanlıkça akredite edilebilmesi için Bireysel Katılım Sermayesi Hakkında Yönetmelikte belirtilen taahhütleri yerine getirmeleri gerekiyor. Sistemde aktif 16 akredite ağ bulunurken, bunların 10'unun taahhütlü, 6'sının taahhütsüz ağ olduğu belirlendi. ""Melek yatırımcı lisansı iki aşamalı olabilir"" Dünya Melek Yatırım Forumu (WBAF) Başkanı Baybars Altuntaş, Avrupa'daki girişimlere aktarılan toplam yatırımın 9 milyar avro, Amerika ve Kanada'da da ise 25 milyar dolar civarında olduğunu söyledi. Altuntaş, yatırımların startuplara yardım amaçlı yapılmadığını, şirketlerin değerlerinin artması için aktarıldığını dile getirdi. Yurt dışı bağlantılı, network sağlayabilen, mentorlük verebilenlerin kalifiye melek yatırımcı olarak tanımlandığını anlatan Altuntaş, bu melek yatırımcının ortaya koyduğu paraya da ""akıllı finans"" dediklerini söyledi. Akıllı finansın şirketin değerini de artırdığının altını çizen Altuntaş, ""Türkiye'de startuplara destek veren uluslararası şirketlerin listesinin yapılması gerekiyor ve bu şirketlere vergi avantajı getirilmesi önem arz ediyor. Böylece, daha büyük şirketlerin startuplara yatırım yapması teşvik edilerek sektöre katkı sağlanabilir."" dedi. Türkiye'deki melek yatırımcıların sertifikasyon sürecine de değinen Altuntaş, melek yatırımcı lisansının iki aşamalı olabileceğini ifade etti. Potansiyel melek yatırımcılarla profesyonel yatırımcılara farklı lisanslar verilebileceğini anlatan Altuntaş, bu yöntemle melek yatırımcılığın daha sağlıklı büyüyeceğini sözlerine ekledi."
621,Bakan Şimşek: 2026 itibarıyla fiyat istikrarını sağlamış olacağız,"Hazine ve Maliye Bakanı Mehmet Şimşek, ""2026 itibarıyla fiyat istikrarını sağlamış olacağız, yolculuk başlamış durumda. Mali sağlığı düzeltiyoruz, büyük depremden kaynaklanan hasarı onarıyoruz, eksikleri azaltıyoruz, daha da önemlisi bu kazanımları sürekli kılmak için yapısal reformlar uygulayacağız"" dedi.",Ekonomi,https://www.trthaber.com/haber/ekonomi/bakan-simsek-2026-itibariyla-fiyat-istikrarini-saglamis-olacagiz-837776.html,"Hazine ve Maliye Bakanı Şimşek, Türkiye-Suudi Arabistan Yatırım ve İş Forumu'nun açılışındaki konuşmasında, etkinliğe katılımın yüksek olduğunu, iş insanlarının bir yere durduk yere gelmeyeceğini dile getirdi. Gelen iş insanlarının Türkiye ile Suudi Arabistan'ın doğal ortaklığına inandığı için burada olduğunu belirten Şimşek, Türkiye'deki yatırım ortamı ve Orta Vadeli Program'ı (OVP) içeren sunum yaptı. Türkiye'de yürütülen çalışmalar hakkında bilgi veren ve Suudi Arabistan'a yardımcı olunabilecek alanlara değinen Şimşek, özellikle turizmin Türkiye'de çok büyük bir başarı hikayesinin bulunduğunu söyledi. Şimşek, ""Türkiye şu an gelen turist sayısı anlamında dünya dördüncüsü. Bu alanda çok büyük bilgimiz, deneyimimiz ve kaynaklarımız var. Burada Suudi Arabistan'a yardımcı olabiliriz. Bir başka alan da inşaat sektörü. İnşaat alanında Türkiye büyük küresel oyunculardan biri. Burası da ortak iş yapabileceğimiz bir alan. Suudi Arabistan'da dünyanın en büyük projelerinden bazılarının inşaatı başlamış durumda ve biz bunun bir parçası olmak istiyoruz."" ifadelerini kullandı. Sunumunda havacılık ve savunma sektörü başta olmak üzere geçen 20 yılda Türkiye'de yaşanan gelişmeler ve sektörlerde sağlanan ilerlemeler hakkında bilgi veren Şimşek, Türkiye ve Suudi Arabistan'ın üçüncü ülkelerde de birlikte çalışabileceğine işaret etti. Şimşek, ""Suudi Arabistan savunma sanayisini yerelleştirmeyi amaçlıyor. Biz, birlikte tasarlamak, birlikte geliştirmek, birlikte üretim ve birlikte küresel ihracat yapma projelerine açığız."" diye konuştu. Türkiye ile Suudi Arabistan'ın bölgede birlikte barış ve güvenliği tesis edebileceğine dikkati çeken Şimşek, dünyanın çalkantılı bir dönemden geçtiğini, bu süreçte caydırıcı ülkelerin varlığının çok önemli olduğunu ifade etti. ""Yolculuk başlamış durumda"" Sunumunda Türkiye ekonomisi ve Orta Vadeli Program'a da değinen, Orta Vadeli Program'ın fiyat istikrarına ve tek rakamlı enflasyona ulaşmayı amaçladığının altını çizen Şimşek, şunları kaydetti: ""İnanıyoruz ki buraya ulaşmak için doğru programa sahibiz. 2026 itibarıyla fiyat istikrarını sağlamış olacağız, yolculuk başlamış durumda. Mali sağlığı düzeltiyoruz, büyük depremden kaynaklanan hasarı onarıyoruz, eksikleri azaltıyoruz, daha da önemlisi bu kazanımları sürekli kılmak için yapısal reformlar uygulayacağız. Enflasyonu düşürürken sıra dışı bir şey yapmayacağız, konvansiyonel para politikaları uygulanacak, para politikalarının sıkılaştırılması işe yarayacak. Yılın ikinci yarısında enflasyon kayda değer oranda düşmüş olacak. Enflasyon azaltılmasına giden yol; enflasyonun bu yıl yüzde 30'ların ortalarına düşmesini, gelecek yıl yüzde 14 civarına düşmesini, 2026'da tek basamaklıya düşmesini hedefliyoruz. Bu, küresel deneyimle uyumlu bir öngörü."" Depremin geçici büyük bir açık ortaya koyduğunu anımsatan Şimşek, bunun etkisinin geçici olduğunu, cari açık ve GSMH'de ilerlemeler yaşanmaya devam edeceğini anlattı. ""Cari açık bu yılın ilk yarısında 30 milyar doların altına inecek"" Şimşek, ""Türkiye'nin borçluluğu, gelişmekte olan birçok pazara göre görece düşük. Kamu-özel-şirket borçlarını bir araya alsanız bile, küresel gelişmekte olan piyasaların yarısından daha az ve dünya ortalamasının üçte birinden daha az. Cari açığın GSMH'nin yüzde 2,5'inden daha azına düşmesini bekliyoruz."" ifadelerini kullandı. Türkiye'nin rezervlerini artırma hedefinde olduklarını belirten Şimşek, şöyle devam etti: ""Cari açık aşağı doğru düşmeye başladı bile, doğru yolda olduğumuzu düşünüyoruz. Cari açık bu yılın ilk yarısında 30 milyar doların altına inecek. Türkiye'de büyüme güçlü. Türkiye büyüme bağlamında dünyanın önde gelen büyümekte olan pazarlarından biri. Geçici olarak bir yavaşlama görüyoruz ancak bu büyümeyi yeniden inşa etmek ve orta vadede sürdürülebilir yüksek büyümeyi sağlamak için yapısal reformlar kilit alanlardan biri. Rekabetçi bir ekonomi inşa etmek istiyorsanız, üretken bir ekonomi ortaya koymak istiyorsanız ve uzun vade büyüme potansiyelini geliştirmek istiyorsanız bunun tek yolu yapısal dönüşüm. OVP programımızın işe yaradığına dair güçlü kanıtlar var. Bu program nasıl çalışacağını bilmemiz gerek; mantıklı politikalar ve yapısal dönüşümlerin bir araya gelmesi, iyi bir anlatı... Bu anlatı, yatırımcı güvenini tekrar inşa etmeye yardımcı olacak, içeri akışı artıracak, paranın değerinin artmasını sağlayacak. Enflasyonun azalması hızlanacak ve ekonomideki dengesizlikler bu şekilde dengelenmiş olacak. Programın planlanan çalışma şekli bu ve bu program çalışmaya, işe yaramaya başladı bile."" ""Piyasa enflasyonun önümüzdeki 12 ayda yüzde 40'ın altına düşeceğini öngörüyor"" Türkiye'nin risk priminde yaşanan düşüşe dikkati çeken Şimşek, portföy girişi, döviz gibi konularda yaşanan gelişmeler hakkında bilgi verdi. Şimşek, ""Enflasyon beklentileri düzeldiği için, piyasa enflasyonun önümüzdeki 12 ayda yüzde 40'ın altına düşeceğini öngörüyor ve piyasa şu an hedeflediğimiz rakamlara çok yakın, bu da bize cesaret veriyor."" diye konuştu. Türkiye'de yaşanan tüm ilerlemelerin puanlama ajansları tarafından da görüldüğünü, bunu da puanlamalarına yansıttıklarına işaret eden Şimşek, ""Türkiye'nin risk algısı şu andaki puanlardan çok daha iyi durumda. Makas açıklığına bakacak olursak, aslında şu andaki puanlama kurumlarının Türkiye'ye verdiği puanın 2 basamak yukarısında. Şimdiden piyasalar, Türkiye'de daha az risk olduğunu düşünüyorlar."" değerlendirmesinde bulundu. Bakan Şimşek, sunumunda katılımcı iş insanlarına Türkiye'nin yatırım yapma konusunda barındırdığı diğer avantajlar hakkında da bilgi verdi. Türkiye'nin yeşil alanlarda, yeşil ürünlerde dev bir potansiyeli bulunduğuna dikkati çeken Şimşek, bu alanda da Suudi Arabistan ile ortak çalışılabileceğini kaydetti. Şimşek sunumunda, altyapı ve üst yapıda yapılan yatırımlara, hedeflenen çalışmalara, yapay zeka, dijitalleşme alanlarında Türkiye'nin bakış açısına değinerek, ""Yenilenebilir enerji yatırımı yapıyoruz. 12 yıl boyunca en az 100 milyar dolarlık yatırım yapacağız."" dedi."
622,"Makine ihracatı ocakta 2,1 milyar dolar oldu","Türkiye'nin serbest bölgeler dahil toplam makine ihracatı ocakta geçen yılın aynı dönemine göre yüzde 2,6 azalarak 2,1 milyar dolara geriledi.",Ekonomi,https://www.trthaber.com/haber/ekonomi/makine-ihracati-ocakta-21-milyar-dolar-oldu-837766.html,"Makine İhracatçıları Birliği'nden (MAİB) yapılan açıklamaya göre, geçen yılın son çeyreğini yatay bir seyirle ve toplam 7 milyar dolar ihracatla kapatan makine ihracatı, 2024'e miktar bazında 7 bin ton, değer bazında 50 milyon dolar eksilerek başladı. Aylık bazda evsel ve endüstriyel soğutma makineleri ile takım tezgahları ihracatında düşüş gözlenirken; içten yanmalı motorlar, tekstil ve konfeksiyon makineleri ile türbin, turbo-jet ve hidrolik sistemlerde artış yaşandı. Ocakta en büyük iki ihracat pazarı Almanya ve ABD'ye ihracat artarken, küresel bankacılık sisteminin müdahalesi neticesinde Rusya'ya dış satımda yüzde 30'a yakın düşüş yaşandı. Açıklamada görüşlerine yer verilen Makine İhracatçıları Birliği Başkanı Kutlu Karavelioğlu, dünyada makine üretimi ve ihracatının artmadığı 2023'ü üretimde yüzde 22,9'luk, ihracatta ise yüzde 10,6'lık yükselişle kapattıklarını anımsattı. Türkiye'nin ana ihracat pazarı Avrupa Birliği'nde yaşanan olumsuz gelişmelere değinen Karavelioğlu, bu bölgedeki yatırımlardaki isteksizliklerden, taleplerin ertelenmesinden ve makine sektörünün üretiminin düşmesinden bahsetti. Karavelioğlu, son yıllarda Avrupa ülkelerinin makine sektöründe Türkiye'de yetişen nitelikli işgücünü çekmeye çalıştığını kaydederek, mühendis ve yazılımcılara yönelik açık hamlelerin KOBİ'ler üzerinde yükselen sektörün geleceği açısından tehdit oluşturduğunu anlattı. Kutlu Karavelioğlu, ""Türkiye'nin makine fabrikaları önce savunma sanayimize, oradan da Avrupa'ya tasarımcı ve teknik insan yetiştirip ihraç eden bir eğitim öğretim kurumuna dönüştü; bir diploma vermediğimiz kaldı. Fikri mülkiyet meselesi bir yana, bu kayıpların işin idamesine yönelik ağır bedelleri olacağını görmek durumundayız."" açıklamasında bulundu. ""Yeni siparişlerin bir kısmı sürdürülebilirlik koşullarına bağlanacak"" MAİB Başkanı Karavelioğlu, yaza doğru artması beklenilen siparişlerin bir kısmının sürdürülebilirliğe dair yeni koşullara bağlanacağına dikkati çekerek, işletmelerin Avrupa Yeşil Mutabakatı ile uyumunun öneminden bahsetti. Bu konudaki faaliyetlerine değinen Karavelioğlu, ""Sürdürülebilirlik Eylem Planı Raporumuzda çizdiğimiz yol haritasını somut pratiğe dönüştürmek ve tasarlanan reçetelerin firmalar ölçeğinde hayata geçmesine öncü olabilmek amacıyla türlü yöntem ve araçlar geliştiriyoruz. İkiz Dönüşüm UR-GE Projemiz, ihtiyaç analizi ve küme yol haritası oluşturulması konusunda Ticaret Bakanlığımızın en iyi uygulama örneği ödülüne layık görüldü."" açıklamasında bulundu. ""Makine sektörü kendi yağıyla kavrulmaz"" Kutlu Karavelioğlu, yüksek katma değerli ihracatçı sektörlerin, gelişmiş ülkelerin tamamında ekonominin göz bebeği kabul edildiğine vurgu yaparak, şu ifadeleri kullandı: ""Makine sektörümüzün pandemi öncesi 2019'a göre yüzde 70 daha fazla miktarda üretim, yüzde 40 daha fazla değerde ihracat yapar hale gelmesinde, teknoloji ve ürünlerin çeşitlenip katma değerinin ve rekabetçiliğinin artmasında, çevikliğinin ve dayanıklılığının pekişmesinde devletin koruyucu ve kollayıcı mekanizmalarının büyük rolü olduğunu hep söylüyoruz. Bu durumun ileri ülkelerden başlayarak kendi teknolojilerini geliştirmek iddiasındaki bütün ülkeler için geçerli olduğunu da sık sık yinelemek lüzumu duyuyoruz."" Karavelioğlu, bu desteklerin olmaması veya devam etmemesi halinde KOBİ yapısındaki sektörün dünyanın hiçbir yerinde kendi yağı ile kavrulamayacağını bildirdi. İthalatta yaşanan artışa işaret eden Karavelioğlu, ""İthalat rejiminde alınan tedbirlerin başarılı olabilmesi için Yatırım Teşvik Mevzuatımızdaki açık kapıların acilen kapatılması gerektiğini düşünüyoruz."" değerlendirmesinde bulundu."
623,Bozulan ürün için 3 yıl önceki fiyattan ödeme teklifi hakem heyetinden döndü,"Aldığı bilgisayarın arızasının giderilememesi nedeniyle değişim talebinde bulunan müşterisine, fatura bedeli kadar ödeme yapmayı teklif eden teknoloji mağazası haksız bulundu. Tüketici hakem heyeti, bilgisayarın bedelinin bugünkü değeri üzerinden ödenmesine karar verdi.",Ekonomi,https://www.trthaber.com/haber/ekonomi/bozulan-urun-icin-3-yil-onceki-fiyattan-odeme-teklifi-hakem-heyetinden-dondu-837755.html,"L.D, 2021'de ülke genelinde yaygın bir teknoloji mağazasının İzmir'deki şubesinden 18 bin 100 lira karşılığında dizüstü bilgisayar aldı. Bilgisayarın bir süre sonra bozulması üzerine L.D, garanti kapsamındaki bilgisayarı yetkili servise götürdü. Tamir olan bilgisayarın yeniden arızalanması üzerine L.D, bu kez mağazadan değişim talep etti. Mağaza, bilgisayar için alış tarihinde kesilmiş fatura bedeli kadar ödeme yapmayı teklif etti. L.D, geçen yıl 6 Temmuz'da ürünün güncel fiyatının 48 bin lira fazla olduğunu belirterek, avukatı İsmail Mert Özbahadır aracılığıyla İzmir İl Tüketici Hakem Heyetine başvurdu. Mağaza, savunmasında, ürünün stoklarında mevcut olmadığını, ilgili tarihteki fatura bedeli üzerinden ödeme yapabileceğini bildirdi. İzmir İl Tüketici Hakem Heyeti, başvuru sahibi L.D'yi haklı buldu. Enflasyonist ortamda fatura bedeli üzerinden bedel iadesinin tüketicinin aleyhine olacağını vurgulayan heyet, firmanın ""ürünün ayıpsız misli""nin tüketiciye teslimine karar verdi. ""Tüketici para Bilgisayarın piyasa fiyatı 95 bin lira olarak revize edildi"" Avukat Özbahadır, müvekkilinin haklı görülmesinin kendilerini de memnun ettiğini belirtti. Firmanın bilgisayarı müvekkiline temin edemediğini aktaran Özbahadır, ""Bilgisayarın piyasa fiyatı 95 bin lira olarak revize edildi. Ürünü iade etmeyen firma, yaklaşık 5 kattan fazla artan bedeli masraflarıyla birlikte ödemek zorunda kaldı."" dedi. Özbahadır, bu tarz durumlarda vatandaşların mağdur olmaması için haklarını araması gerektiğini de sözlerine ekledi."
624,Piyasa Katılımcıları Anketi yayımlandı,"Türkiye Cumhuriyet Merkez Bankası Piyasa Katılımcıları Anketi'ne göre, Tüketici Fiyat Endeksi'nde yıl sonu artış beklentisi yüzde 42,96 oldu. 12 ay sonrası için politika faizi beklentisi ise yüzde 36,62 düzeyinde oluştu.",Ekonomi,https://www.trthaber.com/haber/ekonomi/piyasa-katilimcilari-anketi-yayimlandi-837730.html,"Merkez Bankası, reel ve finansal sektör temsilcileri ile profesyonellerden oluşan 68 katılımcıyla gerçekleştirdiği şubat ayı Piyasa Katılımcıları Anketi'ni yayımladı. Buna göre, geçen ay yüzde 3,51 olan şubat ayı TÜFE artışı beklentisi, bu anket döneminde yüzde 3,80'e çıktı. Cari yıl sonu TÜFE artışı beklentisi de yüzde 42,04'ten yüzde 42,96'ya yükseldi. TÜFE'de artış beklentileri 12 ay sonrası için yüzde 39,09'dan yüzde 37,78'e, 24 ay sonrası için yüzde 23,69'dan yüzde 23,05'e geriledi. Katılımcıların yıl sonu dolar/TL beklentisi 40,0212 olurken, 12 ay sonrası dolar/TL beklentisi 40,6370'ten 41,1543'e yükseldi. Bir önceki anket döneminde 34,4 milyar dolar olan yıl sonu cari işlemler açığı beklentisi, bu dönemde 34,6 milyar dolara çıktı. Gelecek yıl için cari işlemler açığı beklentisi ise 32,9 milyar dolara geriledi. Politika faizi cari ay sonu beklentisi yüzde 45 Cari yıl için Gayrisafi Yurt içi Hasıla (GSYH) artış beklentisi yüzde 3,4'ten yüzde 3,3'e, gelecek yıl için büyüme beklentisi yüzde 3,9'dan yüzde 3,8'e indi. TCMB'nin politika faizine ilişkin cari ay sonuna ve 3 ay sonrasına yönelik beklentiler yüzde 45 olarak belirlendi. 12 ay sonrası için politika faizi beklentisi ise yüzde 36,62 düzeyinde oluştu."
625,Güney Kore menşeli diş implantı ithalatına soruşturma,Güney Kore menşeli diş implantı firmalarına yönelik damping soruşturması açılmasına karar verildi.,Ekonomi,https://www.trthaber.com/haber/ekonomi/guney-kore-menseli-dis-implanti-ithalatina-sorusturma-837724.html,"Ticaret Bakanlığı tarafından hazırlanan İthalatta Haksız Rekabetin Önlenmesine İlişkin Tebliğ, Resmi Gazete'de yayımlanarak yürürlüğe girdi. Buna göre, yerli üreticiler, Güney Kore menşeli ""protez dişlerin bağlantı parçaları"" (diş implantları) ithalatına yönelik yürürlükte bulunan dampinge karşı kesin önlemin ihraç fiyatlarının düşürülmesiyle etkisiz kılındığı iddiasıyla başvuru yaptı. Ürünün, önlem öncesi ve sonrası bir yıllık ağırlıklı ortalama ihraç fiyatları karşılaştırıldığında, önleme tabi ülkedeki diğer ihracatçıların ve Türkiye'nin diğer ülkelerden yaptığı ortalama ithal fiyatlarının aksine, Güney Koreli iki firmanın ihracat fiyatlarının kayda değer şekilde düştüğü görüldü. Yapılan inceleme sonucunda, yerli üreticiler tarafından yapılan başvurunun yeterli bilgi, belge ve delilleri içerdiği anlaşıldı. Güney Kore menşeli ürüne yönelik tamamlanan damping soruşturmasının, ihraç fiyatının yeniden belirlenmesi ve belirlenen yeni ihraç fiyatına göre damping marjının yeniden hesaplanabilmesi için Megagen ve Dio firmalarına yönelik yeniden açılmasına karar verildi. Bilyalı rulmanın birim gümrük kıymeti belirlendi Öte yandan Bakanlığın ""İthalatta Gözetim Uygulanmasına İlişkin Tebliğ'de Değişiklik Yapılmasına Dair Tebliğ""i de Resmi Gazete'de yayımlandı. Buna göre, dış çapı 9-30 milimetre, 30-52 milimetre, 52-100 milimetre aralığında olan ve 100 milimetreden fazla olan bilyalı rulman ithalatında birim gümrük kıymeti kilogram başına 15 dolar olarak tespit edildi."
626,"Geçen yıl yaklaşık 781,4 milyon bozuk para dolaşıma sunuldu","Geçen yıl 781 milyon 492 bin 300 adet madeni para dolaşıma sunulurken, cebe giren bozuk paranın değeri 659 milyon 542 bin 600 lira oldu.",Ekonomi,https://www.trthaber.com/haber/ekonomi/gecen-yil-yaklasik-7814-milyon-bozuk-para-dolasima-sunuldu-837701.html,"Darphane ve Damga Matbaası Genel Müdürlüğü verilerine göre, 2023 yılı boyunca tedavüle verilen madeni para miktarı 781 milyon 492 bin 300 adet olarak gerçekleşti. Tedavüle sunulan madeni paraların değeri 659 milyon 542 bin 600 lira olarak hesaplandı. Verilere göre, 12 ayda 21 milyon 781 bin 200 adet 5 lira, 463 milyon 288 bin 100 adet 1 lira, 105 milyon 468 bin adet 50 kuruş, 105 milyon 788 bin adet 25 kuruş, 78 milyon 567 bin adet 10 kuruş, 6 milyon 120 bin adet 5 kuruş ve 480 bin adet 1 kuruş dolaşıma sunuldu."
627,Tarım ÜFE ocakta arttı,"Tarım Ürünleri Üretici Fiyat Endeksi ocakta bir önceki aya göre yüzde 3,85, geçen yılın aynı ayına kıyasla yüzde 57,85 artış gösterdi.",Ekonomi,https://www.trthaber.com/haber/ekonomi/tarim-ufe-ocakta-artti-837697.html,
628,Türkiye'de ocakta 80 bin 308 konut satıldı,"Türkiye genelinde konut satış sayısı ocakta geçen yılın aynı ayına göre yüzde 17,8 azalarak 80 bin 308 oldu.",Ekonomi,https://www.trthaber.com/haber/ekonomi/turkiyede-ocakta-80-bin-308-konut-satildi-837691.html,"Türkiye İstatistik Kurumu (TÜİK), ocak ayına ilişkin konut satış istatistiklerini açıkladı. Buna göre, Türkiye genelinde konut satışları Ocak ayında bir önceki yılın aynı ayına göre yüzde 17,8 azalarak 80 bin 308 oldu. Konut satışlarında İstanbul 13 bin 423 konut satışı ve yüzde 16,7 ile en yüksek paya sahip oldu. Satış sayılarına göre İstanbul'u 6 bin 709 konut satışı ve yüzde 8,4 pay ile Ankara, 5 bin 250 konut satışı ve yüzde 6,5 pay ile Antalya izledi. Konut satış sayısının en az olduğu iller sırasıyla 17 konut ile Ardahan, 38 konut ile Hakkari ve 40 konut ile Bayburt oldu. Türkiye genelinde ipotekli konut satışları Ocak ayında bir önceki yılın aynı ayına göre yüzde 63,5 azalış göstererek 5 bin 915 oldu. Toplam konut satışları içinde ipotekli satışların payı yüzde 7,4 olarak gerçekleşti. Ocak ayındaki ipotekli satışların bin 404'ü ilk el satış olarak gerçekleşti. İlk el konut satış sayısı 25 bin 263 olarak gerçekleşti Türkiye genelinde ilk el konut satış sayısı, Ocak ayında bir önceki yılın aynı ayına göre yüzde 8,2 azalarak 25 bin 263 oldu. Toplam konut satışları içinde ilk el konut satışının payı yüzde 31,5 oldu. Türkiye genelinde ikinci el konut satışları Ocak ayında bir önceki yılın aynı ayına göre yüzde 21,6 azalış göstererek 55 bin 45 oldu. Toplam konut satışları içinde ikinci el konut satışının payı yüzde 68,5 oldu. Yabancılara Ocak ayında 2 bin 61 konut satışı gerçekleşti Yabancılara yapılan konut satışları Ocak ayında bir önceki yılın aynı ayına göre yüzde 50,5 azalarak 2 bin 61 oldu. Ocak ayında toplam konut satışları içinde yabancılara yapılan konut satışının payı yüzde 2,6 oldu. Yabancılara yapılan konut satışlarında ilk sırayı 747 konut satışı ile Antalya aldı. Antalya'yı sırasıyla 710 konut satışı ile İstanbul ve 211 konut satışı ile Mersin izledi. Ocak ayında Rusya Federasyonu vatandaşları Türkiye'den 555 konut satın aldı. Rusya Federasyonu vatandaşlarını sırasıyla 208 konut ile İran, 127 konut ile Ukrayna, 99 konut ile Irak ve Kazakistan vatandaşları izledi."
629,Borsa güne yükselişle başladı,"Borsa İstanbul'da BIST 100 endeksi, güne yüzde 0,35 yükselişle 9.274,48 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-837688.html,"Açılışta BIST 100 endeksi, önceki kapanışa göre 32,32 puan ve yüzde 0,35 değer kazanarak 9.274,48 puana çıktı. Bankacılık endeksi yüzde 0,24 ve holding endeksi yüzde 0,30 artış kaydetti. Tüm sektör endeksleri yükselirken, en fazla kazandıran yüzde 0,96 ile bilişim oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 1,87 değer kazancıyla 9.242,15 puandan tamamlayarak kapanış rekoru kırdı. Endeks gördüğü en yüksek seviyeyi de 9.282,89 puana taşıdı. Analistler, küresel pay piyasalarının, teknoloji şirketleri öncülüğünde haftanın son işlem gününe pozitif bir seyirle başladığını ifade ederek, bugün gözlerin ABD'nin üretici enflasyonu verilerine çevrildiğini söyledi. Öte yandan, dün Hazine ve Maliye Bakanlığı ev sahipliğinde, Türkiye Cumhuriyeti Cumhurbaşkanlığı Yatırım Ofisi ve Dış Ekonomik İlişkiler Kurulu (DEİK) organizasyonuyla düzenlenen Türkiye-Suudi Arabistan Yatırım ve İş Forumu'nun gala yemeği Cumhurbaşkanı Yardımcısı Cevdet Yılmaz'ın katılımıyla İstanbul'da gerçekleştirildi. Suudi Arabistan Yatırım Bakanı Khalid Al-Falih, 2030 vizyonu çerçevesinde yatırımlar gerçekleştirebilmek için ciddi adımlar atacaklarını belirterek, ""Uluslararası şirketlerle yaklaşık 1 trilyon 800 milyar dolarlık yatırım fırsatlarından bahsediyoruz. Umuyorum ki Türk firmaları bu yatırım alanlarından en çok istifade eden firmalar olur."" dedi. Analistler, bugün yurt içinde yoğun veri gündemi, yurt dışında ise ABD'de Üretici Fiyat Endeksi (ÜFE), inşaat izinleri ve Michigan tüketici güven endeksi verilerinin takip edileceğini ifade ederek, teknik açıdan BIST 100 endeksinde 9.300 ve 9.500 seviyelerinin direnç, 9.200 ve 9.000 seviyelerinin destek konumunda olduğunu kaydetti."
630,Küresel piyasalar pozitif seyrediyor,"Küresel piyasalar, haftanın son işlem gününe pozitif bir seyirle başlarken, bugün gözler ABD'nin üretici enflasyonu verilerine çevrildi.",Ekonomi,https://www.trthaber.com/haber/ekonomi/kuresel-piyasalar-pozitif-seyrediyor-837677.html,"Dünya genelinde yapay zeka ile ilgili teknoloji şirketleri piyasaların yönü üzerinde belirleyici olmaya devam ediyor. Hafta boyunca piyasaların odak noktasında yer alan ABD'li çip üreticisi Nvidia'nın dün Google'ın üst kuruluşu Alphabet'in piyasa değerini geride bırakırken, ABD'li bilgi teknolojileri şirketi Super Micro Computer'a ilişkin değerlemelerin revize edilmesiyle şirketin hisse fiyatı son 5 işlem gününde yüzde 40'tan fazla değer kazandı. Öte yandan, yapay zeka şirketlerinin uygulamaların yeni özelliklerini tanıtmaya devam etmesi, yatırımcıların odak noktasının teknoloji şirketleri üzerinde kalmasına yardımcı oluyor. ABD'li teknoloji şirketi Microsoft'un gelecek iki yıl içinde Almanya'ya çoğunluğu yapay zeka alanında olmak üzere 3,2 milyar avroluk yatırım yapmayı planladığı bildirilirken, San Francisco merkezli teknoloji şirketi OpenAl da metin komutlarıyla gerçekçi ve yaratıcı sahneler oluşturabilen yapay zeka modeli Sora'yı tanıttı. Bu hafta ABD enflasyonunun beklentileri aşmasının ardından ABD Merkez Bankasının (Fed) faiz indirimine geç başlayabileceğine yönelik fiyatlamalar güç kazanırken, ülkede dün açıklanan perakende satışların öngörülerin altında kalması enflasyonun gelecek dönemde hız kaybedebileceğine yönelik tahminleri destekledi. Buna göre, ABD'de perakende satışlar ocakta yüzde 0,8 azalışla beklentilerin altında kalarak geçen yıl mart ayından bu yana en sert aylık düşüşünü kaydetti. Analistler, söz konusu verinin ekonomik aktivitedeki canlılığın azaldığına işaret edebileceğini belirterek, Fed'in para politikası seyrine ilişkin daha fazla ipucu için daha çok verinin değerlendirilmesi gerektiğini söyledi. Ayrıca, ABD'de dün sanayi üretimi ocakta aylık bazda artış öngörülerin aksine yüzde 0,1 gerilerken, Fed New York şubesinin açıkladığı imalat endeksi de şubatta eksi 2,4 ile beklentilerin üzerinde gerçekleşmesine rağmen imalat sektöründe daralma yaşandığını gösterdi. Philadelphia Fed İmalat Endeksi ise şubatta 5,2'ye çıkarak sektörde 5 aylık daralmanın ardından genişleme sinyali verdi. ABD'de ilk kez işsizlik maaşı başvurusunda bulunanların sayısı ise 10 Şubat ile biten haftada 212 bine gerileyerek beklentilerin altında gerçekleşti. Analistler, ülkede açıklanan verilerin karışık sinyaller verdiğini dile getirerek, bugün açıklanacak olan Üretici Fiyat Endeksi (ÜFE) verilerinin Fed'in önümüzdeki dönemde atacağı adımlara ilişkin sinyaller verebileceğini belirtti. Öte yandan, Fed bankaların ciddi resesyonda bile hanehalkları ve işletmelere borç verebilmelerini sağlamaya yardımcı olacak 2024 stres testi senaryolarını yayımladı. Bankadan yapılan açıklamada, bu yıl 32 bankanın stres testine tabi tutulacağının bilgisi verilerek, bu bankaların ticari ve konut amaçlı gayrimenkul piyasalarının yanı sıra kurumsal borç piyasalarında artan stresle ciddi bir küresel resesyona karşı test edileceği aktarıldı. Bu yılki senaryoda, ABD'de işsizlik oranının 6,5 puan artışla yüzde 10'luk zirveye ulaştığı belirtilen açıklamada, bu artışa ciddi piyasa oynaklığı, şirket tahvili marjlarında genişleme, konut fiyatlarında yüzde 36 ve ticari gayrimenkul fiyatlarında yüzde 40 düşüş dahil varlık fiyatlarında ""çöküş""ün eşlik ettiği kaydedildi. Söz konusu gelişmelerin ardından ABD'nin 10 yıllık tahvil faizi yüzde 4,26'da bulunurken, dolar endeksi yüzde 0,1 artışla 104,4 seviyesinde seyrediyor. Dün yüzde 0,7 artışla günü 2 bin 4 dolardan tamamlayan altının ons fiyatı, şu sıralarda önceki kapanışının hemen altında alıcı buluyor. Dün yüzde 1,5 değer kazancıyla 82,4 dolardan günü tamamlayan Brent petrolün varil fiyatı, bugün önceki kapanışının yüzde 0,2 altında 82,2 dolardan işlem görüyor. Dün New York borsasında Nasdaq endeksi yüzde 0,30, S&P 500 endeksi yüzde 0,58 ve Dow Jones endeksi yüzde 0,91 artış kaydetti. ABD'de endeks vadeli kontratlar, yeni güne de alış ağırlıklı bir seyirle başladı. Avrupa Avrupa borsalarında da dün pozitif seyir hakim oldu. Avrupa Merkez Bankası (ECB) Başkanı Christine Lagarde dün, Avro Bölgesi'nde enflasyonun hedefe doğru gerilediğini, ancak yüzde 2'lik hedefin yakalanmasından emin olmak için daha fazla veriye ihtiyaç duyduklarını söyledi. Avrupa Birliği (AB) Komisyonu, satın alma gücünün zayıflaması ve yüksek faiz oranlarının kredileri azaltmasıyla Avro Bölgesi'nde bu yılki ekonomik büyüme beklentisini yüzde 1,2'den yüzde 0,8'e indirdi. AB, üye ülkelerde yenilenebilir hidrojen tedarikini artırmaya yönelik altyapı projelerine 6,9 milyar avroluk kamu desteği verilmesine onay verirken, Birleşmiş Milletler (BM), Dünya Bankası, Avrupa Komisyonu ve Ukrayna hükümeti tarafından hazırlanan raporda, Ukrayna ekonomisinin savaşla geçen iki yılın ardından toparlanabilmesi için 486 milyar dolara ihtiyaç duyduğu bildirildi. Öte yandan, dün açıklanan verilere göre ise İngiliz ekonomisi geçen yıl ekim-aralık döneminde yüzde 0,3 ile beklentinin üzerinde küçüldü ve son iki çeyrektir daralarak teknik resesyona girdi. Dün, İngiltere'de FTSE 100 endeksi yüzde 0,38, Almanya'da DAX 40 endeksi yüzde 0,60, Fransa'da CAC 40 endeksi yüzde 0,86 ve İtalya'da MIB 30 endeksi yüzde 1,17 değer kazandı. Avrupa'da endeks vadeli kontratlar, yeni güne de pozitif bir seyirle başladı. Asya Asya pay piyasalarına da pozitif seyir öne çıkarken, Japonya'da Nikkei 225 endeksinin 34 yılın zirvesine yakın seyretmesi dikkati çekiyor. Japonya Merkez Bankası (BoJ) Başkanı Kazuo Ueda, iş gücü piyasasındaki sıkı duruşun devam ettiğini belirterek, şirketlerin artan maliyetlerinin fiyat artışlarına yansıyabileceğini söyledi. Reel ücretlerin kademeli olarak pozitife dönmesini beklediklerini aktaran Ueda, ""Ücretlerin 2025 mali yıl için enflasyon tahminimiz olan yüzde 1,8'den biraz daha fazla artmasını öngörüyoruz."" dedi. Öte yandan, Çin piyasalarında bugün de yeni yıl tatili nedeniyle işlem gerçekleşmedi. Kapanışa yakın Japonya'da Nikkei 225 endeksi yüzde 1,1 , Güney Kore'de Kospi endeksi yüzde 1,2 ve Hong Kong'da Hang Seng endeksi yüzde 2,4 artış kaydetti. Yurt içi piyasalar Yurt içinde dün alış ağırlıklı bir seyir izleyen Borsa İstanbul'da BIST 100 endeksi, günü yüzde 1,87 değer kazancıyla 9.242,15 puandan tamamlayarak kapanış rekoru kırdı. Endeks gördüğü en yüksek seviyeyi de 9.282,89 puana taşıdı. Dolar/TL, dün dalgalı bir seyir izleyerek günü yüzde 0,1 azalışla 30,7178'den tamamlamasının ardından bugün bankalararası piyasanın açılışında 30,8130 seviyesinden işlem görüyor. Öte yandan, dün Hazine ve Maliye Bakanlığı ev sahipliğinde, Türkiye Cumhuriyeti Cumhurbaşkanlığı Yatırım Ofisi ve Dış Ekonomik İlişkiler Kurulu (DEİK) organizasyonuyla düzenlenen Türkiye-Suudi Arabistan Yatırım ve İş Forumu'nun gala yemeği Cumhurbaşkanı Yardımcısı Cevdet Yılmaz'ın katılımıyla İstanbul'da gerçekleştirildi. Suudi Arabistan Yatırım Bakanı Khalid Al-Falih, 2030 vizyonu çerçevesinde yatırımlar gerçekleştirebilmek için ciddi adımlar atacaklarını belirterek, ""Uluslararası şirketlerle yaklaşık 1 trilyon 800 milyar dolarlık yatırım fırsatlarından bahsediyoruz. Umuyorum ki Türk firmaları bu yatırım alanlarından en çok istifade eden firmalar olur."" dedi. Analistler, bugün yurt içinde yoğun veri gündemi, yurt dışında ise ABD'de ÜFE, inşaat izinleri ve Michigan tüketici güven endeksi verilerinin takip edileceğini ifade ederek, teknik açıdan BIST 100 endeksinde 9.300 ve 9.500 seviyelerinin direnç, 9.200 ve 9.000 seviyelerinin destek konumunda olduğunu kaydetti."
631,Bakan Şimşek: Türkiye ile Suudi Arabistan'ın işbirliği yapması hem bizim hem onların menfaatine,"Hazine ve Maliye Bakanı Mehmet Şimşek, Suudi Arabistan'ın iddialı turizm hedeflerinin gerçekleştirilmesi için Türkiye'nin yardımcı olabileceğini söyleyerek, ""Türkiye ile Suudi Arabistan'ın işbirliği yapması hem bizim hem onların menfaatine"" dedi.",Ekonomi,https://www.trthaber.com/haber/ekonomi/bakan-simsek-turkiye-ile-suudi-arabistanin-isbirligi-yapmasi-hem-bizim-hem-onlarin-menfaatine-837664.html,"Şimşek, Türkiye-Suudi Arabistan Yatırım ve İş Forumu sırasında gazetecilerin sorularını yanıtladı. Suudi Arabistan'ın çok iddialı turizm hedefleri bulunduğunu dile getiren Şimşek, ""Türkiye, bu hedeflerin gerçekleştirilmesinde yardımcı olabilir. Çünkü bizim mevsimler örtüşmüyor; onların turizm mevsimi kış, bizimki genelde yaz ve sonbahardır"" diye konuştu. Şimşek, Türkiye'nin inşaat sektöründe çok muazzam birikimi olduğuna işaret ederek, sözlerini şöyle sürdürdü: ""Oradaki tesislerin yapılmasına ve işletmesine katkıda bulunabiliriz. Oraya tur operatörlerimiz ile turist götürmeye de katkıda bulunabiliriz. Dolayısıyla Türkiye ile Suudi Arabistan'ın bu alanlarda işbirliği yapması hem bizim hem onların menfaatine. Tur operatörlerimiz yazın buraya nasıl turist getiriyorlarsa, para kazanarak, oraya da turist götürebilirler. Biz artık turizmde dünyada ilk 5'teyiz. Yani 2022'de turist sayısında 4. sıradaydık. Bizim 2023 rakamlarımız belli. Dünya rakamları belli olunca belki muhtemelen yine 3. veya 4. sırada olabiliriz. Dolayısıyla Türkiye'nin bu konuda çok ciddi birikimi var."" ""Hizmet ihracatını çok önemsiyoruz"" Bakan Şimşek, amaçlarının hizmet ihracatını büyütmek olduğunu belirterek, burada 100 milyar doların üzerine ulaştıklarını, bu rakamı daha da büyütmek istediklerini söyledi. Şimşek, ""Hizmet ihracatına Maliye olarak çok güçlü destek veriyoruz. Yüzde 80 matrah indirimi sağladık. Yani diyelim ki Türkiye'den siz herhangi bir ülkeye belli alanlarda hizmet ihracatında bulunursanız fiilen ödeyeceğiniz vergi çok çok düşük düzeyde olacak. Yüzde 80 oranlı bir matrah indirimi var, o da önemli"" ifadelerini kullandı."
632,"Cumhurbaşkanı Yardımcısı Yılmaz, Suudi Arabistanlı bakanlarla görüştü","Cumhurbaşkanı Yardımcısı Cevdet Yılmaz, Suudi Arabistan Yatırım Bakanı Khalid Al Faleh ve Turizm Bakanı Ahmed Al Khateeb ile bir araya geldi.",Ekonomi,https://www.trthaber.com/haber/ekonomi/cumhurbaskani-yardimcisi-yilmaz-suudi-arabistanli-bakanlarla-gorustu-837636.html,"Cumhurbaşkanı Yardımcısı Cevdet Yılmaz, sosyal medya hesabından yaptığı açıklamada, Türkiye-Suudi Arabistan Yatırım ve İş Forumu kapsamındaki görüşmelerde iki ülke arasındaki güçlü ilişkilerin varlığı ile turizm ve yatırım alanlarında işbirliğinin artırılmasının önemini vurguladıklarını belirtti. Cevdet Yılmaz, şunları kaydetti: ""Suudi Arabistan Yatırım Bakanı Khalid Al Faleh ile görüşmemizde ülkelerimiz arasında son iki yılda yüzde 50 oranında artarak 2023 yılında 6,8 milyar dolar seviyesine ulaşan ticaret hacminin çok daha yüksek seviyelerde olmasını hedeflediğimizi ve kısa dönemde hızla en az 10 milyar dolar seviyesine ulaşılması hedefimizi teyit ettik. Bu kapsamda önümüzdeki süreçte Türk ve Suudi Arabistan iş dünyasının sıklıkla bir araya getirilmesi hususunda mutabık kaldık."" Suudi Arabistan Turizm Bakanı Ahmed Al Khateeb ile görüşmesinde ise Suudi Arabistan'dan Türkiye'ye gelen turist sayısının 2023'te yüzde 70 artışla yaklaşık 830 bine ulaşmasından duydukları memnuniyeti dile getirdiklerini belirten Yılmaz, açıklamasında şunlara yer verdi: ""Türkiye'den Suudi Arabistan'ı ziyaret eden vatandaşlarımızın sayısının ise 2023 yılında 3,5 kattan fazla artarak 670 bine ulaşmasının önemini değerlendirdik. Suudi Arabistan ve Türkiye arasındaki turizm potansiyelinin daha fazla değerlendirilmesi gerektiği konusunda da görüş birliğimizi dile getirdik. İki ülkenin liderleri arasındaki yakın ve güçlü siyasi diyaloğun varlığının ekonomik işbirliğimize olan katkısı geleceğe dönük işbirliği çalışmalarımızı daha da güçlendirecektir. Türkiye, Suudi Arabistanlı yatırımcılar için önemli fırsatlar sunmaya devam ederken, Suudi Arabistan da Türk müteşebbislerimiz için önemli yatırım ortamları sunmayı sürdürecektir."""
633,"Microsoft, Almanya'ya 3,2 milyar euroluk yatırım planlıyor","ABD'li teknoloji şirketi Microsoft, gelecek iki yıl içinde Almanya'ya çoğunluğu yapay zeka alanında olmak üzere 3,2 milyar euroluk yatırım yapmayı planlıyor.",Ekonomi,https://www.trthaber.com/haber/ekonomi/microsoft-almanyaya-32-milyar-euroluk-yatirim-planliyor-837628.html,"Microsoft Başkanı Brad Smith, başkent Berlin’de Almanya Başbakanı Olaf Scholz ile görüşmesinin ardından yaptığı açıklamada, ABD’li şirketin Almanya'daki varlığını genişletmek için 2025 sonuna kadar yaklaşık 3,2 milyar euro yatırım yapmayı planladığını söyledi. Microsoft'un son 40 yılda Almanya'ya yaptığı en büyük yatırımla ülkedeki yapay zeka ve veri merkezi altyapısının kapasitesini iki katına çıkarmayı ve eğitim programlarını genişletmeyi hedeflediğini belirten Smith, söz konusu yatırımın Microsoft'un Almanya’da yapay zeka ve veri merkezi altyapısı kapasitesini iki katına çıkaracağını dile getirdi. ""Bunu Almanya'ya duyduğumuz muazzam güven nedeniyle yapıyoruz"" diyen Smith, Almanya'nın teknolojik değişimde ""sürekli ön planda"" olduğunu vurguladı. Smith, söz konusu yatırım için Alman hükümetinden “herhangi bir sübvansiyon almadıklarını ve talep etmediklerini"" aktardı. Almanya Başbakanı Scholz ise Microsoft'un ülkesine yatırımını memnuniyetle karşıladıklarını ifade ederek, ""Bu, Almanya için güzel bir sabah. Söz konusu yatırım, ilerlemeye, büyümeye, modernliğe ve bu fırsatların temeli olarak küresel açıklığa yönelik gerçekten iyi bir taahhüttür."" dedi."
634,Bakan Yumaklı: Organize tarım bölgelerini hayata geçirmeye devam edeceğiz,"Bakan Yumaklı, ""Farklı illerde farklı lokasyonlarda hem bitkisel hem de hayvansal üretim ile ilgili organize tarım bölgelerini hayata geçirmeye devam edeceğiz"" açıklamasını yaptı.",Ekonomi,https://www.trthaber.com/haber/ekonomi/bakan-yumakli-organize-tarim-bolgelerini-hayata-gecirmeye-devam-edecegiz-837602.html,"Tarım ve Orman Bakanı İbrahim Yumaklı, Suluova Tarıma Dayalı İhtisas Besi Organize Sanayi Bölgesi'nde (TDİ Besi OSB) incelemelerde bulundu. Yumaklı, incelemelerinin ardından gazetecilere yaptığı açıklamada, Amasya'nın tarım ve hayvancılıkta Türkiye'nin önemli kentlerinden biri olduğunu söyledi. TDİ Besi OSB'nin örnek teşkil ettiğine vurgu yapan Bakan Yumaklı, şunları kaydetti: ""Organize tarım bölgeleri bitkisel, hayvansal üretimde üretimimizi arttırmak, verimli ve kaliteli üretime sahip olmak adına üreticilerimizin birbirlerine tecrübe aktarımı ile hem nitelik olarak hem nicelik olarak daha fazla üretim yapılmasına sebep olacak olan en önemli unsurlardan bir tanesi. Amacımız tüketicimizi makul fiyatla ürüne kavuşturmak ama aynı zamanda üretimimizi artırarak üreticilerimizin sürdürülebilir üretimini yapabileceği geliri elde etmesini sağlamaktır. Biz kim üretim yaparsa, Türkiye'nin ihtiyacı olan üretimi ve bu üretimden elde edilen bu ihtiyacın fazlası olanı da ihraç ederek ülkemize döviz kazandırmakla ilgili kim varsa onların yanındayız. Ülkemizde üretim sürdürülebilir olsun, verimli olsun, kaliteli olsun. Üreticiler, ürettiklerinin ve emeğinin karşılığını alsın. Tüketicilerde makul fiyatlara ihtiyaçları olan gıda ürünlerine ulaşsınlar. Bunun olması için Türkiye'nin dört bir tarafından bakanlığımız bütün çalışanlarıyla sahada."" Bakan Yumaklı'ya temaslarında Amasya Valisi Yılmaz Doruk, AK Parti Amasya milletvekilleri Haluk İpek ve Hasan Çilez eşlik etti."
635,BIST 100 rekor tazeledi,"Borsa İstanbul'da BIST 100 endeksi, yüzde 1,87 değer kazancıyla günü 9.242,15 puandan tamamlayarak tüm zamanların en yüksek günlük kapanışını gerçekleştirirken, gördüğü en yüksek seviye rekorunu 9.282,89 puana taşıdı.",Ekonomi,https://www.trthaber.com/haber/ekonomi/bist-100-rekor-tazeledi-837590.html,"BIST 100 endeksi, önceki kapanışa göre 170,07 puan artarken, toplam işlem hacmi 152,4 milyar lira oldu. Bankacılık endeksi yüzde 1,20, holding endeksi yüzde 1,81 değer kazandı. Tüm sektör endeksleri yükselirken, en çok kazandıran yüzde 3,31 ile kimya petrol plastik oldu. Öte yandan, düşüş eğilimini sürdüren Türkiye'nin 5 yıllık kredi risk primi (CDS) 297 baz puana geriledi. Bugün açıklanan verilere göre, ABD'de perakende satışlar, ocakta yüzde 0,8 ile beklentilerin üzerinde azalış kaydetti. Analistler, küresel pay piyasalarında, ABD Merkez Bankasının (Fed) faiz indirimlerine beklenenden daha geç başlayabileceğine yönelik beklentilerin öne çıkmasına karşın açıklanan perakende satışlar verisinin ardından bankanın faiz indirimlerine yılın ikinci çeyreğinde başlayabileceğine yönelik öngörülerin de güç kazanmaya başladığını söyledi. Yarın yurt içinde piyasa katılımcıları anketi, konut satışları ve konut fiyat endeksi, yurt dışında ise ABD'de Üretici Fiyat Endeksi (ÜFE), konut başlangıçları, inşaat izinleri ve Michigan Üniversitesi tüketici güven endeksinin öne çıkacağını dile getiren analistler, teknik açıdan BIST 100 endeksinde 9.300 seviyesinin direnç, 9.100 ve 9.000 seviyelerinin destek konumunda olduğunu kaydetti."
636,"TUSAŞ, Kahramanmaraş'ta üretime başlıyor","Türk Havacılık Uzay Sanayii tarafından Kahramanmaraş'ta kurulan uçak ve helikopter parçası üretim tesisi, istihdam ve ihracata katkı sağlayacak. Tesis, 22 Şubat Perşembe günü faaliyete geçecek.",Ekonomi,https://www.trthaber.com/haber/ekonomi/tusas-kahramanmarasta-uretime-basliyor-837533.html,"Türk Havacılık Uzay Sanayii'nin (TUSAŞ) Kahramanmaraş'a yapacağı yatırımların ilk etabı olarak Türkoğlu Organize Sanayi Bölgesi'nde 3 yıllığına kiralanan binada, altyapı, makina ve ekipman kurulumunda son aşamaya gelindi. Uçak ve helikopter parçası üretimi yapılacak tesiste ilk aşamada TUSAŞ tarafından eğitimden geçirilen 100 kişi istihdam edilecek.    Açılış 22 Şubat'ta Kahramanmaraş Ticaret ve Sanayi Odası Başkanı Mustafa Buluntu, Savunma Sanayii Başkanlığınca şehirde yatırım yapılması kararı alınmasının ardından TUSAŞ'a yer tahsis edildiğini söyledi. Depremlerin ardından savunma sanayisi şirketlerinin bölgede yatırım yaptığını belirten Buluntu, ""Kahramanmaraş'taki adımlar kapsamında TUSAŞ bu yatırımı üstlendi. Geçtiğimiz nisan ayı gibi Türkoğlu OSB'deki bir binada işe koyuldular ve şu anda deneme üretimleri başladı. 22 Şubat'ta da bu tesisin açılışını yapacağız."" dedi. Buluntu, Kahramanmaraş'ın, Türkiye'nin pamuk ipliğinin yüzde 55'ini, dokuma, örme ve denim kumaşlarda yaklaşık yüzde 20'sini ürettiğini, çelik mutfak eşya sektöründe de ülke üretiminin yüzde 70'ini yaptığını dile getirerek, yeni dönemde katma değeri yüksek ürünlerle ihracatta lig değiştireceklerine inandığını ifade etti. Kahramanmaraş'ın ihracatının yüzde 80'inin tekstil ve çelik mutfak eşyalarından oluştuğunu belirten Buluntu, şöyle konuştu: ""İki alanda kümelenme söz konusuydu. Biz istiyorduk ki Kahramanmaraş biraz daha değişik sektörlerde yatırım yapsın, ekonomik bakımdan çeşitlilik sahibi olsun. TUSAŞ yatırımıyla beraber biz savunma sanayisinde de iddialı hale geleceğiz. Cumhurbaşkanı'mız Recep Tayyip Erdoğan, TUSAŞ Başkanı ve Savunma Sanayii Başkanı'mız, Kahramanmaraş'a pozitif ayrımcılık yaptı. Bizim de gayretli ve istekli olduğumuz görülünce işin daha ileri taşınacağını düşünüyoruz. 22 Şubat'ta önemli isimlerle beraber bu tesisin açılışını yapacağız. Kahramanmaraş, 100 yılın felaketini yaşadı ama tekrar küllerinden doğacak ve 100 yılın yatırımını da alacağız.""    İlk üretimi Boeing'e yapmak istiyorlar Tesisin TUSAŞ'ın ortaklığında Kahramanmaraş iş dünyasının girişimleriyle faaliyet göstereceğini ve Kahramanmaraş Uzay ve Havacılık Sanayi AŞ adlı şirket üzerinden çalışmalarını yürüteceğini anlatan Buluntu, ""Bu şirket, ilk etapta üretimlerini TUSAŞ'a yapacak. Türkiye, Boeing firmasından uçak almıştı. Bunun yüzde 20'sinin Türkiye'de üretilme şartı var. İnşallah biz bu tesisi hızlı bir şekilde faaliyete geçirebilirsek belki ilk üretimlerimizi Boeing'e yaparız. Bu anlamda çok istekliyiz."" dedi. Savunma sanayisi yatırımıyla kentin büyük bir sıçrama yaşayacağını vurgulayan Buluntu, şunları kaydetti: ""Savunma sanayisiyle beraber yüzlerce yeni iş kolları, yeni sektörler oluşacak. Özellikle nitelikli iş gücü dediğimiz alanda gelişmeler olacak. Gençlerimizin de bu alana çok ilgi duyduğunu gözlemliyoruz. Savunma sanayisiyle Kahramanmaraş ihracat çıtasını yükseltecek ve devler liginde olacak."" Kahramanmaraş Ticaret Borsası Başkanı Mustafa Narlı da kentin böyle bir yatırıma kavuşmasının önemine işaret ederek, ""Yeni bir müjde var; TUSAŞ... İnşallah Sayın Cumhurbaşkanı'mız bize müjdeyi verecek. Bir TUSAŞ şirketi kuruyoruz Kahramanmaraş'ta halkla beraber, sanayiciyle beraber. Devletimiz bizim yanımızda oldu. Biz de inşallah onun altından kalkacağız. Bir de borcumuzu ödemiş olacağız devletimize."" dedi."
637,BM: Ukrayna ekonomisinin toparlanması için 486 milyar dolar gerekiyor,Ukrayna ekonomisinin savaşla geçen iki yılın ardından toparlanabilmesi için 486 milyar dolara ihtiyaç duyduğu açıklandı.,Ekonomi,https://www.trthaber.com/haber/ekonomi/bm-ukrayna-ekonomisinin-toparlanmasi-icin-486-milyar-dolar-gerekiyor-837526.html,"Birleşmiş Milletler (BM), Dünya Bankası, Avrupa Komisyonu ve Ukrayna hükümeti tarafından hazırlanan raporda, Ukrayna ekonomisinin Rusya savaşından gördüğü zarara ilişkin tahminlere yer verildi. Ukrayna'nın savaş nedeniyle 152 milyar dolar doğrudan zarara uğradığına işaret edilen rapora göre, hükümet inşaat ve restorasyon gibi öncelikli görevler için bu yıl 15 milyar dolara ihtiyaç duyacak. Ülke ekonomisinin toparlanabilmesi için gelecek 10 yılda 486 milyar dolar gerektiği ifade edilen raporda, söz konusu miktarın yüzde 17’sinin konut inşaatı, yüzde 15’inin ulaşım, yüzde 14’ünün ticaret ve sanayi, yüzde 12’sinin tarım ve yüzde 10’unun enerji yatırımları için kullanılması tavsiye edildi. Raporda, savaştan en çok etkilenen alanların konut ve toplumsal hizmetler, ulaştırma, ticaret, sanayi, enerji ve tarım olduğu kaydedilerek, Kiev, Donbas, Herson ve Zaporijya’nın en fazla zarar gören bölgeler olduğuna işaret edildi. Ukrayna Başbakanı Denis Şmıgal, raporda yer alan açıklamasında, ülkesi için sağlanacak mali yardımın ana kaynağının, Batılı ülkelerde dondurulan Rus varlıkları olması gerektiğini bildirdi. Rusya Devlet Başkanı Vladimir Putin, Batılı ülkelerin dondurduğu Rus varlıklarına el koyma girişimlerini ""haydutluk"" şeklinde tanımlamıştı."
638,Bankacılık sektörünün kredi hacmi 12 trilyon lira oldu,"Bankacılık sektörünün kredi hacmi, geçen hafta 67 milyar 879 milyon lira artarak 12 trilyon 8 milyar 987 milyon liraya yükseldi.",Ekonomi,https://www.trthaber.com/haber/ekonomi/bankacilik-sektorunun-kredi-hacmi-12-trilyon-lira-oldu-837518.html,"Bankacılık Düzenleme ve Denetleme Kurumu (BDDK) tarafından yayınlanan haftalık bültene göre, sektörün kredi hacmi 9 Şubat itibarıyla 67 milyar 879 milyon lira artış gösterdi. Söz konusu dönemde toplam kredi hacmi 11 trilyon 941 milyar 108 milyon liradan 12 trilyon 8 milyar 987 milyon liraya çıktı. Bankacılık sektöründe toplam mevduat ise bankalararası dahil geçen hafta 4 milyar 613 milyon lira azaldı. Toplam mevduat 14 trilyon 866 milyar 442 milyon lira oldu. Tüketici kredilerinin tutarı 1 trilyon 539 milyar liraya yükseldi Tüketici kredilerinin tutarı, 9 Şubat itibarıyla 5 milyar 811 milyon lira artışla 1 trilyon 538 milyar 994 milyon liraya yükseldi. Söz konusu kredilerin 437 milyar 341 milyon lirası konut, 93 milyar 786 milyon lirası taşıt ve 1 trilyon 7 milyar 866 milyon lirası ihtiyaç kredilerinden oluştu. Bu dönemde taksitli ticari kredilerin tutarı 23 milyar 776 milyon lira artarak 1 trilyon 471 milyar 481 milyon liraya çıktı. Bankaların bireysel kredi kartı alacakları da yüzde 0,3 artışla 1 trilyon 251 milyar 91 milyon liraya yükseldi. Bireysel kredi kartı alacaklarının 545 milyar 866 milyon lirasını taksitli, 705 milyar 224 milyon lirasını taksitsiz borçlar oluşturdu. Yasal öz kaynaklar arttı Bankacılık sektöründe takipteki alacaklar, 9 Şubat itibarıyla önceki haftaya göre 970 milyon lira artarak 197 milyar 55 milyon liraya yükseldi. Takipteki alacakların 160 milyar 500 milyon lirasına özel karşılık ayrıldı. Aynı dönemde bankacılık sisteminin yasal öz kaynakları, 1 milyar 309 milyon lira artarak 2 trilyon 619 milyar 151 milyon lira oldu."
639,Yerli teknolojiyle demiryolu sektöründe yeni dönem,"Ulaştırma ve Altyapı Bakanı Abdulkadir Uraloğlu, ASELSAN ile TCDD Taşımacılık arasında sinyalizasyon sistemi teminiyle ilgili sözleşme imzaladıklarını belirterek, ""ASELSAN, lokomotif ve trenlerimiz için de yerli sinyalizasyon sistemi geliştirecek"" dedi.",Ekonomi,https://www.trthaber.com/haber/ekonomi/yerli-teknolojiyle-demiryolu-sektorunde-yeni-donem-837514.html,"Ulaştırma ve Altyapı Bakanı Uraloğlu, TCDD'de düzenlenen Yerli ve Milli Araç Üstü Sinyalizasyon Ekipmanı Temini Töreni'ne katıldı. Burada yaptığı konuşmada, ülkenin dışa bağımlılıktan kurtulması için atılan adımların çok önemli olduğuna işaret eden Uraloğlu, Türkiye'nin, yerli ve milli teknoloji ürünleriyle dünya çapında küresel üretici ve ihracatçı bir ülke olduğunu söyledi. Uraloğlu, haberleşme, ulaşım, savunma sanayisi, otomotiv, denizcilik ve demir yolu alanlarında da özgün üretime büyük önem verdiklerini dile getirerek, ""Demiry olu araç üstü sinyalizasyon sistemleri kapsamında TCDD Taşımacılık ile ASELSAN'ın yaptığı bu işbirliği de bunun en güzel örneklerinden biridir."" ifadesini kullandı. TCDD'nin, Avrupa Birliği standardında tren işletmeciliği yaptığına dikkati çeken Uraloğlu, yüksek teknoloji ve maliyete sahip olan araç üstü sinyal sistemlerinin bugüne kadar yabancı firmalardan tedarik edildiğini aktardı. ""99 dizel-elektrikli ana hat lokomotifimiz için araç üstü sinyalizasyon ekipmanı geliştirilecek"" Uraloğlu, yerli ve milli sinyalizasyon sisteminin sürdürülebilir olması ve tüm trenlerde yaygınlaşabilmesi için çalışma başlattıklarını bildirerek, şöyle devam etti: ""Böylece hem maliyetleri düşüreceğiz hem de sistemi bilen teknik personelin yetiştirilmesini sağlamış olacağız. Sinyalizasyon ekipmanı olmayan 99 dizel-elektrikli ana hat lokomotifimiz için araç üstü sinyalizasyon ekipmanının geliştirilmesi, imali ve montajı amacıyla ASELSAN ile TCDD Taşımacılık AŞ arasında Araç Üstü Sinyalizasyon Sistemi Temini Projesi ile ilgili olarak 1 milyar 690 milyon lira tutarında sözleşme imzaladık. ASELSAN, Gayrettepe-İstanbul Havalimanı metro hattımızda kullanılan yerli metro sinyalizasyon sisteminden sonra lokomotif ve trenlerimiz için de yerli bir sinyalizasyon sistemi geliştirecek. Avrupa standartlarına göre sertifikalandırılacak sistem ile yük ve yolcu taşımacılığında daha güvenli bir trafik yönetim sistemi kurulmuş olacak."" Sözleşme süresinin 57 ay olduğuna işaret eden Uraloğlu, bu kapsamda 2026'da 17, 2027'de 48 ve 2028'de 34 lokomotife araç üstü sinyalizasyon ekipmanı yerleştireceklerini söyledi. Uraloğlu, proje ile trenler arasındaki minimum mesafenin veya sürenin azaltılmasına izin vererek demir yolu trafik kapasitesini artıracaklarını ve daha isabetli bir planlama yapacaklarını belirterek, ""Hat boylarında daha az bileşen kullanacağımızdan, bakım maliyetlerini düşüreceğiz. Demir yolu yük taşımacılığının rekabet gücünü artırarak daha ekonomik ve çevreci bir ulaşım sağlayacağız. Ayrıca projemiz kapsamında TCDD Taşımacılık personelinin eğitilmesi, dokümantasyon hizmetlerinin verilmesi, yedek malzeme tedariki ve garanti hizmetleri de mevcut."" ifadelerini kullandı. Yerli demir yolu sanayisinin Türkiye'nin yanı sıra yabancı ülkelerin ihtiyaçlarına da cevap verebilecek kapasiteye eriştiğini aktaran Uraloğlu, Türkiye Yüzyılı'nda yerli ve milli demir yolu sanayisi alanında çok büyük adımlar atarak başarılar yakaladıklarını anlattı. ""Lokomotifleri Avrupa standartlarında sinyalizasyon sistemleriyle donatacağız"" ASELSAN Genel Müdürü Ahmet Akyol da AR-GE yeteneklerini, Milli Teknoloji Hamlesi için kritik olan ulaştırma gibi sivil alanlara yansıtmayı çok önemsediklerine işaret ederek, ""Teknolojilerimizi, raylarımıza ve trenlerimize de ulaştırmış olmanın mutluluğunu yaşamaya da başladık. Son 7-8 yılda bu alandaki AR-GE çalışmalarına çok büyük kaynak ayırdık. Türkiye Raylı Sistem Araçları Sanayi AŞ'nin ürettiği milli trenlerimizde, araçların kalbi olan çekiş sistemi ile beyni olan tren kontrol ve yönetim sistemini üstlendik. Paydaşlarımızla birlikte Türkiye'yi dünyada sinyalizasyon sistemi geliştiren 5 ülkeden biri haline getirdik."" diye konuştu. Rayların en kritik parçası olan sinyalizasyon sistemlerinin milli tasarım olmasının olağanüstü durumlarda güvenlik ve lojistik açısından da katkı sağladığına dikkati çeken Akyol, ""Projeyle, metro hatlarında gösterdiğimiz başarıyı ana hatlarımıza da taşıyacağız. TCDD Taşımacılık, TCDD Teknik ve Türk Standartları Enstitüsü (TSE) ile işbirliği içinde 99 lokomotifimizi Avrupa standartlarında sinyalizasyon sistemleriyle donatacağız."" dedi. Akyol, yüksek katma değerli ihracat açısından metro sinyalizasyon sistemlerindeki yetkinliklerinin Türk müteahhitler tarafından yurt dışındaki projelerde de kullanılabileceğini söyledi. TCDD Taşımacılık AŞ Genel Müdürü Ufuk Yalçın da proje kapsamında daha emniyetli ve güvenli taşımacılık hizmeti sunmayı hedeflediklerini ifade etti. Açılış konuşmalarının ardından, Uraloğlu ve Akyol arasında Yerli ve Milli Araç Üstü Sinyalizasyon Ekipmanı Temini Protokolü imzalandı. Proje kapsamında, ulusal yeterlilik değerlendirme faaliyetleri TSE tarafından yürütülecek."
640,"AB, ekonomik büyüme tahminini düşürdü","Avrupa Birliği (AB) Komisyonu, satın alma gücünün zayıflaması ve yüksek faiz oranlarının kredileri azaltmasıyla Euro Bölgesi'nde bu yılki ekonomik büyüme beklentisini yüzde 0,8'e indirdi.",Ekonomi,https://www.trthaber.com/haber/ekonomi/ab-ekonomik-buyume-tahminini-dusurdu-837508.html,"AB Komisyonu'nun ""Avrupa Ekonomik Tahminleri 2023 Kış"" raporu yayımlandı. ""Enflasyonun gerilemesiyle büyümede gecikmeli toparlanma"" başlıklı raporda, AB ekonomisinin 2023'te yüzde 0,5, 2024'te yüzde 0,9, 2025'te yüzde 1,7, Euro Bölgesi ekonomisinin ise 2023'te yüzde 0,5 ve 2024'te yüzde 0,8, 2025'te 1,5 büyüyeceği öngörüldü. AB Komisyonu'nun bir önceki ""Sonbahar"" raporunda AB'nin 2023’te yüzde 0,6, 2024'te yüzde 1,3, 2025'te yüzde 1,7, Euro Bölgesinin 2023'te yüzde 0,6, 2024'te yüzde 1,2, 2025'te yüzde 1,6 büyüyeceği tahmin edilmişti. Son raporla birlikte AB ve Euro Bölgesi'nin büyüme tahminleri aşağı yönlü revize edilmiş oldu. Böylece, Euro Bölgesi büyüme tahmini bu yıl için yüzde 1,2'den yüzde 0,8'e indirildi. Almanya'nın bu yıl yüzde 0,3, gelecek yıl yüzde 1,2 büyüyeceği, Fransa'nın bu yıl yüzde 0,9, gelecek yıl yüzde 1,3 büyüyeceği tahminine yer verilen raporda, İtalya'nın bu yıl yüzde 0,7, gelecek yıl yüzde 1,2, İspanya'nın bu yıl yüzde 1,7, gelecek yıl yüzde 2 büyüyeceği öngörüldü. Raporda, 2023'te AB üyesi 11 ülke ekonomisinin küçüldüğüne dikkat çekilerek, Estonya'nın yüzde 3,5, İrlanda'nın yüzde 1,9, Macaristan ve Lüksemburg'un yüzde 0,8, Avusturya'nın yüzde 0,7, Letonya'nın yüzde 0,6, Finlandiya ve Çekya'nın yüzde 0,4, Almanya ve Litvanya'nın yüzde 0,3 ve İsveç'in yüzde 0,1 daraldığı bilgisi verildi. Bu yıl Almanya'nın yüzde 0,3, Fransa'nın yüzde 0,9, İtalya'nın yüzde 0,7, İspanya'nın yüzde 1,7 büyüyeceği tahmin edildi. Enflasyonun geçen yıl AB'de yüzde 6,3, Euro Bölgesi'nde yüzde 5,4 olduğu belirtilen raporda, bu yıl enflasyonun AB'de yüzde 3, Euro Bölgesi'nde yüzde 2,7'ye gerileyeceği, 2025'te ise enflasyonun AB'de yüzde 2,5, Euro Bölgesinde yüzde 2,2 seviyesinde gerçekleşeceği öngörüldü. Raporda, geçen yılki zayıf büyümenin ardından AB ekonomisinin 2024'e beklenenden daha zayıf bir seviyede girdiği belirtilerek, hem AB hem de Euro Bölgesi'ndeki büyümenin bu yıl için aşağı yönlü revize edildiğine vurgu yapıldı. 2023 yılında hane halkı satın alma gücündeki zayıflama, güçlü parasal sıkılaştırma, mali desteğin kısmen geri çekilmesi ve düşen dış talep nedeniyle büyümenin düşük kaldığına işaret edilen rapora göre, geçen yılın ikinci yarısında teknik durgunluktan kıl payı kurtulundu ancak büyüme 2024'te yeniden ivme kazanacak. Raporda, jeopolitik gerilimler arasında belirsizliğin arttığına işaret edilerek, ""Bu tahmin, uzun süren jeopolitik gerilimler ve Orta Doğu'daki çatışmanın daha da genişlemesi riski nedeniyle belirsizlikle çevreleniyor."" denildi. ""Kızıldeniz ticaretindeki aksamaların ardından nakliye maliyetlerindeki artışın enflasyon üzerinde yalnızca marjinal bir etki yaratması bekleniyor."" değerlendirmesinin hatırlatıldığı raporda, daha fazla kesintinin üretime zarar verebileceği ve fiyatları yükseltebilecek yeni arz darboğazlarına neden olabileceği vurgulandı."
641,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 1,37 değer kazanarak 9.196,35 puana çıktı.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-837495.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 124,28 puan artışla 9.196,35 puana yükseldi. Toplam işlem hacmi 62,7 milyar lira oldu. Bankacılık endeksi yüzde 0,41, holding endeksi yüzde 1,31 değer kazandı. Tüm sektör endeksleri yükselirken, en çok kazandıran yüzde 2,68 ile menkul kıymet yatırım ortaklığı oldu. Analistler, küresel pay piyasalarında, ABD Merkez Bankasının (Fed) faiz indirimlerine beklenenden daha geç başlayabileceğine yönelik beklentilerin artmasına karşın teknoloji hisseleri öncülüğünde pozitif bir seyir izlendiğini söyledi. ABD enflasyonunun beklentileri aşmasına rağmen ülkede devam eden bilanço sezonunda özellikle teknoloji şirketlerinin tahminlerin üzerinde gelen karlarının, ABD ekonomisinde ""yumuşak iniş"" senaryolarını güçlendirdiğini aktaran analistler, Fed yetkililerinin sözle yönlendirmelerinin de risk iştahını desteklediğini dile getirdi. Analistler, bugün yurt içinde yoğun veri gündemi, yurt dışında ise İngiltere'de büyüme ve sanayi üretimi, ABD'de haftalık işsizlik maaşı başvuruları, sanayi üretimi ile kapasite kullanım oranı verilerinin takip edileceğini ifade ederek, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 seviyelerinin destek konumunda olduğunu kaydetti."
642,"Türk yatırımcıların Mısır'daki yıllık cirosu 1,5 milyar dolar","Mısır'da Türk yatırımcıların 3 milyar dolara yakın yatırımı bulunurken, bu yatırımlar doğrudan 70 bin, dolaylı olarak 100 bin civarında istihdam sağlıyor. Yatırımların yıllık cirosu ise 1,5 milyar dolara ulaşıyor.",Ekonomi,https://www.trthaber.com/haber/ekonomi/turk-yatirimcilarin-misirdaki-yillik-cirosu-15-milyar-dolar-837467.html,"Dış Ekonomik İlişkiler Kurulu (DEİK) Türkiye-Mısır İş Konseyi Başkanı Mustafa Denizer, iki ülke arasındaki ticaret hacminin, 2007 yılında Mısır ile yapılan Serbest Ticaret Anlaşması ile artmaya başladığını ve şu anda 10 milyar dolarlara ulaştığını ifade etti. Türkiye ile Mısır arasındaki ticari ilişkilerde enerjinin önemli bir potansiyele sahip olduğuna işaret eden Denizer, iki ülke arasındaki ticaret hacminin gelecek 5 yıl içinde 15-20 milyar dolarlara ulaşmasının mümkün olduğunu dile getirdi. Denizer, Türk ürünlerinin hem kalite hem marka anlamında Mısır'da önemli bir imajının olduğunu vurgulayarak, ""Mısırın şu anki problemi döviz rezervlerindeki sıkışıklık ve darboğaz. Bu olduğu için Türkiye'den fazla ithalat yapamıyorlar. Cumhurbaşkanı Recep Tayyip Erdoğan'ın Mısır ziyareti ile siyasi olarak her şey normale dönerse Türkiye'ye karşı bir pozitif ayrımcılık başlayacak."" dedi. Mısır'ın enerjiden elde ettiği cari fazlanın bir şekilde Türk ürünlerine yönlendirilmesi gerektiğine dikkati çeken Denizer, ""Mısır sanayisinin çok ara mala ihtiyacı var. Bunları daha önce Türkiye'den temin ediyordu, hala edebilir. İç piyasaya mamul olarak girebilecek her türlü mala ihtiyacı var. İki ülke arasındaki ticaret hacminin 2 katına çıkma potansiyeli var."" değerlendirmesinde bulundu. Denizer, Türkiye'nin Afrika'daki en büyük ticaret hacminin Mısır ile olduğunu kaydederek, ""Bu fark gitgide de açılacak. Sonuçta Mısır 115 milyon nüfuslu çok büyük bir pazar."" diye konuştu. ""Mısırlı sanayiciler know-how açısından Türk sanayicileriyle ortaklık yapmak istiyor"" Mısır'da 3 milyar dolara yakın bir Türk yatırımının olduğunu aktaran Mustafa Denizer, ""Bu, doğrudan 70 bin civarında bir istihdam sağlıyor, dolaylı olarak da 100 bin civarında istihdam sağlıyor. Bu yatırımlardan yıllık 1,5 milyar dolar ciro elde ediyoruz. Bunun önemli bir kısmı da Mısır'dan üçüncü ülkelere ihracat. Yani Mısır'da başarılı Türk yatırımları mevcut."" dedi. Denizer, tekstil ve konfeksiyonda Mısır'ın toplam ihracatının üçte birini Türk iş adamlarının yönettiğini dile getirerek, ""Gitgide de bu oran da artıyor. Yatırımlar, tekstil ve konfeksiyona ağırlıklı ama bunun yanında diğer sektörlere de yatırım var. Turizm, lojistik, mağazacılık sektörlerine yatırımlar var. Bir sürüde yeni yatırımcı şu an devrede yatırım potansiyeline bakıyor, arsa arıyor, ortaklık bakıyor."" ifadelerini kullandı. Mısırların turist olarak Türkiye'ye gelmeyi çok sevdiklerini belirten Denizer, şunları kaydetti: ""Mısırlılar, burada para harcayıp alışveriş yapmayı çok seviyorlar. Mısırlı sanayiciler know-how açısından Türk sanayicileriyle ortaklık yapmak istiyor, işbirliği yapmak istiyorlar. Türk Hava Yolları bugünden sefer artırmaya başladı. Başka hava yollarımız Mısır'a uçmaya başladı. Ne kadar çok sefer varsa aslında o kadar çok insan karşılıklı birbirine gidiyor, geliyor ya turizm ya ticaret için. Dolayısıyla bu da bir gösterge, her şey daha iyi olacağını göreceğiz."""
643,Bütçe uygulama sonuçları açıklandı,"Türkiye'nin merkezi yönetim bütçe gelirleri ocak ayında 617,2 milyar lira, bütçe giderleri 768 milyar lira oldu.",Ekonomi,https://www.trthaber.com/haber/ekonomi/butce-uygulama-sonuclari-aciklandi-837443.html,"Hazine ve Maliye Bakanlığı, ocak ayına ilişkin bütçe uygulama sonuçlarını açıkladı. Buna göre, ocakta bütçe gelirleri, geçen yılın aynı ayına göre yüzde 113,5 artarak 617 milyar 249 milyon lira, bütçe giderleri yüzde 139 artışla 767 milyar 968 milyon lira olarak kaydedildi. Bütçe, ocakta 150 milyar 719 milyon lira açık verdi."
644,Kusurlu araç satışındaki uyuşmazlıklar 1 haftada çözülebilecek,Motorlu Araç Satıcıları Federasyonu bünyesinde MASFEDTAM adıyla kurulan tahkim mekanizmasıyla kusurlu araç alım satımındaki uyuşmazlıklar mahkemeye gidilmeden 1 hafta içinde çözüme kavuşturulabilecek.,Ekonomi,https://www.trthaber.com/haber/ekonomi/kusurlu-arac-satisindaki-uyusmazliklar-1-haftada-cozulebilecek-837434.html,"Motorlu Araç Satıcıları Federasyonu (MASFED) Başkanı Aydın Erkoç, araç alım satımlarında kilometre sıfırlama, kazalı araçların kusursuzmuş gibi satışa sunulması türünden sorunlar yaşanabildiğini söyledi. Türkiye'de 70 bin motorlu araç satıcısının bulunduğunu, yıllık 10 milyon aracın alınıp satıldığını ifade eden Erkoç, bu kadar büyük bir hareketliliğin görüldüğü bir sektörde ortaya çıkacak eksikliklerin ve kusurlu işlemlerin çözümü için harekete geçtiklerini dile getirdi. ""Disiplin Kuruluna bir yılda 600 başvuru yapıldı"" Bu tür durumlardan federasyon olarak büyük rahatsızlık duyduklarına işaret eden Erkoç, şu değerlendirmede bulundu: ""Bu sorunların önüne geçmek ve mesleğimizi daha itibarlı hale getirmek amacıyla disiplin kurulu oluşturduk. Galerilerden alınan kusurlu araçların satışına ilişkin sorunların çözüme kavuşması için oluşturduğumuz disiplin kuruluna, bir yıl içinde 600 başvuru yapıldı. Başvurulardan 598'i çözüme kavuşurken, 2 tanesi mahkemeye intikal etti."" Araç alım satımına ilişkin sorunların çözülebilmesi için Adalet Bakanlığından arabuluculuk ve alternatif uyuşmazlık yetkisi aldıklarını anlatan Erkoç, ""Tahkim de oluşturduk. MASFEDTAM adıyla oluşturulan tahkimde, Türkiye genelinde yaşanan her türlü sorunlu araç alım satımlarına ilişkin konuyu, artık mahkemeye gitmeden, hızlı bir şekilde çözüme kavuşturacağız. Böylece devletin yükünü de azaltacağız."" dedi. Erkoç, MASFEDTAM'ın şu anda sadece Ankara'daki Otonomi'de faaliyet gösterdiğine işaret ederek, yakın zamanda Türkiye'nin yer yerinde bu hizmeti vermek istediklerini kaydetti. ""Başvuruları hemen değerlendirmeye alıyoruz"" MASFEDTAM Başkanı Salih Kılınç da başvuruların ""0 (312) 282 46 46"" numaralı telefon aranarak yapılabileceğini ifade ederek, ""Başvuruları hemen değerlendirmeye alıyoruz. Sorunları en fazla 1 hafta içinde çözüme kavuşturmak istiyoruz. Ayrıca vatandaşlarımız 'www.masfedtam.com.tr' adresinden ayrıntılı bilgilere ulaşabilir."" diye konuştu. Vatandaşların tahkime gidilmesi konusunda anlaşmaları ya da mağdurun başvurusuyla tahkim sürecinin başladığını anlatan Kılınç, ""Başvurunun ardından karşı tarafı davet ediyoruz. Tarafların karşılıklı anlaşmaları ve mağduriyetin giderilmesi için köprü görevi yapıyoruz. Belirlenen zarar ödenmezse icra takibi başlatılıyor."" ifadelerini kullandı. Kılınç, başvuru konusuna göre ücretin belirlendiğini dile getirerek, şunları kaydetti: ""Mahkemelere verilen ücretten daha düşük ücret alınıyor. Zaten ücret de hakemlere veriliyor. Biz herhangi bir ücret almıyoruz. Vatandaşlarımızın, araç alım satımlarında 'Ortaya çıkacak anlaşmazlıkta tahkim yetkilidir.' yazılı bir dilekçeyi karşılıklı imzalamaları, yaşanan sorunların daha hızlı çözülmesini sağlayacaktır."" değerlendirmesinde bulundu."
645,Borsa İstanbul güne yükselişle başladı,"Borsa İstanbul'da BIST 100 endeksi, güne yüzde 0,46 yükselişle 9.113,55 puandan başladı. Açılışta BIST 100 endeksi, önceki kapanışa göre 41,47 puan ve yüzde 0,46 değer kazanarak 9.113,55 puana yükseldi.",Ekonomi,https://www.trthaber.com/haber/ekonomi/borsa-istanbul-gune-yukselisle-basladi-837394.html,"Bankacılık endeksi yüzde 0,19 ve holding endeksi yüzde 0,60 artış kaydetti. Tüm sektör endeksleri yükselirken, en fazla kazandıran yüzde 2,93 ile menkul kıymet yatırım ortaklığı oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 0,87 değer kazancıyla 9.072,08 puandan tamamladı. Analistler, küresel pay piyasalarında, ABD Merkez Bankasının (Fed) faiz indirimlerine beklenenden daha geç başlayabileceğine yönelik beklentilerin artmasına karşın teknoloji hisseleri öncülüğünde pozitif bir seyir izlendiğini belirterek, bugün yoğun veri gündeminin yatırımcıların odağına yerleştiğini söyledi. ABD enflasyonunun beklentileri aşmasına rağmen ülkede devam eden bilanço sezonunda özellikle teknoloji şirketlerinin tahminlerin üzerinde gelen karlarının, ABD ekonomisinde ""yumuşak iniş"" senaryolarını güçlendirdiğini aktaran analistler, Fed yetkililerinin sözle yönlendirmelerinin de risk iştahını desteklediğini dile getirdi. Analistler, bugün yurt içinde yoğun veri gündemi, yurt dışında ise İngiltere'de büyüme ve sanayi üretimi, ABD'de haftalık işsizlik maaşı başvurularının yanı sıra sanayi üretimi ile kapasite kullanım oranı verilerinin takip edileceğini ifade ederek, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 seviyelerinin destek konumunda olduğunu kaydetti."
646,Ücretli çalışan sayısı arttı,"Ücretli çalışan sayısı, Aralık 2023'te bir önceki yılın aynı ayına göre yüzde 1,7 artış göstererek 15 milyon 57 bin kişiye çıktı.",Ekonomi,https://www.trthaber.com/haber/ekonomi/ucretli-calisan-sayisi-artti-837391.html,"Türkiye İstatistik Kurumu, Aralık 2023 dönemine ilişkin ücretli çalışan istatistiklerini açıklayacak. Buna göre, sanayi, inşaat ve ticaret-hizmet sektörleri toplamında ücretli çalışan sayısı 2023 Aralık ayında bir önceki yılın aynı ayına göre yüzde 1,7 arttı. Ücretli çalışan sayısı bir önceki yılın aynı ayında 14 milyon 800 bin 999 kişi iken, 2023 yılı Aralık ayında 15 milyon 57 bin 373 kişi oldu. Ücretli çalışanların alt detaylarına bakıldığında; 2023 Aralık ayında ücretli çalışan sayısı yıllık olarak sanayi sektöründe yüzde 1,4 azaldı, inşaat sektöründe yüzde 10,1 arttı ve ticaret-hizmet sektöründe yüzde 2,0 arttı. Ücretli çalışan sayısı aylık yüzde 0,1 arttı Sanayi, inşaat ve ticaret-hizmet sektörleri toplamında ücretli çalışan sayısı 2023 Aralık ayında bir önceki aya göre yüzde 0,1 arttı. Ücretli çalışanların alt detaylarına bakıldığında; 2023 Aralık ayında ücretli çalışanlar aylık olarak sanayi sektöründe yüzde 0,3 azaldı, inşaat sektöründe yüzde 0,8 arttı ve ticaret-hizmet sektöründe yüzde 0,1 arttı."
647,"Brent petrolün varil fiyatı 81,28 dolar","Brent petrolün varili uluslararası piyasalarda 81,28 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8128-dolar-837382.html,"Dün 83,60 dolara kadar yükselen Brent petrolün varil fiyatı, günü 81,60 dolar seviyesinde tamamladı. Brent petrolün varil fiyatı, bugün saat 09.27 itibarıyla kapanışa göre yüzde 0,39 azalışla 81,28 dolar oldu. Aynı dakikalarda Batı Teksas türü (WTI) ham petrolün varili 76,31 dolardan alıcı buldu. Fiyatlar, dünyanın en büyük petrol tüketicisi ABD'de talebin zayıfladığına işaret eden verilerin ardından düşüşe geçti. ABD Enerji Enformasyon İdaresi (EIA), ülkedeki ticari ham petrol stoklarının geçen hafta yaklaşık 12 milyon varil artışla 439 milyon 400 bin varil seviyesine yükseldiğini açıkladı. Piyasa beklentisi, stokların 8 milyon 552 bin varil artacağı yönündeydi. Uzmanlar, stoklarda beklentilerin üzerinde gerçekleşen artışın İngiliz petrol şirketi bp'nin İndiana eyaletindeki bazı rafinerilerinin elektrik kesintileri nedeniyle devre dışı kalmasından kaynaklandığını belirtiyor. Söz konusu rafinerilerin günlük 435 bin varil petrol işleme kapasitesine sahip olduğu hesaplanıyor. ABD'de salı günü tahminleri aşan enflasyon verilerinin ardından ABD Merkez Bankasının faiz indirimlerine daha geç başlayacağına yönelik beklentilerin kuvvetlenmesi de fiyatların aşağı yönlü hareketlerini destekliyor. Brent petrolde gün içinde teknik olarak 81,55 ile 81,75 dolar aralığının direnç, 81,18 ile 81,01 dolar aralığının ise destek bölgesi olarak izlenebileceği belirtiliyor."
648,Küresel piyasalar veri gündemine odaklandı,"Küresel piyasalarda, teknoloji hisseleri öncülüğünde pozitif bir seyir izlenirken, bugün yoğun veri gündemi yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-veri-gundemine-odaklandi-837380.html,"ABD enflasyonunun beklentileri aşmasına rağmen ülkede devam eden bilanço sezonunda özellikle teknoloji şirketlerinin tahminlerin üzerinde gelen karları, ABD ekonomisinde ""yumuşak iniş"" senaryolarını güçlendirirken, Fed yetkililerinin sözle yönlendirmeleri de risk iştahını destekliyor. Pay piyasaları tarafında Uber, 7 milyar dolarlık hisse geri alımı açıklamasının ardından yüzde 15 değer kazanırken, Robinhood, gelirinin tahminlerin üzerine çıkmasıyla yüzde 14 artış kaydetti. Yapay zeka çiplerine olan talep artmaya devam ederken, California merkezli çip üreticisi Nvidia, yaklaşık 1,83 trilyon dolarlık piyasa değeriyle Amazon'un ardından 1,82 trilyon dolarlık Alphabet'i de geride bıraktı. Nvidia'nın hisseleri bugün yüzde 2,5 kazançla 739 dolara yükselirken, şirketin hisselerindeki artış yıl başından bu yana yüzde 50'ye yaklaştı. Finansal sonuçları beklentilerin üzerinde gelmesinin ardından yüzde 60'ı bulan Lyft'in hisselerindeki yükseliş, şirketin finansal işler müdürünün bilanço açıklamasında kar marjı görünümünde bir yazım hatası olduğunu belirtmesi sonrası yüzde 35'e geriledi. Fed yetkililerinin sözle yönlendirmeleri takip edilirken, Chicago Fed Başkanı Austan Goolsbee, enflasyonun gelecek birkaç ay biraz yüksek gelse de yine de hedefe dönme patikasıyla uyumlu olacağını belirtti. Mevcut para politikası duruşunun oldukça kısıtlayıcı olduğunu kaydeden Goolsbee, çok uzun süre kısıtlayıcı kalınması halinde Fed'in istihdam hedefi konusunda endişelenmek zorunda olacağını aktardı. Goolsbee, bir aylık Tüketici Fiyat Endeksinin (TÜFE) beklenilenden daha yüksek çıktığında heyecanlanmamak gerektiğini belirterek, ""3, 6 ya da 12 aylık dilimlere bakarsanız enflasyonun düşmekte olduğu çok açıktır."" dedi. Fed'in Denetimden Sorumlu Başkan Yardımcısı Michael Barr da beklenenden güçlü gelen enflasyon verilerinin Fed'in enflasyon hedefine dönüş yolunun ""engebeli"" olabileceğinin bir hatırlatıcısı olduğunu belirtti. Barr, yüzde 2'lik enflasyon hedefine giden yolda bulunduklarından emin olduklarını, ancak faiz indirimine başlamadan önce iyi verilerin gelmeye devam ettiğini görmelerinin gerektiğini vurguladı. Ülkede enflasyonun tahminleri aşmasının ardından yüzde 4,34 seviyesine kadar çıkarak 1 Aralık'tan bu yana en yüksek seviyesini test eden ABD'nin 10 yıllık tahvil faizi, yüzde 4,24 seviyesine geriledi. Altı günlük düşüş serisini bugün sonlandıran altının ons fiyatı, şu sıralarda yüzde 0,1 artışla 1993 dolardan alıcı buluyor. ABD ham petrol stoklarının son 3 ayın en yüksek seviyelere yükseldiğinin bildirilmesinin ardından Brent petrolün varil fiyatı düşüş eğiliminde hareket etti. Bugün önceki kapanışının yüzde 0,3 altında 80,9 dolardan işlem görüyor. Dün, New York borsasında Nasdaq endeksi yüzde 1,30, S&P 500 endeksi yüzde 0,96 ve Dow Jones endeksi yüzde 0,40 artış kaydetti. ABD'de endeks vadeli kontratlar, yeni güne de alış ağırlıklı bir seyirle başladı. Avrupa Avrupa borsalarında da pozitif seyir hakim olurken, bugün gözler İngiltere'de büyüme ve sanayi üretimi verilerine çevrildi. Dün açıklanan verilere göre, İngiltere'de TÜFE ocakta aylık bazda yüzde 0,6 ile beklenenden daha fazla azalırken, yıllık bazda ise yüzde 4 ile tahminlere paralel artış gösterdi. Avrupa İstatistik Ofisi (Eurostat), Avrupa Birliği (AB) ile Avro Bölgesi'nin 2023 yılı son çeyrek GSYH'sine ilişkin öncü verileri güncelledi. Buna göre, Avro Bölgesi'nde GSYH, yılın son çeyreğinde 2022'nin aynı dönemine göre yüzde 0,1 arttı. Avro Bölgesi'nde sanayi üretiminin ise geçen yılın aralık ayında kasıma göre yüzde 2,6 artışla beklentileri aşması dikkati çekti. Dün, İngiltere'de FTSE 100 endeksi yüzde 0,75, Almanya'da DAX 40 endeksi yüzde 0,38, Fransa'da CAC 40 endeksi yüzde 0,68 ve İtalya'da MIB 30 endeksi yüzde 0,63 artış kaydetti. Avrupa'da endeks vadeli kontratlar, yeni güne de pozitif bir seyirle başladı. Asya ABD borsalarında teknoloji sektörü öncülüğünde yaşanan yükseliş, Asya pay piyasalarına da taşınırken, bugün de yeni yıl tatili nedeniyle Çin piyasalarında işlem gerçekleşmedi. Japonya'da bugün açıklanan verilere göre GSYH, 4'üncü çeyrekte bir önceki çeyreğe göre yüzde 0,1 gerileyerek beklentilerin altında kaldı. Öngörüler, Japonya ekonomisinin ilgili dönemde yüzde 0,2 büyüyeceği yönündeydi. Ülkede kapasite kullanım oranı aralıkta yüzde 0,1 düşerken, sanayi üretimi yüzde 1,4 artışla tahminlerin altında kaldı. Dolar/yen paritesi ise yüzde 0,3 azalışla 150,1 seviyesinden işlem görüyor. Kapanışa yakın Japonya'da Nikkei 225 endeksi yüzde 1, Güney Kore'de Kospi endeksi yüzde 0,1 ve Hong Kong'da Hang Seng endeksi yüzde 0,2 değer kazandı. Yurt içi piyasalar Yurt içinde dün alış ağırlıklı bir seyir izleyen Borsa İstanbul'da BIST 100 endeksi, günü yüzde 0,87 değer kazancıyla 9.072,08 puandan tamamladı. Dolar/TL, dün alıcılı bir seyir izleyerek günü yüzde 0,1 artışla 30,7411'den tamamlamasının ardından bugün bankalararası piyasanın açılışında 30,7630 seviyesinden işlem görüyor. Analistler, bugün yurt içinde yoğun veri gündemi, yurt dışında ise İngiltere'de büyüme ve sanayi üretimi, ABD'de haftalık işsizlik maaşı başvurularının yanı sıra sanayi üretimi ile kapasite kullanım oranı verilerinin takip edileceğini ifade ederek, teknik açıdan BIST 100 endeksinde 9.100 ve 9.200 seviyelerinin direnç, 9.000 ve 8.900 seviyelerinin destek konumunda olduğunu kaydetti."
649,Cisco çalışanlarının yüzde 5'ini işten çıkaracak,"ABD merkezli ağ teknolojileri şirketi Cisco, yeniden yapılanma planı kapsamında küresel iş gücünü yaklaşık yüzde 5 azaltacağını duyurdu.",Ekonomi,https://www.trthaber.com/haber/ekonomi/cisco-calisanlarinin-yuzde-5ini-isten-cikaracak-837351.html,"Cisco, 27 Ocak'ta sona eren üç aylık döneme ilişkin bilançosunu açıkladı. Şirketten yapılan açıklamada, Cisco'nun gelirinin söz konusu dönemde yıllık yüzde 6 azalışla 12,8 milyar dolara gerilediği bildirildi. Açıklamada, şirketin net karının da aynı dönemde yüzde 5 azalarak 2,6 milyar dolara düştüğü kaydedildi. Cisco'nun organizasyonu yeniden düzenlemek ve temel öncelikli alanlara daha fazla yatırım yapılmasını sağlamak için yeniden yapılandırma planını da duyurduğu belirtilen açıklamada, bu planın şirketin küresel iş gücünün yaklaşık yüzde 5'ini etkileyeceği aktarıldı."
650,Evlilik kredisine başvurular başladı,"Aile ve Gençlik Fonu için başvurular bugün depremlerden etkilenen illerde başladı. Fonla, 48 ay vadeli 2 yılı geri ödemesiz 150 bin lira kredi desteği sunulacak.",Ekonomi,https://www.trthaber.com/haber/ekonomi/evlilik-kredisine-basvurular-basladi-837346.html,"Aile ve Gençlik Fonu'na ilişkin düzenlemeleri kapsayan yönetmelik, Cumhurbaşkanı Recep Tayyip Erdoğan'ın imzasıyla Resmi Gazete'de yayımlandı. Fona başvurusu onaylanan kişilere, 48 ay vadeli 2 yılı geri ödemesiz faizsiz 150 bin lira kredi desteği sunulacak. Genç çiftler, evlilik öncesi ve sonrası zorunlu eğitim ve danışmanlık hizmeti alacak. Kendi işini kurmak isteyen girişimci gençlere de destek verilecek. Hazine ve Maliye Bakanlığı'na bağlı kurulan Fon ile aile müessesinin güçlendirilmesi ve genç girişimcilere destek sağlanması amaçlanıyor. Fona; petrol, doğal gaz ve maden kaynaklarından elde edilen gelirin yüzde 20'si aktarılacak. Fon kaynakları ve aktarımlarına ilişkin mali veriler her 6 ayda kamuoyu ile paylaşılacak.   Aile ve Gençlik Fonu Yönetim Kurulu; Hazine ve Maliye Bakan Yardımcısı Başkanlığında beş kişiden oluşacak. Kurulda, Aile ve Sosyal Hizmetler, Gençlik ve Spor, Enerji ve Tabii kaynaklar ile Sanayi ve Teknoloji bakan yardımcıları görev alacak. Pilot bölge olarak deprem bölgesinin seçildiği Aile ve Gençlik Fonu için başvurular başladı. Fona başvurular, Aile ve Sosyal Hizmetler Bakanlığı'nın internet sitesinden yapılabiliyor."
651,Borsa günü yükselişle tamamladı,"Borsa İstanbul'da BIST 100 endeksi, günü yüzde 0,87 değer kazanarak 9.072,08 puandan tamamladı.",Ekonomi,https://www.trthaber.com/haber/ekonomi/borsa-gunu-yukselisle-tamamladi-837260.html,"BIST 100 endeksi, önceki kapanışa göre 78,07 puan artarken, işlem hacmi 132,1 milyar lira oldu. Bankacılık endeksi yüzde 1,35, holding endeksi yüzde 1,78 değer kazandı. Sektör endeksleri arasında en çok kazandıran yüzde 5,51 ile menkul kıymet yatırım ortaklığı, en çok gerileyen ise yüzde 1,34 ile iletişim oldu. Analistler, küresel pay piyasalarında, ABD'de beklentileri aşan enflasyon verilerinin ardından ABD Merkez Bankasının (Fed) faiz indirimlerine daha geç başlayacağına yönelik öngörülerin artmasıyla dalgalı bir seyir izlendiğini belirtti. Yarın yurt içinde haftalık para ve banka istatistikleri, yurt dışında ise İngiltere ve Japonya'da büyüme ve sanayi üretimi, ABD'de sanayi üretimi, perakende satışlar, haftalık işsizlik başvuruları, Philadelphia Fed İmalat Endeksinin takip edileceğini söyleyen analistler, teknik açıdan BIST 100 endeksinde 9.100 ve 9.200 seviyelerinin direnç, 9.000 ve 8.900 puanın destek konumunda olduğunu kaydetti."
652,ABD'de mortgage faizleri iki ayın en yüksek seviyesinde,"ABD'de 30 yıl vadeli mortgage (konut kredisi) için ortalama faiz oranı yüzde 6,87 ile yaklaşık son iki ayın en yüksek seviyesini gördü.",Ekonomi,https://www.trthaber.com/haber/ekonomi/abdde-mortgage-faizleri-iki-ayin-en-yuksek-seviyesinde-837242.html,"Mortgage Bankalar Birliği (MBA), 9 Şubat ile sona eren haftaya ilişkin mortgage verilerini açıkladı. Buna göre, mortgage başvuruları, geçen hafta bir önceki haftaya kıyasla yüzde 2,3 azaldı. Bu dönemde konut satın almaya yönelik başvurular yüzde 3, yeniden finansman başvuruları da yüzde 2 geriledi. Ülkede 30 yıl vadeli mortgage için ortalama faiz oranı ise yüzde 6,80'den yüzde 6,87'ye çıktı. Aynı dönemde 15 yıl vadeli mortgage için ortalama faiz oranı da yüzde 6,14'ten yüzde 6,30'a yükseldi. MBA Başkan Yardımcısı Joel Kan, verilere ilişkin değerlendirmesinde, geçen hafta mortgage faizlerinin yükselmesi nedeniyle başvuru faaliyetlerinin zayıf olduğuna işaret ederek, 30 yıl vadeli konut kredisi faizinin Aralık 2023'ün başından bu yana en yüksek seviyeye çıktığını bildirdi. Yüksek faiz oranları ve hala düşük olan ikinci el konut stoku nedeniyle satın alma başvurularının da zayıf kaldığını ifade eden Kan, yeniden finansman başvurularının ise durgun olmasına rağmen bir önceki yıla göre daha fazla olduğunu kaydetti."
653,Bitcoin'in piyasa değeri 1 trilyon doların üzerine çıktı,"Kripto para birimi Bitcoin'in fiyatı 51 bin doların üzerine çıkarken, piyasa değeri de 1 trilyon doları aştı.",Ekonomi,https://www.trthaber.com/haber/ekonomi/bitcoinin-piyasa-degeri-1-trilyon-dolarin-uzerine-cikti-837209.html,"Analiz şirketi Coinmarketcap'in verilerine göre, Bitcoin dahil küresel kripto para piyasasının değeri 24 saatte yüzde 2,7 artarak 1 trilyon 930 milyar doların üzerine çıktı. En büyük kripto para birimi olan Bitcoin'in fiyatı, spot Bitcoin borsa yatırım fonlarına (ETF) yatırımların artışının sürmesiyle son 24 saatte yüzde 3,1'den fazla değer kazandı. Spot Bitcoin ETF'lerine yönelik ilginin devam etmesinin yanı sıra büyük merkez bankalarının bu yıl faiz oranlarını düşürmeye başlayarak daha destekleyici bir para politikasına yöneleceğine ilişkin beklentiler Bitcoin'deki artışı destekliyor. Bugün TSİ 15.15 itibarıyla 51 bin 493 dolardan işlem gören Bitcoin, Aralık 2021'den bu yana en yüksek değerine ulaştı. Bitcoin'in haftalık değer kazancı da yüzde 20'yi aştı. Ekim 2023'ten bu yana yüzde 80'den fazla değer kazanan Bitcoin'in piyasa değeri de 1 trilyon doların üzerine çıktı. Bir duraklama dönemine girilebileceğine işaret ediliyor Analistler, nisanda gerçekleşecek ve yeni Bitcoin arzını azaltacak yarılanma (halving) sürecinin kripto paranın fiyatındaki yukarı yönlü ivmeyi desteklediğini ancak yükselişin yaklaşık 4 aydır sürmesi nedeniyle bir duraklama dönemine de girilebileceğine işaret ediyor. ABD Menkul Kıymetler ve Borsa Komisyonu (SEC), 11 farklı spot Bitcoin borsa yatırım fonunun (ETF) başvurusunu 11 Ocak'ta onaylamıştı. Spot Bitcoin ETF'lerine geçen hafta 1,1 milyar dolar yatırım yapılmıştı. Piyasa değeri bakımından 2. sırada yer alan Ethereum da son 24 saatte yüzde 2,4 değer kazanarak 2 bin 747 dolar seviyesine ulaştı. Ethereum da 2021'de 4 bin doların üzerine çıkarak rekor kırmıştı."
654,Kayseri pastırması AB tescili yolunda,Kayseri pastırmasının Avrupa Birliği nezdinde tescil başvurusuna ilişkin karar AB Resmi Gazetesi'nde yayımlandı.,Ekonomi,https://www.trthaber.com/haber/ekonomi/kayseri-pastirmasi-ab-tescili-yolunda-837135.html,"Kayseri Büyükşehir Belediye Başkanı Memduh Büyükkılıç, yazılı açıklamasında, Kayseri pastırmasının AB ülkelerinde de koruma altına alınması adına yaptıkları başvurunun AB Resmi Gazetesi'nde yayımladığını, kentin değerlerine sahip çıkmaya devam edeceklerini belirtti. Kayseri pastırmasının AB ülkelerinde de koruma altına alınacak olmasından mutluluk duyduğunu vurgulayan Büyükkılıç, şunları kaydetti: ""Sevdalısı olduğumuz bu şehrin tüm değerlerine sahip çıkıyoruz. Her şeyin en iyisini hak eden değerli hemşehrilerimle bu güzel haberi paylaşmaktan son derece mutluyum. Kayseri pastırmasının Avrupa Birliği nezdinde tescil başvurusu AB Resmi Gazetesi'nde yayımlandı. Anavatanı Kayseri olan pastırmamız, AB tarafından mahreç işareti Protected Geographical İndication-PGI olarak kaydedilip, Avrupa Birliğinde koruma altına alınacak."" "
655,Borsa günün ilk yarısında yükseldi,"Borsa İstanbul'da BIST 100 endeksi, günün ilk yarısında yüzde 0,34 değer kazanarak 9.024,77 puana yükseldi.",Ekonomi,https://www.trthaber.com/haber/ekonomi/borsa-gunun-ilk-yarisinda-yukseldi-837123.html,"Günün ilk yarısında yükseliş eğiliminde hareket eden BIST 100 endeksi, saat 13.00 itibarıyla önceki kapanışa göre 30,77 puan artışla 9.024,77 oldu. Toplam işlem hacmi 58,6 milyar lira oldu. Bankacılık endeksi yatay seyir izlerken, holding endeksi yüzde 0,62 değer kazandı. Sektör endeksleri arasında en fazla kazandıran yüzde 3,71 ile menkul kıymet yatırım ortaklığı, en fazla kaybettiren ise yüzde 1,01 ile madencilik oldu. Analistler, küresel pay piyasalarında, ABD'de beklentileri aşan enflasyon verilerinin ardından ABD Merkez Bankasının (Fed) faiz indirimlerine daha geç başlayacağına yönelik öngörülerin artmasıyla negatif bir seyir izlendiğini belirterek, yurt içi piyasaların pozitif ayrıştığını söyledi. Günün geri kalanında veri gündeminin sakin olduğunu ifade eden analistler, teknik açıdan BIST 100 endeksinde 9.100 ve 9.200 seviyelerinin direnç, 9.000 ve 8.900 puanın destek konumunda olduğunu kaydetti."
656,"154 yıllık değirmende ""Dergul"" tahini üretiliyor","Şırnak'ın Kumçatı beldesinde 154 yıllık su değirmeninde günde 400 kilogram tescilli ""Dergul"" tahini üretiliyor.",Ekonomi,https://www.trthaber.com/haber/ekonomi/154-yillik-degirmende-dergul-tahini-uretiliyor-837100.html,"Kent merkezine 10 kilometre uzaklıkta yer alan ve 5 mahalleden oluşan Kumçatı beldesinde yaklaşık 1000 dönüm alanda ikinci ürün olarak susam yetiştiriliyor. Cudi ve Gabar dağı eteklerindeki beldede susam, Kültür ve Turizm Bakanlığı desteğiyle geçen yıl restore edilen 154 yıllık su değirmeninde geleneksel yöntemlerle öğütülerek, tahine dönüştürülüyor. Yaklaşık 1 ton susamdan 800 kilogram tahin elde eden üreticiler, geçen yıl Türk Patent ve Marka Kurumunca ""Dergul"" adıyla tescillenen tahinin satışını artırdı. Su değirmeninde kış aylarında günde 400 kilogram üretilen tahin, birçok şehre de gönderiliyor.    ""Tahinimiz kendine has aromasıyla tüketicilerin beğenisine hasıl olmuştur"" Tarım ve Orman İl Müdürü Oktay Sezgin, Dergul tahininin kentte yetiştirilen susamın su baskısı yöntemiyle öğütülerek elde edildiğini, markalaşması için müdürlükleri nezdinde 2 yıl önce coğrafi işaret tescil belgesi alınması için çalışma başlattıklarını anımsattı. Türk Patent ve Marka Kurumunca 2 yıl önce yapılan başvurunun geçen yıl olumlu şekilde sonuçlandığını ifade eden Sezgin, ""Tahinimiz kendine has aromasıyla tüketicilerin beğenisine hasıl olmuştur. Bu güzel tadın Şırnak ilinin dışında ve komşusu olduğumuz ülkelerde de tüketilmesi son derece uygundur. Müdürlük olarak işletmelerimizin gıda kontrollerini yapıyoruz."" dedi. Tahinin tescillenmesinden sonra üretiminin ve ürüne olan güvenin arttığını kaydeden Sezgin, üreticilere yeni pazarların açılması için tescillenmesinin olumlu katkılarını gördüklerini söyledi. Sezgin, ""Daha önce ürünün güvenli olup olmadığını Müdürlüğümüze danışıyorlardı. Bu konuda çok sayıda telefon geliyordu. Tescillendikten sonra bölgede tahin üretimi ve tüketiminde artış oldu. Bunun mutluluğunu yaşıyoruz. Şırnak'ta böyle yöresel değerlerin tescillenmesi için çalışmalarımız sürüyor."" ifadelerini kullandı.    ""Siparişlere yetişemiyoruz"" Tarihi değirmeni işleten Misbah Demir de beldede üretilen susamı su değirmeninde hijyenik ortamda tahine dönüştürdüklerini, internet aracılığıyla sipariş aldıklarını, ürünü yurdun dört bir yanına gönderdiklerini belirtti. Kültür ve Turizm Bakanlığınca 2 sene önce değirmenin restore edildiğini ve kültür varlığı olarak tescillendiğini bildiren Demir, şunları kaydetti: ""Tahin tescillendikten sonra daha çok talep alıyoruz. Özellikle kış aylarında satışı artıyor. 154 yıllık bir geçmişi var değirmenin. Burada tahin yüzde 100 susamdan yapılıyor. Herhangi bir katkı maddesi yok. Susam da bizim bölgede tamamen doğal yöntemlerle yetiştiriliyor. Değirmende kış aylarında günde yaklaşık 400 kilogram tahin üretiyoruz. Yaz aylarında su azaldığı için sadece un öğütüyoruz. Tahin de tescillendikten sonra siparişleri yetiştiremiyoruz."" ""30 yıldan fazladır buraya geliyorum"" Üretici Saliha Sanrı da yıllardır su değirmenine susamlarını getirerek tahine dönüştürdüklerini anlattı. Sanrı, ""Susamlarımızı temizledikten sonra buraya getiriyoruz. Burada tuzladıktan sonra değirmende öğütüyoruz. 30 yıldan fazladır buraya geliyorum. Burası tarihi bir değirmen. Su değirmeninin tahini de unu da daha güzel oluyor."" diye konuştu. Kamil Atan ise doğal olduğu için 30 yıldır su değirmenini tercih ettiklerini belirtti. Atan, ""Değirmende üretilen tahinin coğrafi işaret alması bizi ziyadesiyle memnun etti. Bu vesileyle tanıtımı oldu."" dedi."
657,Battaniye üretim merkezi Uşak ihracat hedeflerine odaklandı,"Kahramanmaraş merkezli depremlerin ardından afetzedeler için 1,3 milyona yakın battaniye üreten Uşaklı battaniye üreticileri, erteledikleri ihracat hedeflerini bu yıl yakalamak istiyor.",Ekonomi,https://www.trthaber.com/haber/ekonomi/battaniye-uretim-merkezi-usak-ihracat-hedeflerine-odaklandi-837092.html,"Battaniye sektöründe geleneksel üretim merkezlerinden olan Uşak'ta yaklaşık 34 tesiste iç ve dış pazarlar için yıllık yaklaşık 14 milyon battaniye üretiliyor. Ege İhracatçı Birlikleri verilerine göre, Türkiye'nin battaniye ihracatı geçen yıl, 2022'ye göre yüzde 16 düşerek 66 milyon 510 bin dolardan 56 milyon dolara geriledi. Kahramanmaraş merkezli depremlerin ardından üretim kapasitesinin önemli bölümünün depremzedelere ayıran üretici firmalar, ihracat hedefini erteledi.    Uşak Valiliği verilerine göre, kentten deprem bölgesine geçen yıl 1 milyon 341 bin 768 battaniye gönderildi. Uşak Ticaret ve Sanayi Odası Başkanı Selim Kandemir, Türkiye battaniye üretim kapasitesinin yüzde 85'ini karşıladıklarını söyledi. Dünyada da önde gelen battaniye kümelenmeleri arasında yer aldıklarını dile getiren Kandemir, yıllık ortalama 13-14 milyon üretim kapasitesine sahip olduklarını bildirdi.    Sektördeki tesislerin geçen yılı afet bölgesinin ihtiyaçlarını karşılamaya çalışmakla geçirdiğine işaret eden Kandemir, şöyle konuştu: ""2022'ye oranla geçen sene ihracatta yüzde 10 ila 15 arasında bir kaybımız söz konusu. Tabii bunun en büyük etkeni, maalesef ülkemizin yaşamış olduğu asrın felaketi diye nitelendirdiğimiz deprem oldu. Deprem bölgesine yaklaşık olarak 1,3 milyon battaniyeyi sevk ettik. Bunun 300-350 binini Uşaklı sanayicilerimiz kendi imkanlarıyla hibe şeklinde ulaştırdılar. 2023 yılında sıkıntılı bir dönem geçirdik. 2024'te inşallah bizler de hedef pazar araştırmalarını yapıyoruz. Bununla ilgili tedbirlerimizi alıyoruz. Avrupa Birliği'nin (AB) yeşil mutabakat hedefleri çerçevesinde fabrikalarımızın dönüşümlerini yapıyoruz. Eğer bu pazara daha yoğun girebilirsek ihracatımızı ciddi anlamda artırmayı amaçlıyoruz.""    Battaniye tercihlerinde değişim Kandemir, battaniye kullanım tercihlerinin şehirleşmeyle birlikte değiştiğini, farklı ihtiyaçlara hitap eden ürünler geliştirdiklerini aktardı. Geçmişte evlerin sobayla ısıtılması nedeniyle battaniyenin daha temel bir ihtiyaç olduğunu, bugün ise insanların uyku battaniyesi, televizyon battaniyesi gibi daha hafif ve doğal ürünlerle üretilen ürünleri tercih ettiğini kaydeden Kandemir, Uşak'taki tesislerin değişen taleplere yanıt verebilir durumda olduğunu sözlerine ekledi."
658,Cumhuriyet'in 100. yılında istihdam rekoru,"Türkiye, Cumhuriyet'in 100'üncü yılında istihdam sayısını 32 milyon 56 bine yükselterek rekor seviyeye ulaşırken 2023'ün son ayında kaydedilen yüzde 48,8'lik istihdam oranı son 19 yılın en yükseği olarak kayıtlara geçti.",Ekonomi,https://www.trthaber.com/haber/ekonomi/cumhuriyetin-100-yilinda-istihdam-rekoru-837078.html,"Türkiye genelinde 15 ve yukarı yaş grubunda işsiz sayısı, Aralık 2023'te bir önceki aya göre 12 bin kişi düşerek 3 milyon 98 bin kişi oldu. İşsizlik oranı da söz konusu dönemde 0,1 puan azalarak yüzde 8,8'e geriledi. İstihdam sayısı ve oranında ise Cumhuriyet'in 100. yılında rekor verilere ulaşıldı. Aralık 2023'te istihdam, 32 milyon 56 bin kişiye ulaşarak Cumhuriyet tarihinin rekoru kırıldı. İstihdam sayısı, Aralık 2022'de 31 milyon 340 bin, Aralık 2021'de 30 milyon 31 bin olarak kaydedilmişti. 2005'ten itibaren aylık olarak açıklanmaya başlanan istihdam oranında da Aralık 2023 itibarıyla 19 yılın en yüksek seviyesi görüldü. Söz konusu ayda istihdam oranı yüzde 48,8'e ulaştı. Bu oran Aralık 2022'de yüzde 48,1, Aralık 2021'de yüzde 46,8 ve Aralık 2005'te yüzde 39,9 olarak hesaplanmıştı. Kadın istihdamında da rekor Kadın ve erkeklerin istihdam durumu incelendiğinde de bazı veriler rekor olarak belirlendi. Erkek istihdam sayısı Aralık 2023'te 21 milyon 476 bin olurken istihdam oranı yüzde 66,1 olarak hesaplandı. Kadınlarda ise söz konusu dönemde hem istihdam sayısında hem de istihdam oranında en yüksek seviyeye ulaşıldı. Bu dönemde, kadın istihdamı 10 milyon 580 bini gördü ve istihdam oranı yüzde 31,9'a yükseldi. ""İstihdam piyasası kuvvetli duruşunu koruyor"" Analist Özlem Derici Şengül, istihdam verilerine ilişkin değerlendirmede bulundu. İstihdam piyasasının kuvvetli bir seyir izlemeye devam ettiğini belirten Şengül, istihdam oranının yüzde 48,8'e, iş gücüne katılım oranının yüzde 53,5'e yükseldiğine dikkati çekti. Şengül, artışların büyük bir kısmının istihdama dönüşmüş göründüğünü dile getirdi. Yatırımların istihdam piyasasını etkilediğini vurgulayan Şengül, şunları kaydetti: ""Sanayi üretimindeki zayıf seyre rağmen yatırım ivmesinin kuvvetli olması ve ücret artışlarının hizmet talebini kuvvetli tutması sayesinde istihdam piyasası yıl sonu itibarıyla kuvvetli duruşunu koruyor. Önümüzdeki dönemde sıkı para politikasının gecikmeli etkileri ve kredi koşullarının sıkılaşması toplam talebi düşüreceğinden istihdam piyasasının güç kaybettiğine şahit olabiliriz."""
659,İkinci el online oto pazarında satışlar arttı,"Türkiye'de ikinci el çevrim içi binek ve hafif ticari araç pazarı ocakta geçen yılın aynı dönemine göre yüzde 11 artarak 181 bin 774'e yükseldi. Dizel araç satış payı yüzde 8 düştü, elektrikli araçların payı yüzde 104,3 arttı.",Ekonomi,https://www.trthaber.com/haber/ekonomi/ikinci-el-online-oto-pazarinda-satislar-artti-837071.html,"Ocak ayında çevrim içi mecralarda 354 bin 743 kurumsal ilan yayınlandı. Geçen sene aynı döneme göre ilan adetlerinde yüzde 9 düşüş görülürken, satış adedi yüzde 11 artışla 181 bin 774 seviyesinde kaydedildi. İkinci el çevrim içi binek ve hafif ticari araç pazarında en çok satışı yapılan ilk 35 markanın 249 modeline ait 417 bin 558 ilanın ay boyunca fiyat değişimleri incelenerek yapılan analize göre, geçen ay pazarda perakende fiyatlar bir önceki aya göre yüzde 0,09 düştü. 1075 adet ikinci el elektrikli otomobil satıldı Motor tipine göre değerlendirildiğinde, söz konusu pazarda geçen ay 107 bin 404 adetle en çok dizel araçlar satıldı. Dizel otomobilleri, 66 bin 866 satışla benzinli ve 5 bin 94 satışla oto gazlı otomobiller takip etti. Hibrit otomobil satış sayısı 1335, ikinci el elektrikli otomobil satış sayısı 1075 oldu. Ocak 2023'te 473 ikinci el elektrikli otomobil satılmıştı. Rapora göre ayrıca geçen senenin ocak ayıyla karşılaştırıldığında dizel araç satış payının yüzde 8 düştüğü, elektrikli araçların satış payının ise yüzde 104,3 arttığı gözlendi. Ortalama satış hızı 45 gün oldu Bu yılın ocak ayında toplam satışların yüzde 38,2'si ile en çok 11 yaş ve üzeri araçlar tercih edildi. İkinci el çevrim içi pazarda, araçların ortalama satış hızları 45 gün olarak belirlendi. Fiat marka araçlar 38 gün ortalama satış hızı ile pazar ortalamasına göre daha hızlı satıldı. Ocak ayında satılan binek araçların yüzde 42,2'sini C Segmenti araçlar oluşturdu. Geçen senenin aynı dönemiyle kıyaslandığında, ocak ayında E, S ve F segment araç satışlarının toplam binek araçlar içindeki payının arttığı gözlendi."
660,Toplanan inek sütü miktarı 2023'te arttı,"Türkiye genelinde ticari süt işletmecilerince toplanan inek sütü miktarı, 2023'te bir önceki yıla göre yüzde 4,8 artarak 10 milyon 218 bin 997 ton oldu.",Ekonomi,https://www.trthaber.com/haber/ekonomi/toplanan-inek-sutu-miktari-2023te-artti-837067.html,"Türkiye İstatistik Kurumu (TÜİK), Aralık 2023 dönemine ilişkin süt ve süt ürünleri üretimi verilerini açıkladı. Buna göre, Kasım 2023'te 810 bin 149 ton olan ticari süt işletmelerince toplanan inek sütü miktarı, aralıkta yüzde 7,9 artarak 874 bin 193 ton oldu. Ticari süt işletmelerince toplanan inek sütü miktarı, Aralık 2023'te bir önceki yılın aynı ayına kıyasla yüzde 9,9 arttı. Söz konusu miktar, geçen yıl 2022'ye göre yüzde 4,8 artarak 10 milyon 218 bin 997 tona ulaştı. Aralık 2023'te bir önceki yılın aynı ayına göre, yoğurt üretimi yüzde 3,3, içme sütü üretimi yüzde 8,5, ayran üretimi yüzde 9,5, tereyağı üretimi yüzde 6,9 ve inek peyniri üretimi yüzde 8,8 yükseldi. Geçen yılın ocak-aralık döneminde 2022'ye göre, tereyağı üretimi yüzde 9 azalırken, ayran üretimi yüzde 8,3, yoğurt üretimi yüzde 4,3, inek peyniri üretimi yüzde 9,7 ve içme sütü üretimi yüzde 1,5 artış gösterdi. Kasım 2023'te 139 bin 158 ton olan içme sütü üretimi, aralık ayında yüzde 4,7 artarak 145 bin 648 ton olarak kayıtlara geçti."
661,Evlilik kredisine başvurular yarın başlıyor,"Aile ve Gençlik Fonu için başvurular yarın depremlerden etkilenen illerde başlıyor. Fonla, 48 ay vadeli 2 yılı geri ödemesiz 150 bin lira kredi desteği sunulacak.",Ekonomi,https://www.trthaber.com/haber/ekonomi/evlilik-kredisine-basvurular-yarin-basliyor-837044.html,"Aile ve Gençlik Fonu'na ilişkin düzenlemeleri kapsayan yönetmelik, Cumhurbaşkanı Recep Tayyip Erdoğan'ın imzasıyla Resmi Gazete'de yayımlandı. Fona başvurusu onaylanan kişilere, 48 ay vadeli 2 yılı geri ödemesiz faizsiz 150 bin lira kredi desteği sunulacak. Genç çiftler, evlilik öncesi ve sonrası zorunlu eğitim ve danışmanlık hizmeti alacak. Kendi işini kurmak isteyen girişimci gençlere de destek verilecek.    Hazine ve Maliye Bakanlığı'na bağlı kurulan Fon ile aile müessesinin güçlendirilmesi ve genç girişimcilere destek sağlanması amaçlanıyor. Fona; petrol, doğal gaz ve maden kaynaklarından elde edilen gelirin yüzde 20'si aktarılacak. Fon kaynakları ve aktarımlarına ilişkin mali veriler her 6 ayda kamuoyu ile paylaşılacak.   Aile ve Gençlik Fonu Yönetim Kurulu; Hazine ve Maliye Bakan Yardımcısı Başkanlığında beş kişiden oluşacak. Kurulda, Aile ve Sosyal Hizmetler, Gençlik ve Spor, Enerji ve Tabii kaynaklar ile Sanayi ve Teknoloji bakan yardımcıları görev alacak. Pilot olarak deprem bölgesinden başlanacak Aile ve Gençlik Fonu için başvurular, yarından itibaren alınacak. Fona başvurular, Aile ve Sosyal Hizmetler Bakanlığı'nın internet sitesinden yapılabilecek."
662,Tavuk eti üretimi azaldı,"Türkiye genelinde tavuk eti üretimi, Aralık 2023'te bir önceki yılın aynı ayına göre yüzde 0,4 azalarak 200 bin 333 tona geriledi.",Ekonomi,https://www.trthaber.com/haber/ekonomi/tavuk-eti-uretimi-azaldi-837036.html,"Türkiye İstatistik Kurumu, Aralık 2023 dönemine ilişkin kümes hayvancılığı üretimi verilerini açıkladı. Buna göre, aralıkta 200 bin 333 ton tavuk eti üretimi gerçekleşti ve üretim yıllık bazda yüzde 0,4 azaldı. Türkiye'de aralıkta 1 milyar 855 milyon 505 bin adet tavuk yumurtası üretimi yapılırken yıllık bazda yüzde 6,3 yükseliş gözlemlendi. Geçen yılın aralık ayında 108 milyon 926 bin tavuk kesildi. Kesilen tavuk sayısı Aralık 2022'de 109 milyon 862 bin seviyesindeydi. Söz konusu ayda hindi etinin 4 bin 512 ton üretimi yapılırken yıllık bazda yüzde 1,5 düşüş görüldü. Ocak-aralık döneminde ise bir önceki yılın aynı dönemine göre kesilen tavuk sayısı yüzde 5,7, hindi eti üretimi yüzde 11,3, tavuk eti üretimi yüzde 3,7 azalırken, tavuk yumurtası üretimi yüzde 4,2 artış kaydetti."
663,"Brent petrolün varil fiyatı 82,66 dolar","Brent petrolün varili uluslararası piyasalarda 82,66 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8266-dolar-837031.html,"Dün 83,34 dolara kadar yükselen Brent petrolün varil fiyatı, günü 82,77 dolar seviyesinde tamamladı. Brent petrolün varil fiyatı, bugün saat 09.50 itibarıyla kapanışa göre yüzde 0,13 azalışla 82,66 dolar oldu. Aynı dakikalarda Batı Teksas türü (WTI) ham petrolün varili 77,80 dolardan alıcı buldu. Fiyatlardaki düşüşte, ABD'de beklentileri aşan enflasyon verilerinin ardından ABD Merkez Bankasının (Fed) faiz indirimlerine daha geç başlayacağına yönelik öngörülerin artması ve ülkenin ticari ham petrol stoklarındaki artış öngörüsünün talepte zayıflamaya işaret etmesi etkili oldu. ABD'de dün açıklanan verilere göre, Tüketici Fiyat Endeksi (TÜFE), ocakta aylık bazda yüzde 0,3 ve yıllık bazda yüzde 3,1 arttı. Analistler, piyasa tahminlerinin üzerinde gerçekleşen verinin, dünyanın en büyük ekonomisinde aktivitenin canlılığını koruduğuna işaret ettiğini belirterek, bu durumun da Fed'in faiz indiriminde acele etmeyeceğine yönelik beklentileri güçlendirdiğini söyledi. ABD enflasyonunun beklentilerin üzerinde gerçekleşmesinin ardından dolar önemli para birimleri karşısında değer kazanırken, dolara endeksli petrol fiyatları da aşağı yönlü baskılandı. Ayrıca, Amerikan Petrol Enstitüsünün (API) öngörüsüne göre, ülkede ticari ham petrol stokları geçen hafta bir önceki haftaya göre yaklaşık 8 milyon 520 bin varil arttı. Piyasa beklentisi, stokların 2 milyon 600 bin varil artacağı yönündeydi. ABD Enerji Enformasyon İdaresi (EIA) resmi petrol stok verilerini bugün açıklayacak. Stoklarda artışa işaret edilmesi durumunda petrol fiyatlarının düşüşünü sürdürmesi bekleniyor. Öte yandan, Orta Doğu’da devam eden jeopolitik gerilimler petrol fiyatlarındaki düşüşü sınırlıyor. Yemen'deki İran destekli Husiler, ABD ve İngiltere savaş uçaklarının ülkenin batısındaki Hudeyde vilayetini hedef aldığını duyurdu. Husilere bağlı El-Mesire televizyonuna göre, ABD ve İngiltere, Yemen'in batısındaki Hudeyde vilayetinin güneyinde Tuhayta kentinde çeşitli bölgelere hava saldırısı düzenledi. Husiler pazartesi günü de Kızıldeniz'de ABD'ye ait bir gemiye saldırı düzenlediklerini duyurmuştu. ABD Merkez Kuvvetler Komutanlığı (CENTCOM), X sosyal medya platformundan yaptığı açıklamada, Husilerin Kızıldeniz'de vurduğunu açıkladığı geminin, Yunan şirketine ait ve Marshall Adaları bandıralı olduğunu bildirdi. Açıklamada, varış noktası İran olan geminin hafif hasar aldığı ve mürettebatta herhangi yaralanma yaşanmadığı belirtildi. Brent petrolde gün içinde teknik olarak 82,75 ile 83,02 dolar aralığının direnç, 82,27 ile 82,06 dolar aralığının ise destek bölgesi olarak izlenebileceği belirtiliyor."
664,Milyonları ilgilendiren düzenlemeler birer birer hayata geçirildi,"Çalışma hayatının iyileştirilmesine yönelik adımların atıldığı 2023 yılında, binlerce sözleşmeli kadroya geçirildi, EYT düzenlemesi yürürlüğe girdi, asgari ücret, memur ve emekli maaşlarında önemli adımlar atıldı.",Ekonomi,https://www.trthaber.com/haber/ekonomi/milyonlari-ilgilendiren-duzenlemeler-birer-birer-hayata-gecirildi-837032.html,"Çalışma hayatında milyonların beklediği düzenlemeler birer birer hayata geçti. Çalışanların ücretlerinde iyileştirmeler yapıldı, önemli adımlar atıldı. Geçen yıl ocak ayında asgari ücrete tarihi zam yapıldı. Yüzde 54,6 artışla, net 8 bin 506 lira oldu. Aynı dönemde memur maaşları refah payındaki artışla birlikte yüzde 30 yükseldi. SSK ve Bağ-kur emeklileri yüzde 30 zam aldı. En düşük emekli maaşı 5 bin 500 liraya çıkarıldı. 3600 ek gösterge düzenlemesi Öğretmen, polis, hemşire ve din görevlilerinin ek göstergeleri 3 bin 600'e çıkarıldı. Tüm memurların göstergelerinde de 600 puan artışına gidildi. Kamuda çalışan 458 bin 615 sözleşmeli çalışana kadro verildi. EYT düzenlemesi Binlerce kişinin beklediği EYT düzenlemesi hayata geçti. Düzenlemeden 2 milyon kişi yararlandı. En düşük emekli maaşı 7 bin 500 liraya, bayram ikramiyesi bin 100 liradan 2 bin liraya yükseltildi. Geçici işçilerin çalışma süresi 11 ay 29 güne çıkarıldı. Kamuda çalışan 700 binden fazla işçiye ilk 6 ay için yüzde 45 zam yapıldı. Giydirilmiş ortalama ücret 21 bin liraya çıktı. Böylece ek ödemelerle birlikte en düşük ücret yaklaşık yüzde 107 artmış oldu. Asgari ücrete ara zam Asgari ücrete geçen yıl temmuzda ara zam yapıldı. Yüzde 34 ek artış sağlandı. Memur maaşlarına 8 bin 77 lira seyyanen artış ve yüzde 17,55 zam verildi. En düşük memur maaşı 22 bin 17 liraya yükseldi. Emekliler unutulmadı. Önemli adımlar bu yıl da atılmaya devam etti. Yüzde 49 artış yapılan asgari ücret, net 17 bin 2 lira oldu. En düşük emekli maaşı 10 bin liraya çıkarıldı Memur ve emeklisine yüzde 49,25 zam yapıldı. En düşük emekli maaşı 7 bin 500 liradan 10 bin liraya çıkarıldı. SSK ve Bağ-kur emeklilerinin aylıklarına yapılan zam, memur emeklisinin zammıyla eşitlendi. Bakan Işıkhan, müjdeyi TRT Haber ekranlarından verdi."
665,Borsa güne yükselişle başladı,"Borsa İstanbul'da BIST 100 endeksi, güne yüzde 0,23 yükselişle 9.014,87 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-837016.html,"Açılışta BIST 100 endeksi, önceki kapanışa göre 20,87 puan ve yüzde 0,23 değer kazanarak 9.014,87 puana çıktı. Bankacılık endeksi yüzde 0,06 azalırken, holding endeksi yüzde 0,48 artış kaydetti. Sektör endeksleri arasında en fazla kazandıran yüzde 1,97 ile finansal kiralama faktoring olurken, en çok kaybettiren yüzde 0,09 ile metal eşya makina oldu. Dün, satıcılı bir seyir izleyen Borsa İstanbul'da BIST 100 endeksi, günü yüzde 1,97 değer kaybıyla 8.994,00 puandan tamamladı. Endeks gördüğü en yüksek seviyeyi ise 9.217,45 puana taşıdı. Analistler, küresel pay piyasalarında, ABD'de beklentileri aşan enflasyon verilerinin ardından ABD Merkez Bankasının (Fed) faiz indirimlerine daha geç başlayacağına yönelik öngörülerin artmasıyla negatif bir seyir izlendiğini belirterek, bugün İngiltere'de enflasyon ve Avro Bölgesi'nde büyüme verilerinin yatırımcıların odağına yerleştiğini bildirdi. ABD'de dün açıklanan verilere göre, Tüketici Fiyat Endeksi (TÜFE), ocakta aylık bazda yüzde 0,3 ve yıllık bazda yüzde 3,1 artışla piyasa tahminlerinin üzerinde gerçekleşti. Enflasyon verileri sonrası para piyasalarında, Fed'in martta yüzde 90 ve mayısta da yüzde 62 ihtimalle politika faizini sabit bırakacağı fiyatlanıyor. Bugün yurt içinde veri gündeminin sakin olduğunu, yurt dışında ise İngiltere'de enflasyon, Avro Bölgesi'nde büyüme ve sanayi üretimi verilerinin takip edileceğini ifade eden analistler, teknik açıdan BIST 100 endeksinde 9.100 ve 9.200 seviyelerinin direnç, 9.000 ve 8.900 puanın destek konumunda olduğunu kaydetti."
666,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,1 yükselişle 9.727,75 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-837003.html,"Şubat vadeli endeks kontratı, açılış seansında önceki normal seans kapanışın yüzde 0,1 üzerinde 9.727,75 seviyesinden işlem gördü. Dün, satıcılı bir seyir izleyen endeks kontratı, normal seansı önceki kapanışının yüzde 0,2 altında 9.722,50 puandan tamamladı. Endeks kontratı, akşam seansında ise yatay seyretti. Analistler, küresel pay piyasalarında, ABD'de beklentileri aşan enflasyon verilerinin ardından ABD Merkez Bankasının (Fed) faiz indirimlerine daha geç başlayacağına yönelik öngörülerin artmasıyla negatif bir seyir izlendiğini belirterek, bugün İngiltere'de enflasyon ve Euro Bölgesi'nde büyüme verilerinin yatırımcıların odağına yerleştiğini bildirdi. ABD'de dün açıklanan verilere göre, Tüketici Fiyat Endeksi (TÜFE), ocakta aylık bazda yüzde 0,3 ve yıllık bazda yüzde 3,1 artışla piyasa tahminlerinin üzerinde gerçekleşti. Enflasyon verileri sonrası para piyasalarında, Fed'in martta yüzde 90 ve mayısta da yüzde 62 ihtimalle politika faizini sabit bırakacağı fiyatlanıyor. Bugün yurt içinde veri gündeminin sakin olduğunu, yurt dışında ise İngiltere'de enflasyon, Avro Bölgesi'nde büyüme ve sanayi üretimi verilinin takip edileceğini ifade eden analistler, teknik açıdan endeks kontratında 9.660 ve 9.560 seviyelerinin destek, 9.800 ve 9.900 puanın direnç konumunda olduğunu kaydetti."
667,Küresel piyasalar negatif seyrediyor,"Küresel piyasalar, negatif bir seyir izlerken, bugün İngiltere'de enflasyon ve Euro Bölgesi'nde büyüme verileri yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-negatif-seyrediyor-836990.html,"ABD'de dün açıklanan verilere göre, Tüketici Fiyat Endeksi (TÜFE), ocakta aylık bazda yüzde 0,3 ve yıllık bazda yüzde 3,1 artışla piyasa tahminlerinin üzerinde gerçekleşti. ABD Hazine Bakanı Janet Yellen, verilere ilişkin değerlendirmesinde, bir önceki aya kıyasla gerileyen yıllık enflasyon oranına odaklanarak TÜFE verisinin enflasyonla mücadelede ilerleme kaydedildiğini gösterdiğini ifade etti. Enflasyon verileri sonrası para piyasalarında, Fed'in martta yüzde 90 ve mayısta da yüzde 62 ihtimalle politika faizini sabit bırakacağı fiyatlanıyor. Söz konusu veri öncesinde bankanın mayısta yüzde 44 ihtimalle faizde değişikliğe gitmeyeceği fiyatlanıyordu. Analistler, enflasyon verilerinin ekonomik aktivitenin canlılığını koruduğuna işaret ettiğini belirterek, bu durumun da Fed'in faiz indiriminde acele etmeyeceğine yönelik beklentileri güçlendirdiğini söyledi. Ülkede enflasyonun tahminleri aşmasının ardından ABD'nin 10 yıllık tahvil faizi 15 baz puan artışla yüzde 4,32 seviyesine kadar çıkarak, 1 Aralık'tan bu yana en yüksek seviyesini test etti. Dün, yüzde 0,8 yükselişle 105'e çıkarak yaklaşık son 2 ayın en yüksek seviyesine ulaşan dolar endeksi, şu sıralarda yüzde 0,1 azalışla 104,8'de bulunuyor. Düşüş eğilimini üst üste beşinci işlem gününe taşıyan altının ons fiyatı dün yüzde 1,4 değer kaybıyla günü bin 993 dolardan tamamlayarak 4 Aralıktan bu yana en sert düşüşünü gerçekleştirdi. Ons altının fiyatı şu dakikalarda yatay seyrediyor. Yükseliş eğilimini üst üste sekizinci işlem gününe taşıyan Brent petrolün varil fiyatı ise önceki kapanışının hemen üzerinde 82,3 dolardan işlem görüyor. Pay piyasaları tarafına bakıldığında ise yapay zeka çiplerine olan talep artmaya devam ederken, California merkezli çip üreticisi Nvidia'nın piyasa değeri 1,78 trilyon dolar ile piyasa değeri 1,75 trilyon dolar olan ABD'li perakende devi Amazon'u geride bırakarak ABD'nin en değerli dördüncü şirketi oldu. Ülkede en değerli üç şirket ise 3 trilyon dolarla Microsoft, yaklaşık 2,9 trilyon dolarla Apple ve 1,8 trilyon dolarla Alphabet olarak sıralandı. Dün, New York borsasında Nasdaq endeksi yüzde 1,80, S&P 500 endeksi yüzde 1,37 ve Dow Jones endeksi yüzde 1,35 azalış kaydetti. ABD'de endeks vadeli kontratlar, yeni güne de satış ağırlıklı bir seyirle başladı. Avrupa Avrupa borsalarına da dün negatif ağırlıklı seyir hakim olurken, bugün İngiltere'de enflasyon ve Avro Bölgesinde büyüme verileri yatırımcıların odağına yerleşti. İngiltere'de TÜFE'nin ocakta aylık yüzde 0,3 gerilemesi beklenirken, yıllık ise yüzde 4,1 artması öngörülüyor. Analistler, bugün bölge genelinde açıklanacak makroekonomik verilerin İngiltere ve Avrupa merkez bankalarının gelecek dönemde atacağı adımlara ilişkin sinyaller verebileceğini belirterek, söz konusu verilerin açıklanmasıyla piyasalarda oynaklığın artabileceğini de ifade etti. Öte yandan, dün açıklanan şubat ZEW ekonomik güven endeksi verilerine göre, Almanya'da yatırımcı güveni 19,9'a ve Avro Bölgesi'nde de 25,0'e çıkarak beklentileri aştı. Ayrıca, dün yüzde 0,6 düşüşle günü 1,0710'dan tamamlayan avro/dolar paritesi, son üç ayın en düşük seviyesini de test etmiş oldu. Parite bugün önceki kapanışının hemen üzerinde bulunuyor. Dün, İngiltere'de FTSE 100 endeksi yüzde 0,81, Almanya'da DAX 40 endeksi yüzde 0,92, Fransa'da CAC 40 endeksi yüzde 0,84 ve İtalya'da MIB 30 endeksi yüzde 1,03 değer kaybetti. Avrupa'da endeks vadeli kontratlar, yeni güne de negatif bir seyirle başladı. Asya Yeni Yıl Tatili nedeniyle Çin'de piyasalar kapalı kalmaya devam ederken, Asya borsalarında karışık bir seyir öne çıktı. Dün, ABD enflasyonunun beklentilerin üzerinde gerçekleşmesinin ardından dolar önemli para birimleri karşısında değer kazanırken, dolar/yen paritesi yüzde 1 artışla günü 150,8 seviyesinden tamamlayarak yaklaşık son 3 ayın en yüksek seviyesine çıktı. Son zamanlarda, Japon yenindeki hareketlerin hızlandığı ve yetkililerin gerekli görmesi halinde müdahale etmeye hazır olduklarına yönelik haber akışı dolar/yen paritesini bugün önceki kapanışının yüzde 0,2 altına düşürerek, 105,5 seviyesine indirdi. Kapanışa yakın Japonya'da Nikkei 225 endeksi yüzde 0,6 ve Güney Kore'de Kospi endeksi yüzde 0,9 azalırken, Hong Kong'da Hang Seng endeksi yüzde 0,2 değer kazandı. Yurt içi piyasalar Yurt içinde dün satış ağırlıklı bir seyir izleyen Borsa İstanbul'da BIST 100 endeksi, günü yüzde 1,97 değer kaybıyla 8.994,00 puandan tamamladı. Endeks gördüğü en yüksek seviyeyi de 9.217,45 puana taşıdı. Dolar/TL, dün yatay bir seyir izleyerek günü 30,7067'den tamamlamasının ardından bugün bankalararası piyasanın açılışında 30,7370 seviyesinden işlem görüyor. Analistler, bugün yurt içinde veri gündeminin sakin olduğunu, yurt dışında ise İngiltere'de enflasyon, Avro Bölgesi'nde büyüme ve sanayi üretimi verilinin takip edileceğini ifade ederek, teknik açıdan BIST 100 endeksinde 8.900 ve 8.800 puanın destek, 9.100 ve 9.200 seviyelerinin direnç konumunda olduğunu kaydetti."
668,Hizmet ihracatında ilk defa 100 milyar dolar rakamına erişildi,"Ticaret Bakanı Ömer Bolat, hizmet ihracatında ilk defa 100 milyar dolar rakamına erişildiğini, 2023'ün ikinci yarısında dış ticaret açığındaki düşüş ile cari işlemler hesabında önemli iyileşme gerçekleştiğini söyledi.",Ekonomi,https://www.trthaber.com/haber/ekonomi/hizmet-ihracatinda-ilk-defa-100-milyar-dolar-rakamina-erisildi-836991.html,"Ticaret Bakanı Ömer Bolat, sosyal medya hesabından yaptığı paylaşımda, cari işlemler hesabı aralık ayı verilerine ilişkin değerlendirmelerde bulundu. Cari işlemler açığının 2023 aralık ayında yüzde 65,2 azalışla 2,1 milyar dolara, 2023'ün tamamındaysa yüzde 8 azalarak 45,2 milyar dolara gerilediğini anımsatan Bolat, ""Hizmet ihracatında ilk defa 100 milyar dolar rakamına erişildi. 2023'ün ikinci yarısında dış ticaret açığındaki düşüş ile cari işlemler hesabında önemli bir iyileşme gerçekleşti. Cari işlemler açığındaki düşüşün 2024 yılında da devam etmesi beklenmektedir."" değerlendirmesinde bulundu. Bolat, 2023'ün mayıs ayında 60,1 milyar dolar olarak gerçekleşen yıllıklandırılmış cari işlemler açığının sonraki aylarda 14,9 milyar dolar azalarak aralık itibarıyla 45,2 milyar dolara gerilediğini, geçen yıl temmuz ayından itibaren yıllıklandırılmış dış ticaret açığının her ay düştüğünü, böylelikle yıllıklandırılmış cari işlemler açığının her ay azalarak olumlu trend kaydettiğini aktardı. Seyahat gelirleri rekor tazeledi Aralıkta da cari açıktaki gerilemede ödemeler dengesi tanımlı dış ticaret açığının yıllık yüzde 43,2 azalarak 4,6 milyar dolar olmasının etkili olduğunu belirten Bolat, şunları kaydetti: ""Hizmet gelirleri 2023'te 100 milyar dolar ile rekor seviyeye ulaştı. Hizmetlerin altında yer alan seyahat gelirleri ise 48 milyar dolara ulaşarak rekorunu yeniledi. Ticaret Bakanlığı olarak, mal ve hizmet ihracatını artırmak için uygulamaya koyduğumuz ihracat stratejileri ve sunduğumuz desteklerle birlikte yerli üreticileri haksız rekabete karşı korumaya yönelik ithalat politikalarımızla, cari işlemler hesabında izlenen olumlu eğilimin sürdürebilirliğini sağlamak amacıyla çalışmalarımızı paydaşlarımızla işbirliği içinde sürdürüyoruz. İnovasyon, üretim, yatırım, istihdam, ihracat, adil bölüşüm kapsamında şekillenen politikalarımızla, Türkiye ekonomisini daha rekabetçi ve güçlü bir konuma taşımaya kararlıyız. Cari işlemler hesabında kalıcı iyileşme ile sürdürülebilir refah artışı için gerekli makroekonomik istikrarı güçlendirmeyi hedefliyoruz."""
669,"Amazon'un kurucusu Jeff Bezos, değeri 4 milyar doları aşan hisselerini sattı","Multi milyarder Jeff Bezos, Amazon'daki hisselerinin çoğunu satarak son günlerdeki satışların toplam değerini 4 milyar doların üzerine çıkardı.",Ekonomi,https://www.trthaber.com/haber/ekonomi/amazonun-kurucusu-jeff-bezos-degeri-4-milyar-dolari-asan-hisselerini-satti-836972.html,"1994 yılında kurulan teknoloji devi Amazon, Bezos'un bu ay 24 milyon Amazon hissesi sattığını söyledi. Firmanın Yönetim Kurulu Başkanı olan Bezos, Amazon hisselerini en son 2021 yılında satmıştı. Bu ayın başlarında şirket, gelecek yıl içinde mevcut fiyatlarla yaklaşık 8,4 milyar dolar değerinde 50 milyon hisse satmayı planladığını açıkladı. 12 milyon hissenin ilk satışı Cuma günü yapılan düzenleyici başvurusunda duyuruldu, ardından Salı günü ikinci 12 milyon hissenin satışının duyurusu yapıldı. Bezos'un, geçen yıl Washington eyaletindeki Seattle'dan Florida'daki Miami'ye taşınmasından sonra kazançları üzerinden herhangi bir vergi borcu olmayacak. Hisse satışlarından veya diğer uzun vadeli yatırımlardan elde edilen 250 bin doların üzerindeki kazançlar Washington eyaletinde yüzde 7 oranında vergilendirililiyor. Eğer Bay Bezos hâlâ Seattle'da yaşıyor olsaydı, sattığı 4 milyar dolarlık hissenin yaklaşık 280 milyon dolarlık borcu olacaktı."
670,ABD'de enflasyon ocakta beklentileri aştı,"ABD'de TÜFE ocakta aylık bazda yüzde 0,3 ve yıllık bazda yüzde 3,1 artışla piyasa beklentilerinin üzerinde gerçekleşti.",Ekonomi,https://www.trthaber.com/haber/ekonomi/abdde-enflasyon-ocakta-beklentileri-asti-836857.html,"ABD Çalışma Bakanlığı, ocak ayına ilişkin tüketici enflasyonu verilerini açıkladı. Buna göre, Amerikalı tüketicilerin yaşam maliyeti, ocakta bir önceki aya kıyasla yüzde 0,3 arttı. Piyasa beklentileri Tüketici Fiyat Endeksi'nin (TÜFE) bu dönemde yüzde 0,2 artması yönündeydi. Ocakta son dört ayın en yüksek seviyesine çıkan aylık enflasyon, geçen yıl aralıkta yüzde 0,2'ye revize edilmişti. Ülkede TÜFE, ocakta yıllık bazda ise yüzde 3,1'lik artış kaydetti. Yüzde 2,9 olan piyasa beklentilerinin üzerinde gerçekleşen yıllık enflasyon, Aralık 2023'te yüzde 3,4 olmuştu. Barınma fiyatları artarken enerji fiyatları düştü Söz konusu dönemde yükselişini sürdüren barınma endeksi, ocakta aylık bazda yüzde 0,6 ve yıllık bazda yüzde 6 arttı. Ocak ayında gıda endeksi yüzde 0,4 artarken, enerji endeksi büyük oranda benzin endeksindeki düşüşe bağlı olarak yüzde 0,9 düştü. Çekirdek enflasyon da beklentileri aştı Değişken enerji ve gıda fiyatlarını içermeyen çekirdek TÜFE de ocakta aylık yüzde 0,4 yükseldi. Ocakta, çekirdek enflasyon yıllık bazda da yüzde 3,9 ile yaklaşık 2,5 yılın en düşük seviyesinde kalmaya devam etti. Piyasa beklentileri çekirdek TÜFE'nin ocakta aylık bazda yüzde 0,3 ve yıllık bazda yüzde 3,7 artması yönündeydi. Çekirdek enflasyon, geçen yıl aralıkta aylık yüzde 0,3 ve yıllık yüzde 3,9 olmuştu."
671,OPEC'in petrol üretimi ocakta azaldı,Petrol İhraç Eden Ülkeler Örgütünün (OPEC) ham petrol üretimi ocakta bir önceki aya göre günlük 350 bin varil azalarak yaklaşık 26 milyon 340 bin varile geriledi. Küresel petrol talebinin bu yıl 2023'e kıyasla 2 milyon 240 bin varil artarak 104 milyon 400 bin varile yükseleceği tahmin ediliyor.,Ekonomi,https://www.trthaber.com/haber/ekonomi/opecin-petrol-uretimi-ocakta-azaldi-836835.html,"OPEC'in aylık petrol piyasası raporuna göre, ocakta ham petrol üretimi en fazla Libya, Kuveyt, Irak ve Cezayir'de geriledi. Üretimin arttığı ülkelerin başında ise Birleşik Arap Emirlikleri yer aldı. Bu ülkeyi grubun en büyük üreticisi Suudi Arabistan izledi. Günlük petrol üretimi Libya'da 162 bin varil, Kuveyt'te 109 bin varil, Irak'ta 98 bin varil ve Cezayir'de 46 bin varil azaldı. Aynı dönemde Birleşik Arap Emirliklerinin günlük üretimi 31 bin varil, Suudi Arabistan'ın üretimi de 25 bin varil arttı. OPEC ham petrolünün toplam küresel üretim içindeki payı geçen ay bir önceki aya göre yüzde 0,2 azalarak yüzde 25,9 oldu. Bu yıl OPEC ham petrolüne talebin geçen yıla kıyasla günlük 1 milyon varil artarak 28,4 milyon varil olması bekleniyor. Bu seviyenin gelecek yıl günlük 28,8 milyon varile yükseleceği öngörülüyor. Dünyadaki sondaj kuyusu sayısı geçen ay 63 adet artışla 1864'e çıktı. Sondaj kulesi sayısı OPEC ülkelerinde 12, OPEC dışı ülkelerde ise 51 adet arttı. Küresel petrol talebi Bu yıl küresel petrol talebinin geçen yıla göre 2 milyon 240 bin varil artarak 104 milyon 400 bin varile yükseleceği tahmin ediliyor. Petrol talebindeki büyümenin hava yolu ve kara yolu ulaşımı ile sanayi, inşaat ve tarım faaliyetlerindeki artıştan kaynaklanacağı öngörülüyor. Ayrıca Çin ve Orta Doğu başta olmak üzere OECD dışı ülkelerde kapasite artışlarının ve petrokimya marjlarının talep üzerinde etkili olması bekleniyor. Küresel talebin 2025'te günlük 1 milyon 850 bin varil artışla 106 milyon 250 bin varile çıkacağı, OECD ülkelerinde günlük 100 bin varil, OECD dışı ülkelerde ise 1 milyon 740 bin varil artacağı öngörülüyor."
672,"Döviz hesapları için TL cinsinden ilave zorunlu karşılık artışının etkisi 125,8 milyar lira oldu","Döviz cinsi hesaplar için TL cinsinden tesis edilen ilave zorunlu karşılık oranında artışa gidilmesini içeren 30 Ocak 2024 tarihli uygulama değişikliğinin net etkisi 125,8 milyar lira ""sıkılaşma yönünde"" oldu.",Ekonomi,https://www.trthaber.com/haber/ekonomi/doviz-hesaplari-icin-tl-cinsinden-ilave-zorunlu-karsilik-artisinin-etkisi-1258-milyar-lira-oldu-836833.html,"Türkiye Cumhuriyet Merkez Bankası (TCMB), yılın ilk Enflasyon Raporu kapsamında güncel konuların yüksek ayrıntı düzeyinde geniş kapsamlı olarak değerlendirildiği 8 ""Kutu"" yayınladı. ""Miktarsal Sıkılaştırma Adımları Üzerine Bir Değerlendirme"" başlıklı 1.1 nolu kutuda, TCMB'nin, dezenflasyonun en kısa sürede tesisi, enflasyon beklentilerinin çıpalanması ve fiyatlama davranışlarındaki bozulmanın kontrol altına alınması için 2023'ün ikinci yarısında parasal sıkılaştırma sürecine başladığı anımsatıldı. Fiyat istikrarının kalıcı tesisi için gereken parasal sıkılık düzeyi için TL likidite gelişmelerinin yakından takip edildiği ve miktarsal sıkılaştırma kararları ile parasal aktarımın güçlendirildiği belirtilen analizde, TCMB'nin son dönem attığı likidite adımlarının parasal aktarım mekanizmasının etkinliğini artırmayı hedeflediği ifade edildi. Kur Korumalı Mevduat kur farkı ödemeleri ve TL karşılığı döviz işlemleri nedeniyle 2023'ün ikinci yarısından itibaren bazı dönemlerde sistemde TL likidite fazlası oluştuğu ve TCMB'nin Açık Piyasa İşlemleri'nde net borç alan konumuna geçtiği belirtilen analizde şu bilgiler verildi: ""TCMB, piyasada oluşabilecek likiditenin sterilizasyonu için birçok politika aracına sahiptir. Nitekim oluşan likidite fazlası, parasal aktarım mekanizmasının etkinliğini artırmak için çeşitli araçlarla sterilize edilmiştir. Bu çerçevede 2023'ün temmuz, eylül ve kasım aylarında miktarsal sıkılaştırma kapsamında yapılan zorunlu karşılık oran artışları ile sistemden toplam 1 trilyon lira sterilize edilmiştir. Sistemin fonlama ihtiyacı, zorunlu karşılık oranlarının artırılması öncesinde Temmuz 2023 ortasında 926 milyar lira iken, 21 Aralık 2023 itibarıyla 1,269 trilyon liraya gelmiştir. Zorunlu karşılıklara ilişkin atılan miktarsal sıkılaştırma adımlarının ardından TCMB, 21 Aralık 2023'te yaptığı duyuru sonrasında parasal aktarım mekanizmasının güçlendirilmesi amacıyla kullanılan sterilizasyon araçlarının çeşitliliği artırılarak TL depo alım ihaleleri düzenlemeye başlamıştır. TCMB, 30 Ocak 2024 tarihli duyurusu kapsamında zorunlu karşılık uygulamasına ilişkin yaptığı düzenlemelerle miktarsal sıkılaştırma sürecine devam etmiştir. Kur korumalı hesaplar için zorunlu karşılık oranları indirilirken, döviz cinsi hesaplar için TL cinsinden tesis edilen ilave zorunlu karşılık oranında artışa gidilerek yapılan uygulama değişikliğinin net etkisi 125,8 milyar lira sıkılaşma yönünde olmuştur."" TL depo alım ihaleleri Analizde, TCMB'nin 22 Aralık 2023'ten itibaren sistemdeki fazla likiditeyi, gecelik vadenin dışında düzenlediği 1 ve 2 hafta vadeli TL depo alım ihaleleri ile sterilize ettiği, bu tarihten itibaren sistemdeki geçici fazla likiditenin düşmesiyle birlikte depo ihaleleri ile çekilen tutarın da gerileme kaydederek 25 Ocak 2024 itibarıyla 32 milyar lira düzeyine geldiği bildirildi. TL depo alım ihaleleri ile fazla likiditenin çekilmesinin gecelik vadede yapılan sterilizasyon tutarının kademeli olarak gerilemesini sağladığı bildirilen analizde, TCMB'nin gecelik sterilizasyon tutarının makul düzeylere inmesiyle gösterge niteliğindeki gecelik repo faizlerinin oluştuğu BIST Repo-Ters Repo Pazarı gecelik vadeli işlem hacimlerinin makul seviyelerde seyrettiği ve bu yolla para piyasalarının etkin çalışmasının desteklendiği belirtildi. Depo alım ihalelerinde oluşan ağırlıklı ortalama faizlerin TCMB politika faizine yakın düzeylerde oluştuğu kaydedilen analizde, ""Açık Piyasa İşlemleri kanalıyla gecelik vadede yapılan sterilizasyon tutarının makul düzeylere düşürülmesinin BIST repo pazarı işlem hacimlerine olumlu yansımaları yanında TCMB para politikası duruşunun gecelik faizlere aktarımında iyileşme kaydedilmiştir. Düzenlenen depo ihaleleri ile fazla likiditenin vadeli çekilmesi sonucunda BIST Repo-Ters Repo Pazarı gecelik repo faiz oranları, TCMB politika faizine yakın seyretmiştir."" ifadesine yer verildi. TCMB, temel iletişim aracı olan Enflasyon Raporu'nu her yıl önceden duyurulan bir takvim çerçevesinde 3 ayda bir yayınlıyor. Enflasyon Raporu'nda TCMB'nin orta vadeli öngörüleri ve enflasyon tahminlerinin yanı sıra genel makroekonomik gelişmeler kapsamlı olarak ele alınarak enflasyonu etkileyen unsurların genel değerlendirmesi yapılıyor. Enflasyon Raporu'nda ayrıca güncel konuları irdeleyen geniş kapsamlı analizlerin yer aldığı ""kutular"" yer alıyor."
673,Türkiye'ye uluslararası yatırımların hızı artacak,"Cumhurbaşkanlığı Yatırım Ofisi Başkanı Dağlıoğlu, Türkiye'ye yönelik uluslararası doğrudan yatırımların 10 milyar doların üzerinde gerçekleşmesini değerli bulduklarını belirterek, ""2024 ekonomimiz adına olumlu sinyallerle başladı. Yaptığımız görüşmelerde artan yatırımcı ilgisini gözlemliyoruz"" dedi.",Ekonomi,https://www.trthaber.com/haber/ekonomi/turkiyeye-uluslararasi-yatirimlarin-hizi-artacak-836749.html,"Cumhurbaşkanlığı Yatırım Ofisi Başkanı Burak Dağlıoğlu, Türkiye Cumhuriyet Merkez Bankasının açıkladığı uluslararası doğrudan yatırım verilerine ilişkin değerlendirmede bulundu. Türkiye'ye yönelik uluslararası doğrudan yatırım hacminin geçen yıl 10,6 milyar dolara ulaştığını belirten Dağlıoğlu, bu dönemde Hollanda, Almanya, Birleşik Arap Emirlikleri, Katar, Rusya, Fransa, Birleşik Krallık, İrlanda, ABD ve İsviçre'nin en fazla yatırım yapan ülkeler olduğunu ifade etti. İmalat sektörünün geçen yıl yüzde 30,7 payla en fazla uluslararası doğrudan yatırım çeken sektör olduğunu dile getiren Dağlıoğlu, toptan ve perakende ticaret sektörünün yüzde 17,6 payla ikinci sırada, finans ve sigorta faaliyetleri sektörünün de yüzde 10,7 payla üçüncü sırada yer aldığını söyledi. Dağlıoğlu, merkez bankalarının uyguladığı sıkı para politikaları ve jeopolitik gelişmeler gibi sebeplerle 2023'te dünyada küresel yatırımlarda daralmalar gözlemlediklerini belirterek, ""Doğrudan yatırımlarda 2023'te bir önceki yıla göre Orta ve Doğu Avrupa ülkeleri ile BRICS ülkeleri gibi pek çok gelişmekte olan ekonomilerde uluslararası doğrudan yatırımlarda yüzde 20-80 aralığında düşüşler yaşandı. Ancak 2024'ün başından itibaren küresel yatırımlarda iyileşme işaretleri de ortaya çıkmaya başladı."" diye konuştu. ""Körfez bölgesiyle artan işbirliği, yatırımlara pozitif yansıdı"" Türkiye'deki uluslararası doğrudan yatırımlara işaret eden Dağlıoğlu, ülke dağılımına bakıldığında bu alanda Avrupa ve Körfez ülkelerinin listenin üst sıralarında bulunduğunu bildirdi. Dağlıoğlu, son dönemde Körfez bölgesiyle artan işbirliğinin yatırımlara pozitif yansıdığını dile getirerek şunları kaydetti: ""Son 10 yıllık verileri incelendiğimizde Türkiye, Orta ve Doğu Avrupa (CEE), Orta Doğu ve Kuzey Afrika'yı (MENA) kapsayan geniş coğrafyada özellikle imalat sektöründeki yatırımlarla dikkati çekiyor. Söz konusu dönemde CEE ve MENA bölgesinde imalat yatırımlarının yüzde 21,7'sini çeken Türkiye en fazla imalat yatırımı çeken ülke oldu. Ayrıca, yine 2013'ten bu yana genişleme tipi yatırımların da yüzde 19,1'ini çekerek en fazla genişleme yatırımı çeken ülke konumunda."" Bu yıl da imalat sanayisine yönelik yatırımların ilk sırada yer aldığını belirten Dağlıoğlu, ""2023'te imalat sanayinin en fazla yatırım çektiğimiz sektör olması, uzun vadeli trendle de örtüşüyor. Küresel ölçekte etkilerini hissettiren zorlu şartlara rağmen uluslararası doğrudan yatırım hacminin 10 milyar doların üzerinde gerçeklemesini değerli buluyorum. 2024 ekonomimiz adına olumlu sinyallerle başladı. Yaptığımız görüşmelerde artan yatırımcı ilgisini gözlemliyoruz. 2024'te yatırımların artacağına dair pozitif işaretler alıyoruz, önümüzdeki aylarda yatırımların hızı artacak."" dedi."
674,Aile ve Gençlik Fonu başvurularında bilinmesi gerekenler,"Aile ve Sosyal Hizmetler Bakanı Mahinur Özdemir Göktaş, ""Aile ve Gençlik Fonu'nu oluştururken uluslararası kriterlerden faydalandık. Ancak deprem bölgesi için şartları özellikle esnettik, farklı tuttuk. İlerleyen süreçte ise programı tüm gençlerimizi kapsayacak şekilde bütün Türkiye'de yaygınlaştıracağız"" dedi.",Ekonomi,https://www.trthaber.com/haber/ekonomi/aile-ve-genclik-fonu-basvurularinda-bilinmesi-gerekenler-836677.html,"Aile ve Sosyal Hizmetler Bakanı Mahinur Özdemir Göktaş, Cumhurbaşkanı Recep Tayyip Erdoğan başkanlığında Cumhurbaşkanlığı Külliyesi'nde gerçekleştirilen kabine toplantısının ardından gazetecilerin sorularını yanıtladı. Bir gazetecinin Cumhurbaşkanı Erdoğan'ın ""Aile ve Gençlik Fonu""na başvuruların 15 Şubat'ta başlayacağına yönelik açıklamasını hatırlatması üzerine Bakan Göktaş, başvuruların söz konusu tarih itibarıyla Aile ve Sosyal Hizmetler Bakanlığının internet sitesinden alınmaya başlayacağını belirtti. ""Aile ve Gençlik Fonu'nu bütün Türkiye'de yaygınlaştıracağız"" Cumhurbaşkanı Erdoğan'ın vizyonu doğrultusunda oluşturulan Aile ve Gençlik Fonu'nda pilot bölge olarak deprem bölgesinin belirlendiğini ifade eden Göktaş, şunları söyledi: ""Aile ve Gençlik Fonu'nu oluştururken uluslararası kriterlerden faydalandık. Ancak deprem bölgesi için şartları özellikle esnettik, farklı tuttuk. İlk etapta Adıyaman, Gaziantep'in İslahiye ve Nurdağı ilçeleri ile Hatay, Kahramanmaraş ve Malatya'daki gençlerimizin başvurularını alacağız. İlerleyen süreçte ise programı tüm gençlerimizi kapsayacak şekilde bütün Türkiye'de yaygınlaştıracağız. Gençlerimizin hem evlilik hayallerine hem de farklı projelerine destek olmayı hedefledik. Aile kurma yolunda ilk adımı atacak gençlerimize faizsiz kredi imkanı sunacağız. Gençlerimiz bu destekle aynı zamanda kendi projelerini de hayata geçirebilecek. Programın ekonomik destek kısmı ile başvurusu onaylanan kişilere toplam 48 ay vadeli 2 yılı geri ödemesiz 150 bin lira kredi desteği sunulacak. Fonda biriken parayla orantılı şekilde süreci yürüteceğiz.""   ""Çiftlerin gelir toplamı brüt 2 asgari ücreti aşmamalı"" Başvuru şartlarında yaş kriteri olup olmadığına ilişkin soru üzerine Göktaş, ""Yaş gruplarına ilişkin incelemeler yapıldı. Fondan faydalanmak isteyen gençlerimizin başvuru tarihi itibarıyla 18-29 yaş arasında yani 30 yaşından gün almamış olması gerekiyor"" diye konuştu. Başka bir gazetecinin fondan yararlanmak isteyenlerin gelirlerine yönelik bir kriterin olup olmadığına yönelik sorusuna Göktaş, ""Yoğun fizibilite çalışmaları yapıldı, uluslararası kriterler incelendi. Çok sayıda gencimizin söz konusu fondan yararlanması için çiftlerin gelir toplamının brüt 2 asgari ücreti aşmaması gerektiği yönünde bir kriter belirlendi"" yanıtını verdi. Fondan yararlanmak isteyenler ne zaman başvurmalı? Fondan yararlanmak isteyenlerin başvuru tarihi itibarıyla resmi nikah gününe en az 2 ay en fazla 6 ay kalmış olması gerektiğine işaret eden Göktaş, başvuruların özenle değerlendirileceğini söyledi. Değerlendirmelerin ardından gerekli şartları taşıyanların fondan yararlanacağını aktaran Göktaş, ""Fondan yararlanacak gençlerimizin Bakanlığımızın evlilik öncesi sunacağı eğitim ve danışmanlık hizmetinden yararlanmak ve evlilik sonrasında sunacağı eğitim ve danışmanlık hizmetlerinden yararlanmayı taahhüt etmesi gerekiyor. Bu fonla Türkiye'nin yeraltı zenginliklerinden elde edilecek gelirlerle gençlerimizin geleceğine yatırım yapacağız"" açıklamalarında bulundu.  "
675,Barajlar termal kamera sistemiyle izlenecek,"Devlet Su İşleri (DSİ) Genel Müdürü Mehmet Akif Balta, barajlara termal kamera sistemi kurduklarını belirterek, ""Sistemle barajın gövdesinde çatlağı, su seviyesini, suyun bulanıklık durumunu, debisini ve çıkış yerinin kontrolünü yapabiliyoruz."" dedi.",Ekonomi,https://www.trthaber.com/haber/ekonomi/barajlar-termal-kamera-sistemiyle-izlenecek-836736.html,"Devlet Su İşleri (DSİ) Genel Müdürü Mehmet Akif Balta, DSİ'nin son dönemde yaptığı çalışmalara ilişkin bilgi verdi. Kahramanmaraş merkezli depremlerin ardından depolamalı tesislerini gözlemlediklerini ifade eden Balta, bu amaçla baraj ve yapıları üzerine kamerayla izleme ve veri aktarım sistemleri kurma çalışmaları yürüttüklerini söyledi. Balta, ""Barajlarımıza termal kameralar kurmaya başladık. Gece görüş sistemi var. Atatürk Barajı'nda sistemi bitirmek üzereyiz. Herhangi bir afet durumunda oluşabilecek olumsuz durumun önüne geçmek için bu sistemi geliştirdik. Depremde risk barındıran iller başta olmak üzere bu sistemi ülkedeki barajlarda yaygınlaştıracağız."" diye konuştu. Yapılacak çalışmalarla depolamalı tesislerinin, gerçekleşmesi muhtemel deprem yükü altındaki performansının belirlenmesinin amaçlandığına işaret eden Balta, DSİ'nin koordinasyonunda yürütülen bu çalışmalarla ihtiyaç duyulması halinde, depolama tesisleriyle ilgili gerekli rehabilite çalışmalarının da yapılacağını bildirdi. Barajda çatlak oluşursa görülebilecek Barajlara kurulacak sisteme ilişkin bilgi veren Balta, ""Kamera sistemini kendimiz kuruyoruz. Sistemle barajın gövdesinde çatlağı, su seviyesini, suyun bulanıklık durumunu, debisini ve çıkış yerinin kontrolünü yapabiliyoruz. Bunu artık kameralarla izliyoruz."" ifadelerini kullandı. Balta, 6 Şubat depremlerinin etkilediği 11 ilde 140 baraj bulunduğunu aktararak, barajlara kurmaya başladıkları yeni sistemle deprem sonrasında çıkan söylentilerin önüne geçileceğini dile getirdi. Söz konusu sistemle yaşanacak sorunun bir dakika gibi kısa zaman diliminde teyidinin yapılabileceğini vurgulayan Balta, şu değerlendirmede bulundu: ""Sistem uzaktan izleme fırsatı sunuyor. İnternet kesilse dahi sistemin görüntüsü kesilmiyor. Herhangi bir olumsuzlukta direkt Afet ve Acil Durum Yönetimi Başkanlığına bildirilecek. Kameraları depremden etkilenmeyecek noktalara yerleştiriyoruz. Bir tane kamera değil, onlarca kamerayı birbirlerini gören yerlere koruyoruz. Sistemi, korunması için yüksek direklere ve barajın sağlam bölgelerine yerleştiriyoruz."" Taşkınlara karşı erken uyarı sistemi Balta, son yıllarda özellikle iklim değişikliğinin etkisiyle artan taşkınların afete dönüşmesini engellemek adına yerel yönetimler ve ilgili tüm kurumların taşkın öncesi, esnası ve sonrasında eşgüdüm içinde çalışmasının önem taşıdığını anlattı. Alınan tüm yapısal tedbirlere rağmen, ani ve lokal yağışların ülkede can ve mal kaybına sebebiyet veren taşkınlara yol açtığına dikkati çeken Balta, şunları söyledi: ""Taşkınların, yerleşim yerlerine ulaşmadan önce su yükselmelerinin tespit edilip, yerel yönetimlerin ve yerleşim yeri sakinlerinin uyarılması, ilgili kurum ve kuruluşların bilgilendirilerek erken müdahale olanağının sağlanması için Taşkın Erken Uyarı Sistemi (TEUS) hizmete alındı. Turuncu, sarı ve kırmızı uyarı sistemi var. Aşırı yağışlar sonrası derelerimizdeki ani su yükselmeleri, sistemimizdeki radar sensörler ile ilgili birimlere SMS yoluyla iletiliyor."" Balta, sistemin üzerindeki gece görüşlü kameralar sayesinde anlık görüntülerin alındığını ve riskli bir durum varsa tehlikenin gerekli yerlere bildirildiğini dile getirdi. Sistemi özellikle taşkın görülen bölgelerde kurmaya başladıklarını vurgulayan Balta, şunları kaydetti: ""Türkiye genelinde toplam 723 TEUS kurulacak. Karadeniz sahilinde kurduk. Hopa'dan İstanbul sınırına kadar 322 tesiste var. Bu kapsamda, özellikle yerleşim yerleri içinden geçen ve taşkın riski arz eden akarsular üzerinde kurulacak. Taşkın yapan yerleri öncelikli kurmaya devam edeceğiz. Ayrıca TEUS kapsamında seviye gözlem istasyonları (SGİ) kurulmasına yönelik çalışmalar başlatıldı. Gerçek zamanlı veri sağlayacak olan SGİ'ler vasıtasıyla akarsu yataklarındaki su seviyeleri takip edilecek. SGİ'ler aracılığıyla elde edilen su seviyesi verileri, ilgililerince riskli bölgelerdeki vatandaşların uyarılması ve gerekli tedbirlerin alınmasına yönelik, taşkın uyarılarından sorumlu kurumlara aktarılması planlanıyor. Böylelikle zaman kazanılarak can kayıplarının önüne geçilecek."""
676,Değerli konut vergisi beyanname süresi 20 Şubat'ta doluyor,Ülke sınırları içerisinde sahip olduğu konutun değeri 9 milyon 967 bin lirayı geçenlerin mükellef olduğu değerli konut vergisinde beyanname süresi 20 Şubat'ta doluyor.,Ekonomi,https://www.trthaber.com/haber/ekonomi/degerli-konut-vergisi-beyanname-suresi-20-subatta-doluyor-836728.html,"Gayrimenkul Hukuku Enstitüsü Başkanı Ali Yüksel, 20 Şubat'ta sona erecek değerli konut vergisi beyanname sürecine ilişkin bilgi verdi. Bu verginin 2019'da yapılan yasal değişiklikle 1319 sayılı Emlak Vergisi Kanunu 29. maddesinde düzenlendiğini anımsatan Yüksel, düzenlemenin henüz kamuoyunda yeterli oranda bilinmediğini söyledi. Yüksel, ""Verginin konusu 'konut' olması sebebiyle birçok konut sahibinin vergi beyan ve ödemesini atlama veya unutma ihtimali söz konusudur. 2023 yılındaki değerlerle sahip olduğu konutun değeri 9 milyon 967 bin lirayı geçenlerin 20 Şubat'a kadar beyanname vermesi gerekiyor. Elbirliği mülkiyette (miras gibi) malikler müşterek veya ferdi beyanname de verebilirler. Ancak müşterek (paylı) mülkiyette her paydaş ayrı verecektir."" dedi. ""Tek taşınmazı olanlar bu vergiden muaf"" Ali Yüksel, ülke sınırları içinde mesken nitelikli tek taşınmazı olanların muafiyet kapsamında olduğunu ve beyanname vermeyeceğini dile getirerek, şu uyarılarda bulundu: ""Birden fazla dairesi olduğu halde dairelerin ayrı ayrı değeri 9 milyon 967 bin liranın altında kalan kimseler de beyan etmeyecekler. Öte yandan özellikle İstanbul, İzmir ve Ankara gibi büyükşehirlerin önde gelen semtlerinde yer alan daire, rezidans ve villalar yükselen fiyatlar sebebiyle değerli konut vergisine tabi hale gelmiştir. Bodrum ve Çeşme gibi bölgelerdeki yazlıkların fiyatları da çoğu zaman bu vergi kapsamını geçmektedir. Şubat ayı sonuna kadar beyanname vermesi gerektiğini bilmeyen daire sahipleri cezalı duruma düşecektir. Bu durum, malikleri vergi kaçağı sorumlusu yapacağı gibi, Maliye açısından da tahsil edilmemiş bir gelir söz konusu olacaktır."" Yüksel, beyanname verilmemesi halinde para cezasının söz konusu olduğunun altını çizerek, aylık yüzde 3,5, yıllık ise yüzde 42 gecikme faizi uygulandığın bildirdi. ""Beyannamenin vergi dairelerine verilmesi gerekiyor"" Gayrimenkul Hukuku Enstitüsü Başkanı Yüksel, emlak vergisi veren kimsenin konutu değerli ise ayrıca bu vergiyi de ödemesi gerektiğini belirterek, ""Esas işi inşaat olan müteahhitlerin bu işler sebebiyle kendisine düşen daireler elindeyse, henüz satmamış veya kiralamamışsa beyan etmeyecek. Ancak el değiştirdiğinde vergiye tabi olacaktır."" şeklinde konuştu. Beyannamenin belediyelere değil Gelir İdaresi Başkanlığına bağlı yetkili vergi dairesine verilmesi gerektiğini dile getiren Yüksel, şu bilgileri verdi: ""Beyanname internet ortamında verilebilmektedir. Vergi peşin ödenebileceği gibi, 29 Şubat ve 31 Ağustos'a kadar iki eşit taksitte de ödenebilir. Bu değerlerde bir daireyi beyan dönemi olan 2024 yılı Şubat ayından sonra satın alan ya da elde eden kimse gelecek yıl beyanname verecektir. Beyanname verilmesi ya da verginin ödenmesinin hatırlatılması idare tarafından yapılmayacaktır. Beyanname hazırlanırken, belediyenin o sokaktaki binalar için verdiği emlak vergisi değeri baz alınacaktır."" Yüksel, 2022 yılında beyanname vermeyen ve 2023 içinde vergi bakımından cezalı duruma düşen kişilerin pişmanlık uygulamasıyla cezalardan kısmi indirim yaparak vergi idaresi ile uzlaşabildiğini anlattı. ""Konutun değerine göre 3 ayrı vergi oranı bulunuyor"" Ali Yüksel, değerli konut vergisi için vergiye tabi matraha ilişkin 3 ayrı oran bulunduğunu belirterek, ""Değeri 9 milyon 967 bin lira ile 14 milyon 951 bin lira arasında olanların 9 milyon 967 bin lirayı aşan bedel için binde 3 vergi ödemesi gerekiyor."" diye konuştu. Vergi uygulamasının 14 milyon 952 bin lira ile 19 milyon 936 bin lira arasında binde 6, 19 milyon 936 bin liradan fazla olan konutlarda ise binde 10 olduğunu dile getiren Yüksel, ""Tabii burada diğer dilimlere giren bölümler için o oranlarda ödeme yapılacak. Rakamlar beyan sürecinde daha net bir şekilde ortaya çıkacaktır."" ifadelerini kullandı."
677,İstanbul tarım ürünleri ihracatında ilk sırada yer aldı,"İstanbul, ocak ayında tarım sektörünün imza attığı 772,3 milyon dolarlık ihracatla da zirvede yer aldı. İstanbul'u 371,8 milyon dolarla İzmir, 316,1 milyon dolarla Gaziantep, 208,3 milyon dolarla Mersin ve 113,6 milyon dolarla Antalya izledi.",Ekonomi,https://www.trthaber.com/haber/ekonomi/istanbul-tarim-urunleri-ihracatinda-ilk-sirada-yer-aldi-836722.html,"Türkiye'nin tarım ihracatı ocak ayında yıllık bazda yüzde 9,3 artarak 3,1 milyar dolara çıktı. Tarım dış satımının toplam ihracat içindeki payı yüzde 18,2 oldu. Türkiye'nin ihracatında lokomotif görevi üstlenen İstanbul, tarım ürünlerinin dünyanın dört bir yana ulaştırılmasında da başı çekti. Ocak ayında 7,2 milyar dolarlık dış satımla en fazla ihracat yapan il olan İstanbul, 772,3 milyon dolarlık tarım ürünleri ihracatıyla da öne çıktı. Kent böylece Türkiye'nin toplam tarım ihracatının yüzde 24,7'sini yapmış oldu. İstanbul'u 371,8 milyon dolarla İzmir, 316,1 milyon dolarla Gaziantep, 208,3 milyon dolarla Mersin, 113,6 milyon dolarla Antalya, 101,9 milyon dolarla Bursa, 92,9 milyon dolarla Ankara, 90,9 milyon dolarla Trabzon, 89,5 milyon dolarla Hatay ve 85,5 milyon dolarla Adana izledi. En fazla talep hububat ürünlerine Tarım başlığında alt sektörlere bakıldığında, İstanbul'da en fazla ihracatı 300 milyon 73 bin dolarla hububat, bakliyat, yağlı tohumlar ve mamulleri sektörü yaptı. Bu sektörü 245,8 milyon dolarla mobilya, kağıt ve orman ürünleri, 61,7 milyon dolarla su ürünleri ve hayvansal mamuller, 57,4 milyon dolarla meyve sebze mamulleri takip etti. Kentten ocak ayında 55,5 milyon dolarlık fındık ve mamulleri, 19,7 milyon dolarlık kuru meyve ve mamulleri, 15,2 milyon dolarlık tütün, 9,2 milyon dolarlık yaş meyve ve sebze, 7,2 milyon dolarlık zeytin ve zeytinyağı, 407 bin dolarlık süs bitkileri ve mamulleri dış satımı yapıldı. Tarım ihracatında öne çıkan diğer illere bakıldığında ise Gaziantep, Ankara ve Adana'da hububat bakliyat yağlı tohumlar ve mamulleri, Mersin Antalya ve Hatay'da yaş meyve ve sebze, İzmir'de ve Bursa'da mobilya kağıt ve orman ürünleri, Trabzon'da fındık ve mamulleri sektörleri başı çekti. Ocak ayında hububat, bakliyat, yağlı tohumlar ve mamulleri sektörü Gaziantep'ten 237,9 milyon dolarlık, Ankara'dan 43,8 milyon dolarlık, Adana'dan 37,6 milyon dolarlık ihracata imza attı. Bu dönemde, yaş meyve sebze sektörü Mersin'den 95,9 milyon dolarlık, Antalya'dan 73,7 milyon dolarlık, Hatay'dan 53,5 milyon dolarlık dış satım yaptı. Mobilya kağıt ve orman ürünleri sektörü İzmir'den 67,4 milyon dolarlık, Bursa'dan 54,5 milyon dolarlık, fındık ve mamulleri sektörü Trabzon'dan 57,1 milyon dolarlık ihracat gerçekleştirdi."
678,"Gülde 5 yıllık ticaret hacmi 16,5 milyon dolar oldu","Sevgililer Günü'nün sembolü haline gelen gülde Türkiye'nin 5 yıllık ticaret hacmi 16,5 milyon doları buldu. Geçen yıl kesme gülde en çok ihracat 141 bin 332 dolarla Irak'a yapılırken bu ülkeyi 128 bin 95 dolarla Türkmenistan izledi.",Ekonomi,https://www.trthaber.com/haber/ekonomi/gulde-5-yillik-ticaret-hacmi-165-milyon-dolar-oldu-836705.html,"Son 5 yılda ülkede yaklaşık 270 hektar alanda 497 milyon 797 bin 546 adet kesme gül üretildi. Geçen yıl kesme gül üretimi bir önceki yıla göre yüzde 6,4 artarak 99 milyon 418 binden 105 milyon 771 bin adede yükseldi. Söz konusu üretim 2021'de 101 milyon 204 bin, 2020'de 93 milyon 274 bin ve 2019'da 98 milyon 130 bin olarak gerçekleşmişti. En fazla ihracat Irak'a Son 5 yıllık dönemde toplam 2 milyon 940 bin dolarlık ihracat yapıldı. Bu rakamın 620 bin 28 dolarlık kısmı geçen yıl gerçekleştirildi. Geçen yıl yapılan gül ihracatı bir önceki yıla göre yüzde 11,5 arttı. İhracat rakamları 2022'de 555 bin 928 dolar, 2021'de 775 bin 927 dolar, 2020'de 527 bin 648 dolar ve 2019'da 460 bin 801 dolar olarak kayıtlara geçti. Geçen yıl kesme gülde en çok ihracat 141 bin 332 dolarla Irak'a yapılırken bu ülkeyi 128 bin 95 dolarla Türkmenistan izledi. En fazla ithalat Hollanda'dan Gülde son 5 yılda yaklaşık 13 milyon 555 bin dolarlık ithalat yapıldı. Bu üründe geçen yılki ithalat 3 milyon 238 bin doları buldu. 2022'de 2 milyon 746 bin dolarlık ithalat kayıtlara geçerken 2021'de 2 milyon 481 bin dolar, 2020'de 2 milyon 193 bin dolar ve 2019'da 2 milyon 897 bin dolarlık ithalat gerçekleştirilmişti. Geçen yıl en fazla ithalatın yapıldığı ülke ise 2 milyon 765 bin dolarla Hollanda oldu. Bu ülkeyi 225 bin 537 dolarla Kenya takip etti. Böylece gülde son 5 yılda toplam 16 milyon 495 bin dolarlık dış ticaret hacmi oluştu. ""Dünyadaki gül üretimine bağlı olarak ihracatımız değişiklik gösteriyor"" Süs Bitkileri Üreticileri Alt Birliği (SÜSBİR) Yönetim Kurulu Başkanı Savaş Akcan, kesme çiçeklerde Türkiye'de en çok karanfil üretildiğini ve en çok üretim artışının gerberada gözlendiğini söyledi. Süs bitkilerinde ihracatın dalgalı bir seyir izlediğine işaret eden Akcan, ""Süs bitkilerinde ihracatımız belirli bir düzeyin altına düşmüyor. Bu gül için de geçerli. Dünyadaki gül üretimine bağlı olarak bizim de ihracatımız değişiklik gösteriyor. Bizim ürünlerimiz de dünyada kabul görüyor."" dedi."
679,Bakan Şimşek: Sermaye piyasalarında finansal okuryazarlık dönemini başlatıyoruz,"Hazine ve Maliye Bakanı Mehmet Şimşek, ""Sermaye piyasalarında finansal okuryazarlık dönemini başlatıyoruz. Finansal Okuryazarlık Portalı, Sermaye Piyasaları ve Finans Mesleki Teknik Anadolu Lisesi, Finans Akademisi ile ev hanımlarına yönelik eğitim gibi projeleri hayata geçiriyoruz."" dedi.",Ekonomi,https://www.trthaber.com/haber/ekonomi/bakan-simsek-sermaye-piyasalarinda-finansal-okuryazarlik-donemini-baslatiyoruz-836659.html,"Bakan Şimşek, yatırımcılar için finansal okuryazarlığın önemine ilişkin değerlendirmede bulundu. Finans teknolojisindeki hızlı değişim ve dönüşüm, yeni finansal enstrümanlar, ponzi sistemi gibi hususların finansal bilginin önemini artırdığına işaret eden Şimşek, dünyada da pek çok ülkenin toplumsal finansal okuryazarlık bilincini yükseltmeye yönelik faaliyetler yürüttüğünü söyledi. Şimşek, ülkelerin kalkınma stratejisi açısından yurt içi tasarruf oranlarının artırılması ve tasarrufların finansal piyasalar aracılığıyla reel sektör firmalarına doğrudan aktarılmasının önemli bir unsur olduğuna dikkati çekerek, ""Ülke çapında, finansal eğitim ve finansal okuryazarlığın yaygınlaştırılmasıyla bir yandan bireysel yatırımcıların sağlıklı yatırım kararları vererek finansal piyasalara aktif katılımı sağlanabilecek, diğer yandan farkındalığı yüksek bireyler vasıtasıyla tasarruflar, finansal piyasalara istikrarlı yatırım kaynağı olarak aktarılabilecek. Finansal okuryazarlık düzeyinin gelişmesi, finansal sahtekarlıklara olan zafiyeti azaltıyor, doğru yatırım kararlarının alınabilmesinin önünü açıyor."" diye konuştu. Türkiye'de de finansal okuryazarlık seviyesinin artırılması gerektiğini vurgulayan Şimşek, şöyle devam etti: ""Kamu kurumları, sivil toplum örgütleri ve özel şirketler, finansal okuryazarlık alanında projeler yapsa da faaliyetler dağınık yapıda. Ülkemizde mesleki ve teknik liselerde finansal okuryazarlık seçmeli ders olarak okutulmaktadır. Ayrıca bazı ön lisans ve lisans programlarında sınırlı düzeyde finansal okuryazarlık dersi veriliyor. İlköğretimde finansal okuryazarlık eğitimi kapsamında eğitmen açığı bulunuyor.""   ""Savunmasız kalan yatırımcı zarara uğruyor"" Şimşek, finansal okuryazarlığın artırılması yoluyla hane halkı ve firmaların tasarruf yapma farkındalığının artırılacağını ifade ederek, ""Son yıllarda özellikle finansal okuryazarlık düzeyi düşük bireysel yatırımcıların foreks, kripto varlıklar ve borsa alanlarında yüksek kar beklentisiyle hareket ettiği ve yüksek risk aldığı gözleniyor. Tüyo ve duyum adı altında yanıltıcı ve yanlış yönlendirmelere karşı savunmasız kalan söz konusu yatırımcıların zarara uğradığı görülüyor. Düşük finansal okuryazarlık seviyesindeki bireylerin risk yönetimi yapmakta zorlandıkları, yatırım ürünlerine ilişkin sınırlı bilgi birikimine sahip oldukları, yatırım ürünlerinin karakteristiklerini ve risk seviyelerini ölçemedikleri, şirket finansallarını okuyamadıkları biliniyor."" dedi. Finansal okuryazarlık konusunda atacakları adımların önemine işaret eden Şimşek, şunları söyledi: ""Atacağımız adımlar ve yeni projeler, yatırımcı davranışını profesyonel seviyeye taşıyacak, sermaye piyasalarına katılımı artıracak, sürü psikolojisiyle yatırım davranışını engelleyecek. Finansal okuryazarlık düzeyi düşük yatırımcılar sermaye piyasalarında zarar görebilir, bu yatırımcıların temkinli olması önem taşıyor. Bu çerçevede sermaye piyasalarında finansal okuryazarlık dönemini başlatıyoruz. Finansal Okuryazarlık Portalı, Sermaye Piyasaları ve Finans Mesleki Teknik Anadolu Lisesi, Finans Akademisi ile ev hanımlarına yönelik eğitim gibi projeleri hayata geçiriyoruz. Bu projeler, yatırımcılara uzun vadeli ve çeşitlendirilmiş bir portföy anlayışı içinde davranmanın rasyonel olduğu gerçeğini sunacak ve en önemlisi piyasa etkinliğini artırarak daha da istikrarlı bir sermaye piyasası seviyesine ulaşmamızı sağlayacak."" ""Kadınlara yönelik eğitim çalışmaları sürüyor"" Şimşek, Sermaye Piyasası Kurulunun ülke çapında yürütülen finansal eğitim çalışmalarında koordinatör kurum olarak görevlendirildiğini belirterek, ""Ülkemizde finansal okuryazarlık seviyesinin artırılmasına yönelik önemli projeleri uygulamaya alacağız. Kurulumuz öncülüğünde hazırlanan Finansal Okuryazarlık Portalı ile bankacılık, bütçe, kredi ve yatırım ana başlıklarında toplumun her kesimine hitap edecek içerikler sunulacak."" ifadesini kullandı. Milli Eğitim Bakanlığı Mesleki ve Teknik Eğitim Genel Müdürlüğü ile Sermaye Piyasası Kurulu arasında Sermaye Piyasaları ve Finans Mesleki Teknik Anadolu Lisesi açılmasına yönelik işbirliği protokolünün imza aşamasına geldiği bilgisini veren Şimşek, şunları kaydetti: ""Bu liseyle sermaye piyasası ve finans alanında 4 yıl eğitim verecek, özel program ve proje uygulamalarla destekli, finans sektörüne yönelik nitelikli insan gücünün yetiştirilmesi amaçlanıyor. Finansal piyasalarda çalışmak isteyenler ile halihazırda sektörde çalışanlara eğitim vermek için Finans Akademisi kurulması için çalışmalar devam ediliyor. Aile ve Sosyal Hizmetler Bakanlığı ile Kurulumuz arasında 800 bine yakın girişimci kadın ve ev hanımına yönelik finansal okuryazarlık eğitimi ile eğiticilerin eğitimi için işbirliği protokolü çalışmaları sürüyor. """
680,BIST 100 güne rekorla başladı,"Borsa İstanbul'da BIST 100 endeksi, güne yüzde 0,47 yükselerek 9.217,42 puanla rekor seviyeden başladı.",Ekonomi,https://www.trthaber.com/haber/ekonomi/bist-100-gune-rekorla-basladi-836655.html,"Açılışta BIST 100 endeksi, önceki kapanışa göre 42,88 puan ve yüzde 0,47 değer kazanarak 9.217,42 puana çıktı. Bankacılık endeksi yüzde 0,38 ve holding endeksi yüzde 0,36 artış kaydetti. Sektör endeksleri arasında en fazla kazandıran yüzde 3,39 ile menkul kıymet yatırım ortaklığı olurken, en çok kaybettiren yüzde 0,13 ile madencilik oldu. Dün, alıcılı bir seyir izleyen Borsa İstanbul'da BIST 100 endeksi, günü yüzde 1,42 değer kazanarak 9.174,58 puanla rekor seviyeden tamamlarken, gördüğü en yüksek seviyeyi de 9.175,82 puana taşıdı. Analistler, küresel pay piyasalarında, yoğun bilanço döneminde hisse ve sektör bazlı oynaklıkların artmasıyla karışık bir seyir izlendiğini belirterek, bugün gözlerin ABD'de açıklanacak enflasyon verileri başta olmak üzere yoğun veri gündemine çevrildiğini bildirdi."
681,VİOP'ta endeks güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,2 yükselişle 9.932,00 puandan başladı.",Ekonomi,https://www.trthaber.com/haber/ekonomi/viopta-endeks-gune-yukselisle-basladi-836643.html,"Şubat vadeli endeks kontratı, açılış seansında önceki normal seans kapanışın yüzde 0,2 üzerinde 9.932,00 seviyesinden işlem gördü. Dün, alıcılı bir seyir izleyen endeks kontratı, normal seansı önceki kapanışının yüzde 1,1 üzerinde 9.916,00 puandan tamamladı. Endeks kontratı, akşam seansında da yükselişini sürdürerek 9.941,00 puana çıktı. Analistler, küresel pay piyasalarında, yoğun bilanço döneminde hisse ve sektör bazlı oynaklıkların artmasıyla karışık bir seyir izlendiğini belirterek, bugün gözlerin ABD'de açıklanacak enflasyon verileri başta olmak üzere yoğun veri gündemine çevrildiğini bildirdi. Yurt içinde ise ödemeler dengesi verileri yatırımcıların odağında bulunurken, AA Finans Ödemeler Dengesi Beklenti Anketi'ne katılan ekonomistler, cari işlemler hesabının Aralık 2023'te 3 milyar 83 milyon dolar açık verdiğini tahmin ediyor. Öte yandan, düşüş eğilimini sürdüren Türkiye'nin 5 yıllık kredi risk primi (CDS) yeni günde 299 baz puanda bulunuyor. Bugün yurt içinde ayrıca perakende satışlar ve dış ticaret endeksi, yurt dışında ise Almanya ve Avro Bölgesi'nde ZEW beklenti endeksleri ile ABD'de enflasyon verilerinin takip edileceğini ifade eden analistler, teknik açıdan endeks kontratında 10.000 ve 10.250 seviyelerinin direnç, 9.900 ve 9.800 puanın destek konumunda olduğunu kaydetti."
682,Yeşil mercimekte vergi sıfıra indi,Yeşil mercimek ithalatında gümrük vergisi 30 Haziran'a kadar yüzde sıfır olarak uygulanacak.,Ekonomi,https://www.trthaber.com/haber/ekonomi/yesil-mercimekte-vergi-sifira-indi-836635.html,"İthalat Rejimi Kararında Değişiklik Yapılmasına İlişkin Cumhurbaşkanı Kararı, Resmi Gazete'de yayımlanarak yürürlüğe girdi. Karar ile yeşil mercimek ithalatında gümrük vergisi 30 Haziran'a kadar yüzde sıfır oldu. Ticaret Bakanlığı açıklama yaptı Ticaret Bakanlığı, yeşil mercimek ithalatında gümrük vergisinin 30 Haziran'a kadar sıfırlanması kararının ""tüketici için arz güvenliğini ve fiyat dalgalanmasını engellemek amacıyla"" yürürlüğe konulduğunu bildirdi. Bakanlıktan yapılan yazılı açıklamada, yurt içi arz güvenliğinin ve fiyat istikrarının sağlanmasını teminen, ilgili kurumlarla ürün bazlı değerlendirmeler yapıldığı, ihtiyaç olması halinde hızlı şekilde gerekli tedbirlerin alındığı belirtildi. Bu çerçevede, ticaret verileri, üretim ve piyasaya arz koşulları ile fiyat hareketleri dikkate alınarak, Tarım ve Orman Bakanlığı ile istişare içinde temel gıda ürünlerinden yeşil mercimekte tüketici ihtiyacının uygun fiyatla karşılanabilmesinin sağlanması amacıyla gümrük vergisinin geçici olarak sıfırlanmasına karar verildiği, buna yönelik düzenlemenin İthalat Rejimi Kararı'nda gerekli değişiklik yapılarak yürürlüğe konulduğu ifade edildi. Açıklamada, şunlar kaydedildi: ""Söz konusu uygulama, yerli üretimin korunması da göz önünde bulundurularak, çiftçimizin üretim motivasyonuna zarar vermeyecek şekilde ülkemizdeki hasat dönemi dikkate alınarak belirlenmiştir. Düşürülen gümrük vergisi, yeşil mercimeğin hasat döneminden önce 30 Haziran 2024 tarihine kadar geçici bir süre devam edecek, bu tarihten sonra eski seviyesine yükselecektir. Ticaret Bakanlığı olarak, üretici ve tüketici haklarının birlikte korunması amacıyla spekülatif fiyat hareketlerinin önlenmesi ve piyasaya yeterli ürün arzının sağlanması için gerekli tüm tedbirleri almaya, alınan bu tedbirler sonrasında piyasa şartlarını izlemeye devam edilecektir."""
683,Tarım ve Orman Bakanlığı'na 1500 tarım işçisi alınacak,"Tarım ve Orman Bakanı İbrahim Yumaklı, bakanlık bünyesinde istihdam edilmek üzere 1500 tarım işçisi alınacağını açıkladı. Alım ilanı Resmi Gazete'de yayımlandı.",Ekonomi,https://www.trthaber.com/haber/ekonomi/tarim-ve-orman-bakanligina-1500-tarim-iscisi-alinacak-836610.html,"Bakan İbrahim Yumaklı, personel alımına ilişkin sosyal medya hesabı üzerinden yaptığı açıklamada, ""Tarım ve Orman Bakanlığı ailemizin gücüne güç katmaya devam ediyor. Geçtiğimiz aylarda duyurduğumuz 1500 tarım işçisi alımına ilişkin süreci başlatıyoruz"" dedi. İşe alınacak personel bakanlığın taşra teşkilatında istihdam edilecek. İlanlar 19 Şubat tarihine kadar İşkur'un resmi internet sayfası üzerinden yayımlanacak. Başvurulan meslek için belirlenen okulun ilgili bölümünden ya da programından son başvuru tarihi itibarıyla mezun olmak gerekiyor. Diğer başvuru şartlarıyla ilgili detaylara Resmi Gazete'den ulaşılabilecek. Bakan Yumaklı ""Yeni mesai arkadaşlarımız için şimdiden hayırlı ve uğurlu olsun"" dedi.   Tarım ve Orman Bakanlığı ailemizin gücüne güç katmaya devam ediyor; geçtiğimiz aylarda duyurduğumuz 1500 tarım işçisi alımına ilişkin süreci başlatıyoruz.

Yeni mesai arkadaşlarımız için şimdiden hayırlı ve uğurlu olsun. pic.twitter.com/fucYWLMeEN"
684,ABD bütçesi ocakta 22 milyar dolar açık verdi,"ABD federal hükümetinin bütçe açığı, ocakta geçen yılın aynı ayına kıyasla yüzde 43 azalarak 22 milyar dolara geriledi.",Ekonomi,https://www.trthaber.com/haber/ekonomi/abd-butcesi-ocakta-22-milyar-dolar-acik-verdi-836589.html,"ABD Hazine Bakanlığı, ocak ayına ilişkin bütçe dengesi raporunu yayımladı. Buna göre, 1 Ekim 2023'te başlayan ve 30 Eylül 2024'te sona erecek 2024 mali yılının 4. ayında federal hükümetin bütçe açığı 22 milyar dolar olarak hesaplandı. Federal hükümet, geçen yıl ocakta 39 milyar dolarlık bütçe açığı vermişti. Böylece bütçe açığı ocakta geçen senenin aynı ayına kıyasla yüzde 43 azaldı. Bu dönemde bütçe dengesine ilişkin piyasa beklentisi, 39,3 milyar dolarlık açık vermesi yönündeydi. Hükümetin gelirleri, ocakta yüzde 7 artarak 477 milyar dolara, harcamaları ise yüzde 3 artışla 499 milyar dolara yükseldi. 4 aylık bütçe açığında yüzde 16'lık artış Ülkede 2024 mali yılının 4. ayı olan ocak itibarıyla toplam bütçe açığı ise geçen yılın aynı dönemine kıyasla yüzde 16 artarak 532 milyar dolar oldu. Söz konusu açık, geçen yılın aynı döneminde 460 milyar dolar seviyesinde gerçekleşmişti. Mali yılın ilk 4 ayındaki harcamalar, geçen senenin aynı dönemine kıyasla yüzde 10 artarak 2,1 trilyon dolara, gelirler yüzde 8 artışla yaklaşık 1,6 trilyon dolara çıktı. ABD'nin bütçe açığı, 2023 mali yılında bir önceki yıla kıyasla yüzde 23 artarak 1,7 trilyon dolara ulaşmıştı."
685,"AB, dondurulan Rus varlıklarının gelirlerini ayırıyor","Avrupa Birliği (AB) ülkeleri, yaptırımlar kapsamında dondurulan Rusya Merkez Bankası varlık ve rezervlerinden sağlanan gelirlerin farklı hesaba ayrılmasına karar verdi.",Ekonomi,https://www.trthaber.com/haber/ekonomi/ab-dondurulan-rus-varliklarinin-gelirlerini-ayiriyor-836577.html,"AB Konseyi, üye ülkelerin Rusya'ya yönelik uyguladıkları kısıtlayıcı tedbirler nedeniyle dondurulan Rusya Merkez Bankası rezervlerini elinde bulunduran merkezi saklama kurumlarının yükümlülükleri konusunda alınan yeni kararı açıkladı. Açıklamada, Rusya-Ukrayna Savaşı'nın başlamasıyla AB'nin uluslararası ortaklarla birlikte, Rusya Merkez Bankası rezervlerinin yönetimiyle ilgili her türlü işlemi yasaklama kararı aldığı anımsatıldı. Yasağın bir sonucu olarak AB ve üye ülkelerdeki finans kuruluşlarının elinde bulunan Rus varlıklarının dondurulduğu hatırlatılan açıklamaya göre, alınan son kararla dondurulan varlıkların elde tutulmasıyla bağlantılı olarak merkezi saklama kurullarının elde ettiği gelirlere yeni kurallar getirildi. Açıklamaya göre, özellikle 1 milyon eurodan fazla Rusya Merkez Bankası varlığına sahip olan saklama kurullarının AB yaptırımları nedeniyle biriken olağanüstü nakit bakiyeleri ayrı olarak muhasebeleştirmesi ve karşılık gelen gelirleri de ayrı tutması gerektiğine karar verildi. Saklama kurumlarının Rus varlıklarından elde ettikleri net karları elden çıkarmalarının yasaklandığına dikkat çekilen açıklamaya göre, alınan kararla Rus varlıklarından sağlanacak net karların bir sonraki aşamada Ukrayna'nın yeniden inşasını desteklemek için AB bütçesine olası bir mali katkı vermesinin yolu açıldı. Süreç hakkında AB ülkeleri, savaş nedeniyle Rusya Merkez Bankasının yaklaşık 200 milyar eurosunu dondurdu. Rus varlıklarını tutan finansal kurumlar bunların vadesi geldikçe yeniden yatırım yaparak ciddi bir kazanç sağlıyor. Birlik yetkilileri, aylardır, dondurulan varlıklar ve bu varlıklardan sağlanan gelirin, sahibinin rızası olmadan kullanımının hukuki ve finansal boyutlarını tartışıyordu. AB, ana para yerine bundan elde edilen gelirleri hedef almak istiyor. Komisyonun bu konuyla ilgili aralık ayında hazırladığı teklif, Rus varlıklarından elde edilen gelirlerin ayrı bir hesaba yatırılmasını içeriyor. İkinci aşama olarak AB Komisyonu bu kaynağı önce kendi bütçesine, oradan da Ukrayna'ya aktarılmasını içeren bir teklif hazırlamayı planlıyor. AB'nin dondurduğu Rusya Merkez Bankası rezervlerinin 180 milyar eurosu, Belçika merkezli menkul kıymet takas ve saklama hizmeti sunan Euroclear'da bulunuyor. Bu nedenle kurumun bilançosundaki varlıkları hızla artarken, Euroclear büyük miktarda faiz geliri sağlıyor. Euroclear, AB yaptırımları nedeniyle dondurulan Rus varlıklarının faizinden geçen yıl 3 milyar eurodan fazla gelir elde etmişti. Avrupa Merkez Bankası (ECB) ise geçen yılın haziran ayında Rusya Merkez Bankasının dondurulan varlıklarına yönelik AB Komisyonunu uyarmıştı. ECB, Rus varlıklarına veya bunların gelirlerine el koymanın, avronun küresel para birimi olarak konumuna ve finansal istikrara zarar verebileceği konusundaki hassasiyete dikkati çekmişti. Özellikle AB'nin tek taraflı hareket etmesi durumunda büyük miktarda döviz rezervine sahip diğer merkez bankalarının eurodan çıkabileceğine işaret eden ECB, euro cinsinden varlıklardan uzaklaşılabileceğini ve Avrupa ülkelerinin finansman maliyetlerinin yükselebileceğini belirtmişti."
686,Bursa Ticaret Borsası 32 milyar lirayı aşan tescil işlem hacmiyle rekor kırdı,"Bursa Ticaret Borsası (BTB), 32 milyar lirayı aşan tescil işlem hacmi ile 2023 yılında rekor kırdı.",Ekonomi,https://www.trthaber.com/haber/ekonomi/bursa-ticaret-borsasi-32-milyar-lirayi-asan-tescil-islem-hacmiyle-rekor-kirdi-836561.html,"BTB'den yapılan açıklamada, Bursa Ticaret Borsasının 2023 yılı tescil işlem hacmi, bir önceki yıla göre yüzde 89'luk artışla 32 milyar 720 milyon liraya ulaştı. Tescil işlem hacmi rakamlarına ilişkin değerlendirmelerde bulunan Bursa TB Yönetim Kurulu Başkanı Özer Matlı, yüksek enflasyonun neden olduğu girdi maliyetlerindeki artışa karşın tescil işlem hacminin 2022'ye göre yüzde 89 artışla 32 milyar 720 milyon liraya yükseldiğini açıkladı. Borsa kotasyonuna tabi ürünler arasında 2023 yılında en çok işlem gören ürünün 8 milyar 667 milyon lirayla zeytin olduğunu ifade eden Matlı, diğer ürünlerin sırasıyla 5 milyar 315 milyon lirayla yaş sebze-meyve, 5 milyar 4 milyon lirayla et, 2 milyar 740 milyon lirayla canlı hayvan ve 1 milyar 474 milyon lirayla mısır olduğunu aktardı. Matlı, ülke tarımının geleceği olan Türkiye Ürün İhtisas Borsası (TÜRİB) Elektronik Ürün Senetleri (ELÜS) Piyasası'nda da başarılı bir yılı geride bıraktıklarını belirtti. TÜRİB ELÜS Piyasası'nda, alım-satım olmak üzere 12 aylık işlem hacminin geçen yıla kıyasla yüzde 31 artarak 1 milyar 403 milyon liraya yükseldiğini dile getiren Matlı, ""Sergilediğimiz performansla TÜRİB'te acente kaydındaki müşteri işlem hacmine göre ilk 10 borsa arasında yer alırken kayıtlı müşteri sayımızı ise yüzde 108 oranında artırma başarısına ulaştık"" ifadelerini kullandı. Matlı, acente kaydında en çok işlem gören ürünlerin sırasıyla mısır, buğday, arpa, zeytin ve yulaf olarak gerçekleştiğini söyledi. Geçen yıl tarım sektörüne ve bölge ekonomisine değer katan çalışmalara imza attıklarını vurgulayan Matlı, şunları kaydetti: ""Üyelerimizin katkılarıyla, hedeflerimize ulaşma kararlılığımızı bir kez daha gösterdik. Kuruluşumuzun 100. yılını kutlayacağımız 2024 yılında, üyelerimize daha fazla katma değer sağlayacak, sürdürülebilirlik odaklı projelerimizi hayata geçirmeye devam edeceğiz. İnanıyorum ki birlik, beraberlik ve dayanışma içinde yeni proje ve girişimlerle Bursa Ticaret Borsasını daha ileriye taşımayı sürdüreceğiz."""
687,Borsa günü rekorlarla tamamladı,"Borsa İstanbul'da BIST 100 endeksi, yüzde 1,42 değer kazancıyla günü 9.174,58 puandan tamamlayarak tüm zamanların en yüksek günlük kapanışını gerçekleştirirken, gördüğü en yüksek seviye rekorunu 9.175,82 puana taşıdı.",Ekonomi,https://www.trthaber.com/haber/ekonomi/borsa-gunu-rekorlarla-tamamladi-836552.html,"BIST 100 endeksi, önceki kapanışa göre 128,61 puan artarken, toplam işlem hacmi 139,3 milyar lira oldu. Bankacılık endeksi yüzde 3,10, holding endeksi yüzde 0,36 değer kazandı. Sektör endeksleri arasında en çok kazandıran yüzde 4,45 ile menkul kıymet yatırım ortaklığı, en çok gerileyen ise yüzde 1,12 ile ulaştırma oldu. Bu arada, ekonomi yönetiminin ""piyasa dostu"" adımları Türk lirası (TL) varlıkları olumlu etkilemeye devam ederken, şubatta başlayan düşüş eğilimini sürdüren Türkiye'nin 5 yıllık kredi risk primi (CDS) 300 baz puana geriledi. Analistler, küresel pay piyasalarında ABD'de enflasyon başta olmak üzere yoğun makroekonomik veri takviminin takip edileceği haftaya temkinli başlandığını, yurt içi piyasaların ise pozitif ayrıştığını söyledi. Yarın yurt içinde ödemeler dengesi, yurt dışında ise ABD'de enflasyonun yanı sıra Japonya'da Üretici Fiyat Endeksi (ÜFE), İngiltere'de işsizlik oranı, Almanya'da ZEW endekslerinin takip edileceğini dile getiren analistler, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 puanın destek konumunda olduğunu kaydetti. AA Finans Ödemeler Dengesi Beklenti Anketi'ne katılan ekonomistler, cari işlemler hesabının Aralık 2023'te 3 milyar 83 milyon dolar açık verdiğini tahmin ediyor. Ekonomistler, cari işlemler açığının 2023'te 46 milyar 98 milyon dolar, 2024 yılında ise 35 milyar 250 milyon dolar olarak gerçekleşmesini bekliyor."
688,Türkiye'nin risk primi 300 baz puana geriledi,"Ekonomi yönetiminin ""piyasa dostu"" adımları Türk lirası varlıkları olumlu etkilemeye devam ederken, şubatta başlayan düşüş eğilimini sürdüren Türkiye'nin 5 yıllık kredi risk primi 300 baz puana geriledi.",Ekonomi,https://www.trthaber.com/haber/ekonomi/turkiyenin-risk-primi-300-baz-puana-geriledi-836529.html,"Küresel bazda önemli merkez bankalarının faiz indirimlerine ne zaman başlayacağına yönelik beklentiler mayıs ve haziran aylarına taşınsa da TL varlıklara olan talep güçlü kalmaya devam ediyor. Borsa İstanbul'da BIST 100 endeksi, rekor üzerine rekor kırarken, yabancı yatırım kuruluşlarının TL varlıklara ilişkin olumlu raporları da açıklanmaya devam ediyor. Son dönemde Türkiye'nin yurt dışı borçlanma ihalelerine yönelik artan ilgi de borçlanma faizlerinin düşmesi ve vadelerinin uzamasını sağlayarak uygulanan ekonomi programına güveni artırdı ve yatırımcı ilgisinin oluşmasına katkı sağladı. Geçen hafta 3 yerli kurumun borçlanma ihalelerine gelen talep de yabancı yatırımcının Türkiye'ye ilişkin olumlu algısı hakkında önemli bir sinyal verdi. Söz konusu gelişmelerin etkisiyle Türkiye'nin CDS'indeki düşüş eğilimi hızlandı. Türkiye'nin 5 yıllık kredi risk primi, 2 Şubat'taki 334 baz puan seviyesinden yaklaşık 34 baz puan gerileyerek 300 baz puana düştü. Analistler, Türkiye'nin CDS'lerindeki gerilemenin ülkenin iç ve dış dinamikleri kaynaklı olduğunu vurgulayarak, gelişmekte olan ülke CDS'leri ortalaması ile Türkiye'nin CDS'i arasındaki makasın 132 baz puanla 12 Ocak'tan bu yana en düşük seviyeye indiğini ifade etti. Yurt içi ve yurt dışı gelişmeler Türk varlıklarına ilişkin risk iştahını artırıyor Son bir haftada Eximbank, Türkiye Varlık Fonu (TVF) ve Hazine'nin yurt dışı borçlanma ihalelerinde toplamda 4 milyar dolar dış kaynak temin edilirken, toplam talep de 23,8 milyar dolar oldu. Buna göre, Hazine ve Maliye Bakanlığı tarafından 8 Şubat'ta 15 Mayıs 2034 vadeli 3 milyar dolar tutarında bir eurobond ihracı gerçekleştirildi. Söz konusu tahvilin kupon oranı yüzde 7,625, getirisi yüzde 7,875 seviyesinde oldu. İhraca yaklaşık 300 yatırımcı, toplam ihraç tutarının 3 katından fazla talep gösterdi. Eurobond ihracının ilk getiri beklentisi piyasaya yüzde 8,375 seviyesinde duyurulmuştu. Gelen güçlü yatırımcı talebi karşısında gösterge getiride 50 baz puanlık aşağı yönlü revizyon yapıldı ve ihracın nihai getirisi yüzde 7,875 seviyesinde gerçekleşti. İhracın, son yıllarda yapılan ihraçlarla kıyaslandığında ilk getiri beklentisinden aşağı yönlü yapılan revizyonun en yüksek seviyede gerçekleştiği ihraçlardan biri olduğu belirtilirken, yeni yapılan ihracın ABD Hazine tahvil getirisi ile arasındaki farkın (spread) 371 baz puan olduğu, bu farkın Şubat 2020'de gerçekleştirilen ve benzer vadedeki ABD Hazine tahvili üzerine 298 baz puan ödenen 5 yıl vadeli ihraçtan bu yana en düşük seviyedeki prim farkına işaret ettiği kaydedildi. Türkiye Cumhuriyet Merkez Bankası'nda (TCMB) yaşanan başkanlık değişimine karşın izlenecek politikalarda bir değişiklik olmayacağına yönelik mesajların net şekilde verilmesinin yatırımcı güvenini yansıttığını ifade eden analistler, TCMB'nin Enflasyon Raporu toplantısının da ""başarılı"" bulunduğunu kaydetti. ABD Kongresi'nin Türkiye'nin 40 yeni ve 79 modernize edilmiş F-16 uçağı satın almasını onaylama kararının önemine işaret eden analistler, bunun gelecek dönemde ilişkilerin daha da olumlu anlamda gelişebileceği ihtimalini artırdığını söyledi."
689,"Merkez Bankası Başkanı Karahan, bankacılarla bir araya geldi","Türkiye Cumhuriyet Merkez Bankası Başkanı Dr. Fatih Karahan, Türkiye Bankalar Birliği Yönetim Kurulu üyeleri ile bir araya geldi. Türkiye Bankalar Birliği'nden yapılan açıklamada, ""Bankacılık sektöründeki son durumun ve geleceğe ilişkin beklentilerin değerlendirildiği toplantı oldukça verimli geçmiştir"" denildi.",Ekonomi,https://www.trthaber.com/haber/ekonomi/merkez-bankasi-baskani-karahan-bankacilarla-bir-araya-geldi-836471.html,"Türkiye Bankalar Birliği'nden (TBB)  yapılan açıklamada, Başkan Karahan'ın, TBB Yönetim Kurulu Başkanı Alpaslan Çakar ve Yönetim Kurulu üyesi bankaların genel müdürleri ile bir araya geldiği bildirildi. Güncel makroekonomik gelişmeler doğrultusunda bankacılık sektöründeki son durumun ve geleceğe ilişkin beklentilerin değerlendirildiği toplantının oldukça verimli geçtiği belirtilen açıklamada, ""Türk lirası mevduatların payını artırmaya yönelik düzenlemeler, makroihtiyati çerçevede sadeleşme ve miktarsal sıkılaşma adımları ile birlikte dezenflasyon süreci kapsamında para politikası görünümü toplantının ana gündem maddeleri olmuştur."" ifadesi yer aldı. Açıklamada, TCMB Başkanı Fatih Karahan ve TBB Başkanı Alpaslan Çakar'ın, Merkez Bankası ve bankacılık sektörünün eş güdümlü çalışmalarından dolayı memnuniyetlerini ifade ettikleri aktarıldı."
690,Bakan Şimşek: Kira artışlarının önüne geçmek için konut arzı artırılacak,"Hazine ve Maliye Bakanı Mehmet Şimşek, kiralardaki fiyat artışlarının önüne geçmek için konut arzının artırılacağını, deprem kaynaklı konut stokundaki kayıpların telafisine yönelik yeni sosyal konut projeleri geliştirileceğini ve dar gelirli vatandaşların konuta erişiminin artırılacağını söyledi.",Ekonomi,https://www.trthaber.com/haber/ekonomi/bakan-simsek-kira-artislarinin-onune-gecmek-icin-konut-arzi-artirilacak-836470.html,"Şimşek, CHP Artvin Milletvekili Uğur Bayraktutan'ın kira artışlarına yönelik yazılı soru önergesini yanıtladı. 2018'in Kasım ayında 475,07 olan ""gerçek kira"" endeksinin 2023'ün Kasım ayında 1888,02 değerine ulaştığını belirten Şimşek, 2018-2023 dönemindeki artış oranının yüzde 297,42 olduğunu aktardı. Şimşek, 2023'ün Eylül ayında yüzde 9,52 olan aylık kira artış oranının Ekim ayında yüzde 7,91'e, Kasım ayında yüzde 5,97'ye ve Aralık ayında yüzde 4,48'e gerilediğini ifade ederek, şunları kaydetti: ""Orta vadede, enflasyonla mücadele ve kiralardaki fiyat artışlarının önüne geçmek üzere konut arzı artırılacak, deprem kaynaklı konut stokundaki kayıpların telafisine yönelik yeni sosyal konut projeleri geliştirilecek ve dar gelirli vatandaşların konuta erişimi artırılacaktır."""
691,Borsa İstanbul'dan rekor üstüne rekor,"Cuma günü haftayı 9.045,97 puanla rekorla kapatan Borsa İstanbul yeni haftaya da yüzde 0,98 yükselerek 9.134,22 puanla başladı. BIST 100 endeksi, günün ilk yarısında 9.159,94 puanla rekor seviyeyi gördü.",Ekonomi,https://www.trthaber.com/haber/ekonomi/borsa-istanbuldan-rekor-ustune-rekor-836468.html,"Günün ilk yarısında 9.159,94 puanla tüm zamanların en yüksek seviyesini gören BIST 100 endeksi, saat 13.00 itibarıyla önceki kapanışa göre 96,03 puan ve yüzde 1,06 değer kazancıyla 9.142,00 oldu. Toplam işlem hacmi 67,6 milyar lira düzeyinde gerçekleşti. Bankacılık endeksi yüzde 0,7, holding endeksi yüzde 0,4 değer kazandı. Sektör endeksleri arasında en fazla kazandıran yüzde 4,29 ile menkul kıymet yatırım ortaklığı, en fazla kaybettiren ise yüzde 1,08 ile ulaştırma oldu. Analistler, küresel pay piyasalarında, ABD'de enflasyon başta olmak üzere yoğun makroekonomik veri takviminin takip edileceği haftaya temkinli başladığını, yurt içi piyasaların ise pozitif ayrıştığını söyledi. Öğleden sonra yurt içinde veri gündeminin sakin olduğunu, yurt dışında ise ABD'de hazine bütçe dengesi verilerinin takip edileceğini ifade eden analistler, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 puanın destek konumunda olduğunu kaydetti.  "
692,"Ticaret Bakanlığı, 6 noktada yurt dışı lojistik dağıtım ağına onay verdi","Ticaret Bakanlığı, Yurt Dışı Lojistik Dağıtım Ağları (YLDA) Projesi kapsamında Avrupa'da 4, ABD'de 2 merkeze onay verildiğini bildirdi.",Ekonomi,https://www.trthaber.com/haber/ekonomi/ticaret-bakanligi-6-noktada-yurt-disi-lojistik-dagitim-agina-onay-verdi-836459.html,"Bakanlıktan yapılan yazılı açıklamada, dünya ticaretinin yön değiştirdiği, tedarik zincirlerinin yeniden kurulduğu, ticaret rotalarının baştan kurgulandığı bu dönemde Türkiye'nin, uluslararası ticaretteki yarışa karşı coğrafi konumu ve üretim maliyeti avantajları ile rekabet edebilecek yenilikleri ve politikaları hayata geçirdiği aktarıldı. Türkiye ekonomisinin dünya ticaretinden daha fazla pay alması ve ülkenin sürdürülebilir büyümesine katkı sağlamak amacıyla ""Yurt Dışı Lojistik Dağıtım Ağlarının Desteklenmesi Hakkında Karar""ın yürürlüğe konularak önemli destek mekanizmasının hayata geçirildiğinin anımsatıldığı açıklamada, şu ifadelere yer verildi: ""Proje, Avrupa'nın en önemli liman şehirlerini kapsıyor. İtalya (Trieste), Fransa (Sete ve Marsilya), İspanya (Tarragona ve Barselona) ve Almanya (Hamburg) olmak üzere Avrupa'da 4, ABD'de ise Chicago ve New Jersey merkezli olmak üzere 2 YLDA Projesi'ne onay verilmiştir. Chicago merkezli projede 1 merkez depo ve 10 cep depo öngörülürken, New Jersey merkezli projede 1 merkez depo ve 9 cep depo yapılması planlanmaktadır. Bugün itibarıyla, Chicago ve Los Angeles ile New Jersey, Long Beach, Houston ve Savannah'ta yer alan depolar aktif hizmet vermektedir."" Açıklamada, destek mekanizması olarak yeniden tasarlanan YLDA Projesi çerçevesinde, yurt dışı lojistik dağıtım ağlarının baştan sona bir sistem olarak ele alınması ve aşamalarına göre desteklenmesinin öngörüldüğü belirtilerek, ""Destek mekanizmasıyla yurt dışında ilk kez kurulacak tesislerin ve uçtan uca tüm lojistik süreçlerin yönetilmesini teminen, bu tesisler ile entegre çalışacak dağıtım ağı, cep depoları ve bu ağın işletilmesine yönelik kurulum, bakım, bilişim sistemleri, teknik donanım ve dekorasyon, yatırım, ruhsat ve izin ile bunlarla ilgili hukuki danışmanlık giderleri desteklenecektir."" değerlendirmesinde bulunuldu. Açıklamada, YLDA'nın, Türkiye'nin ihracatının etkin ve kapsamlı akışını sağlayacağı vurgulanarak, ""Bu ağlar, ihracatçılarımızın uluslararası tedarik ve dağıtım zincirlerine daha hızlı ve rekabetçi fiyatlarla nüfuz etmelerini temin edecek ve önemli pazarlardaki ihracatımızı hem sürekli kılacak hem de pazar payımızın yüksek olduğu yerlerde kalıcılığımızı sağlayacak altyapı imkanlarını sağlayacaktır. Bu sayede hem mal ihracatımızın artırılması, hem de lojistik ve taşımacılık sektörümüzün dünya çapında rekabet edebilir düzeye gelmesi amaçlanmaktadır."" ifadeleri kullanıldı. Türkiye rekabette öne çıkacak YLDA'nın, Türk ihraç ürünlerine ilişkin depolama, yükleme ve boşaltma, elleçleme, sevkiyat, kargo birleştirme ve bölme ile ilgili ülkenin iç kesimlerine dağıtımı hizmetlerini tek noktadan sunacağına işaret edilen açıklamada, şunlar kaydedildi: ""Bu sayede yurt dışında teslimat sürelerinin 24 saatin altına inmesi sağlanacaktır. Böylece hızlı gümrükleme ve doğru iade lojistiği ile ihracata yönelik hedef pazarlarda müşteri memnuniyeti ve marka bilinirliği artırılarak kaliteli ve hızlı katma değerli hizmet sunumu ile ülkemiz rekabette öne çıkacaktır. Sonuçta, sunacakları uçtan uca ve dijitalleştirilmiş çözümlerle ülkemizin e-ihracat operasyonlarının geliştirilmesinde ve hızlandırılmasında da önemli rol oynayacaktır. Türkiye'nin küresel ekonomideki bulunduğu konumu güçlendirerek, kilit rol almasını sağlayacak yeniliklerimiz, dijital atılımlar, mevzuat güncellemeleri, koruma tedbirleri ve destekler devam edecektir. 'Türkiye Yüzyılı'nı 'Ticaretin Yüzyılı' yapma hedefimize ilerlemek, toplumsal refahımız artırmak, kalıcı büyüme ivmesini ülke ekonomimize kazandırmak için çalışmalarımız kesintisiz sürecektir."""
693,Emtia piyasası satış baskısı çıkmazından kurtulamıyor,"Emtia piyasası, bazı haftalar pozitif seyretmesine karşın ABD Merkez Bankasının (Fed) para politikasına ilişkin belirsizlikler, küresel imalat sanayisine ilişkin endişeler ve dolara talebin artmasıyla haftalardır içinde bulunduğu satış baskısından kurtulamıyor.",Ekonomi,https://www.trthaber.com/haber/ekonomi/emtia-piyasasi-satis-baskisi-cikmazindan-kurtulamiyor-836413.html,"Emtia piyasasında, geçen hafta düşüş eğilimi hakimdi. Fed Başkanı Jerome Powell'ın para politikasındaki gevşemenin piyasa beklentilerinden daha geç olacağının sinyalini vermesinin ardından diğer Fed yetkililerinin de Powell'ı onaylayan açıklamalarda bulunması emtia piyasası üzerinde satış baskısını artırdı. Fed Yönetim Kurulu Üyesi Adriana Kugler, enflasyonun ve iş gücü piyasalarının soğumasının faiz indirimini uygun hale getirebileceğini, enflasyondaki düşüş sürecinin duraklaması durumunda politika faizinin daha uzun süre sabit tutulmasının uygun olabileceğini kaydetti. Boston Fed Başkanı Susan Collins, faiz indirimini desteklemeden önce daha fazla veriye ihtiyaç olduğunu vurgulayarak yıl sonundan önce para politikasında gevşemeye başlanmasının uygun olacağını bildirdi. Richmond Fed Başkanı Thomas Barkin de enflasyonun üstesinden gelmek için sabırlı olunması gerektiğine dikkati çekerek daha fazla enflasyonist baskının gelip gelmeyeceğinin görülmesi gerektiğinin altını çizdi. Atlanta Fed Başkanı Raphael Bostic, enflasyonun iyi bir ilerleme kaydettiğini ancak daha gidilecek çok yol olduğunu söyledi. Dallas Fed Başkanı Lorie Logan da faiz oranlarını ayarlamaya yönelik bir aciliyet görmediğini, enflasyon konusunda güvenin tesis edilmesi gerektiğini belirtti. Platinin fiyatı 2018'den bu yana ilk defa paladyumun fiyatının üzerine çıktı Değerli metallere bakıldığında geçen hafta altının onsu yüzde 0,7, gümüşün fiyatı yüzde 0,2, platin yüzde 2,1, paladyum yüzde 9,2 azaldı. ABD'de, ekonomik aktivitenin güçlü kaldığına yönelik işaretler tahvil piyasalarında satış baskısının güçlenmesine neden olurken altın da yükselen tahvil faizlerinin etkisiyle haftalık bazda düşüş kaydetti. Platinin fiyatı 2018'den bu yana ilk defa paladyumun fiyatının üzerine çıktı. Haftayı platin 877,10 dolardan, paladyum da 862,84 dolardan tamamladı. Arzın istikrarlı olacağına ve buna karşın talebin devam edeceğine yönelik öngörülerle paladyum fiyatları düşüşünü sürdürdü. Baz metallerde de düşüş eğilimi hakimdi. Haftayı bakır yüzde 3,4, kurşun yüzde 4,2, alüminyum yüzde 0,9, nikel yüzde 1,4, çinko yüzde 6,4 değer kaybıyla tamamladı. Çin'de açıklanan enflasyon ve Almanya'da açıklanan sanayi üretiminin azalış kaydetmesi baz metallerde talepteki azalmayı ortaya koydu. Çin'de ocak ayına ilişkin Tüketici Fiyat Endeksi (TÜFE) yıllık bazda yüzde 0,8, Üretici Fiyat Endeksi (ÜFE) ise yüzde 2,5 geriledi. Almanya'nın sanayi üretimi, aralıkta aylık bazda yüzde 1,6 ile beklentilerden fazla azaldı. Geçen hafta Brent petrolün fiyatı yüzde 5,6 artarken New York Ticaret Borsası'nda işlem gören doğal gaz yüzde 10,5 değer kaybetti. Orta Doğu'daki gelişmeler yakından takip edilirken İsrail Başbakanı Binyamin Netanyahu'nun olası bir ateşkesi reddedeceğine yönelik haber akışı, bölgedeki risklerin tekrar artmasına neden olarak petrol fiyatlarını yukarı yönlü destekledi. ABD Enerji Enformasyon İdaresi (EIA), dünyanın en çok petrol tüketen ülkesi ABD'de benzin stoklarının 3 milyonun üzerinde azaldığını açıkladı. Benzin stoklarındaki azalış ülkedeki talep iştahının devam ettiğine işaret ederek, Brent petrol fiyatlarının yükselmesine neden olan başka bir etken oldu. Tarım grubunda karışık bir seyir izlendi Geçen hafta tarım grubunda karışık bir seyir izlendi. Geçen hafta Chicago Ticaret Borsası'nda işlem gören buğday fiyatı yüzde 0,3, mısır yüzde 3,1, soya fasulyesi yüzde 0,4 azalış kaydetti, pirincin fiyatı yüzde 2,6 arttı. Dolar endeksindeki artışla beraber talebe yönelik endişeler, buğday ve mısır fiyatlarını aşağı yönlü etkiledi. Intercontinental Exchange'te işlem gören pamuk yüzde 3, kakao yüzde 11,8, şeker yüzde 0,4 değer kazanırken, kahve yüzde 0,4 değer kaybetti. Kakao ton başına 5 bin 798 dolarla rekor seviyeyi gördü. Kakao açığının bundan sonra daha fazla artacağına yönelik endişelerle kakao fiyatları zirve tazelemeye devam ediyor. Çin ekonomisine yönelik endişelere karşın ülkede pamuk tüketiminin yoğun bir şekilde devam etmesi de pamuk fiyatlarının artmasına neden oluyor. Brezilya'da tarım sektöründe danışmanlık hizmeti veren önde gelen kuruluşlarından olan Safras & Mercado'nun 2023/2024'e ilişkin şeker kamışı ezme işlemi tahminini 670 milyon tondan 650 milyon tona düşürmesinden ise şeker fiyatları destek buldu."
694,Şubat ayı yaşlı ve engelli aylıkları hesaplara yatırılmaya başlandı,"Şubat ayına ilişkin toplam 6,3 milyar TL tutarındaki yaşlı aylığı ve engelli aylıkları hesaplara yatırılmaya başlandı.",Ekonomi,https://www.trthaber.com/haber/ekonomi/subat-ayi-yasli-ve-engelli-ayliklari-hesaplara-yatirilmaya-baslandi-836405.html,"Aile ve Sosyal Hizmetler Bakanı Mahinur Özdemir Göktaş, bu kapsamda yaklaşık 3,5 milyar TL tutarında yaşlı aylığını ve yaklaşık 2,8 milyar TL tutarındaki engelli aylıklarını hak sahiplerinin hesaplarına yatırdıklarını belirtti. Ocak ayı memur maaş katsayısında yapılan yeni düzenlemeyle birlikte engelli ve yaşlı vatandaşlara yapılan ödemelerin arttığını hatırlatan Bakan Göktaş, “Sosyal yardım programlarının aylık ödemelerinde yüzde 50’ye yakın artış oldu. Bu doğrultuda yaşlı aylığı 2 bin 348 TL’den 3 bin 504 TL’ye yükselirken, yüzde 40-69 arası engelli oranına sahip vatandaşlarımızın aylıkları ve 18 yaş altı engelli yakını olan vatandaşlara ödenen engelli yakını aylığı 1874 TL’den 2 bin 797 TL’ye çıktı. Yine yüzde 70 ve üzeri engelli raporu bulunan vatandaşlarımızın aylıkları da 2 bin 811 TL’den 4 bin 196 TL’ye yükseldi” ifadelerini kullandı. ""Engelli ve yaşlılarımızın her alanda yanındayız"" Şubat ayı yaşlı aylığı ve engelli aylıklarını Ocak ayından kaynaklanan farkı ile birlikte ödediklerini ifade eden Bakan Göktaş, “Bu doğrultuda Şubat ayına ilişkin toplam 6,3 milyar TL tutarındaki yaşlı aylığı ve engelli aylıklarını hesaplara yatırdık. Ödemelerin tüm engelli ve yaşlı vatandaşlarımıza hayırlı olmasını diliyorum” ifadelerine yer verdi. Engelli ve yaşlı vatandaşlara yönelik kapsayıcı ve düzenli sosyal yardım programları geliştirdiklerini belirten Bakan Göktaş, şöyle devam etti: “Engelli ve yaşlı vatandaşların toplumsal hayata tam ve etkin katılımları ile bağımsız şekilde yaşayabilmeleri için eğitimden sağlığa, ekonomiden sosyal hayata her alanda yanlarındayız.”"
695,İnşaat maliyet endeksi arttı,"İnşaat maliyet endeksi Aralık 2023'te aylık bazda yüzde 1,94, yıllık bazda yüzde 67,31 artış kaydetti.",Ekonomi,https://www.trthaber.com/haber/ekonomi/insaat-maliyet-endeksi-artti-836399.html,"Türkiye İstatistik Kurumu, Aralık 2023 dönemine ilişkin inşaat maliyet endeksi verilerini açıkladı. Buna göre, endeks aralıkta bir önceki aya kıyasla yüzde 1,94, bir önceki yılın aynı ayına göre yüzde 67,31 yükseldi. Aylık bazda malzeme endeksi yüzde 2,05, işçilik endeksi yüzde 1,67 arttı. Yıllık bazda malzeme endeksi yüzde 54,26, işçilik endeksi yüzde 111,83 artış gösterdi. Bina inşaatı maliyet endeksi, Aralık 2023'te bir önceki aya göre yüzde 2,2, bir önceki yılın aynı ayına göre yüzde 66,42 yükseliş kaydetti. Bir önceki aya göre malzeme endeksi yüzde 2,46, işçilik endeksi yüzde 1,58 arttı. Ayrıca bir önceki yılın aynı ayına göre malzeme endeksi yüzde 52,72, işçilik endeksi yüzde 111,62 yükseldi. Bina dışı yapılar için inşaat maliyet endeksi, Aralık 2023'te bir önceki aya göre yüzde 1,13, bir önceki yılın aynı ayına göre yüzde 70,28 arttı. Kasım 2023'e kıyasla malzeme endeksi yüzde 0,83, işçilik endeksi yüzde 2 artış sergiledi. Ayrıca bir önceki yılın aynı ayına göre malzeme endeksi yüzde 59,18, işçilik endeksi yüzde 112,63 yükseliş gösterdi."
696,"Brent petrolün varil fiyatı 81,94 dolar","Brent petrolün varili uluslararası piyasalarda 81,94 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-8194-dolar-836388.html,"Cuma günü 82,45 dolara kadar yükselen Brent petrolün varil fiyatı, günü 82,19 dolar seviyesinde tamamladı. Brent petrolün varil fiyatı, bugün saat 09.59 itibarıyla kapanışa göre yüzde 0,30 düşüşle 81,94 dolar oldu. Aynı dakikalarda Batı Teksas türü (WTI) ham petrolün varili 76,59 dolardan alıcı buldu. Geçen hafta petrol fiyatlarının yaklaşık yüzde 5 yükselmesinin ardından yatırımcıların kar satışlarına yönelmesi sonucu fiyatlar haftaya düşüşle başladı. Kızıldeniz'de devam eden gerginliğin küresel petrol arzını sekteye uğratabileceği endişesi, fiyatların yükselişinde etkili olmuştu. Orta Doğu'daki çatışmaların etkisiyle fiyatlar yüzde 5 artış göstermişti. İsrail Başbakanı Binyamin Netanyahu'nun, ateşkes ve karşılıklı esir takası teklifi sunan Hamas'ın isteklerini kabul etmeyerek Gazze'nin güneyindeki Refah kentine saldırıya hazırlanması için orduya emir verdiklerini açıklaması da fiyatların yükselişini destekledi. Öte yandan dünyanın en çok petrol tüketen ülkesi ABD'de petrol ve doğal gaz üretiminde artış olabileceği beklentisi petrol fiyatlarının yükselişini kısıtladı. ABD'de petrol ve doğal gaz sondaj kule sayısı aralık ayından bu yana en yüksek seviyesine çıktı. Ülkede üretim geçen hafta günlük 13,3 milyon varil ile rekor seviyeye ulaştı. Sondaj sayısındaki artışın, üretime de yansımaya devam etmesi bekleniyor. Bu hafta ayrıca, Petrol İhraç Eden Ülkeler Örgütü (OPEC) ve Uluslararası Enerji Ajansı'nın (IEA) petrol piyasasına ilişkin aylık raporu yayımlanacak. Raporda üretime ve talebe dair verilerin fiyatlar üzerinde etkili olması bekleniyor. Brent petrolde gün içinde teknik olarak 82,13 ile 82,34 dolar aralığının direnç, 81,43 ile 81,29 dolar aralığının ise destek bölgesi olarak izlenebileceği belirtiliyor."
697,Borsa İstanbul yeni haftaya da rekorla başladı,"Cuma günü haftayı 9.045,97 puanla rekorla kapatan Borsa İstanbul yeni haftaya da rekorla başladı. BIST 100 endeksi, haftaya yüzde 0,98 yükselerek 9.134,22 puana çıktı.",Ekonomi,https://www.trthaber.com/haber/ekonomi/borsa-istanbul-yeni-haftaya-da-rekorla-basladi-836385.html,"Açılışta BIST 100 endeksi, önceki kapanışa göre 88,25 puan ve yüzde 0,98 değer kazanarak 9.134,22 puana çıktı. Bankacılık endeksi yüzde 0,96 ve holding endeksi yüzde 1,03 artış kaydetti. Sektör endeksleri arasında en fazla kazandıran yüzde 3,50 ile madencilik olurken, en çok kaybettiren yüzde 0,41 ile spor oldu. Cuma günü, alıcılı bir seyir izleyen Borsa İstanbul'da BIST 100 endeksi, günü yüzde 1,07 değer kazancıyla 9.045,97 puandan tamamlayarak tüm zamanların en yüksek günlük ve haftalık kapanışını gerçekleştirdi. Analistler, küresel pay piyasalarında, ABD'de enflasyon başta olmak üzere yoğun makroekonomik veri takviminin takip edileceği haftaya temkinli başladığını söyledi. Öte yandan, geçen hafta gerçekleştirilen Hazine ve Maliye Bakanlığı, Türkiye Varlık Fonu ve Eximbank'ın borçlanma ihalelerine gelen güçlü taleple birlikte getirilerin öngörülerin oldukça altında gerçekleşmesi, Türkiye'nin 5 yıllık kredi risk priminin (CDS) düşüş eğiliminde hareket etmesinde önemli rol oynadı. CDS, haftaya 311 baz puandan başladı. Bugün yurt içinde işsizlik oranı, yurt dışında ise ABD'de hazine bütçe dengesi verilerinin takip edileceğini ifade eden analistler, teknik açıdan BIST 100 endeksinde 9.200 ve 9.300 seviyelerinin direnç, 9.100 ve 9.000 puanın destek konumunda olduğunu kaydetti."
698,İşsizlik rakamları açıklandı,"Türkiye'de işsizlik oranı, Aralık 2023'te bir önceki aya göre 0,1 puan azalarak yüzde 8,8 oldu. Bu dönemde işsiz sayısı 3 milyon 98 bin kişi olarak belirlendi.",Ekonomi,https://www.trthaber.com/haber/ekonomi/issizlik-rakamlari-aciklandi-836383.html,"Türkiye İstatistik Kurumu (TÜİK) Aralık 2023 dönemine ilişkin işgücü istatistiklerini açıkladı. Buna göre, 15 ve daha yukarı yaştaki kişilerde işsiz sayısı 2023 yılı Aralık ayında bir önceki aya göre 12 bin kişi azalarak 3 milyon 98 bin kişi oldu. İşsizlik oranı ise 0,1 puan azalarak %8,8 seviyesinde gerçekleşti. İşsizlik oranı erkeklerde %7,1 iken kadınlarda %12,0 olarak tahmin edildi. İstihdam edilenlerin sayısı 2023 yılı Aralık ayında bir önceki aya göre 399 bin kişi artarak 32 milyon 56 bin kişi, istihdam oranı ise 0,6 puan artarak %48,8 oldu. Bu oran erkeklerde %66,1 iken kadınlarda %31,9 olarak gerçekleşti. İşgücü 2023 yılı Aralık ayında bir önceki aya göre 387 bin kişi artarak 35 milyon 154 bin kişi, işgücüne katılma oranı ise 0,5 puan artarak %53,5 olarak gerçekleşti. İşgücüne katılma oranı erkeklerde %71,1 iken kadınlarda %36,3 oldu. 15-24 yaş grubunu kapsayan genç nüfusta işsizlik oranı bir önceki aya göre 0,8 puan azalarak %15,5 oldu. Bu yaş grubunda işsizlik oranı; erkeklerde %11,5, kadınlarda ise %22,8 olarak tahmin edildi. Haftalık ortalama fiili çalışma süresi 43,7 saat oldu İstihdam edilenlerden referans döneminde işbaşında olanların, mevsim ve takvim etkilerinden arındırılmış haftalık ortalama fiili çalışma süresi 2023 yılı Aralık ayında bir önceki aya göre 0,1 saat azalarak 43,7 saat olarak gerçekleşti."
699,Türkiye ekonomisine güven artıyor,Uluslararası piyasaların Türk ekonomisine ve uygulanan ekonomi politikalarına duyduğu güven artıyor. Son dönemde dış borçlanma faizleri düşerken vadeler de uzadı.,Ekonomi,https://www.trthaber.com/haber/ekonomi/turkiye-ekonomisine-guven-artiyor-836367.html,"Son bir haftada Eximbank, Türkiye Varlık Fonu (TVF) ve Hazine'nin yurt dışı borçlanma ihalelerinde 4 milyar dolar dış kaynak temin edildi. Toplam talep 23,8 milyar dolar oldu. 8 Şubat'ta Hazine ve Maliye Bakanlığı tarafından 15 Mayıs 2034 vadeli 3 milyar dolar tutarında bir eurobond ihracı gerçekleştirildi. Söz konusu tahvilin kupon oranı yüzde 7,625, getirisi yüzde 7,875 seviyesinde oldu. İhraca yaklaşık 300 yatırımcı, toplam ihraç tutarının 3 katından fazla talep gösterdi. Eurobond ihracının ilk getiri beklentisi, yüzde 8,375 seviyesinde piyasaya duyuruldu. Gelen güçlü yatırımcı talebi karşısında gösterge getiride 50 baz puanlık aşağı yönlü revizyon yapıldı ve ihracın nihai getirisi yüzde 7,875 seviyesinde gerçekleşti. İhracın, son yıllarda yapılan ihraçlarla kıyaslandığında ilk getiri beklentisinden aşağı yönlü yapılan revizyonun en yüksek seviyede gerçekleştiği ihraçlardan biri olduğu belirtilirken yeni yapılan ihracın ABD Hazine tahvil getirisi ile arasındaki farkın (spread) 371 baz puan olduğu, bu farkın Şubat 2020'de gerçekleştirilen ve benzer vadedeki ABD Hazine tahvili üzerine 298 baz puan ödenen 5 yıl vadeli ihraçtan bu yana en düşük seviyedeki prim farkına işaret ettiği kaydedildi. Ocak 2023'te yapılan bir önceki 10 yıl vadeli ABD doları cinsi ihraçtaki getiri yüzde 9,750, prim farkı ise (spread) 619 baz puan olurken bu ihraçta gerçekleşen seviyeler (sırasıyla yüzde 7,875 ve 371 baz puan), son dönemde yatırımcıların Türkiye'de uygulanan daha ortodoks ve kural bazlı ekonomi politikalarına artan güvenine işaret ediyor. Cumhurbaşkanı Recep Tayyip Erdoğan'ın her fırsatta ekonomi programını sahiplenmesi ve yabancı finansal kuruluşların raporlarında programa yönelik olumlu söylemleri, Türkiye'ye ve uygulanan programa güvenin tekrar tesis edilmesini sağlayarak yatırımcı ilgisini artırdı. Hazine ve Maliye Bakanı Mehmet Şimşek, bir süre önce yaptığı açıklamada, programın sağladığı güvenle Türkiye'nin dış borçlanma maliyetlerini daha da aşağı çekecek çalışmaları sürdürdüklerini kaydetmişti. Vadenin 2 katına çıkarılmasına karşın gerek getiri gerekse prim farkı belirgin biçimde iyileşti Öte yandan, Kasım 2022'de 5 yıl vadeli ABD doları cinsi ihracın getirisi yüzde 10, fark ise 561,4 baz puan seviyesinde gerçekleşmişti. Yapılan son ihraca bakıldığında, vadenin 2 katına çıkarılmasına karşın gerek getiri gerekse prim farkının belirgin biçimde iyileştiği görüldü. Yeni yapılan ihracın yatırımcıya getirisi, Şubat 2022'den bu yana gözlenen en düşük seviyeye işaret etti. İhracın vadesi 10 yıl 3 ay olup söz konusu vade, Eylül 2021'de yapılan 12 yıl vadeli ihraçtan bu yana Hazine ve Maliye Bakanlığı tarafından uluslararası sermaye piyasalarında gerçekleştirilen en uzun vadeli ihraç niteliği taşıyor. Son ihraç, son yıllarda yapılan ihraçlar arasında yatırımcılar tarafından en yüksek talep gösterilenlerden oldu. CDS, 311 baz puan seviyelerinde 28 Aralık 2023'te gözlenen 283 baz puan seviyesi ile Türkiye'nin 5 yıllık kredi risk priminde (CDS) Şubat 2021'den itibaren en düşük seviye kaydedilmişti. CDS'te yılbaşından bu yana kısmi artış görülmesine karşın ekonomik programa duyulan güvenin etkisi, ekonomi yönetiminin finansal istikrarın korunması için bütüncül bir yaklaşımla çalışmalarını sürdürmesi, TL varlıklara artan talep ve yabancı ilgisinin etkisiyle Türkiye'nin CDS'i tekrar düşüşe geçti. Türkiye'nin CDS'i, 311 baz puan seviyelerinde seyrediyor."
700,VİOP'ta endeks haftaya yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, haftaya yüzde 1 yükselişle 9.900,00 puandan başladı.",Ekonomi,https://www.trthaber.com/haber/ekonomi/viopta-endeks-haftaya-yukselisle-basladi-836363.html,"Şubat vadeli endeks kontratı, açılış seansında önceki normal seans kapanışın yüzde 1 üzerinde 9.900,00 seviyesinden işlem gördü. Cuma günü, alıcılı bir seyir izleyen endeks kontratı, normal seansı önceki kapanışının yüzde 1,2 üzerinde 9.807,00 puandan tamamladı. Endeks kontratı, akşam seansında da yükselişini sürdürerek yüzde 0,5 artışla 9.855,00 puana çıktı. Analistler, küresel pay piyasalarında, ABD'de enflasyon başta olmak üzere yoğun makroekonomik veri takviminin takip edileceği haftaya temkinli başladığını söyledi. Öte yandan, geçen hafta gerçekleştirilen Hazine ve Maliye Bakanlığı, Türkiye Varlık Fonu ve Eximbank'ın borçlanma ihalelerine gelen güçlü taleple birlikte getirilerin öngörülerin oldukça altında gerçekleşmesi, Türkiye'nin 5 yıllık kredi risk priminin (CDS) düşüş eğiliminde hareket etmesinde önemli rol oynadı. CDS, haftaya 311 baz puandan başladı. Bugün yurt içinde işsizlik oranı, yurt dışında ise ABD'de hazine bütçe dengesi verilerinin takip edileceğini ifade eden analistler, teknik açıdan endeks kontratında 9.950 ve 10.000 seviyelerinin direnç, 9.800 ve 9.700 puanın destek konumunda olduğunu kaydetti."
701,Küresel piyasalar yeni haftada veri takvimini takip edecek,"Küresel piyasalarda, bu hafta yoğun veri gündemi yatırımcıların odağına yerleşti.",Ekonomi,https://www.trthaber.com/haber/ekonomi/kuresel-piyasalar-yeni-haftada-veri-takvimini-takip-edecek-836359.html,"Geçen hafta ABD'de açıklanan verilerin ülke ekonomisinde güçlü duruşa işaret etmesi ""yumuşak iniş"" senaryolarını desteklerken, dünya genelinde şirket karlılıklarının beklentileri aşmaya devam etmesi de yatırımcıların risk iştahını artırdı. Analistler, dördüncü çeyrek bilançolarında tahminlerden daha iyi gelir ve kar açıklayan teknoloji şirketlerinin öncülüğünde geçen hafta New York borsasında yeni zirveler görüldüğünü hatırlatarak, yarın açıklanacak enflasyon verisinin piyasalarda oynaklığı artırabileceğini söyledi. Cuma günü, ABD enflasyon verilerinde revizyona gidildi. ABD Çalışma Bakanlığı, Tüketici Fiyat Endeksi'nde (TÜFE) aralık ayındaki artışı, yüzde 0,3'ten yüzde 0,2'ye çekti. Gıda ve enerji kalemlerinin hariç tutulduğu çekirdek enflasyon ise aynı kaldı. Aralık ayı enflasyon verisindeki aşağı yönlü revizyonun önemli olduğunu aktaran analistler, bunun faiz oranlarını düşürmeye başlamak için enflasyon baskılarının sürdürülebilir şekilde azaldığına dair daha fazla kanıt arayan Fed için olumlu bir gelişme olduğunu belirtti. Analistler, bu hafta yoğun veri gündemi ve Fed yetkililerinin sözle yönlendirmelerinin yatırımcıların odağında olduğunu aktararak, para piyasalarında Fed'in martta faizi sabit bırakma ihtimalinin yüzde 83, mayısta faiz indirimine başlama ihtimalinin ise yüzde 63 ile fiyatlandığını dile getirdi. Söz konusu gelişmelerin ardında ABD'nin 10 yıllık tahvil faizi yüzde 4,17 ile haftaya başlarken, dolar endeksi de 104 seviyesinde yatay bir başlangıç yaptı. Düşüş eğilimini üst üste dördüncü işlem gününe taşıyan altının ons fiyatı, şu dakikalarda yüzde 0,1 azalışla 2 bin 24 dolardan alıcı bulurken, son beş iş gününde yükselen Brent petrolün varil fiyatı şu sıralarda yüzde 0,1 azalışla 81,5 dolardan işlem görüyor. Kripto para piyasaları tarafında ise Bitcoin, yükseliş eğilimini üst üste yedinci işlem gününe taşıyarak, 49 bin dolara yaklaştı. Böylece, Bitcoin yaklaşık son bir ayın en yüksek seviyesini test etmiş oldu. Geçen haftanın son işlem gününde, New York borsasında Nasdaq endeksi yüzde 1,25 değer kazanarak Kasım 2021'den bu yana en yüksek günlük kapanışını yaparken, S&P 500 endeksi de yüzde 0,57 artışla zirve tazeledi. Dow Jones endeksi ise yüzde 0,14 azalış kaydetti. ABD'de endeks vadeli kontratlar, yeni haftaya karışık bir seyirle başladı. Avrupa Avrupa borsalarında cuma günü İtalya hariç negatif seyir öne çıkarken, bu hafta yoğun veri gündemi yatırımcıların odağına yerleşti. Analistler, enflasyon ve resesyon ikileminin en çok hissedildiği bölge olan Avrupa'da verilerden karışık sinyaller alındığını anımsatarak, bu hafta bölge genelinde açıklanacak makroekonomik verilerin merkez bankalarının önümüzdeki dönemde atacağı adımlara yönelik sinyal verebileceğini söyledi. Hafta içinde Almanya ve Avro Bölgesi'nde ZEW ekonomik güven endeksinin yanı sıra İngiltere'de enflasyon ve büyüme verilerinin takip edileceğini belirten analistler, merkez bankaları yetkililerinin sözle yönlendirmelerinin de yatırımcıların odağında olduğunu ifade etti. Öte yandan, hafta sonu Avrupa Birliği (AB) Konseyi, üye ülkeler ve Avrupa Parlamentosu (AP) arasında müzakere edilen yeni mali kurallarda uzlaşı sağlandığını duyurdu.Yeni mali kurallar, üye ülkelerin kamu borçlarını ve bütçe açıklarını kademeli ve sürdürülebilir biçimde azaltmayı hedefliyor. Ayrıca, yükseliş eğilimini üst üste beşinci işlem gününe taşıyan avro/dolar paritesi, şu sıralarda önceki kapanışının yüzde 0,1 üzerinde 1,0800 seviyesinde bulunuyor. Cuma günü, İngiltere'de FTSE 100 endeksi yüzde 0,30, Almanya'da DAX 40 endeksi yüzde 0,22 ve Fransa'da CAC 40 endeksi yüzde 0,24 değer kaybederken, İtalya'da MIB 30 endeksi yüzde 0,28 azalış kaydetti. Avrupa'da endeks vadeli kontratlar, yeni haftaya karışık seyirle başladı. Asya Asya tarafında Yeni Yıl Tatili nedeniyle Çin, Hong Kong, Japonya ve Güney Kore'de işlem gerçekleşmedi. Yurt içi piyasalar Yurt içinde cuma günü alış ağırlıklı bir seyir izleyen Borsa İstanbul'da BIST 100 endeksi, günü yüzde 1,07 değer kazancıyla 9.045,97 puandan tamamlayarak tüm zamanların en yüksek günlük ve haftalık kapanışını gerçekleştirdi. Dolar/TL, geçen haftanın son işlem gününde yükseliş eğiliminde hareket ederek yüzde 0,3 artışla 30,6753'ten günü tamamlamasının ardından bugün bankalararası piyasanın açılışında 30,6980 seviyesinden işlem görüyor. Öte yandan, geçen hafta gerçekleştirilen Hazine ve Maliye Bakanlığı, Türkiye Varlık Fonu ve Eximbank'ın borçlanma ihalelerine gelen güçlü taleple birlikte getirilerin öngörülerin oldukça altında gerçekleşmesi, Türkiye'nin 5 yıllık kredi risk priminin (CDS) düşüş eğiliminde hareket etmesinde önemli rol oynadı. CDS, haftaya 311 baz puandan başladı. Analistler, bugün yurt içinde işsizlik oranı, yurt dışında ise ABD'de hazine bütçe dengesi verilerinin takip edileceğini ifade ederek, teknik açıdan BIST 100 endeksinde 9.100 ve 9.200 seviyelerinin direnç, 9.000 ve 8.900 puanın destek konumunda olduğunu kaydetti."
702,Devlet desteğiyle kurdu; yılda 60 ton mantar üretiyor,"Giresunlu mimar Mehmet Tozlu, devlet desteğiyle kurduğu kültür mantarı tesisinde yılda 60 ton üretim gerçekleştiriyor.",Ekonomi,https://www.trthaber.com/haber/ekonomi/devlet-destegiyle-kurdu-yilda-60-ton-mantar-uretiyor-836217.html,"Merkeze bağlı Alınca köyünde yaşayan Tozlu, 2022'de Tarım ve Kırsal Kalkınmayı Destekleme Kurumu (TKDK) desteğiyle kültür mantarı üretim tesisi kurdu. Tozlu, 1,5 dönümlük arazisindeki tesiste ürettiği kültür mantarlarını Giresun ve çevre illere pazarlıyor. Mehmet Tozlu, salgın sürecinde Giresun'da bir tarım ürününe yatırım yapmak için arayışa girdiğini söyledi. Yaptığı araştırmalar sonucunda kültür mantarı üretiminde Giresun ve Doğu Karadeniz'de boşluk olduğunu tespit ettiğini anlatan 47 yaşındaki Tozlu, bu alanda yatırım yapmaya karar verdiğini ifade etti.   ""Pazar problemimiz bulunmuyor"" Aynı zamanda 24 yıllık mimar olan Tozlu, TKDK'den aldığı destekle arazisinde her biri 120 metrekarelik 6 odadan oluşan bina inşa ettiğini dile getirdi. Beş çocuk babası Tozlu, ""Tesiste en son teknolojilerle üretim yapıyoruz. Üretimimiz tamamen özel sistem ve makinelerle gerçekleştiriliyor"" dedi. Tesiste 2'si sürekli, 3'ü mevsimlik olmak üzere 5 kişinin çalıştığını, aile üyelerinin de destek verdiğini belirten Tozlu, şunları kaydetti: ""Yılda 60 ton üretim yapıyoruz. Pazar problemimiz bulunmuyor. Giresun başta olmak üzere çevre illere ürünlerimizi gönderiyoruz. 2024 yılında 100 ton rekolte beklentimiz var. Gelecek yıllarda üretim miktarımızı daha da artırmayı hedefliyoruz.""  "
703,BIST 100 rekor üzerine rekor kırıyor,"Borsa İstanbul'da BIST 100 endeksi yılbaşından bu yana yüzde 21,1 getiri ile dünyanın önemli endekslerini geride bırakırken en yakın takipçisi olan Japonya'da Nikkei 225 endeksi yüzde 10,3 yükseldi.",Ekonomi,https://www.trthaber.com/haber/ekonomi/bist-100-rekor-uzerine-rekor-kiriyor-836191.html,"Dünya genelinde merkez bankalarının faiz indirimlerine başlayacağı tarihlere ilişkin öngörüler günden güne ötelense de pay piyasalarında genel anlamda pozitif bir görüntü etkili oluyor. New York Borsası'nda endeksler teknoloji hisseleri öncülüğünde tarihin en yüksek seviyelerini test etmeyi sürdürürken gelişen ülke pay piyasalarına ilgi de artıyor. Bank of America'nın verilerine göre, gelişen ülke pay piyasalarına geçen hafta 20,8 milyar dolarlık nakit girişi gerçekleşti. Bu miktar, haftalık bazda gelişen ülke pay piyasalarına tüm zamanların en yüksek para girişine işaret ediyor. Analistler, söz konusu gelişmelerden Türkiye'nin önemli oranda faydalandığını kaydederek, küresel piyasalarda Türk lirası varlıklara olan ilginin gittikçe arttığını ve bu durumun varlıkların performansı üzerinde etkili olduğunu belirtti. Türkiye Cumhuriyet Merkez Bankasının (TCMB) haftalık menkul kıymet istatistikleri verileri incelendiğinde, yurt dışında yerleşik kişiler son 4 haftada 498,4 milyon dolarlık net hisse senedi ve 319 milyon dolarlık da Devlet İç Borçlanma Senedi (DİBS) aldı. Yabancı yatırım kuruluşlarının Türk varlıklarına yönelik olumlu raporlarının da devam ettiğini vurgulayan analistler, geçen yılki seçimlerin ardından başlayan normalleşme sürecinde ekonomi yönetiminin attığı adımların Türk lirası varlıklara olan risk iştahını beslediğini aktardı. Söz konusu gelişmelerle Borsa İstanbul'da BIST 100 endeksi yılbaşından bu yana yüzde 21,1 getiri ile dünyanın önemli endekslerini geride bırakırken en yakın takipçisi olan Japonya'da Nikkei 225 endeksi yüzde 10,3 yükseldi. BIST 100 endeksi dolar bazlı 294,5 puana çıkarak 16 Ekim'den bu yana en yüksek seviyesini test etti BIST 100 endeksi cuma günü 9.045,97 puana çıkarak tüm zamanların en yüksek günlük ve haftalık kapanışını gerçekleştirirken dolar bazlı bakıldığında, endeks yüzde 16,2 artışla 294,5 puana ulaşarak 16 Ekim'den bu yana en yüksek seviyesini test etti. Bu yıl BIST 100 endeksinde günlük ortalama 97,9 milyar liralık işlem hacmi oluştu. Endeksin en çok işlem hacmine 133,6 milyar lira ile 7 Şubat'ta ulaştığı görüldü. Sektör endeksleri detaylı incelendiğinde, 2024 başından bu yana tüm sektörlerin kazandırdığı göze çarparken, ilk sırayı yüzde 56,6 ile bilişim aldı. Onu yüzde 35,5 ile turizm ve yüzde 29,7 ile elektrik izledi. Bankacılık endeksi bu dönemde yüzde 12,5 ve holding endeksi yüzde 27,1 değer kazandı. Hisse bazlı ise sene başından bu yana BIST 100 endeksine dahil hisselerin 97'si prim yaparken, 3'ünün ise gerilediği dikkati çekti. Bu yıl yatırımcısını en çok sevindiren ilk üç şirketin hisseleri sırasıyla, yüzde 76,5 artışla Vestel Elektronik, yüzde 66,4 değer kazancıyla Akfen Yenilenebilir Enerji ve yüzde 56 yükselişle SDT Uzay ve Savunma oldu. Bu süreçte BIST 100 endeksine dahil olup da gerileyen üç hisse ise sırasıyla, yüzde 25,4 azalışla Qua Granite, yüzde 9,2 değer kaybıyla Hektaş ve yüzde 4,5 düşüşle Aksa Akrilik olarak belirlendi. Öte yandan, Merkezi Kayıt Kuruluşunun (MKK) açıkladığı verilere göre, 9 Şubat itibarıyla pay senedi bakiyeli yatırımcı sayısı 7,2 milyon olurken, pay senedi piyasa değeri de 11,9 trilyon Türk lirasına çıkarak rekor kırdı. MKK tarafından risk iştahını ölçmek için oluşturulan Risk Eğilim Endeksi (REKS) incelendiğinde ise 2 Şubat itibarıyla yabancı yatırımcıların risk iştahı 64,3 ve yerli yatırımcıların risk iştahı 63,1 seviyesinde bulunurken, tüm yatırımcıların risk iştahı 56,3 oldu. REKS'in 50 seviyesinin üzerinde olması risk iştahının fazla olduğuna işaret ediyor, bu seviyenin altı risk iştahının düşük seyrettiği şeklinde yorumlanıyor. ""Bu bir son değil, yeni bir yükseliş trendinin başlangıcı olabilir"" A1 Capital Genel Müdür Yardımcısı Üzeyir Doğan, yeni yılla birlikte Borsa İstanbul'da başlayan yükselişin, BIST 100 endeksinde 9.000 puanın üzerinde kapanışları beraberinde getirmeye başladığını belirterek, ""Endeksteki son yükselişe karşın bunun bir son değil, yeni bir yükseliş trendinin başlangıcı olabileceğini düşünüyoruz."" değerlendirmesinde bulundu. BIST'in aşırı iskontolu kalmış olması ve özellikle döviz kurlarındaki dengeli seyrin yabancı yatırımcıyı alım yönünde iştahlandırmasının söz konusu yükselişte katkısının yüksek olduğunu aktaran Doğan, şunları kaydetti: ""Borsa İstanbul'un hem tarihsel ortalamalarına hem de emsallerine göre devam eden iskontosunun yıl içinde yeni zirveler getirmeye devam edeceğini düşünüyoruz. Bu son yükselişle birlikte 8.500 puanı güçlü destek yapan endekste, psikolojik olarak da önemli olacağını öngördüğümüz 10.000 puan seviyesinin ilk hedef olacağı kanaatindeyiz."""
704,e-Devlet'ten yeni hizmet: Olası emekli maaşı sorgulama,"e-Devlet portalı, vatandaşın hayatını kolaylaştırmaya devam ediyor. Siteye, emekli adayları için yeni özellik eklendi. Gerekli şartları sağlayan kullanıcılar, yapacakları basit bir işlemle emekli olunca alacakları olası maaşı artık e-Devlet'ten de öğrenebilecek.",Ekonomi,https://www.trthaber.com/haber/ekonomi/e-devletten-yeni-hizmet-olasi-emekli-maasi-sorgulama-836185.html,"Birçok işlem dakikalar içinde yapılabiliyor. Doğru ve güvenli bilgilere erişilebiliyor.
e-Devlet portalı kullanıcıların hayatını kolaylaştırmaya devam ediyor. Sosyal Güvenlik Kurumu (SGK) milyonlarca emeklinin yeni kök maaşını e-Devlet’e yükledi. Bugüne kadar SGK'nın internet sitesi üzerinden yapılan sorgulama artık e-Devlet'ten gerçekleştirilebilecek. Sorgulama nasıl yapılıyor? e-Devlet'ten hesaplamayı yapmak oldukça basit. Öncelikle e-Devlet portalına giriş yapılıyor. Arama motoruna ""Ne kadar emekli maaşı alırım"" yazılıyor. İlk seçenekte çıkan ""4A emekli aylık bilgisi hesaplama""ya tıklanıyor. Gelen ekranlarda istenen bilgiler girildikten sonra alınacak tahmini emekli maaşı ve diğer bilgiler görülebiliyor. Uygun şartları sağladıktan sonra emekli maaşını öğrenmek artık dakikalarınızı alacak. Kullanıcı dostu uygulama, beğeniyle karşılandı.. e-Devlet kapısı, dijitalleşen Türkiye yolunda önemli bir araç haline geldi. Devlet tarafından verilen hizmetler, e-Devlet aracılığıyla elektronik ortamda vatandaşlara sunuluyor. Haber: Esra Hatice Yılmaz"
705,KDV uygulama tebliğinde değişiklik,"Kamu iktisadi kuruluşları ve iktisadi devlet teşekkülleri, kamu iktisadi teşebbüslerinde olduğu gibi KDV tevkifatı yapabilecek kuruluşlar kapsamına alındı.",Ekonomi,https://www.trthaber.com/haber/ekonomi/kdv-uygulama-tebliginde-degisiklik-836058.html,"Hazine ve Maliye Bakanlığı tarafından hazırlanan Katma Değer Vergisi Genel Uygulama Tebliği'nde Değişiklik Yapılmasına Dair Tebliğ, Resmi Gazete'de yayımlandı. Tebliğle KDV tevkifatı yapabilecek kuruluşlara ilişkin düzenleme yapıldı. Devletin kayıt dışılıkla mücadele kapsamında vergi kesintisi yapmakla sorumlu tuttuğu, diğer ifadeyle alışlarında satıcıya ödeyeceği KDV tutarının bir kısmının, doğrudan alıcı tarafından ""sorumlu"" sıfatıyla devlete beyan ederek ödemesine ilişkin kanuni düzenleme yayımlanmıştı. Tebliğde, konuya ilişkin açıklama ve örneklere yer verildi. Bazı tereddütlerin giderilmesi amaçlandı İlgili tebliğde özel olarak sayılmayan bütün hizmet alımlarında 5/10 oranında KDV tevkifatı uygulayanlar kapsamına, kanunla kurulan kamu iktisadi teşebbüsleri girerken doğrudan kanunla kurulmayanlarla ilgili tereddütler yaşanıyordu. Bu tereddütleri gidermek adına kamu iktisadi kuruluşları ve iktisadi devlet teşekküllerinin de kamu iktisadi teşebbüslerinde olduğu gibi tevkifat yapabilmesine imkan sağlandı. ⁠Diğer taraftan, kısmi tevkifat uygulamasında her bir işlem için uygulanan 2 bin liralık sınır, Vergi Usul Kanunu uyarınca her yıl güncellenen fatura düzenleme sınırı olarak belirlendi. ⁠Mahkeme kararı çerçevesinde mükelleflerin vergi borçlarına KDV iade alacağından mahsup taleplerinde, vergi borçları için gecikme zammının hesaplama yöntemine ilişkin açıklamalar da tebliğde yer aldı. Tebliğde ayrıca, KDV Kanunu'nun geçici 20, geçici 29, geçici 32 ve geçici 33'üncü maddelerinde yer alan istisnaların süresinin uzatılmasına yönelik yapılan kanuni düzenlemelere ilişkin de düzeltmelere yer verildi. Tebliğin bazı maddelerinde yürürlük tarihi bugün, bazılarında da mart ayı başı olarak belirlendi."
706,Sabiha Gökçen Havalimanı'nda ilk uzun menzilli direkt uçuş gerçekleşti,"İstanbul Sabiha Gökçen Uluslararası Havalimanı'nın (İSG) ilk uzun menzilli destinasyonu, 10 saat 50 dakika ile Malezya'nın başkenti Kuala Lumpur oldu.",Ekonomi,https://www.trthaber.com/haber/ekonomi/sabiha-gokcen-havalimaninda-ilk-uzun-menzilli-direkt-ucus-gerceklesti-836054.html,"İSG'den yapılan açıklamaya göre, Türkiye'nin en büyük ikinci havalimanı olan İstanbul Sabiha Gökçen Uluslararası Havalimanı, Kuala Lumpur merkezli yeni hattı ile küresel ağını genişletti. Bu kapsamda Malezya merkezli havayolu şirketi Batik Air Malaysia'nın, Airbus A330 tipi uçaklarla haftada dört kez karşılıklı gerçekleştireceği Kuala Lumpur-İstanbul Sabiha Gökçen (SAW) seferleri dün itibariyle başladı ve Sabiha Gökçen Havalimanı'na yapılan ilk uzun menzilli uçuş olarak kayıtlara geçti. Malezya'dan gelen Batik Air uçağı, geleneksel su takı töreniyle karşılanırken, yolculara da terminalde çiçek verildi ve lokum ikram edildi.   İstanbul ve Kuala Lumpur'u birbirlerine bağlayan uçuş Kültür ve finans başkenti Kuala Lumpur ile köklü tarihi, mimarisi, kültürel zenginlikleri olan İstanbul'u, 10 saat 50 dakikalık direkt uçuşla birbirine bağlayan Sabiha Gökçen Uluslararası Havalimanı'ndaki en uzun menzilli uçuş rotası, iş-tatil amaçlı seyahatler için kolaylık ve uygun fiyat seçenekleri sunacak. Güney Doğu Asya'nın en hızlı büyüyen şehrinden Kuala Lumpur'dan İstanbul'a gelecek yolcular, İstanbul'un yanı sıra Türkiye'nin turizm olanakları ve tarihiyle ilgi gören İzmir, Antalya, Muğla, Kapadokya, Mardin gibi eşsiz güzelliklere sahip yerlerini de keşfedebilecek. Bu yeni rotayla yolcular aynı zamanda Sabiha Gökçen üzerinden Avrupa'ya bağlanırken, Kuala Lumpur inişli olarak da Güneydoğu Asya, Doğu Asya ve Avustralya'ya daha kolay, hızlı ve uygun fiyatlarla ulaşabilecek. İstanbul'dan hareket eden yolcular direkt uçuşla, çeşitli etnik kökenleri, dilleri ve dinleri içinde barındıran Malezya'ya, buradan aktarmalı olarak da Jakarta, Bali, Singapur, Bangkok, Phuket, Tokyo, Seoul ve Perth gibi diğer popüler destinasyonlara daha kolay, daha konforlu gidebilecek. Gidiş-dönüş günleri ve saatleri Kuala Lumpur'dan hareket edecek uçak her pazartesi, çarşamba ve cuma günü saat 16.50'de kalkacak ve yerel saatle 22.45'te İstanbul'a varacak. Pazar günlerinde ise saat 20.00'de hareket edecek uçak kente 01.55'te inebilecek. Sabiha Gökçen Havalimanı kalkışlı dönüş uçağı ise her pazartesi saat 05.00'te hareket edecek ve Kuala Lumpur'a 20.50'de varacak. Salı, perşembe ve cumartesi günleri saat 12.05'te hareket edecek uçak Kuala Lumpur'a 15.55'te varacak. Sabiha Gökçen Havalimanı Avrupa'da ilk 10'da Avrupa Uluslararası Havalimanları Konseyi'nin (ACI Europe) 2023 trafik raporuna göre Sabiha Gökçen Havalimanı Avrupa'nın en yoğun ilk 10 havalimanı arasında yer aldı. Havalimanı geçen yıl ayrıca tüm zamanların yolcu trafiği rekorunu kırdı. Sabiha Gökçen Havalimanı, 2023 yılında 37.1 milyon yolcuya hizmet vererek performansında tarihi bir zirve yakaladığı 2019 seviyesini aştı. Kısa bir zaman önce açılan 2. pisti ile kapasitesini ikiye katlaması beklenen havalimanı, halihazırda 54 ülkede 163 destinasyonu birbirine bağlıyor."
707,Sanayi üretim endeksi 2023'ü rekorla kapattı,"Türkiye son dönemde yüksek ve orta yüksek teknolojili ürünlerin üretimini artırmak için yeni projelere odaklanırken sanayi üretim endeksinde bu kategori dahil, bazı alanlarda rekor seviyeye ulaşılması dikkati çekiyor.",Ekonomi,https://www.trthaber.com/haber/ekonomi/sanayi-uretim-endeksi-2023u-rekorla-kapatti-836024.html,"Türkiye İstatistik Kurumu (TÜİK) verilerinden derlenen bilgiye göre, sanayi üretim endeksi 2023 yılını rekorlarla kapattı. Takvim etkilerinden arındırılmış sanayi üretim endeksi, 2014 sonunda 104,9 seviyesindeydi. Endeks, 2015 sonunda 113,2'ye, Aralık 2016'da da 114,7'ye yükseldi. 2017 sonunda bir önceki yıla göre yüzde 13,8 artışla 130,6'ya çıkan endeks, 2018'de 117,8'i, 2019'da 128,4'ü, 2020'de 139,8'i gördü. Endeks 2021 sonunda ise 2020'ye kıyasla yüzde 14,4 artışla 160'a yükselirken 2022'de 159,4 oldu. Geçen yıl sonunda ise endeks 161,9'a çıkarak rekor kırdı. İmalattan yüksek teknolojiye kadar endekslerde rekor Takvim etkilerinden arındırılmış endekste Aralık 2023'te en yüksek seviyesini gören 168,3 ile imalat sanayisi ve 252,5 ile sermaye malı 149,9 ile orta-düşük teknoloji, 190,4 ile orta-yüksek teknoloji diğer alt başlıklardan oldu. Rekorun geldiği bir başka kategori yüksek teknolojili ürünlerdeki sanayi üretim endeksi oldu. Söz konusu endeks, Aralık 2019'da 230,2 seviyesindeyken 2020'de 240,6, 2021'de 357,8, 2022'de 375,2 olarak kayıtlara geçti. Aralık 2023 itibarıyla ise endeks 425 seviyesini aşarak 428,8'e yükseldi ve bu rakam rekor olarak kayıtlara geçti. İmalat sanayisindeki artışı, bazı alt endeksler rekorlarıyla destekledi. Bu kapsamda, Aralık 2023'te, temel eczacılık ürünlerinin ve eczacılığa ilişkin malzemelerin (226,9), fabrikasyon metal ürünlerinin (makine ve teçhizat hariç) (185,6), bilgisayarların, elektronik ve optik ürünlerin (603,7), elektrikli teçhizatların (161,4) ve başka yerde sınıflandırılmamış makine ve ekipmanların (218,4) imalatlarına ilişkin endeks değerleri en yüksek seviyelerini gördü. ""Artış devam ederse büyüme hedefi geçilebilir"" İstanbul Üniversitesi İktisat Fakültesi Öğretim Üyesi Prof. Dr. Sefer Şener, rekora uzanan göstergelere ilişkin değerlendirmede bulundu. Yıllık bazda yüksek teknolojili ürünlerdeki yüzde 14,3'lük artışın önemli olduğunu belirten Şener, orta düşük düzeydeki sanayi ürünlerinin yıllık bazda artışının da bunu destekleyen bir unsur olduğunu söyledi. Şener, endeksin aylık bazda 5 ay negatif bölgede kaldıktan sonra Aralık 2023'te pozitif değişim gösterdiğine dikkati çekerek, geçen yılın son ayında imalat PMI'nın ve ihracatın artış gösterdiğini hatırlattı. Sefer Şener, ""Sanayi üretim endeksindeki artış, PMI ve ihracat rakamlarıyla uyumludur."" dedi. Ana göstergeye en önemli katkının imalat sektöründen geldiğini vurgulayan Şener, bu sektördeki artışı ana metal sanayisi, fabrikasyon metal ürünleri imalatı, bilgisayarların, elektronik ve optik ürünlerin imalatı ile elektrikli teçhizat imalatındaki artışların desteklediğini anlattı. Şener, mobilya, tekstil ve giyim eşyaları üretimindeki yıllık bazda düşüşlerin devam ettiğine dikkati çekerek, şunları kaydetti: ""Sermaye malı ile yüksek teknoloji ürünlerin üretimindeki artışlar büyüme kompozisyonunun daha sağlıklı ilerlediğini göstermektedir. Önümüzdeki dönemde özellikle yüksek teknolojili ürünlerdeki artış geçen yıl olduğu gibi devam ederse Orta Vadeli Program'daki büyüme hedeflerinin üzerinde gerçekleşmelerini görmek mümkün olabilecektir. Diğer taraftan ihracat iklimini geliştirme anlamında yüksek teknolojili ürünlerin artıyor olması gayrisafi milli hasıla içinde ihracat bazlı büyümenin katkısını da artıracaktır. Son dönemde nispi düşüş öne çıksa da orta ve uzun vadede sanayi aracılığıyla büyüme artmaya devam edecektir."""
708,İstanbul kimya ihracatında lider,"İstanbul, 1,3 milyar dolarlık kimyevi maddeler ve mamulleri ihracatıyla 80 ilin toplam kimyevi maddeler ve mamulleri dış satımını geride bıraktı.",Ekonomi,https://www.trthaber.com/haber/ekonomi/istanbul-kimya-ihracatinda-lider-836023.html,"Türkiye İhracatçılar Meclisi (TİM) verilerinden derlenen bilgilere göre, Türkiye'nin kimyevi maddeler ve mamulleri ihracatı ocak ayında geçen yılın aynı dönemine göre yüzde 2 artarak 2,3 milyar dolara yükseldi. Kimyevi maddeler ve mamulleri bu dönemde Türkiye'nin en fazla ihracat yapan 2. sektörü olarak kayıtlara geçti. Söz konusu ihracatın 1,3 milyar dolarlık kısmını İstanbul, tek başına gerçekleştirdi. İstanbullu şirketler Türkiye'nin toplam kimyevi maddeler ve mamulleri dış satımının yüzde 55,5'ini karşıladı. Sektörde Türkiye'nin 80 ilinin gerçekleştirdiği toplam ihracat ise ocak ayında 1 milyar 43 milyon dolar oldu. İstanbul böylece 80 ilin toplam kimyevi maddeler ve mamulleri dış satımını geride bıraktı. 3 ilin kimya ihracatı 100 milyon doları aştı Ocak ayında kimya ihracatında İstanbul'u 368,3 milyon dolarla Kocaeli, 145,2 milyon dolarla İzmir, 125,1 milyon dolarla Ankara izledi. Bu sonuçla 3 il Türkiye'nin kimyevi maddeler ve mamulleri dış satımında 100 milyon doları aştı. Bu illeri, 98,1 milyon dolarla Gaziantep, 65,1 milyon dolarla Bursa, 48 milyon dolarla Adana, 25,4 milyon dolarla Tekirdağ, 18,2 milyon dolarla Mersin, 17,3 milyon dolarla Antalya takip etti. Kimyevi maddeler ve mamulleri ihracatını değer bazında en fazla artıran il ise Kocaeli oldu. Kocaeli'nin kimyevi maddeler ve mamulleri dış satımı ocak ayında geçen yılın aynı dönemine göre 109,3 milyon dolar arttı. Sektör, Gaziantep'te 19,1 milyon dolarlık, Ankara'da 17,3 milyon dolarlık, Bursa'da 11,7 milyon dolarlık, Mersin'de 3,5 milyon dolarlık ihracat artışı kaydetti. Ankara, ocak ayında 125,1 milyon dolarlık kimya ihracatı gerçekleştirdi. Sektöre en fazla talep Hollanda'dan geldi Ocak ayında sektör en fazla ihracatı 148,1 milyon dolarla Hollanda'ya yaptı. Hollanda'yı, 139,6 milyon dolarla ABD, 128,7 milyon dolarla İtalya, 108,8 milyon dolarla Romanya, 103,4 milyon dolarla İspanya izledi. Sektörün alt mal grupları incelendiğinde en fazla dış satım 676,6 milyon dolarla kimya plastikler ve mamullerinde yapıldı. Ocak ayında 631,2 milyon dolarlık mineral yakıtlar, mineral yağlar ve ürünler, 234,2 milyon dolarlık anorganik kimyasallar, 130,9 milyon dolarlık kauçuk, kauçuk eşya, 106,4 milyon dolarlık uçucu yağlar, kozmetikler ihraç edildi."
709,Küresel piyasalarda gözler veri gündemine çevrildi,"Küresel piyasalar pozitif bir seyir izlerken, gözler gelecek hafta ABD'de açıklanacak enflasyon verilerine çevrildi.",Ekonomi,https://www.trthaber.com/haber/ekonomi/kuresel-piyasalarda-gozler-veri-gundemine-cevrildi-836022.html,"Geçen hafta yatırımcıların odağında, önemli merkez bankaları yetkililerinin sözle yönlendirmelerinin yanı sıra yoğun makroekonomik takvim bulunurken, yoğun bilanço döneminde şirket karlarının beklentilerin üzerinde gelmeyi sürdürmesi risk algısını törpüledi. Analistler, Fed Başkanı Jerome Powell'ın para politikasındaki gevşemenin piyasa beklentilerinden daha geç olacağının sinyalini verdiğine işaret ederek, diğer Fed yetkililerinin de bu haftaki açıklamalarıyla Powell'ı desteklediğini belirtti. Fed Yönetim Kurulu Üyesi Adriana Kugler, enflasyonun ve iş gücü piyasalarının soğumasının faiz indirimini uygun hale getirebileceğini, enflasyondaki düşüş sürecinin duraklaması durumunda politika faizinin daha uzun süre sabit tutulmasının uygun olabileceğini kaydetti. Boston Fed Başkanı Susan Collins, faiz indirimini desteklemeden önce daha fazla veriye ihtiyaç olduğunu vurgulayarak, yıl sonundan önce para politikasında gevşemeye başlanmasının uygun olacağını bildirdi. Richmond Fed Başkanı Thomas Barkin de enflasyonun üstesinden gelmek için sabırlı olunması gerektiğine dikkati çekerek, daha fazla enflasyonist baskının gelip gelmeyeceğinin görülmesi gerektiğinin altını çizdi. Atlanta Fed Başkanı Raphael Bostic, enflasyonun iyi bir ilerleme kaydettiğini ancak daha gidilecek çok yol olduğunu söyledi. Dallas Fed Başkanı Lorie Logan da faiz oranlarını ayarlamaya yönelik bir aciliyet görmediğini, enflasyon konusunda güvenin tesis edilmesi gerektiğini vurguladı. Logan, enflasyondaki ilerlemeyi durdurabilecek jeopolitik riskler dahil potansiyel risklere dikkat ettiklerini dile getirdi. Söz konusu gelişmelerle para piyasalarındaki fiyatlamalarda güvercin beklentilerin zayıfladığı göze çarparken, Fed'in martta faiz indirimine gidebileceğine ilişkin tahminler yüzde 22 seviyesine indi. Bankanın mayısta yüzde 52 ihtimalle politika faizini 25 baz puan indireceği öngörülüyor. Ayrıca, ABD Hazine Bakanı Janet Yellen, geçen hafta yaptığı açıklamada, ticari gayrimenkul piyasasındaki zayıflık nedeniyle bankacılık sektöründe ""stres ve kayıpların"" olmasını beklediğini, ancak bunun bankacılık sistemi açısından bir risk haline gelmeyeceğine inandığını ifade etti. Bununla birlikte, eski ABD Başkanı Donald Trump'ın seçimlere katılıp katılamayacağıyla ilgili davanın ilk duruşmasında, tarafları dinleyen ABD Yüksek Mahkemesi üyelerinin çoğu, ""ayaklanma"" suçunu işlediği gerekçesiyle Trump'ın oy pusulalarında yer alamayacağına hükmeden Colorado eyaletinin argümanlarını yetersiz buldu. Amerikan medyasına yansıyan haberlerde de ilk duruşmadan, Trump'ın lehine bir sonucun çıktığı ve dava sonucunda Trump'ın seçimlere katılımının engellenemeyeceği şeklinde bir kararın çıkmasının beklendiği yorumları öne çıktı. Fed'in faiz indirimlerine ne zaman başlayacağına ilişkin soru işaretleri ve açıklanan makroekonomik verilerden alınan sinyaller tahvil piyasalarında yön arayışının öne çıkmasında etkili olurken, geçen hafta, ABD Hazine Bakanlığı 42 milyar dolar tutarında 10 yıl vadeli tahvil satışı gerçekleştirdi. ABD'nin 10 yıllık tahvil faizi geçen haftayı 15 baz puan artışla yüzde 4,1750 seviyesinden kapattı. Orta Doğu'daki gelişmeler yakından takip edilirken, İsrail Başbakanı Binyamin Netanyahu'nun olası bir ateşkesi reddedeceğine yönelik haber akışı, bölgedeki risklerin tekrardan artmasına neden olurken, petrol fiyatlarını da yukarı yönlü destekledi. Söz konusu gelişmelerle Brent petrolün varil fiyatı geçen haftayı yüzde 5,5 değer kazancıyla 81,7 dolardan tamamlarken, altının ons fiyatı yüzde 0,76 değer kaybıyla 2 bin 24 dolara indi. New York borsası pozitif seyretti New York borsası, geçen hafta şirket karlarının beklentilerden iyi gelmesiyle pozitif seyretti. Şirketlerin finansal sonuçlarının öngörülerden iyi gelmesinin yanı sıra firmaların gelecek döneme yönelik gelir ve kar tahminlerinin de önceki beklentilerin üzerine çıkması New York borsasında yeni zirvelerin görülmesinde etkili oldu. Geçen hafta açıklanan verilere göre, ABD'de, Tedarik Yönetim Enstitüsü (ISM) hizmet sektörü Satın Alma Yöneticileri Endeksi (PMI), ocakta aylık bazda 2,9 puan artışla 53,4'e çıkarak piyasa beklentilerinin üzerinde gerçekleşti. Ülkede, hizmet sektörü PMI 52,5'e gerilese de sektörün genişlemeye devam ettiğini gösterirken, Fed yetkililerinin yaptıkları sözle yönlendirmeler pay piyasalarındaki satış baskısını sınırladı. ABD Çalışma Bakanlığı, Tüketici Fiyat Endeksi'nde (TÜFE) aralık ayındaki artışı, yüzde 0,3'ten 0,2'ye çekti. Gıda ve enerji kalemlerinin hariç tutulduğu çekirdek enflasyon ise aynı kaldı. Analistler, aralık ayı enflasyon verisindeki aşağı yönlü revizyonun, faiz oranlarını düşürmeye başlamak için fiyat baskılarının sürdürülebilir şekilde azaldığına dair daha fazla kanıt arayan ABD Merkez Bankası (Fed) için olumlu bir gelişme olduğunu belirtti. Geçen hafta bilançosunu yayımlayan PepsiCo'nun da karı beklentileri aşarken, şirketin geliri yaklaşık dört yıldır ilk kez düşüş kaydetti ve piyasa beklentilerinin altında kaldı. Birleşik Krallık merkezli çip tasarım şirketi Arm, beklentilerin üzerinde kar ve gelir açıkladı. Yapay zekanın satışları artırdığını söyleyen ve gelecek döneme dair güçlü sonuçlar bekleyen şirketin hisseleri yaklaşık yüzde 48 arttı. Amerikan yazılım şirketi Palanti ve Medikal teknoloji şirketi GE HealthCare Technologies'in bilançoları da iyi geldi. Söz konusu gelişmelerle geçen hafta S&P 500 endeksi yüzde 1,37, Dow Jones endeksi yüzde 0,04, Nasdaq endeksi yüzde 2,31 değer kazandı. S&P 500 endeksi yüzde 5.026,61 puana çıkarak tüm zamanların en yüksek kapanışını gerçekleştirdi. 12 Şubat ile başlayan haftada pazartesi günü hazine bütçe dengesi, salı günü Tüketici Fiyat Endeksi (TÜFE), perşembe günü New York Fed sanayi endeksi, Phildelphia Fed imalat sanayi endeksi, sanayi üretimi, kapasite kullanımı, cuma günü ise Üretici Fiyat Endeksi (ÜFE), Michigan Üniversitesi tüketici güven endeksi verileri takip edilecek. Avrupa borsaları İngiltere hariç yükseldi Avrupa borsalarında da geçen hafta pozitif bir seyir hakim oldu.
Analistler, Avrupa'da açıklanan verilerin bölge genelinde ekonomik aktivitenin yavaşladığına işaret ettiğini ancak enflasyonun soğumaya devam etmesi konusunda olumlu karşılandığını söyledi. Avrupa Merkez Bankasının (ECB) Tüketici Beklentileri Anketi'ne göre, tüketicilerin gelecek 12 ay için enflasyon beklentisi Aralık 2023'te bir önceki aya kıyasla yüzde 3,5'ten yüzde 3,2'ye geriledi. Gelecek üç yıla ilişkin enflasyon beklentisi ise yüzde 2,4'ten yüzde 2,5'e yükseldi. Geçen hafta hizmet sektörü ve bileşik PMI ocakta Almanya'da sırasıyla 47,7 ve 47, Avro Bölgesi'nde ise 48,4 ve 47,9 seviyesinde gerçekleşti. İngiltere'de ise hizmet sektörü ve bileşik PMI sırasıyla 54,3 ve 52,9'a çıktı. Avro Bölgesi'nde geçen ÜFE verileri aylık bazda yüzde 0,8, yıllık bazda ise yüzde 10,6 geriledi. Almanya'da açıklanan sanayi üretimi, aralıkta aylık bazda yüzde 1,6 azalışla beklentilerin altında kalırken, İngiltere'de ortalama konut fiyatı ocakta yıllık bazda yüzde 2,5 artarak son bir yılın en güçlü yükselişini kaydetti. Uluslararası kredi derecelendirme kuruluşu Fitch Ratings, İngiliz bankalarının karlılığının halen güçlü seviyede olduğunu bildirirken, geçen hafta açıklamalarda bulunan İngiltere Merkez Bankası (BoE) Başkan Yardımcısı Sarah Breeden, ülkede politika faizinin artırılmasına ihtiyaç duyulabileceğine ilişkin endişelerinin azaldığını söyledi. Öte yandan, BoE Parasal Politika Komitesi Üyesi Catherine Mann, ülkede enflasyonun halen kalıcı bir şekilde ivmelenme riski olduğu uyarısında bulundu.
Enflasyonun zararlı maliyetleriyle mücadele edilebilmesi amacıyla bankanın son komite toplantısında politika faizinin artırılması yönünde oy kullandığını belirten Mann, ""Enflasyon, tüm haneleri ve en şiddetli şekilde düşük gelirlileri etkileyen vergilerin en zararlısıdır."" ifadesini kullandı. Analistler, ECB'nin nisan ila haziran toplantıları arasında yaklaşık 2 ay bulunduğuna dikkati çekerek, para piyasalarında fiyatlamaların nisanda politika faizinin sabit tutulmasının ardından haziranda 50 baz puanlık faiz indirimine gidilebileceği yönünde şekillenebileceğini ifade etti. Geçen hafta İngiltere'de FTSE 100 endeksi yüzde 0,56 değer kaybederken, Almanya'da DAX endeksi yüzde 0,05, Fransa'da CAC 40 endeksi yüzde 0,73, İtalya'da MIB 30 endeksi yüzde 0,74 değer kazandı. Gelecek hafta salı günü Almanya ve Avro Bölgesi'nde Zew ekonomik güven endeksi, çarşamba günü İngiltere'de TÜFE, perşembe günü İngiltere'de sanayi üretimi ile GSYH ve Avro Bölgesi'nde dış ticaret dengesi verileri takip edilecek Asya borsaları yükseldi Asya borsalarında da geçen hafta alış ağırlıklı bir seyir izlendi. Çin'de açıklanan verilerin deflasyon endişelerini artırmasına karşın Çin Menkul Kıymetler Düzenleme Komisyonunun (CSRC) başına Şanghay Borsası'nın eski yöneticisi Vu Çing'in atanması, borsayı destekleyecek güçlü önlemlerin alınmaya devam edeceğine yönelik beklentileri besledi. Geçen hafta ülkede açıklanan verilere göre ocakta Tüketici Fiyat Endeksi (TÜFE) yıllık bazda yüzde 0,8 gerileyerek öngörülerin gerisinde kalırken, Üretici Fiyat Endeksi (ÜFE) yüzde 2,5 düşüşle sınırlı da olsa beklentilerin üzerinde gerçekleşti. Çin'de hizmet sektörü ve bileşik Satınalma Yöneticileri Endeksi (PMI) sırasıyla 52,7 ve 52,5 seviyesinde gerçekleşirken, Japonya'da hizmet sektörü ve bileşik PMI sırasıyla 51,5 ve 53,1'e çıktı. Öte yandan, Alibaba Group Holding'in 25 milyar dolarlık hisse geri alımı açıklamasına rağmen hisse fiyatının, Hong Kong borsasında geçen hafta yaklaşık yüzde 2 düşmesi dikkati çekti. Japonya tarafında ise Japonya Merkez Bankası (BoJ) Başkan Yardımcısı Shinichi Uchida'nın negatif faiz oranı sona erdikten sonra bile bankanın politika faizini sürekli ve hızlı bir şekilde artırmasının zor olduğunu dile getirmesinin ardından dolar/yen paritesi haftayı yüzde 0,7 artışla 149,30 seviyesinden tamamladı. Ülkede, en büyük üç finans şirketi olan Mitsubishi UFJ, Sumitomo Mitsui FG ve Mizuho Financial'ın Nisan-Aralık 2023 dönemi net karının şimdiye kadarki en yüksek dönemsel kara ulaştığı bildirildi. Bu gelişmeler ışığında, haftalık bazda Hong Kong'da Hang Seng endeksi yüzde 1,37, Çin'de Şanghay bileşik endeksi yüzde 4,97, Güney Kore'de Kospi endeksi yüzde 0,28, Japonya'da Nikkei 225 endeksi yüzde 2,04 değer kazandı. Gelecek hafta Japonya'da açıklanacak veriler öne çıkıyor. Salı günü Japonya'da ÜFE, perşembe günü Japonya'da GSYH ile sanayi üretimi verileri takip edilecek. Borsa haftayı rekorla tamamladı Yurt içinde, geçen hafta alış ağırlıklı seyir izleyerek yükseliş eğilimini üst üste altıncı haftaya taşıyan BIST 100 endeksi, haftayı yüzde 4,39 artışla rekor seviye olan 9.045,97 puandan tamamladı. Türkiye Cumhuriyet Merkez Bankasının (TCMB) yeni Başkanı Fatih Karahan ilk ""Enflasyon Raporu"" toplantısında, parasal sıkılığın fiyatlama davranışlarına yansımasının öngördüklerinden daha güçlü olduğunu ifade etti. 2024, 2025 ve 2026 yıl sonu enflasyon tahminlerinin bir önceki rapordaki haliyle korunduğunu aktaran Karahan, 2024 yıl sonu tahmininin yüzde 36, 2025 yıl sonu tahmininin ise yüzde 14 olduğunu kaydetti. Karahan ayrıca parasal sıkılığın fiyatlama davranışlarına yansımasının öngörülenden daha güçlü olduğunu belirterek, ""Ek bir faiz artışı gerektiğini şu an düşünmüyoruz."" diye konuştu. Öte yandan, Sermaye Piyasası Kurulu (SPK) enflasyon muhasebesi uygulamasına yönelik düzenlemeler yaptı. Düzenlemeyle 9 aylık bilançolarla halka açılacak şirketler için 15 gün ek süre verildi. Kurul, Limak Doğu Anadolu Çimento Sanayi ve Ticaret AŞ'nin halka arzına da onay verdi. Dolar/TL, haftayı bir önceki kapanışın yüzde 0,7 üzerinde 30,7130'dan tamamladı. Haftaya yurt içinde salı günü ödemeler dengesi, perşembe günü bütçe dengesi, cuma günü piyasa katılımcıları anketi ile konut satışları verileri takip edilecek. Analistler, BIST 100 endeksinde teknik açıdan 9.100 ve 9.150 seviyesinin direnç, 8.900 ve 8.690 puanın destek olarak öne çıkabileceğini belirtti. Ödemeler Dengesi Beklenti Anketi'ne katılan ekonomistler, cari işlemler hesabının Aralık 2023'te 3 milyar 83 milyon dolar açık verdiğini tahmin ediyor. Ekonomistler, cari işlemler açığının 2023'te 46 milyar 98 milyon dolar, 2024 yılında ise 35 milyar 250 milyon dolar olarak gerçekleşmesini bekliyor."
710,Karadeniz keşiflerine yenilerini eklemek için çalışmalar 2024'te de hız kesmeyecek,"Türkiye, enerjide dışa bağımlılığını azaltmak ve tüketim içinde öz kaynakların payını artırmak için karasularındaki aramalarına ağırlık verirken, bu yıl yeni keşiflere imza atmayı hedefliyor.",Ekonomi,https://www.trthaber.com/haber/ekonomi/karadeniz-kesiflerine-yenilerini-eklemek-icin-calismalar-2024te-de-hiz-kesmeyecek-836008.html,"Karadeniz'de doğal gaz arama ve üretim çalışmaları kapsamında yürütülen faaliyetler neticesinde toplam gaz rezervini 710 milyar metreküpe çıkaran Türkiye, yeni keşiflere imza atmak için çabalarını yoğunlaştırıyor. Bu çerçevede günlük 2,7 milyon metreküp üretimin sağlandığı Zonguldak açıklarındaki Sakarya Gaz Sahası'nda çalışmalar yürüten sondaj ve sismik arama gemileri ile gaz tespit edilen kuyularda sondaj çalışmaları yapılıyor ve gaz potansiyeli bulunan noktalarda arama faaliyetleri gerçekleştiriliyor. İlk fazda 10 milyon, ikinci fazda ise 40 milyon metreküp üretimin hedeflendiği saha ve çevresinde Fatih, Kanuni ve Yavuz sondaj gemileri faaliyetlerini yoğun bir şekilde sürdürürken, Enerji ve Tabii Kaynaklar Bakanı Alparslan Bayraktar, 25 Ocak'ta yaptığı açıklamada bu yıl denizlerde üretime odaklanılacağına ve keşif umutlarının varlığına işaret etti. ""Karadeniz'deki arama çalışmaları devam edecek"" Konuyla ilgili açıklamalarda bulunan Türkiye Enerji Stratejileri ve Politikaları Araştırma Merkezi (TESPAM) Başkanı Oğuzhan Akyener, Karadeniz'in enerji kaynakları açısından büyük potansiyel taşıdığını belirterek, ""Bu bakir bölgede büyük bir balık yakaladık. İnşallah yeni büyük balık potansiyeli olan bir bölge olduğu için bu bağlamda çalışmalar devam edecek."" dedi. Akyener, bölgede yoğun sismik çalışmalar yürütüldüğünü anımsatarak, daha önce çalışma yapılmamış bölgelerde de adımlar atıldığına dikkati çekti. Bölgenin farklı alanlarında potansiyel yapıların tespit edildiğinin altını çizen Akyener, ""Bu yapıların gerçek anlamda üretilebilir ekonomik rezerv olarak ifade edebildiğimiz hidrokarbon rezervi ihtiva edebilmesiyle alakalı test süreçlerine geçilmesi gerekiyor. Bu da ancak sismik analizler, yorumlar sonrasında sondaj yapılmasıyla ortaya çıkıyor. Bu bağlamda sondaj gemimiz ilgili potansiyel bölgelere yönlendirilerek arama çalışmalarına başlayacak diye ümit ediyoruz."" değerlendirmesinde bulundu. Akyener, Karadeniz'de ortalama iki ila üç ay arasında sondaj süresinin öngörülebileceğini ifade ederek, bu kapsamda geminin çalışma süresi, testler, jeoloji gibi değişkenlerin etken olabileceğini vurguladı. Karadeniz yüksek potansiyel barındırıyor Müstakil Sanayici ve İşadamları Derneği (MÜSİAD) Yönetim Kurulu Üyesi Altuğ Karataş da Ordu çevresinde ve Gürcistan'ın Batum şehri açıklarında uydu görüntülerinden alınan bilgiler doğrultusunda bazı petrol sızıntılarının tespit edildiğini söyledi. Rize'de Çayeli açıklarında da deniz üstünden numune alınıp incelenebilecek düzeyde petrol sızıntılarının zaman zaman gözlendiğini ifade eden Karataş, bu bağlamda Karadeniz’in yüksek potansiyel barındırdığına ilişkin bulgular olduğunu ifade etti. Karataş, jeolojik araştırmalar neticesinde kayaç yapılarına bağlı olarak yer altındaki petrolün yer değiştirme ihtimalinin olduğunu belirterek, yapılacak sismik araştırmalar sonucunda petrolün ve doğal gazın hangi noktada biriktiğinin tespit edilmesinin önemli olduğunu dile getirdi. ABD kaynaklı bazı jeolojik araştırma verilerine göre Karadeniz'de 1 trilyon metreküp civarında doğal gaz rezervi olduğunun belirtildiğini aktaran Karataş, ""Türkiye'nin bu potansiyelin daha 710 milyar metreküpünü bulduğunu düşündüğümüzde, ümitvar olmak için çok neden var. Yapılması planlanan çalışmalar netice verecektir."" dedi. Türkiye'nin denizlerdeki enerji filosu Türkiye'nin denizlerde doğal gaz ve petrol arama çalışmalarına yönelik sismik ve sondaj faaliyetleri için kurduğu enerji filosunda Fatih, Yavuz, Kanuni ve Abdülhamid Han sondaj gemileri ile Barbaros Hayrettin Paşa ve MTA Oruç Reis sismik arama gemileri olmak üzere toplam 6 gemi bulunuyor. Ülkenin ilk milli sondaj gemisi unvanını taşıyan Fatih, 2017'de filoya katılmasının ardından Karadeniz'de son yıllarda yaptığı sondajlarla 710 milyar metreküplük doğal gaz keşfine imza attı. Gemi, yeni müjdeler için arama faaliyetlerine Sakarya açıklarında devam ediyor. Fatih gemisinden sonra 2018'de envantere katılan Yavuz sondaj gemisi de Sakarya açıklarında çalışmalarını yürütüyor. Ülkenin üçüncü sondaj gemisi olan Kanuni, 2020 başında filoya katıldı. Halihazırda, Zonguldak açıklarında Türkali-9 kuyusu yakınlarında faaliyetlerini sürdürüyor. Öte yandan, Abdülhamid Han ise Akdeniz'de Antalya açıklarında çalışıyor. Deniz araştırma, arama ve işletme ruhsat alanlarında sismik veri toplama projeleri kapsamında çalışmalarını yürüten Barbaros Hayreddin Paşa Trabzon'da, Oruç Reis sismik gemisi de Zonguldak'ta göreve hazır şekilde bekliyor. Türkiye'nin denizlerini karış karış tarayan söz konusu filonun, önümüzdeki yıllarda yeni gemilerle büyütülmesi hedefleniyor."
711,İstanbul Havalimanı'na yeni sistem: 3 uçak aynı anda inip kalkabilecek,"Ulaştırma ve Altyapı Bakanı Abdulkadir Uraloğlu, İstanbul Havalimanı'nda mevcut kaynakların etkin şekilde kullanılabilmesi amacıyla ""Eş Zamanlı Bağımsız Üçlü Paralel Pist Operasyonları"" uygulaması için 2022'den beri çalıştıklarını belirterek, ""Uygulamayla havalimanına 3 uçağın aynı anda bağımsız üçlü iniş ve kalkış yapabilmesi sağlanacak"" dedi.",Ekonomi,https://www.trthaber.com/haber/ekonomi/istanbul-havalimanina-yeni-sistem-3-ucak-ayni-anda-inip-kalkabilecek-835996.html,"Ulaştırma ve Altyapı Bakanı Uraloğlu, İstanbul Havalimanı'nda yapılan çalışmalara ilişkin bilgi verdi. Avrupa Hava Seyrüsefer Güvenliği Teşkilatının (Eurocontrol) Avrupa Havacılık Raporu'na göre, bu havalimanının 29 Ocak-4 Şubat döneminde günlük ortalama 1309 uçuşla Avrupa'nın en yoğun havalimanı olduğu bilgisini veren Uraloğlu, şunları kaydetti: ""İstanbul Havalimanı bizim göz bebeğimiz. Bunun konumunu, haklarını daha da güçlendirmemiz gerekir. İstanbul Havalimanı'nda mevcut kaynakların mümkün olan en etkin şekilde kullanılabilmesi amacıyla 'Eş Zamanlı Bağımsız Üçlü Paralel Pist Operasyonları' uygulaması için çalışmalar 2022'de başlatılmıştı. Projenin hayata geçirilmesiyle İstanbul Havalimanı'na 3 uçağın aynı anda bağımsız üçlü iniş ve kalkış yapabilmesi imkanı kazandırılacak. Önümüzdeki ay bu konuda eğitimlere başlayacağız. Bu yıl içinde denemelere başlarız diye düşünüyorum. Bu sistem dünyada sadece ABD'de var, Avrupa'da yok. Türkiye'de açtığımızda Avrupa'da ilk olacak."" Uraloğlu, bu uygulamanın kullanılmaya başlanmasıyla İstanbul Havalimanı'nda hava trafiği akışının emniyetli ve hızlı şekilde sağlanacağını söyledi. Uygulamanın Devlet Hava Meydanları İşletmesi Genel Müdürlüğünce, Eurocontrol Ajansı ile emniyet analiz çalışmasının başlatıldığını ifade eden Uraloğlu, ""Fransa'da bulunan Eurocontrol biriminde yürütülen çalışmaların bu yıl içinde tamamlanması planlanıyor. Türkiye uygulamanın yapıldığı dünyadaki az sayıdaki ülkelerden biri olacak."" değerlendirmesinde bulundu. Uraloğlu, uygulamanın hayata geçirilmesiyle eş zamanlı bağımsız üçlü (iniş-kalkış) paralel pist kullanımının da mümkün olacağını dile getirdi. ""(İstanbul) Havalimanı'nda çeşitliliği artıralım istiyoruz"" İstanbul Havalimanı'nın kullanımına ve gelen taleplere ilişkin de bilgi veren Uraloğlu, şunları kaydetti: ""Şu anda İstanbul Havalimanı'nda yüzde 80'e yakın oranda Türk Hava Yollarının (THY) etkisi var. Havalimanında çeşitliliği artıralım istiyoruz. Yabancı hava yolu şirketlerinden talep var. Diğer hava yollarını da cezbetmek istiyoruz. Biz THY'nin şu an elde ettiği konuma zarar getirmeyecek davranışla süreci yönetmek istiyoruz. THY ciddi bir markamız."""
712,Isıl işlem görmüş fermente süt ürünlerinin satışına düzenleme,"Fermentasyon sonrası ısıl işlem görmüş fermente süt ürünleri, en fazla 500 gramlık ambalajlarda piyasaya arz edilebilecek.",Ekonomi,https://www.trthaber.com/haber/ekonomi/isil-islem-gormus-fermente-sut-urunlerinin-satisina-duzenleme-835987.html,"Tarım ve Orman Bakanlığı tarafından hazırlanan Türk Gıda Kodeksi Fermente Süt Ürünleri Tebliği'nde Değişiklik Yapılmasına Dair Tebliğ Resmi Gazete'de yayımlanarak yürürlüğe girdi. Buna göre, fermentasyon sonrası ısıl işlem görmüş fermente süt ürünü, çeşnili/aromalı yoğurt ve çeşnili/aromalı süzme yoğurt en fazla 500 gramlık ambalajlarda piyasaya arz edilecek. Tebliğle fermentasyon sonrası ısıl işlem görmüş fermente süt ürünlerinde toplam spesifik mikroorganizma sayısının raf ömrü boyunca en fazla ne kadar olacağına ilişkin de düzenlemeye gidildi. Yapılan değişikliklerle taklit ve tağşiş ile tüketicilerin yanıltılmasının önüne de geçilmesi hedefleniyor."
713,Aile destek ödemeleri hesaplara yatırılmaya başlandı,"Aile ve Sosyal Hizmetler Bakanı Mahinur Özdemir Göktaş, Türkiye Aile Destek Programı ödemelerini hesaplara yatırmaya başladıklarını belirterek, ihtiyaç sahibi hanelere bu ay toplam 4 milyar lira ödeme yapacaklarını duyurdu.",Ekonomi,https://www.trthaber.com/haber/ekonomi/aile-destek-odemeleri-hesaplara-yatirilmaya-baslandi-835983.html,"Aile ve Sosyal Hizmetler Bakanı Mahinur Özdemir Göktaş, yaptığı açıklamada, ""Büyüyen ve gelişen ülkemizin refahını vatandaşlarımızla paylaşmaya devam edeceğiz"" ifadelerine yer verdi. Bakan Göktaş, Türkiye Aile Destek Programı’nda bu ayki ödemeyle birlikte bugüne kadar hanelere toplam 68,3 milyar TL destek sağladıklarını bildirdi. Düzenli sosyal yardımlardan yararlanan hanelerin yanı sıra herhangi bir dezavantajı olmaması nedeniyle düzenli sosyal yardım alamayan haneleri de yalnızca gelir kriteri üzerinden Türkiye Aile Destek Programı’na dahil ettiklerini ifade eden Bakan Göktaş, ""Bakanlık olarak gelişen ve değişen hayat şartlarını göz önünde bulundurarak sosyal yardım programların etkinliğini artırıyoruz ve sosyal yardımlarımızı bütüncül bir şekilde uyguluyoruz. Vatandaşlarımız arasında hiçbir ayrım yapmadan eşit ve adil hizmet prensibiyle toplumun tüm kesimlerine arz odaklı ve erişilebilir hizmet ağımız ile ulaşıyoruz"" ifadelerini kullandı. ""Bu ay toplam 4 milyar lira ödeme yapacağız"" Türkiye Aile Destek Programı kapsamında hanelere her ay düzenli destek sağladıklarını kaydeden Bakan Göktaş, ""İhtiyaç sahibi hanelerimize yönelik hayata geçirdiğimiz desteğimizle onların yanında olmayı sürdürüyoruz. Türkiye Aile Destek Programı ödemelerini hesaplara yatırıyoruz. Bu doğrultuda ihtiyaç sahibi hanelerimize bu ay toplam 4 milyar lira ödeme yapacağız”"
714,Borsa İstanbul'dan bir rekor daha,"Borsa İstanbul'da BIST 100 endeksi, yüzde 1,07 değer kazancıyla günü rekor seviye olan 9.045,97 puandan tamamladı.",Ekonomi,https://www.trthaber.com/haber/ekonomi/borsa-istanbuldan-bir-rekor-daha-835935.html,"BIST 100 endeksi, önceki kapanışa göre 96,18 puan artarken, toplam işlem hacmi 120,2 milyar lira oldu. Bankacılık endeksi yüzde 0,54, holding endeksi yüzde 0,90 değer kazandı. Sektör endeksleri arasında en çok kazandıran yüzde 3,08 ile madencilik, en çok gerileyen ise yüzde 0,78 ile sigorta oldu. Analistler, küresel pay piyasalarında, ABD'de açıklanan verilerin ülke ekonomisinde güçlü duruşa işaret etmesinin ""yumuşak iniş"" senaryolarını desteklemesi ve dünya genelinde şirket karlılıklarının beklentileri aşmaya devam etmesiyle risk iştahının güçlü seyrettiğini söyledi. Haftaya yurt içinde ödemeler dengesi, iş gücü istatistikleri, piyasa katılımcıları anketi, konut satışları, yurt dışında ise ABD'de enflasyon, Avro Bölgesinde, İngiltere'de ve Japonya'da büyüme, ABD'de İngiltere'de ve Avro Bölgesinde sanayi üretimi başta olmak üzere yoğun veri gündeminin takip edileceğini dile getiren analistler, teknik açıdan BIST 100 endeksinde 9.140 puanın direnç, 8.900 ve 8.800 seviyelerinin destek konumunda olduğunu kaydetti. AA Finans Ödemeler Dengesi Beklenti Anketi'ne katılan ekonomistler, cari işlemler hesabının Aralık 2023'te 3 milyar 83 milyon dolar açık verdiğini tahmin ediyor. Ekonomistler, cari işlemler açığının 2023'te 46 milyar 98 milyon dolar, 2024 yılında ise 35 milyar 250 milyon dolar olarak gerçekleşmesini bekliyor."
715,"2,5 milyar liralık tarımsal destek ödemesi bugün yapılacak","Tarım ve Orman Bakanı İbrahim Yumaklı, 2 milyar 492 milyon 767 bin lira tarımsal destekleme ödemesinin bugün çiftçilerin hesaplarına aktarılacağını açıkladı.",Ekonomi,https://www.trthaber.com/haber/ekonomi/25-milyar-liralik-tarimsal-destek-odemesi-bugun-yapilacak-835888.html,"Tarım ve Orman Bakanı Yumaklı, X sosyal medya hesabından yaptığı paylaşımda, ""2 milyar 492 milyon 767 bin lira tarımsal destekleme ödemesini bugün çiftçilerimizin hesaplarına aktarıyoruz. Hayırlı ve bereketli olsun."" ifadesini kullandı. Paylaşımda yer alan bilgiye göre, söz konusu destek tutarları, hububat, baklagil ve dane mısır desteği için 2 milyar 419 milyon 929 bin lira, hayvan hastalıkları tazminatı için 40 milyon 826 bin 110 lira, hayvan gen kaynakları için 26 milyon 938 bin 110 lira, kırsal kalkınma yatırım desteği için 3 milyon 771 bin 131 lira, sertifikalı tohum üretimi için de 1 milyon 302 bin 649 lira olarak belirlendi."
716,Borsa rekorunu 9.000 puanın üzerine taşıdı,"Borsa İstanbul'da BIST 100 endeksi, günün ilk yarısında 9.016,02 puanla rekor seviyeyi gördü.",Ekonomi,https://www.trthaber.com/haber/ekonomi/borsa-rekorunu-9000-puanin-uzerine-tasidi-835832.html,"Günün ilk yarısında 9.016,02 puanla tüm zamanların en yüksek seviyesini gören BIST 100 endeksi, saat 13.00 itibarıyla önceki kapanışa göre 36,09 puan ve yüzde 0,40 değer kazancıyla 8.985,89 oldu. Toplam işlem hacmi 54,6 milyar lira düzeyinde gerçekleşti. Bankacılık endeksi yüzde 0,63 değer kaybederken, holding endeksi yüzde 0,24 değer kazandı. Sektör endeksleri arasında en fazla kazandıran yüzde 3,08 ile madencilik, en fazla kaybettiren yüzde 0,84 ile sigorta geçti. Analistler, küresel pay piyasalarında, ABD'de açıklanan verilerin ülke ekonomisinde güçlü duruşa işaret etmesinin ""yumuşak iniş"" senaryolarını desteklemesi ve dünya genelinde şirket karlılıklarının beklentileri aşmaya devam etmesiyle risk iştahının güçlü seyrettiğini söyledi. Öğleden sonra yurt içinde ve yurt dışında veri gündeminin sakin olacağını dile getiren analistler, teknik açıdan BIST 100 endeksinde 9.140 puanın direnç, 8.900 ve 8.800 seviyelerinin destek konumunda olduğunu kaydetti."
717,Bu yılın ilk Finansal İstikrar Komitesi toplantısı yapıldı,Hazine ve Maliye Bakanı Mehmet Şimşek başkanlığında toplanan Finansal İstikrar Komitesi'nde tüketici kredileri başta olmak üzere kredilerdeki son dönem gelişmelerin finansal istikrara etkileri ve uygulanabilecek tedbirler ele alındı.,Ekonomi,https://www.trthaber.com/haber/ekonomi/bu-yilin-ilk-finansal-istikrar-komitesi-toplantisi-yapildi-835808.html,"Hazine ve Maliye Bakanlığı'nca yapılan açıklamada bu yılın ilk Finansal İstikrar Komitesi toplantısının gerçekleştirildiği bildirildi. Açıklamada şunlar kaydedildi; Finansal İstikrar Komitesi Hazine ve Maliye Bakanı Mehmet Şimşek başkanlığında 9 Şubat 2024 tarihinde toplanmıştır. Toplantıda, tüketici kredileri başta olmak üzere kredilerdeki son dönem gelişmeler ile bu gelişmelerin finansal istikrara etkileri ele alınmış, uygulanabilecek tedbirler tartışılmıştır. Kredi büyümesi ve kompozisyonunun finansal istikrar ile uyumlu seyretmesi için atılması gereken adımlar detaylı olarak değerlendirilmiştir. Komite, dengeli ve sürdürülebilir yüksek büyümenin en önemli unsurlarından olan finansal istikrarın korunması için bütüncül bir yaklaşımla çalışmalarını sürdürmektedir."
718,TMSF 19 lüks aracı satışa çıkaracak,"Tasarruf Mevduatı Sigorta Fonu (TMSF), 22 Şubat’ta yapılacak ihalede aralarında lüks araçların da bulunduğu 19 aracı satışa çıkaracak.",Ekonomi,https://www.trthaber.com/haber/ekonomi/tmsf-19-luks-araci-satisa-cikaracak-835805.html,"TMSF, düzenlediği lüks araç ihalesi sebebiyle kurum adı ve logosu kullanılarak vatandaşların kandırılmaya çalışıldığına yönelik ihbarlar üzerine açıklamada bulundu. TMSF, bir kamu kurumu olarak ilgili mevzuat çerçevesinde satışlar gerçekleştirdiğini, bunların da şeffaflık ilkesine uygun olduğunu vurgulayarak hiç kimsenin bu satış işlemlerine aracılık yapamayacağını bildirdi. TMSF, geçen günlerde duyurusunu yaptığı ve içinde lüks araçların da olduğu ihalelerin, ihale şartnamesine göre engeli olmayan herkesin katılımına açık olduğunu, bütün ihale bilgilerine kurumun internet adresi olan https://www.tmsf.org.tr üzerinden erişilebileceğini kaydetti. TMSF Kurumsal İletişim Müdürlüğü tarafından yapılan açıklamada, kamuoyunda ""çantacı, aracı, komisyoncu"" gibi isimlerle tanımlanan şahıslara karşı dikkatli olunması gerektiği, duyurusu yapılmadan, çok düşük bedellere araç alınmasının mümkün olmadığı vurgulandı. 22 Şubat tarihinde saat 10.00’da TMSF binasında yapılacak ihalede Bentley, Porsche, Mercedes ve Land Rover başta olmak üzere çeşit marka ve modelde 19 araç satışa çıkarılacak."
719,Otomotivde ihracat şampiyonu Kocaeli oldu,"Otomotiv endüstrisinde geçen ay en fazla ihracat Kocaeli'den yapıldı. Kentten 746 milyon 378 bin dolarlık otomotiv ihracatı yapılırken, bu şehri İstanbul ve Bursa takip etti.",Ekonomi,https://www.trthaber.com/haber/ekonomi/otomotivde-ihracat-sampiyonu-kocaeli-oldu-835793.html,"Türkiye İhracatçılar Meclisi verilerinden derlenen bilgilere göre, otomotiv endüstrisi geçen ay 2 milyar 779 milyon 940 bin dolarla en yüksek ocak ayı ihracatına imza attı. Kocaeli, 746 milyon 378 bin dolarlık dış satımla en fazla otomotiv ihracatı yapan il olma özelliğini korudu. Kenti, 706 milyon 748 bin dolarla İstanbul, 493 milyon 534 bin dolarla Bursa izledi. Otomotiv sektöründe önemli illerden biri olan Sakarya, 394 milyon 585 bin dolarlık ihracatla dördüncü sırada, Ankara 111 milyon 671 bin dolarla beşinci sırada yer aldı. Ocak ayında yıllık bazda Kocaeli'nin otomotiv ihracatı yüzde 11,9, İstanbul'un dış satımı yüzde 7,1, Bursa'nın ihracatı yüzde 1,4 ve Ankara'nın otomotiv ihracatı yüzde 38,4 arttı. Aynı dönemler itibarıyla Sakarya'nın otomotiv dış satımında yüzde 20 gerileme oldu. En büyük pazar yine Almanya Almanya, ocak ayında da Türk otomotiv sanayisinin ihracatında en büyük pazar olmaya devam etti. Türkiye'den bu ülkeye geçen ay yapılan otomotiv ihracatının tutarı 416 milyon 745 bin dolar olarak kayıtlara geçti. Almanya'yı 333 milyon 957 bin dolarla Birleşik Krallık, 272 milyon 68 bin dolarla Fransa, 260 milyon 260 bin dolarla İtalya ve 170 milyon 925 bin dolarla İspanya takip etti. Türkiye otomotiv sanayi ocak ayında ABD'ye 80 milyon 941 bin dolarlık, Rusya Federasyonu'na 61 milyon 50 bin dolarlık, Ukrayna'ya 17 milyon 368 bin dolarlık ve Mısır'a 14 milyon 293 bin dolarlık mal sattı. Fransa, İspanya ve ABD'ye ihracat azaldı Ocak 2024'te geçen yılın aynı ayına kıyasla Fransa ve İspanya'ya dış satım geriledi. Ocak ayında Almanya'ya ihracat yüzde 1,3, Birleşik Krallık'a ihracat yüzde 11 ve İtalya'ya ihracat yüzde 31,4 artarken, Fransa'ya dış satım yüzde 4, İspanya'ya yüzde 21,8 ve ABD'ye ihracat yüzde 21,5 azaldı."
720,Kamu harcamaları için parasal sınırlar belirlendi,Kamu muhasebatında 2024 yılında uygulanacak parasal sınırlar ve alındı birim fiyatları tespit edildi.,Ekonomi,https://www.trthaber.com/haber/ekonomi/kamu-harcamalari-icin-parasal-sinirlar-belirlendi-835775.html,"Hazine ve Maliye Bakanlığının Muhasebat Genel Müdürlüğü Genel Tebliği Resmi Gazete'nin bugünkü sayısında yayımlanarak yürürlüğe girdi. Tebliğle, kamu muhasebatına yönelik kasa, muhasebe yetkilisi mutemedi ve ön ödeme işlemleri gibi konular düzenlendi, bu yıl uygulanacak parasal sınırlar ve alındı birim fiyatları belirlendi. Buna göre, Merkezi Yönetim Muhasebe Yönetmeliği gereğince muhasebe birimlerince kasadan yapılacak ödeme tutarı 6 bin 500 lira ile 110 bin lira arasında, harcama yetkilisi mutemedi avans sınırları 4 bin 400 lira ile 3 milyon 300 bin lira arasında, özel bütçeli idareler için avans sınırları 8 bin 600 lira ile 6 milyon 160 bin lira arasında, alındı birim fiyatları da belgenin türüne göre 3 ile 195 lira arasında olacak."
721,Bakan Şimşek'ten Türk Eximbank için üçüncü sermaye artırımı talimatı,"Hazine ve Maliye Bakanı Mehmet Şimşek, geçen yıl temmuz ayından bu yana ihracatın desteklenmesi amacıyla Türk Eximbank'ın sermayesini üçüncü kez artırma talimatı verdiğini açıkladı.",Ekonomi,https://www.trthaber.com/haber/ekonomi/bakan-simsekten-turk-eximbank-icin-ucuncu-sermaye-artirimi-talimati-835761.html,"Hazine ve Maliye Bakanı Şimşek, Türk Eximbank'ın sermaye yapısının güçlendirilmesi ve ihracatçıların finansman imkanlarının artırılmasına yönelik adımlara ilişkin değerlendirmede bulundu. Göreve geldiği günden itibaren ihracatın ve ihracatçının desteklenmesine yönelik politikalara büyük önem verdiğini vurgulayan Şimşek, bu kapsamda ihracatçıların finansmana erişimini güçlendirmek için Türkiye Cumhuriyet Merkez Bankası (TCMB) kaynaklı günlük reeskont kredi limitinin 10 kat artışla 3 milyar liraya yükseltildiğini anımsattı. Şimşek, reeskont limitlerinde ihtiyaca göre artışın süreceğini söyledi. Türk Eximbank'a geçen yıldan beri yapılan sermaye artışlarına dikkati çeken Şimşek, 2023 yılı başında Bankanın ödenmiş sermayesi 13,8 milyar lira iken Temmuz 2023'te 6,8 milyar lira, bu yılın ocak ayında ise 3,3 milyar lira sermaye aktarımı gerçekleştirildiğini bildirdi.   Şimşek, ihracatçıların finansmana erişimini kolaylaştırmaya ve ihracat desteklerini artırmaya yönelik politikaları kapsamında Türk Eximbank'ın sermayesine ilişkin yeni bir karar aldıkları bilgisini vererek, ""Ticaret Bakanı'mız Ömer Bolat ile de istişare ettik. İhracatçımıza nefes olan Türk Eximbank'a son 7 ay içinde üçüncü kez sermaye artırımı yapılmasına yönelik çalışmaları başlattık, en kısa zamanda sonuçlandıracağız."" dedi. Şimşek, Türk Eximbank'ın geçen yıl ihracatçılara 19,6 milyar doları nakdi kredi ve 22,4 milyar doları alacak sigortası ve garanti olmak üzere 42 milyar dolar destek verdiğini, Bankanın bu yıl da ihracatçılara 50 milyar dolar destek sağlamayı hedeflediğini dile getirdi. ""Çalışmalara bütün gücümüzle devam ediyoruz"" Bankanın geçen hafta uluslararası sermaye piyasalarından 500 milyon dolarlık finansman sağladığını söyleyen Şimşek, ""Bankamızın, ihracatçılarımızın uzun vadeli finansman ihtiyaçları doğrultusunda 2024'ün ilk yarısında tamamlanmak üzere 10 yıla kadar vadeli ve uygun maliyetli 1,5 milyar dolarlık uluslarüstü finansal kuruluşlardan kaynaklar temin edilmesine yönelik çalışmaları devam ediyor."" ifadesini kullandı. Türk Eximbank'ın bu yöndeki yeni adımlarının devam edeceğini vurgulayan Şimşek, ""Hükümetimizin güçlü destekleriyle Türk Eximbank 2024 yılı hedeflerini gerçekleştirerek ihracatçımıza desteklerini daha da artıracaktır."" dedi. Bakan Şimşek, ihracatçıların finansmana erişim sorununu çözmek amacıyla teminat mektubunun yanı sıra farklı teminat türleriyle kredi kullandırılmasını sağlamaya önem verdiklerini belirterek şu değerlendirmede bulundu: ""Sermaye artırımlarının ardından Bankanın ihracatçılara teminat kolaylığı sağlayarak kredi maliyetlerini aşağı çekecek çalışmaları daha da hızlanacak. Bu çalışmayla kredibilitesi ve ihracat değerliliği yüksek firmalara teminat mektupsuz ve bankacılık sektöründe kabul gören diğer teminatlarla kredi kullandırılması sağlanacak."" ""Ne gerekiyorsa yapacağız"" Ekonomi programının nihai hedefinin nitelikli yatırım ve istihdam olduğuna dikkati çeken Şimşek, ihracat temel önceliği doğrultusunda bu alanı desteklemeye devam edeceklerini söyledi. Şimşek, yüksek ve sürdürülebilir büyümeyi de net ihracatın büyümeye katkısını artırarak sağlamayı hedeflediklerini dile getirerek şunları kaydetti: ""İhracatımızın büyümeye katkısını artırmak, dengeli ve sürdürülebilir yüksek büyüme hedefimize ulaşmak için ne gerekiyorsa yapacağız. Ülkemizin ihracat odaklı büyüme hedefi doğrultusunda hükümetimizin ihracata verdiği destekler artarak devam edecek."""
722,Borsa güne rekorla başladı,"Borsa İstanbul'da BIST 100 endeksi, güne yüzde 0,48 yükselişle rekor seviye olan 8.993,12 puandan başladı.",Ekonomi,https://www.trthaber.com/haber/ekonomi/borsa-gune-rekorla-basladi-835759.html,"Açılışta BIST 100 endeksi, önceki kapanışa göre 43,33 puan ve yüzde 0,48 değer kazanarak 8.993,12 puana çıktı. Bankacılık endeksi yüzde 0,25 ve holding endeksi yüzde 0,49 artış kaydetti. Sektör endeksleri arasında en fazla kazandıran yüzde 1,24 ile finansal kiralama faktoring olurken, tek kaybettiren yüzde 0,11 ile sigorta oldu. Dün, alış ağırlıklı bir seyir izleyen Borsa İstanbul'da BIST 100 endeksi, günü yüzde 1,21 değer kazancıyla 8.949,79 puandan tamamlayarak kapanış rekoru kırdı. Endeks, gördüğü en yüksek seviyeyi de 8.990,37 puana taşıdı. Analistler, küresel pay piyasalarında, ABD'de açıklanan verilerin ülke ekonomisinde güçlü duruşa işaret etmesinin ""yumuşak iniş"" senaryolarını desteklemesi ve dünya genelinde şirket karlılıklarının beklentileri aşmaya devam etmesiyle risk iştahının güçlü seyrettiğini söyledi. Öte yandan, Türkiye Cumhuriyet Merkez Bankası'nın (TCMB) yeni Başkanı Fatih Karahan ilk ""Enflasyon Raporu"" toplantısını TCMB Başkan Yardımcıları Cevdet Akçay ve Hatice Karahan ile birlikte gerçekleştirdi. Karahan, parasal sıkılığın fiyatlama davranışlarına yansımasının öngördüklerinden daha güçlü olduğunu ifade etti. 2024, 2025 ve 2026 yıl sonu enflasyon tahminlerinin bir önceki rapordaki haliyle korunduğunu aktaran Karahan, 2024 yıl sonu tahmininin yüzde 36, 2025 yıl sonu tahmininin ise yüzde 14 olduğunu kaydetti. Ayrıca, Sermaye Piyasası Kurulu (SPK) enflasyon muhasebesi uygulamasına yönelik düzenlemeler yaptı. Düzenlemeyle 9 aylık bilançolarla halka açılacak şirketler için 15 gün ek süre verildi. Kurul, Limak Doğu Anadolu Çimento Sanayi ve Ticaret AŞ'nin halka arzına da onay verdiğini bildirdi. Analistler, bugün yurt içinde sanayi üretimi, yurt dışında ise Almanya'da enflasyon verilerinin takip edileceğini ifade ederek, teknik açıdan BIST 100 endeksinde 9.000 ve 9.140 puanın direnç, 8.900 ve 8.800 seviyelerinin destek konumunda olduğunu kaydetti."
723,Türkiye'nin sanayi üretimi arttı,"Sanayi üretim endeksi, 2023 aralıkta aylık bazda yüzde 2,4 artarken, yıllık bazda yüzde 1,6 yükseldi.",Ekonomi,https://www.trthaber.com/haber/ekonomi/turkiyenin-sanayi-uretimi-artti-835757.html,"Türkiye İstatistik Kurumu (TÜİK), 2023 Aralık ayına ilişkin sanayi üretim endeksi sonuçlarını açıkladı. Buna göre, sanayinin alt sektörleri incelendiğinde, aralıkta madencilik ve taş ocakçılığı sektörü endeksi bir önceki yılın aynı ayına göre yüzde 1,2 azalırken, imalat sanayi sektörü endeksi yüzde 2,1 ve elektrik, gaz, buhar ve iklimlendirme üretimi ve dağıtımı sektörü endeksi yüzde 4,5 arttı. Sanayi üretimi aylık yüzde 2,4 arttı Aralıkta ayında madencilik ve taş ocakçılığı sektörü endeksi bir önceki aya göre yüzde 0,7 azaldı, imalat sanayi sektörü endeksi yüzde 2,9 arttı ve elektrik, gaz, buhar ve iklimlendirme üretimi ve dağıtımı sektörü endeksi yüzde 0,1 azaldı.
 "
724,VİOP'ta endeks kontratı güne yükselişle başladı,"Borsa İstanbul Vadeli İşlem ve Opsiyon Piyasası'nda (VİOP) şubat vadeli BIST 30 endeksine dayalı kontrat, güne yüzde 0,1 yükselişle 9.697,25 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yukselisle-basladi-835750.html,"Şubat vadeli endeks kontratı, açılış seansında önceki normal seans kapanışın yüzde 0,1 üzerinde 9.697,25 seviyesinden işlem gördü. Dün, alıcılı bir seyir izleyen endeks kontratı, normal seansı önceki kapanışının yüzde 0,5 üzerinde 9.690,25 puandan tamamladı. Endeks kontratı, akşam seansında 9.694,25 puana çıktı. Analistler, küresel pay piyasalarında, ABD'de açıklanan verilerin ülke ekonomisinde güçlü duruşa işaret etmesinin ""yumuşak iniş"" senaryolarını desteklemesi ve dünya genelinde şirket karlılıklarının beklentileri aşmaya devam etmesiyle risk iştahının güçlü seyrettiğini söyledi. Öte yandan, Türkiye Cumhuriyet Merkez Bankasının (TCMB) yeni Başkanı Fatih Karahan ilk ""Enflasyon Raporu"" toplantısını TCMB Başkan Yardımcıları Cevdet Akçay ve Hatice Karahan ile birlikte gerçekleştirdi. Karahan, parasal sıkılığın fiyatlama davranışlarına yansımasının öngördüklerinden daha güçlü olduğunu ifade etti. 2024, 2025 ve 2026 yıl sonu enflasyon tahminlerinin bir önceki rapordaki haliyle korunduğunu aktaran Karahan, 2024 yıl sonu tahmininin yüzde 36, 2025 yıl sonu tahmininin ise yüzde 14 olduğunu kaydetti. Ayrıca, Sermaye Piyasası Kurulu (SPK) enflasyon muhasebesi uygulamasına yönelik düzenlemeler yaptı. Düzenlemeyle 9 aylık bilançolarla halka açılacak şirketler için 15 gün ek süre verildi. Kurul, Limak Doğu Anadolu Çimento Sanayi ve Ticaret AŞ'nin halka arzına da onay verdiğini bildirdi. Analistler, bugün yurt içinde sanayi üretimi, yurt dışında ise Almanya'da enflasyon verilerinin takip edileceğini ifade ederek, teknik açıdan endeks kontratında 9.700 ve 9.800 seviyelerinin direnç, 9.600 ve 9.500 puanın destek konumunda olduğunu kaydetti."
725,Küresel piyasalar pozitif seyrediyor,"Küresel piyasalarda, risk iştahı güçlü seyrediyor. Bugün Almanya'da tüketici fiyat endeksi, yurt içinde ise sanayi üretim endeksi verileri takip edilecek.",Ekonomi,https://www.trthaber.com/haber/ekonomi/kuresel-piyasalar-pozitif-seyrediyor-835743.html,"ABD Merkez Bankasının (Fed) bu sene alacağı para politikası kararlarına ilişkin belirsizlikler devam ederken, dünya genelinde açıklanan bilançolarda şirket karlılıklarının beklentileri aşması hisse ve sektör bazlı oynaklığı artırıyor. Dün, piyasalar kapandıktan sonra bilançosunu yayımlayan Disney, beklentilerinin üzerinde kar bildirirken, video oyunu geliştiricisi Epic Games'ten 1,5 milyar dolarlık hisse alacağını duyurdu. Medya devinin hisseleri yüzde 11,5 artış gösterdi. Beklentilerin üzerinde dördüncü çeyrek sonuçları açıklamasına karşın bu yıla dair zayıf görünüm tahmin eden çevrim içi ödeme sistemi PayPal'ın hisselerinde ise yüzde 11'e varan değer kayıpları görüldü. Birleşik Krallık merkezli çip tasarım şirketi Arm, beklentilerin üzerinde kar ve gelir açıkladı. Yapay zekanın satışları artırdığını söyleyen ve gelecek döneme dair güçlü sonuçlar bekleyen şirketin hisseleri yaklaşık yüzde 48 artış kaydetti. Öte yandan, faiz indirimi konusunda aceleci davranılmaması gerektiğini düşünen Fed yetkilileri arasına dün Richmond Fed Başkanı Thomas Barkin de dahil oldu. Barkin, Fed'in faiz indirimi kararının biraz zaman alabileceğini ifade ederek, gelecek enflasyon verilerinin olumlu olmasının muhtemel olduğunu dile getirdi. Makroekonomik veri tarafında da ABD'de ilk kez işsizlik maaşı başvurusunda bulunanların sayısının, 3 Şubat ile biten haftada 218 bine gerileyerek beklentilerin altında kalması iş gücü piyasasındaki sıkı duruşun sürdüğüne işaret etti. Ayrıca, ABD Hazine Bakanı Janet Yellen, dün yaptığı açıklamada, ticari gayrimenkul piyasasındaki zayıflık nedeniyle bankacılık sektöründe ""stres ve kayıpların"" olmasını beklediğini, ancak bunun bankacılık sistemi açısından bir risk haline gelmeyeceğine inandığını ifade etti. Söz konusu gelişmelerle birlikte ABD Hazine Bakanlığı dün 25 milyar dolar tutarında 30 yıl vadeli tahvil satışı gerçekleştirdi. Ülkenin 10 yıllık tahvil faizi de dün 5 baz puan artışla yüzde 4,16'ya çıkarken, bugün de yatay bir seyir izliyor. Dolar endeksi yatay bir seyirle 104,2 seviyesinde bulunurken, altının ons fiyatı da 2 bin 33 dolarla önceki kapanışının hemen üzerinden alıcı buluyor. Orta Doğu'daki gelişmeler yakından takip edilirken, İsrail Başbakanı Binyamin Netanyahu'nun İsrail-Hamas savaşında olası bir ateşkesi reddedeceğine yönelik haber akışı, bölgedeki risklerin tekrardan artmasına neden olurken, petrol fiyatlarını da yukarı yönlü destekledi. Dün, yükseliş eğilimini üst üste dördüncü işlem gününe taşıyan Brent petrolün varil fiyatı yüzde 2,8 artışla günü 81,5 dolardan günü tamamlarken, şu sıralarda önceki kapanışının yüzde 0,5 altında 81,1 dolardan işlem görüyor. Bununla birlikte, eski ABD Başkanı Donald Trump'ın seçimlere katılıp katılamayacağıyla ilgili davanın ilk duruşmasında, tarafları dinleyen ABD Yüksek Mahkemesi üyelerinin çoğu, ""ayaklanma"" suçunu işlediği gerekçesiyle Trump'ın oy pusulalarında yer alamayacağına hükmeden Colorado eyaletinin argümanlarını yetersiz buldu. Amerikan medyasına yansıyan haberlerde de ilk duruşmadan, Trump'ın lehine bir sonucun çıktığı ve dava sonucunda Trump'ın seçimlere katılımının engellenemeyeceği şeklinde bir kararın çıkmasının beklendiği yorumları öne çıktı. Kripto para piyasaları tarafında Bitcoin'in fiyatı ise küresel piyasaların risk iştahındaki artış ve spot Bitcoin borsa yatırım fonlarına (ETF) ilginin devam etmesiyle yükseliş eğilimini üst üste dördüncü işlem gününe taşıyarak 45 bin doların üstüne çıktı. Dün, New York borsasında Nasdaq endeksi yüzde 0,24 değer kazanarak yaklaşık son iki yılın en yüksek seviyesine çıkarken, S&P 500 endeksi yüzde 0,06 ve Dow Jones endeksi yüzde 0,13 artışla tüm zamanların en yüksek kapanışını gerçekleştirdi. ABD'de endeks vadeli kontratlar, yeni güne ise karışık bir seyirle başladı. Avrupa Avrupa borsalarına dün İngiltere hariç pozitif bir seyir hakim olurken, bugün gözler Almanya'da nihai enflasyon verilerine çevrildi. Analistler, Almanya'da ocakta öncü verilere göre, Tüketici Fiyat Endeksinin (TÜFE) aylık yüzde 0,2 ve yıllık yüzde 2,9 artış göstermesinin beklendiğini anımsattı. Öte yandan, İngiltere Merkez Bankası (BoE) Parasal Politika Komitesi Üyesi Catherine Mann, ülkede enflasyonun halen kalıcı bir şekilde ivmelenme riski olduğu uyarısında bulundu. Enflasyonun zararlı maliyetleriyle mücadele edilebilmesi amacıyla bankanın son komite toplantısında politika faizinin artırılması yönünde oy kullandığını belirten Mann, ""Enflasyon, tüm haneleri ve en şiddetli şekilde düşük gelirlileri etkileyen vergilerin en zararlısıdır."" ifadesini kullandı. Avrupa borsalarında dün dikkati çeken şirketlere bakıldığında, Danimarkalı deniz taşımacılığı şirketi Maersk’in hisse geri alımlarını askıya alma kararına ek olarak, Kızıldeniz’den yapılan sevkiyatta yaşanan aksaklıkların bu yılki gelirleri etkileyebileceğini açıklamasının ardından şirketin hisseleri yüzde 15 değer kaybetti. Dün, İngiltere'de FTSE 100 endeksi yüzde 0,44 azalış kaydederken, Almanya'da DAX 40 endeksi yüzde 0,25, İtalya'da MIB 30 endeksi yüzde 0,28 ve Fransa'da CAC 40 endeksi yüzde 0,71 değer kazandı. Avrupa'da endeks vadeli kontratlar, yeni güne ise karışık seyirle başladı. Asya Asya pay piyasalarında karışık seyir öne çıkarken, Çin ve Güney Kore borsalarında tatil nedeniyle işlem gerçekleşmedi. Japonya Merkez Bankası (BoJ) Başkan Yardımcısı Shinichi Uchida'nın bankanın gevşek para politikası ayarlarını değiştirmek için acele etmeyeceğine yönelik açıklamalarının ardından Japon yeninin dolar karşısındaki kayıpları sürüyor. Söz konusu açıklamanın ardından dün dolar/yen paritesi yüzde 0,8 artışla 149,3'e çıkarak 27 Kasım'dan bu yana en yüksek günlük kapanışını gerçekleştirdi. Parite şu sıralarda, önceki kapanışının hemen üzerinde 149,4 seviyesinde bulunuyor. Kapanışa yakın Japonya'da Nikkei 225 endeksi yüzde 0,3 artarken, Hong Kong'da Hang Seng endeksi yüzde 0,8 değer kaybetti. Hong Kong'da borsalar yeni yıl tatili nedeniyle yarım gün işlem gördü. Yurt içi piyasalar Yurt içinde dün alış ağırlıklı bir seyir izleyen Borsa İstanbul'da BIST 100 endeksi, günü yüzde 1,21 değer kazancıyla 8.949,79 puandan tamamlayarak kapanış rekoru kırdı. Endeks, gördüğü en yüksek seviyeyi ise 8.990,37 puana taşıdı. Dolar/TL, dün yatay bir seyir izleyerek 30,5938'den günü tamamlamasının ardından bugün bankalararası piyasanın açılışında 30,6800 seviyesinden işlem görüyor. Öte yandan, Türkiye Cumhuriyet Merkez Bankasının (TCMB) yeni Başkanı Fatih Karahan ilk ""Enflasyon Raporu"" toplantısını TCMB Başkan Yardımcıları Cevdet Akçay ve Hatice Karahan ile birlikte gerçekleştirdi. Karahan, parasal sıkılığın fiyatlama davranışlarına yansımasının öngördüklerinden daha güçlü olduğunu ifade etti. 2024, 2025 ve 2026 yıl sonu enflasyon tahminlerinin bir önceki rapordaki haliyle korunduğunu aktaran Karahan, 2024 yıl sonu tahmininin yüzde 36, 2025 yıl sonu tahmininin ise yüzde 14 olduğunu kaydetti. Ayrıca, Sermaye Piyasası Kurulu (SPK) enflasyon muhasebesi uygulamasına yönelik düzenlemeler yaptı. Düzenlemeyle 9 aylık bilançolarla halka açılacak şirketler için 15 gün ek süre verildi. Kurul, Limak Doğu Anadolu Çimento Sanayi ve Ticaret AŞ'nin halka arzına da onay verdi. Analistler, bugün yurt içinde sanayi üretimi, yurt dışında ise Almanya'da enflasyon verilerinin takip edileceğini ifade ederek, teknik açıdan BIST 100 endeksinde 9.000 ve 9.100 seviyelerinin direnç, 8.900 ve 8.800 puanın destek konumunda olduğunu kaydetti."
726,Türkiye ile Katar arasında JETCO Protokolü imzalandı,"Bakan Bolat, imzalanan Türkiye-Katar 1. Dönem Ekonomi ve Ticaret Ortak Komisyonu (JETCO) Protokolü'nün, pek çok farklı alana ilişkin yapıcı görüşmelerin ve mutabakatın yansıması olduğunu belirterek, ""Katar'ın ülkemizdeki yatırım imkanlarını değerlendirdiğini görmek bizleri memnun etmektedir."" dedi.",Ekonomi,https://www.trthaber.com/haber/ekonomi/turkiye-ile-katar-arasinda-jetco-protokolu-imzalandi-835669.html,"Türkiye-Katar 1. Dönem JETCO Toplantısı, Ticaret Bakanı Ömer Bolat, Katar Ticaret ve Sanayi Bakanı Şeyh Muhammed bin Hamed bin Kasım Al Sani ve iki ülke yetkililerin katılımıyla İstanbul'da gerçekleştirildi. Toplantının ardından Bakan Bolat ile Katar Ticaret ve Sanayi Bakanı Al Sani'nin katılımıyla Türkiye-Katar 1. Dönem JETCO Protokolü imzalandı. Bakan Bolat, konuşmasında, Katar'ın Türkiye’nin Körfez bölgesindeki en önemli ticaret ortaklarından biri olduğunu belirterek, ikili ilişkilerde hükümetlerin ve siyasi liderlerin çabalarıyla yeni bir ivme yakalandığını ve iki ülkenin stratejik ortak olarak ilişkilerine devam etmesinin sağlandığını söyledi. Türkiye-Katar 1. Dönem JETCO toplantısı vesilesiyle ikili siyasi ilişkilerde yakalanan olumlu ivmeyi, ekonomik ve ticari ilişkilere de yansıtacaklarına inandıklarını dile getiren Bolat, ""Teknik görüşmeleri ocak ayı boyunca icra edilen ve biraz önce Sayın Bakan ile tüm ticari ve ekonomik boyutlarıyla gözden geçirdiğimiz Türkiye-Katar 1. Dönem JETCO Toplantısı'nın son derece verimli geçtiğini belirtmek isterim. Bu toplantıyı özel sektör firmalarımızın da etkin katılımlarıyla, tüm ekonomik ilişkilerimizi derinlemesine ele aldığımız ve ticari ilişkilerimizde yeni fırsatları değerlendirdiğimiz son derece faydalı bir mekanizma olarak telakki ediyoruz."" diye konuştu.    ""JETCO Protokolü, yapıcı görüşmelerimizin ve mutabakatımızın yansıması"" Bolat, özel sektör temsilcilerinin de bu çok önemli ikili iş birliği mekanizmasına dahil olmasından ve katılımından memnuniyet duyduklarını belirterek, şöyle devam etti: ""Söz konusu toplantıların, düzenli olarak gerçekleştirilmesine ve sonuçlarının dikkatli bir şekilde takip edilmesine büyük önem atfediyoruz. Biraz önce imzalamış olduğumuz 1. Dönem JETCO Protokolü, ikili ticari ilişkilerden karşılıklı yatırımlara, müteahhitlik hizmetlerinden üçüncü ülkelerde iş birliğine; yeşil dönüşümden gümrük konularına ve ticareti geliştirecek faaliyetlere kadar pek çok farklı alana ilişkin son derece yapıcı görüşmelerimizin ve mutabakatımızın yansımasıdır. JETCO Protokolümüze ikili ticari ilişkilerin ve yatırım olanaklarının geliştirilmesi amacıyla özel sektörlerimiz arasında iş birliği ve ziyaretlerin artırılması gerektiğini, ayrıca Katar'ın 2030 Vizyonu çerçevesinde müteahhitlik firmalarımızın Katar’da büyük altyapı ve üstyapı projelerini üstlenmeye hazır oldukları hususlarını dercetmiş bulunuyoruz. Bununla birlikte, hizmet sektörümüzün en önemli bileşenlerinden turizm ve sağlık turizmi alanlarında iş birliklerine hazır olduğumuz ve standardizasyon, akreditasyon ve metroloji alanlarında yetkili kurumlarımızın Katarlı muhatapları ile iş birliğine hazır olduklarını kayıt altına almamız bu hususların en kısa zamanda uygulamaya geçmesini sağlamak amaçlıdır."" Bu toplantının, dünya genelinde üretim ve ticarette durağanlık yaşanırken, ikili ticari ve ekonomik ilişkilerle işbirliğini geliştirmek adına son derece önemli bir buluşma olduğunu vurgulayan Bolat, ""Öte yandan, Türkiye-Katar 1. Dönem JETCO toplantımız vesilesiyle iş dünyası temsilcilerini de bir araya getirdik. 2023 yılında ikili ticaret hacmimiz ise yaklaşık 1,3 milyar dolara ulaşmış olup, çok yakın zamanda yürürlüğe girecek olan Türkiye-Katar Ticaret ve Ekonomik Ortaklık Anlaşması ile beraber bu rakamın çok daha yukarılara çıkacağına inanıyorum."" dedi.    ""Katar'ın ülkemizdeki yatırım imkanlarını değerlendirdiğini görmek bizleri memnun etmektedir"" Bolat, Türkiye ile Katar arasındaki ekonomik ilişkilerde potansiyel arz eden bir diğer başlığında karşılıklı yatırımlar olduğuna işaret ederek, Katar şirketlerinin Türkiye'deki yatırımlarının 10 milyar dolara ulaştığını söyledi. Türkiye'nin; iklim değişikliği, enerji, su ve gıda güvenliği alanlarının yanı sıra enerji, sağlık, turizm, ulaştırma, altyapı, finans ve turizm başta olmak üzere Katar'dan yatırım çektiğini anlatan Bolat, sözlerini şöyle sürdürdü: ""Katar'ın ülkemizdeki yatırım imkanlarını değerlendirdiğini görmek bizleri memnun etmektedir. Gerek teknolojik altyapımız gerekse kalifiye beşeri sermayemiz ile ülkemizde daha fazla Katar yatırımı görmeyi arzu ettiğimizi bir kez daha ifade etmek istiyorum. Bu toplantıya gelmeden önce Sayın Bakan Al Sani ile ikili görüşme de gerçekleştirdik. Görüşmemiz esnasında ikili ticaret ve yatırımların yanı sıra yenilebilir enerji, müteahhitlik sektörü, üçüncü ülkelerde iş birliği gibi konuları kapsamlı bir şekilde değerlendirdik. Ben kendilerine, ortak çalışmalarımıza gösterdiği ilgi ve yapıcı tavırlarından dolayı bir kez daha teşekkür ediyorum. Türkiye olarak, JETCO 1. Dönem Mutabakat Zaptı'nda yer alan tüm hususların vaktinde ve tam olarak hayata geçirilmelerinin temini amacıyla, bu hususların uygulanmalarının çok yakından takipçisi olacağımızı ve bu yönde gerekli her türlü çalışmayı göstereceğimizi özellikle vurgulamak istiyorum. Bu konuda Katar hükümetinde de aynı kararlılığı görmek, bizlere ayrıca büyük bir mutluluk vermektedir."""
727,Borsa İstanbul rekor tazeledi,"Borsa İstanbul'da BIST 100 endeksi, yüzde 1,21 değer kazancıyla günü 8.949,79 puandan tamamlayarak tüm zamanların en yüksek günlük kapanışını gerçekleştirirken, gördüğü en yüksek seviye rekorunu 8.990,37 puana taşıdı.",Ekonomi,https://www.trthaber.com/haber/ekonomi/borsa-istanbul-rekor-tazeledi-835648.html,"BIST 100 endeksi, önceki kapanışa göre 106,78 puan artarken, toplam işlem hacmi 120,9 milyar lira oldu. Bankacılık endeksi yüzde 0,12, holding endeksi yüzde 1,73 değer kazandı. Sektör endeksleri arasında en çok kazandıran yüzde 3,32 ile gıda içecek, tek gerileyen ise yüzde 5,10 ile sigorta oldu. Analistler, ABD'de ekonomik aktivitenin güçlü kalmayı sürdürdüğüne yönelik sinyallerin sıcaklığını korumaya devam ettiğini belirterek, bu durumun Fed yetkililerinin açıklamalarında temkinli olmasına neden olduğunu bildirdi. Öte yandan, Türkiye Cumhuriyet Merkez Bankasının (TCMB) yeni Başkanı Fatih Karahan ilk ""Enflasyon Raporu"" toplantısında, parasal sıkılığın fiyatlama davranışlarına yansımasının öngördüklerinden daha güçlü olduğunu ifade etti. 2024, 2025 ve 2026 yıl sonu enflasyon tahminlerinin bir önceki rapordaki haliyle korunduğunu aktaran Karahan, 2024 yıl sonu tahmininin yüzde 36, 2025 yıl sonu tahmininin ise yüzde 14 olduğunu kaydetti. Yarın yurt içinde sanayi üretimi, yurt dışında ise Almanya'da enflasyonun öne çıkacağını belirten analistler, teknik açıdan BIST 100 endeksinde 8.960 ve 9.000 puanın direnç, 8.750 ve 8.620 seviyelerinin destek konumunda olduğunu kaydetti."
728,Bitcoin 45 bin doları aştı,"Kripto para birimi Bitcoin'in fiyatı, küresel piyasalardaki risk iştihanın artması ve spot Bitcoin borsa yatırım fonlarına (ETF) ilginin devam etmesiyle 45 bin doların üzerinde işlem görüyor.",Ekonomi,https://www.trthaber.com/haber/ekonomi/bitcoin-45-bin-dolari-asti-835645.html,"Analiz şirketi Coinmarketcap'in verilerine göre, Bitcoin dahil küresel kripto para piyasasının değeri 24 saatte yüzde 4,6 artarak 1 trilyon 703 milyar doları aştı. En büyük kripto para birimi olan Bitcoin'in fiyatı, spot Bitcoin ETF'lerine yatırımların 9 gündür artışını sürdürmesiyle son 24 saatte yüzde 5'ten fazla değer kazandı. Büyük merkez bankalarının bu yıl faiz oranlarını düşürmeye başlayarak daha destekleyici bir para politikasına yöneleceğine ilişkin beklentiler de Bitcoin'deki artışı destekliyor. Bugün TSİ 19.10 itibarıyla 45 bin 300 dolardan işlem gören Bitcoin, 11 Ocak'tan bu yana en yüksek değerine ulaştı. Bitcoin'in haftalık değer kazancı ise yüzde 6,3'ü aştı. Bitcoin, Ekim 2023'ten bu yana yüzde 70'ten fazla değer kazandı ancak Kasım 2021'deki 68 bin 990 dolar olan rekor seviyesinden hala çok uzakta bulunuyor. Bitcoin'in fiyatı geçen yıl yaklaşık yüzde 157 değer kazanmıştı. Analistler, nisanda gerçekleşecek ve yeni Bitcoin arzını azaltacak yarılanma (halving) süreci nedeniyle kripto paranın fiyatındaki yukarı yönlü ivmenin sürebileceğine işaret ediyor. Piyasa değeri bakımından ikinci sırada yer alan Ethereum da son 24 saatte yüzde 2,7 değer kazanarak 2 bin 441 dolar seviyesine ulaştı. Ethereum da 2021'de 4 bin doların üzerine çıkarak rekor kırmıştı. ABD Menkul Kıymetler ve Borsa Komisyonu (SEC), 11 farklı spot Bitcoin ETF başvurusunu 11 Ocak'ta onaylamıştı."
729,İstanbul Havalimanı geçen hafta Avrupa'nın en yoğun havalimanı oldu,"İstanbul Havalimanı, 29 Ocak-4 Şubat'ta günlük ortalama 1309 uçuşla Avrupa'nın en yoğun havalimanı oldu.",Ekonomi,https://www.trthaber.com/haber/ekonomi/istanbul-havalimani-gecen-hafta-avrupanin-en-yogun-havalimani-oldu-835638.html,"Avrupa Hava Seyrüsefer Güvenliği Teşkilatının (Eurocontrol) 29 Ocak ila 4 Şubat arasına ilişkin Avrupa Havacılık Raporu yayımlandı. Rapora göre İstanbul Havalimanı, bu dönemde günlük ortalama 1309 uçuşla Avrupa'nın en yoğun havalimanları arasında ilk sırada yer aldı. İstanbul Havalimanı'nı, günlük 1219 uçuşla Londra Heathrow ve 1180 uçuşla Amsterdam havalimanları izledi."
730,Bakan Bolat: E-ihracatın payını 2028'e kadar yüzde 10'a çıkarma hedefimiz var,"Ticaret Bakanı Ömer Bolat, dijitalleşme sürecinin, yapay zekanın ve e-ticaretin küresel ticareti artıracağını belirterek, ""Bizim de bugün toplam ihracatımızda yüzde 1,5 pay oluşturan e-ticaretin, e-ihracatın payını 2028'e kadar yüzde 10'a çıkarma hedefimiz var"" dedi.",Ekonomi,https://www.trthaber.com/haber/ekonomi/bakan-bolat-e-ihracatin-payini-2028e-kadar-yuzde-10a-cikarma-hedefimiz-var-835587.html,"Bakan Bolat, Genç MÜSİAD tarafından ""Global Harmony"" temasıyla düzenlenen 8. Uluslararası Genç İş Adamları Kongresi'ndeki (UGiK) konuşmasına, üstünden 1 sene geçen ve 6 Şubat 2023'te yaşanan Kahramanmaraş merkezli depremlerde hayatını kaybeden vatandaşlara rahmet, yakınlarına başsağlığı dileyerek başladı. Bölgede yapılan çalışmalar hakkında bilgi veren Bolat, ""Bölgedeki kardeşlerimizi devlet ve millet olarak hiçbir zaman unutmadık. Depremin ilk saatlerinden itibaren devletimiz, hükümetimiz, milletimiz, STK'lerimiz yekvücut oldular. Şu an bölgede 40 bin kişi kalıcı konutlara oturmaya başladı. 200 bin kalıcı konut bu yıl sonuna kadar hak sahiplerine teslim edilmiş olacak. Kalanların da hızlı şekilde inşası tamamlanacak."" diye konuştu. Bolat, bölgenin yaralarını hızla sardığının altını çizerek, hayatın yavaş yavaş normale döndüğünü söyledi. Konuşmasında, düzenlenen etkinliğin önemini dile getiren Bolat, Genç MÜSİAD'ın kuruluş dönemlerine atıfta bulunarak, projenin Türkiye'ye on binlerce iş insanının katılımını sağladığını söyledi. Bolat, girişimciliğin erken yaşlarda başladığını belirterek, sözlerini şöyle sürdürdü: ""Sizler, Türkiye'nin girişimci ruhunu ve ekonomik dinamizmini temsil ediyorsunuz. Benim 3G sloganım vardı: 'Türkiye'nin Geleceği eşittir Girişimcilerimiz ve Gençlerimiz.' Az önce stantlarını ziyaret ettiğimiz genç girişimcilerimizin ne kadar başarılı işler yaptığını görmekten memnuniyet duydum. Ticaret Bakanlığı olarak gençlerimizin ve girişimcilerimizin potansiyelini azami düzeye çıkarmayı ve uluslararası rekabet güçlerini artırmayı hedefleyerek, sürdürülebilir girişimleri desteklemek için çalışmalarımıza devam ediyoruz. Güçlü ihracat yapabilmek ve sürdürülebilir olmak açısından inovatif, yenilikçi, katma değeri ve markalaşma değeri yüksek ürünlerle ancak bunu başarabiliriz. 2002 yılında kilogramı 0,55 dolar olan ihracatımız bugün 1,37 dolar konumunda ve biz bunu daha da yukarılara, katma değeri ve marka değeri yüksek ürünlerle çıkarabileceğiz."" ""Artık sizin için pazar sadece kendi köyünüz, bölgeniz, ülkeniz değil ve yetmeyecek"" Bakan Bolat, UGiK gibi platformların gençlerin girişimciliklerine olan etkisine değinerek, Türkiye ekonomisini güçlendirmeye çalışacak bütün çabalarda gençlerin yanında olmaya devam edeceklerini söyledi. ""Global Harmony"" teması çerçevesinde dikkate alınması gereken konulara işaret eden Bolat, ""Artık sizin için pazar sadece kendi köyünüz, kasabanız, ilçeniz, şehriniz, bölgeniz, ülkeniz değil ve yetmeyecek. Mutlaka dünyayı da küresel pazarları da hedeflemek zorundasınız. Siz hedeflemezseniz küresel pazardaki rakipler gelecek, sizi ülkenizde rekabete zorlayacak. Siz onların evine gitmediğiniz takdirde onlar sizin kapınızı çalacaktır."" şeklinde konuştu. Sürdürülebilir kalkınma hedeflerine ulaşmada yenilikçilik ve teknolojik gelişmelerin öncü rol oynaması gerektiğini dile getiren Bolat, çevresel sorumluluk, küresel ticaretin geleceği, kültürlerarası anlayış ve işbirliği, ekonomik zorluklara karşı dayanıklılık, genç girişimciliğin teşvik edilmesi ve manevi dinamikler konularında yapılması gerekenler hakkında bilgi verdi. Bolat, ""1990'da dünyadaki ihracat toplamı 1 trilyon dolardı, 2022'de 32 trilyon dolara yükseldi. Bunun 25 trilyon doları mal ihracatı, 7 trilyon doları hizmetler ihracatı idi. 2023'te bu rakam 31 trilyon dolara geriledi, zor bir yıldı. Dijitalleşme süreci, yapay zeka ve e-ticaret küresel ticareti artıracak. Bizim de bugün toplam ihracatımızda yüzde 1,5 pay oluşturan e-ticaretin, e-ihracatın payını 2028'e kadar yüzde 10'a çıkarma hedefimiz var."" ifadelerini kullandı. ""Her ay bir yıl öncesinin aynı ayından daha fazla ihracat yapmayı hedefliyoruz"" Ticaret Bakanı Bolat, genç girişimcilerin teşvik edilmesi için yapılan çalışmalardan bahsederek, ""Türkiye'nin büyük gruplarının hemen hepsinde artık yıllık karlarının belli bir kısımlarını genç girişimleri fonlama, onlara ortak olma, melek yatırımcı olma, girişim sermayesi fonuna katkı yapma şeklinde ayırdıklarını görüyoruz."" diye konuştu. ""Cumhuriyetimizin ikinci yüzyılında Türkiye Yüzyılı'nı beraber inşa edeceğiz."" diyen Bolat, her ay bir yıl öncesinin aynı ayından daha fazla ihracat yapmanın kendileri için bir hedef olduğunu söyledi. Bolat, Türkiye'de yerli ve milli üretime zarar veren, haksız ticari uygulamalarla Türkiye'ye girmeye çalışan ithal ürünler konusunda da aktif ticaret politikası araçları uyguladıklarını anlattı. ""Uluslararası doğrudan yatırımlara çok önem veriyoruz"" Bakan Ömer Bolat, Türkiye'nin büyümesi ve kalkınması için iş dünyası ile birlikte çalıştıklarını ve çalışmaya devam edeceklerini belirterek, şu açıklamalarda bulundu: ""Bu noktada uluslararası doğrudan yatırımlara da çok önem veriyoruz. Ülkemize 2003'ten 2023'e kadar yaklaşık 262 milyar dolar uluslararası doğrudan yatırım geldi. 2022'de 5 bin olan uluslararası doğrudan yatırımcı sayısı 2023'te 80 bin küsura ulaştı. Türkiye'nin ihracatının yüzde 30'unu uluslararası doğrudan yatırımcılar yapmakta. Biz ülkemize üretim, istihdam sağlayan, vergi ödeyen, ihracatımızın artmasını sağlayan doğrudan yatırımları da desteklemekteyiz."" Bolat, Bakanlık bünyesinde yapılan diğer çalışmalar hakkında bilgi vererek, KOBİ'lere ve katma değeri yüksek ürün üreten firmalara destek sağlama konusunda kararlı olduklarını vurguladı. Bakan Bolat, ""21 yıldan bu yana Türkiye ekonomisi tam 4,5 kat büyüdü. Eylül ayı sonu itibarıyla 1 trilyon 75 milyar dolar milli gelire ulaştık, 12 bin 650 dolar kişi başı milli gelire ulaştık. 1 Mart'ta 2023'ün tamamı için netice ortaya çıkacak, inşallah daha az olmayacak daha çok olacak diye tahmin ediyoruz. 2024'te 267 milyar dolar mal ihracatı ve 100 milyar dolar hizmet ihracatı hedefliyoruz. Dış ticaret açığımızı da daha da aşağılara çekmeye kararlıyız, bunun için var gücümüzle çalışıyoruz."" şeklinde konuştu. Gençlerin ihracata katkısıyla kilogram başı ihracat değerini önce 2 dolara, sonra 3 dolarlara çıkarma azim ve kararlılığında olduklarının altını çizen Bolat, katılımcılara Bakanlık bünyesinde devam eden projeler hakkında bilgi verdi."
731,"Bankaların kredi hacmi 11,9 trilyon lira oldu","Bankacılık sektörünün kredi hacmi, geçen hafta 103 milyar 624 milyon lira artarak 11 trilyon 941 milyar 109 milyon liraya yükseldi.",Ekonomi,https://www.trthaber.com/haber/ekonomi/bankalarin-kredi-hacmi-119-trilyon-lira-oldu-835567.html,
732,"Merkez Bankası rezervleri 135,4 milyar dolar oldu","Türkiye Cumhuriyet Merkez Bankası'nın (TCMB) toplam rezervleri, 2 şubat haftasında bir önceki haftaya göre 1 milyar 717 milyon dolar azalışla 135 milyar 444 milyon dolara geriledi.",Ekonomi,https://www.trthaber.com/haber/ekonomi/merkez-bankasi-rezervleri-1354-milyar-dolar-oldu-835556.html,"TCMB'nin haftalık para ve banka istatistikleri açıklandı. Buna göre, 2 Şubat itibarıyla Merkez Bankası brüt döviz rezervleri 2 milyar 616 milyon dolar azalışla 86 milyar 538 milyon dolara geriledi. Brüt döviz rezervleri, 26 Ocak'ta 86 milyar 538 milyon dolar seviyesinde bulunuyordu. Bu dönemde altın rezervleri 898 milyon dolar artışla 48 milyar 7 milyon dolardan 48 milyar 905 milyon dolara yükseldi. Merkez Bankasının toplam rezervleri, 2 Şubat haftasında bir önceki haftaya kıyasla 1 milyar 717 milyon dolar azalışla 137 milyar 161 milyon dolardan 135 milyar 444 milyon dolara geriledi."
733,Bakan Ersoy: 2024'te hedef 60 milyon ziyaretçi ve 60 milyar dolar gelir,"Kültür ve Turizm Bakanı Mehmet Ersoy, Türkiye Bankalar Birliği (TBB) Yönetim Kurulu üyeleriyle bir araya geldi. Ersoy, ""Turizmde ülkemiz bu yıl rekorlara imza attı. Ziyaretçi sayısı 56,7 milyon kişi olurken 56 milyar dolar gelir elde edildi. Bu sene ise 60 milyon ziyaretçi ve 60 milyar dolar gelir hedefledik"" dedi.",Ekonomi,https://www.trthaber.com/haber/ekonomi/bakan-ersoy-2024te-hedef-60-milyon-ziyaretci-ve-60-milyar-dolar-gelir-835544.html,"Bakanlıktan yapılan açıklamaya göre Ersoy, turizm sektöründeki gelişmeler, Türkiye'nin rekabet gücü, 2024 yılına ilişkin beklentiler ve turizm gelirlerinin artırılması için gerçekleştirilen çalışmalar hakkında değerlendirmelerde bulundu. Turizmde 2023'ün rekor yılı olduğunu belirten Ersoy, 2024'te ise 60 milyon ziyaretçi ve 60 milyar dolar gelir hedeflediklerini aktardı. Bakan Ersoy, yeni dönemde turizmde yeni pazarlara konsantrasyonlarını arttıracaklarını belirterek, şunları kaydetti: ""Turizmde ülkemiz bu yıl rekorlara imza attı. Ziyaretçi sayısı 56,7 milyon kişi olurken 56 milyar dolar gelir elde edildi. Bu sene için yeni ve daha büyük hedefler belirledik. 2024 hedefimiz 60 milyon ziyaretçi, 60 milyar dolar. Bunun için yeni hedef pazarlar üzerinde çalışıyoruz. Bu yarışta tek rakip olarak kendimizi tanımlıyoruz. Her geçen sene kendi rekorumuzu geride bırakmak için gece gündüz demeden çalışıyoruz.""   ""Arkeolojik çalışma sayısı rekor düzeye ulaştırılacak"" Arkeolojinin turizmde sürdürülebilirliğin önemli bir parçası olduğuna işaret eden Ersoy, arkeolojide altın çağı başlattıklarını vurguladı. Mehmet Ersoy, 2021'de 670 olan yıllık arkeolojik çalışma sayısını dünyada rekor bir düzeye ulaştırarak 800'e çıkaracaklarını, son 60 yılda arkeoloji adına Türkiye'de ne yapıldıysa 4 yılda o kadar iş yapacaklarını dile getirdi. Türkiye'de yeni bir uygulama olarak gece müzeciliğini başlattıklarını sözlerine ekleyen Ersoy, sürdürülebilir turizm politikaları açısından çok önemli bir husus olan şehir paydaşlarının turizmden pay alabilmelerini sağlayan bu uygulamayı Türkiye genelinde yaygınlaştırdıklarını aktardı. ""Türkiye birçok sektörde güçlü üretim kapasitesine sahip"" TBB Yönetim Kurulu Başkanı Alpaslan Çakar da Türkiye'nin birçok sektörde güçlü üretim kapasitesine sahip olduğunu, geniş bir yelpazede yer alan ürün ve hizmet arzı ile çok sayıda gelişmiş ve gelişmekte olan ülkeye yapılan ihracatın her geçen gün arttığını söyledi. Turizm sektörünün ihracat gelirlerine oranının yüzde 21 olduğunu dile getiren Çakar, başta döviz gelirleri olmak üzere, istihdama katkısı ve yüksek düzeyde katma değer sağlamasının dünya genelinde sektörün cazibesini her geçen gün artırmaya devam ettiğini ifade etti. Alpaslan Çakar, küresel ekonomideki zorluklara rağmen turizm ve diğer hizmet gelirlerindeki artışın olumlu bir seyir izlediğinin altını çizerek, ""Bankacılık sektörü olarak başta turizm olmak üzere döviz kazandıran, istihdam artışı sağlayan sektörlere destek olmaya devam edeceğiz."" değerlendirmesini yaptı."
734,Bakan Kacır: Finansman desteklerini kesintisiz devam ettireceğiz,"Sanayi ve Teknoloji Bakanı Kacır, ""İşletmelerimizin üretkenliğini artırma ve ülkemizin değer yaratan üretim gücünü daha da pekiştirme hedefiyle ileri teknoloji ve yüksek katma değere odaklanan yatırımlar için sunduğumuz finansman desteklerini kesintisiz devam ettireceğiz."" dedi.",Ekonomi,https://www.trthaber.com/haber/ekonomi/bakan-kacir-finansman-desteklerini-kesintisiz-devam-ettirecegiz-835536.html,"Sanayi ve Teknoloji Bakanı Mehmet Fatih Kacır, ATO Congresium'da düzenlenen ""6. Verimlilik ve Teknoloji Fuarı""nın açılışında yaptığı konuşmada, dijital dönüşüm sürecini doğru okuyabilen işletmelerin, verimliliklerini artırarak ulusal ve küresel düzeyde rakiplerinden bir adım önde olduklarını ifade etti. Dijital dönüşümü, işletmeleri güçlendirecek, küresel düzeyde rekabetçiliklerini artıracak fırsat olarak gördüklerini belirten Kacır, ""Firmalarımızın dönüşümünü destekleyen, dijital dönüşüm teknolojilerinde üretim kabiliyetlerimizi güçlendiren programları hayata geçiriyoruz. Bilim ve teknolojide öncü kuruluşumuz TÜBİTAK ile son 22 yılda dijital dönüşüm alanında 9 binden fazla projeye 54 milyar lira katkı sağladık."" dedi. Kacır, orta-yüksek ve yüksek teknolojili ürünlerin yerli imkanlarla üretimi için yaptıkları ""Teknoloji Odaklı Sanayi Hamlesi Programı"" kapsamında, cari açığı yıllık 1,8 milyar dolar azaltacak 42 projeyi desteklediklerini anlattı. ""Uzun vadeli ve uygun koşullarda yatırım kredisi imkanı sağlıyoruz"" Katma değeri yüksek ürünleri üreten yatırımcılar için yakın zamanda ""Yatırım Taahhütlü Avans Kredisi""ni hayata geçirdiklerini dile getiren Kacır, şunları kaydetti: ""Bu mekanizma ile yatırımcılarımıza TCMB ile uzun vadeli ve uygun koşullarda yatırım kredisi imkanı sağlıyoruz. Teknoloji ve strateji değerlendirmesi yapacağımız, 1 milyar lira ve üzeri düzeyde yatırım projeleri için 284 üründen oluşan 'Stratejik Öncelikli Ürün Listesi'ni ve 261 başlıktan oluşan 'Teknoloji Alanları Listesi'ni kamuoyuyla paylaştık. Önümüzdeki süreçte, işletmelerimizin üretkenliğini artırma ve ülkemizin değer yaratan üretim gücünü daha da pekiştirme hedefiyle ileri teknoloji ve yüksek katma değere odaklanan yatırımlar için sunduğumuz finansman desteklerini kesintisiz devam ettireceğiz."" Kacır, yakın zamanda başlatacakları ""Dijital Dönüşüm Destek Programı""nın, yatırım teşvik sisteminin ana uygulamalarından biri haline geleceğini, program aracılığıyla dijital dönüşüme yönelik yatırımları öncelik haline getireceklerini ifade etti. KOBİ'ler başta olmak üzere, firmaların dijital dönüşüm süreçlerini desteklemek için 8,2 milyar avro bütçeli ""Dijital Avrupa Programı""na katıldıklarına işaret eden Kacır, ""Bu program sayesinde işletmelerimize ülkemizde hayata geçirilecek Avrupa Dijital İnovasyon Merkezleri aracılığıyla, Avrupa genelindeki gelişmiş altyapılara erişim imkanı sunacak, yatırım öncesi test gerçekleştirme ve yatırımcı bulma desteği sağlayacağız."" diye konuştu. ""182 girişime toplam 590 milyon lira yatırım yaptık"" Kacır, 8 olan model fabrika sayısını 14'e çıkaracaklarını bildirdi. ""Sektör Kampüste"" programı ile 93 firmayı 84 üniversite ile eşleştirdiklerini ifade eden Kacır, programı, Yüksek Öğretim Kurulu (YÖK) ile kalıcı olarak yapılandırmayı amaçladıklarını belirtti. Kacır, Bakanlık olarak sağladıkları desteklerle teknoloji ve inovasyon altyapısını güçlendirdiklerine dikkati çekerek, şöyle devam etti: ""Her ölçekteki şirketi, AR-GE ve yenilikle buluşturuyoruz. 22 yılda sayılarını 2'den 101'e yükselttiğimiz teknoparklarımız bugün 10 binden fazla teknoloji girişimine ev sahipliği yapıyor. Teknoloji ve İnovasyon Fonu, Bölgesel Kalkınma Fonu, Bölgesel Girişim Sermayesi Fon çağrıları ve Bilişim Vadisi Girişim Sermayesi Yatırım Fonu ile 182 girişime toplam 590 milyon lira yatırım yaptık. Bu yatırımlar bir kaldıraç etkisi oluşturdu. Böylelikle bu girişimler toplam 23 milyar lira sermaye kaynağına erişti."" ""Tech-InvesTR Programı'nda 4,6 milyar liralık yatırım sermayesi harekete geçti"" TÜBİTAK Bireysel Genç Girişimci desteği ile 2 bin 293 teknoloji girişimi kurulduğunu kaydeden Kacır, Hazine ve Maliye Bakanlığı ile başlattıkları ""Tech-InvesTR Programı""nda 4,6 milyar liralık yatırım sermayesini harekete geçirdiklerini ifade etti. Kacır, AR-GE teşviklerinden yüksek düzeyde yararlanan merkezlerle teknopark firmalarının, erken aşama teknoloji girişimlerine 755 milyon lira yatırım ortaklığı gerçekleştirdiğini belirtti. Turcorn 100 programını başlattıklarını da hatırlatan Kacır, ""2030 yılına kadar ülkemizden çıkaracağımız 100 bin teknoloji girişimi içinden 100 girişimin milyar dolar değeri aşmasını sağlayacağız."" diye konuştu. Kacır, 5G teknolojilerinden uçan akıllı mobilite sistemlerine, bataryadan çip teknolojilerine, finans teknolojilerinden uzay endüstrisine kadar birçok alanda büyük atılımlar gerçekleştireceklerine dikkati çekti. Türkiye'nin ilk astoronotu Alper Gezeravcı'nın Uluslararası Uzay İstasyonu'nda (ISS) gerçekleştirdiği ilk insanlı ""Uzay Bilim Misyonu""na da değinen Kacır, ufkun ötesinde bu tür programlarla Türkiye Yüzyılı'nı bilim insanları, girişimciler ve gençlerle inşa edeceklerini sözlerine ekledi. Kacır, açılışın ardından, fuarda eğitim, tarım, sağlık ve finans teknolojileri alanlarında faaliyet gösteren şirketlerin stantlarını ziyaret etti. Bakan Kacır, sağlık teknolojileri hakkında çalışmalar yürüten bir firmanın AISHA (AYŞE) isimli yerli yapay zeka teknolojisini kullanarak geliştirdiği sağlık asistanını da denedi. Ankara Sanayi Odasının (ASO) model fabrika standına da uğrayan Kacır, fuara katılanlarla da sohbet etti."
735,Borsa İstanbul'da yeni rekor,"Borsa İstanbul'da BIST 100 endeksi, günün ilk yarısında 8.953,08 puanla rekor seviyeyi gördü.",Ekonomi,https://www.trthaber.com/haber/ekonomi/borsa-istanbulda-yeni-rekor-835515.html,"Günün ilk yarısında 8.953,08 puanla tüm zamanların en yüksek seviyesini gören BIST 100 endeksi, saat 13.00 itibarıyla önceki kapanışa göre 96,71 puan ve yüzde 1,09 değer kazancıyla 8.939,72 oldu. Toplam işlem hacmi 56,9 milyar lira düzeyinde gerçekleşti. Bankacılık endeksi yüzde 0,53, holding endeksi yüzde 1,1 değer kazandı. Sektör endeksleri arasında en fazla kazandıran yüzde 2,8 ile gıda, en fazla kaybettiren yüzde 5,46 ile sigorta oldu. Analistler, ABD'de ekonomik aktivitenin güçlü kalmayı sürdürdüğüne yönelik sinyallerin sıcaklığını korumaya devam ettiğini belirterek, bu durumun Fed yetkililerinin açıklamalarında temkinli olmasına neden olduğunu bildirdi. Öte yandan, Türkiye Cumhuriyet Merkez Bankasının (TCMB) yeni Başkanı Fatih Karahan ilk ""Enflasyon Raporu"" toplantısında, parasal sıkılığın fiyatlama davranışlarına yansımasının öngördüklerinden daha güçlü olduğunu ifade etti. 2024, 2025 ve 2026 yıl sonu enflasyon tahminlerinin bir önceki rapordaki haliyle korunduğunu aktaran Karahan, 2024 yıl sonu tahmininin yüzde 36, 2025 yıl sonu tahmininin ise yüzde 14 olduğunu kaydetti. Günün geri kalanında yurt içinde haftalık para ve banka istatistikleri, yurt dışında ise ABD'de haftalık işsizlik maaşı başvuruları ve toptan eşya stokları verilerinin takip edileceğini belirten analistler, teknik açıdan BIST 100 endeksinde 8.960 ve 9.000 puanın direnç, 8.750 ve 8.620 seviyelerinin destek konumunda olduğunu kaydetti."
736,"Doğu Anadolu'nun ihracatı yüzde 15,5 arttı","Doğu Anadolu İhracatçılar Birliğine üye firmalarca ocak ayında yapılan ihracat, geçen yılın aynı ayına göre yüzde 15,58 artarak 206 milyon 233 bin dolara çıktı.",Ekonomi,https://www.trthaber.com/haber/ekonomi/dogu-anadolunun-ihracati-yuzde-155-artti-835510.html,"Türkiye İhracatçılar Meclisi ve Doğu Anadolu İhracatçılar Birliğine (DAİB) verilerinden yapılan derlemeye göre, ocak ayında Birliğin faaliyet bölgesindeki Ağrı, Ardahan, Batman, Bayburt, Bingöl, Bitlis, Erzurum, Erzincan, Elazığ, Iğdır, Hakkari, Muş, Şırnak, Tunceli, Van, Kars ve Siirt'ten 182 özerk ve serbest bölge ile ülkeye ürün gönderildi. Geçen yıl ocak ayında 178 milyon 437 bin dolarlık ihracat yapan DAİB üyelerinin 2024 ocak ayındaki ihracatı yüzde 15,58 artışla 206 milyon 233 bin dolar olarak kayıtlara geçti. Yeni yılın ilk ayında en fazla ihracat artışı, yaş meyve sebze, kimya ve makina sektöründe kaydedildi. Geçen yıl ocak ayında sanayi sektöründe 131 milyon 412 bin dolarlık, tarımda 31 milyon 880 bin dolarlık ürün satan DAİB üyesi firmalar, bu yılın ilk ayında sanayide 119 milyon 17 bin dolarlık, tarımda 122,65 artışla 70 milyon 981 bin dolarlık, madencilikte ise 7,19'luk artışla 16 milyon 234 bin dolarlık dış satıma imza attı. Ocak ayında yaş meyve sebze sektöründe 47 milyon 875 bin dolar, kimya sektöründe 25 milyon 399 bin dolar, makine sektöründe ise 17 milyon 905 bin dolar ihracat gerçekleştirildi. Söz konusu ayda mobilya sektöründen 11 milyon 213 bin dolarlık ihracat gerçekleştirilirken DAİB üyeleri, tarım ürünleri ihracatında ise hububat, bakliyat, yağlı tohumlar ve mamullerinden 6 milyon 500 bin dolar, meyve sebze mamulleri ve süs bitkilerinden 6 milyon 4 bin dolarlık ihracat geliri elde etti. En fazla ihracat Irak'a yapıldı Birliğin ocak ayı ihracatı ülkelere göre değerlendirildiğinde, 70 milyon 115 bin dolarla ilk sırada Irak yer aldı. Bu ülkeyi 12 milyon 728 bin dolarla İran, 9 milyon 948 bin dolarla Almanya, 8 milyon 335 bin dolarla Azerbaycan-Nahçıvan, 7 milyon 54 bin dolarla Gürcistan ve 6 milyon 863 bin dolarla Çin izledi. "
737,Lisanslı depo işletmelerine faaliyet izni kolaylaştırıldı,Lisanslı depo işletmelerine faaliyet izni verilirken istenen belgelerde sadeleştirmeye gidildi.,Ekonomi,https://www.trthaber.com/haber/ekonomi/lisansli-depo-isletmelerine-faaliyet-izni-kolaylastirildi-835496.html,"Ticaret Bakanlığınca hazırlanan ""Tarım Ürünleri Lisanslı Depoculuk Yönetmeliğinde Değişiklik Yapılmasına Dair Yönetmelik"" Resmi Gazete'de yayımlanarak yürürlüğe girdi. Buna göre, lisanslı depo işletmelerine faaliyet izni verilmesi aşamasında istenilen bazı belgeler bürokratik işlemlerin azaltılması amacıyla ilk başvuruda alınmayacak. Yeni ücret tarifesi, tarifenin yürürlüğe girdiği tarihten önce depoda bulunan ürünler için yeni tarife tarihinden itibaren uygulanacak. Toprak Mahsulleri Ofisi (TMO) Genel Müdürlüğünün lisanslı depolarda depolanan ürünleri için tahakkuk eden depolama ücretleri, aylık dönemlerde, Genel Müdürlükçe lisanslı depo işletmelerine ödenecek. Ödemeler, usul ve esasların Ticaret Bakanlığının internet sitesinde yayımlanmasından itibaren yapılmaya başlanacak. Bu yılın ocak ayında onaylanan lisanslı depo ücret tarifesi, lisanslı depolardaki tüm ürünler için bugünden itibaren uygulanmaya başlanacak. Lisanslı depo işletmesi, Borsa düzenlemeleri çerçevesinde vadeli işlem sözleşmelerindeki ürün teslim yükümlülüğünün yerine getirilmesi, ürün dağıtım ve teslim noktası olması görevlerini üstlenebilecek. Buna ilişkin hususlarla Borsanın ve lisanslı depo işletmesinin hak ve yükümlülükleri Borsa ile lisanslı depo işletmesi arasında yapılacak sözleşmeyle belirlenecek."
738,"Deprem bölgesine 2,8 milyar dolarlık dış kaynak sağlandı","Türkiye, Kahramanmaraş merkezli depremlerin ardından oluşan hasarın giderilmesi ve yaraların sarılması amacıyla uluslararası finans kuruluşlarından yaklaşık 2,8 milyar dolarlık dış kaynak sağladı.",Ekonomi,https://www.trthaber.com/haber/ekonomi/deprem-bolgesine-28-milyar-dolarlik-dis-kaynak-saglandi-835493.html,"Cumhurbaşkanlığı Strateji ve Bütçe Başkanlığı verilerinden derlenen bilgilere göre, uluslararası kuruluşlar, 6 Şubat tarihli depremlerin ardından Türkiye'ye finansman desteğinde bulundu. Bu kapsamda Dünya Bankasından, İLBANK, Çevre, Şehircilik ve İklim Değişikliği ile Sağlık bakanlıklarının, deprem hasarlarının giderilmesine yönelik faaliyetlerinde kullanılmak üzere 990,8 milyon dolar destek elde edildi. Banka, Küçük ve Orta Ölçekli İşletmeleri Geliştirme ve Destekleme İdaresi Başkanlığına (KOSGEB) da bölgedeki KOBİ'lerin toparlanması ve iş sürekliliğinin sağlanması için 450 milyon dolarlık kaynak aktardı. Böylece Dünya Bankasının sağladığı destek tutarı 1 milyar 440,8 milyon dolar oldu. Avrupa Yatırım Bankası da İLBANK'a yerel yönetimlerin yürüteceği altyapı iyileştirme projeleri için yaklaşık 428,4 milyon dolar finansman desteğinde bulundu. Avrupa Konseyi Kalkınma Bankası da Sağlık Bakanlığının bölgedeki sağlık hizmetlerinin sürdürülmesi için yürüttüğü çalışmalara katkı amacıyla yaklaşık 277,3 milyon dolar kaynak ayırdı. Asya Altyapı Yatırım Bankası, Türk Eximbank'a 100 milyon dolar finansman sağlarken, İslam Kalkınma Bankası Türkiye Kalkınma ve Yatırım Bankası ile Türkiye Sınai Kalkınma Bankasına (TSKB) 100'er milyon dolar olmak üzere 200 milyon dolar finansman desteğinde bulundu. Japon Uluslararası İşbirliği Ajansı, KOSGEB'e yaklaşık 138,4 milyon dolar ve Japon Uluslararası İşbirliği Bankası da TSKB'ye 200 milyon dolar kaynak aktardı. Böylece 2023'te uluslararası finans kuruluşlarının depremlerin yaralarının sarılması amacıyla sağladığı dış finansman tutarı yaklaşık 2,8 milyar dolara ulaştı. Uluslararası Bağışçılar Konferansı'nda da 1,6 milyar avro hibe taahhüt edilmişti Öte yandan, geçen yıl mart ayında Avrupa Komisyonunca Brüksel'de düzenlenen Uluslararası Bağışçılar Konferansı'nda Türkiye'ye 1,6 milyar avro hibe ve 4,3 milyar avro kredi verilmesi taahhüt edilmişti. Hibe kapsamında, Avrupa Komisyonunun sağladığı 1 milyar avro ile birlikte üye ülkeler 1,2 milyar avro destek öngörmüştü. Konferansta, Avrupa Birliği'ne üye olmayan ülkeler de Türkiye'ye 336,5 milyon avro hibe vereceğini duyurmuştu. Bu ülkeler arasında 105,2 milyon avro ile Birleşik Arap Emirlikleri, 94,8 milyon avro ile Azerbaycan ve 46,3 milyon avro ile Kuveyt öne çıktı. Uluslararası kuruluşlar da konferansta yaklaşık 57,4 milyon avro hibe sağlayacağını belirtirken, bunun 50,2 milyon avrosunu Birleşmiş Milletler Mülteciler Yüksek Komiserliğinin sağlayacağı kaydedilmişti. Taahhüt edilen 4,3 milyar avroluk kredinin ise yaklaşık 1,7 milyar avrosunun Dünya Bankası, 1,5 milyar avrosunun Avrupa İmar ve Kalkınma Bankası, 500'er milyon avrosunun Avrupa Yatırım Bankası ile Avrupa Konseyi Kalkınma Bankası, 55 milyon avrosunun Karadeniz Ticaret ve Kalkınma Bankası ile 50 milyon avrosunun İspanya tarafından sağlanması öngörüldü."
739,Uluslararası Mobilya Fuarı 144 bini aşkın ziyaretçiyi ağırladı,Bu yıl üçüncüsü düzenlenen Uluslararası İstanbul Mobilya Fuarı (IIFF 2024) sona erdi. Fuarı 144 bin 196 kişi ziyaret etti.,Ekonomi,https://www.trthaber.com/haber/ekonomi/uluslararasi-mobilya-fuari-144-bini-askin-ziyaretciyi-agirladi-835492.html,"Tüm Fuarcılık Yapım AŞ'den (TÜYAP) yapılan açıklamaya göre, TÜYAP Fuar ve Kongre Merkezi ile İstanbul Fuar Merkezi'nde aynı anda düzenlenen ve toplam 260 bin metrekare alana kurulan fuara 1000 civarında firma, 3000’den fazla markayla katıldı. Altı gün süren fuara yurt içinden ve yurt dışından gelen sektör profesyonellerinin ise ilgisi büyük oldu. 2 merkezde düzenlenen fuarda 25 bin 364'ü yabancı olmak üzere 144 bin 196 ziyaretçi ağırlandı. Açıklamada görüşlerine yer verilen TÜYAP Fuarcılık Yapım AŞ Genel Müdürü İlhan Ersözlü, MOS Fuarcılık ve Mobilya Dernekleri Federasyonu (MOSFED) iş birliğiyle düzenledikleri organizasyonla Türkiye'nin mobilya sektörünün üretim ve ihracat hedefine katkıyı sunmaya çalıştıklarını bildirdi. Ersöz, ""Fuar vesilesiyle 152 ülkeden gelen satın almacılar, üreticilerimizle yeni dönem için iş birliklerine gitti."" açıklamasını yaparak, fuara ABD, Almanya, İngiltere, Fransa ve Belçika başta olmak üzere 152 ülkeden sektör profesyonelinin geldiği bilgisini paylaştı. ""İhracatımız 2022 ve 2023’te 5 milyar dolara yaklaştı"" MOSFED Başkanı Ahmet Güleç ise Türk mobilyasını destekleyen organizasyona gösterilen ilgiden memnuniyet duyduklarını belirtti. 12 milyar dolarlık üretiminin neredeyse yarısını ihraç eden mobilya sektörünün, bu özelliği ile Türkiye’de bir başarı örneği gösterdiğini kaydeden Güleç, şu açıklamalarda bulundu: ""2001'de 250 milyon dolar olan ihracatımız 2022 ve 2023’te 5 milyar dolara yaklaştı. 20 katı aşan ihracat artışı ile mobilya sektörü bu süreçte diğer sektörlerden ayrışan bir performans gösterdi. Sektör olarak dünya ihracat sıralamasında 36'ncılıktan 2023'te 7. sıraya yükseldik. Küresel mobilya ihracatında ilk 5'e girmeyi hedefliyor, ihracatımızı ise 2028 yılı itibarıyla 12 milyar dolara çıkarmak istiyoruz. Uluslararası İstanbul Mobilya Fuarı, dünyanın marka organizasyonlarından biri haline geldi ve gelecek hedeflerimize ulaşmamızda önemli bir görev üstleniyor.” Güleç, Türk mobilyasının dünyada 200 ülkede piyasada olduğuna ve 45 bini aşkın mobilya üreticisinin 20 bininin ihracatçı konumda bulunduğunu işaret ederek, imalat sanayisinde çalışanlarının yüzde 5’ini istihdam ettiklerini ve bu bakımdan özel bir önem gösterilmesi gereken sektör olduklarını belirtti. Üretim ve ihracatın arttıkça, Türkiye'nin daha çok kazanacağına dikkati çeken Güleç, ""Üretim bazında yüzde 80 oranında yerli bir sektörüz ve son 20 yılda birikimli dış ticaret fazlamız toplam 35 milyar dolara ulaştı. Dünyada marka bir organizasyona sahip olmak üretim ve ihracat gücümüzü daha da destekleyecektir. Bu nedenle IIFF Uluslararası İstanbul Mobilya Fuarı’nı geliştirmek için bütün partnerlerimizle yoğun bir mesai ile çalışıyoruz."" değerlendirmesini yaptı."
740,Kedi köpek mamasında ihracat 122 milyon dolara ulaştı,"Türkiye'nin 2014 yılında 4,5 milyon dolar olan kedi köpek maması ihracatı, geçen 10 yılda gösterdiği hızlı ivmeyle 122 milyon dolara ulaştı.",Ekonomi,https://www.trthaber.com/haber/ekonomi/kedi-kopek-mamasinda-ihracat-122-milyon-dolara-ulasti-835490.html,"İhracattaki artış, yeni yatırımlar ile mevcut tesislerdeki kapasite artırımını beraberinde getirdi. Kedi köpek maması ihracatının yarıdan fazlasının yapıldığı Ege Bölgesi'nde bu yıl 4-5 yeni üretim tesisinin devreye girmesi, bazı firmaların da yeni yatırımlarla kapasite artırımına gitmesi planlanıyor. Ege İhracatçı Birlikleri (EİB) verilerinden derlenen bilgiye göre, sevimli dostların mama ihracatı son 5 yılda katlandı. Sektörün ihracatı 2018'de 8 milyon, 2019'da 16 milyon, 2020'de 30 milyon dolara çıktı. Artış geçen yıl da devam etti, ihracat önceki yıla göre yüzde 38'lik artışla 122 milyon dolara yükseldi. Böylece kedi köpek maması ihracatı 10 yıl içerisinde 27 kat arttı. İhracatın yüzde 60'ı EİB kanalıyla gerçekleşti. EİB'nin 10 yıldır kesintisiz artan ihracatı 1 milyon dolar seviyesinden 74 milyon dolara çıktı. En fazla ihracat yapılan ülkeler Malezya, İsrail, Irak, ABD ve İngiltere oldu.    Üretim ve ihracat üssü Ege Ege Hububat Bakliyat Yağlı Tohumlar ve Mamulleri İhracatçıları Birliği Yönetim Kurulu Başkanı Muhammet Öztürk, ülkenin ihracatının yüzde 60'ının bölgeden yapıldığını söyledi. Birliğin bu yıl için 150 milyon dolar ihracat hedefi koyduğunu belirten Öztürk, ""Yeni yatırımları da gördükçe bunu da aşmak için, ihracatçılarımızın uluslararası pazarlarda önlerini açmak için elimizden geleni yapacağız."" dedi. Öztürk, üretimde özellikle Manisa, Muğla ve Balıkesir'de kümelenme olduğunu kaydederek, ""Önümüzdeki 5 yıl içinde bu sektörü 500 milyon dolar seviyelerine kadar arttırmayı düşünüyoruz. 4 milyon dolar seviyelerinden 120 milyon dolarlara geldik. Ama henüz alacak çok yolumuz var. Dünyadaki pazar 10 milyarlarca dolar diyebiliriz. Sektördeki yeni yatırımlarla beraber ihracatın daha da çok artacağını düşünüyoruz."" diye konuştu. Sektörün yatırımcıların ilgisini çektiğini ifade eden Öztürk, bu yıl 4-5 firmanın yeni yatırımlarla üretime başlamasının planlandığını aktardı. Öztürk, yerli üretimle pazardaki ithal ürün oranının da azaldığını dile getirerek, sektöre ciddi yatırımların yapıldığını ve yatırımların devam ettiğini söyledi. Mevcut tesisler kapasite artırıyor Salihli ilçesinde üretim yapan Lider Group'un Pazarlama ve Kurumsal İletişim Müdürü Oktay Diker de 2009 yılında yıllık 35 bin ton üretimle faaliyete başladıklarını, yıllar içinde tesisi büyüterek yıllık 220 bin ton üretim miktarına ulaştıklarını ifade etti. Diker, üretimlerinin yüzde 35'inin ihracata gittiğini anlatarak, şöyle konuştu: ""4 kıtada 70'ten fazla ülkeye ihracatımız mevcut. Önümüzdeki yıllarda hem kapasite artışı hem de ürün çeşitlendirmesiyle, yaş mama anlamında da bir yatırımımız var, yeni pazarlar elde etmek üzere hedeflerimizi oluşturduk. Kuru mama tarafında yatırımımızla 60 bin tonluk bir ilave tesis yatırımı yapıyoruz. Onunla birlikte de kapasitemiz artmış olacak. Artışın temel nedeni hayvan sahiplenme oranlarının dünya üzerinde özellikle pandemiyle ciddi anlamda artması. O dönemde gelen talepleri hazırlığımız çerçevesinde karşıladık. Ve gittikçe de bu yaşam tarzlarının farklılaşması, gelir yükselmesiyle birlikte mamadaki ihtiyaç artıyor."""
741,Antalya turizmde 2024'e de hızlı başladı,"Turist sayısı ve turizm gelirinde geçen yıl tüm zamanların rekorunu kırarak 16 milyon 84 bin sayısına ulaşan Antalya, 2024'e de hızlı başladı.",Ekonomi,https://www.trthaber.com/haber/ekonomi/antalya-turizmde-2024e-de-hizli-basladi-835489.html,"Dünyanın dört bir yanından turist çeken ve 2023'te 16 milyon 84 bin 737 kişiyi konuk eden kent, bu yılın başında da hareketliliğini sürdürüyor. Kültür ve Turizm İl Müdürlüğü verilerine göre, yılın ilk ayında Antalya'yı 229 bin 97 turist ziyaret etti. Geçen yıl ocakta 220 bin 10 kişinin geldiği kentte, bu yıl ziyaretçi sayısında geçen yıla göre yüzde 4,13 artış gerçekleşti. Kente gelen turist sayısında ilk sırada 57 bin 366 kişi ile Ruslar yer aldı. Rusya'yı 39 bin 427 turist ile Almanya, 17 bin 930 turist ile İngiltere ve 9 bin 121 turist ile Polonya takip etti. Ukrayna, Kazakistan, Hollanda, İran, Belçika ve Kırgızistan ilk 10'da yer alan diğer ülkeler oldu. İngiltere ve Polonya alternatif pazarlar oldu Profesyonel Otel Yöneticileri Derneği Başkanı Hakan Saatçioğlu, geçen yıl gelen rekorun turizmcileri ve tüm sektör paydaşlarını sevindirdiğini söyledi. Turizmcilerin bu yıla da umutla baktığını dile getiren Saatçioğlu, ""2024 için kontaklarımızı yaptık, bize gelen ilk bilgilere göre erken rezervasyonlarda güzel bir artış var. Bu olması gereken bir artıştı. Bizi memnun edecek artışlar gözüküyor. Fiyat politikamızı da bütün oteller güzel ve düzgün bir şekilde ayarladı, o yüzden çok umutla bakıyoruz 2024'e."" diye konuştu. Geçen yıl özellikle İngiltere ve Polonya pazarlarında olumlu gelişmeler yaşandığını belirten Saatçioğlu, ""İngiltere'den 2019'da 500 bin İngiliz turist geldi. Geçen sene ise Antalya'da 1 milyon 300 bin İngiliz turist ağırladık. Bu çok güzel bir artış, bu da bize umut veriyor. İngiliz pazarında bu artışın devam edeceğini düşünüyorum. Bu yıl İngiltere pazarında yaklaşık yüzde 20'lik bir artış bekliyoruz."" dedi. Saatçioğlu, Polonya pazarında da geçen yıl yüzde 35'lik bir artış görüldüğünü aktaran, artışın bu yıl da devam etmesini beklediklerini kaydetti. Rusya pazarında da artış yaşandığına işaret eden Saatçioğlu, ""Rusya pazarında halen 2019 yılı rakamlarını yakalayamadık. 2019'da Antalya'da 3 milyon 900 bin Rus turist konuk etmiştik. Geçen sene 3 milyon 400 bin Rus turist geldi. Bu yıl daha fazla bekliyoruz."" ifadelerini kullandı. ""Çok iyi bir çizgiye oturduk"" Belek Turizm Merkezi'ndeki bir otelin genel müdürü Ali Kızıldağ da turizmde çok ciddi sınavlar verdiklerini ancak buna karşın güzel hikayeler yazdıklarını ve büyük başarılara imza attıklarını belirtti. Bu yılın geçen yıldan daha iyi olmasını umut ettiklerini dile getiren Kızıldağ, şunları söyledi: ""Sektör olarak yılmadan, mücadele azmimizi kaybetmeden 2024'ün, 2023'ten daha iyi olması için büyük bir gayret göstereceğiz. Türkiye'de inanılmaz bir potansiyel var. Ülkemiz, kültürümüz, gastronomimiz, insanımız, misafirperverliğimiz, doğamız her şeyimiz bunun için müsait. Uygulanan politikalar da iyi. Çok iyi bir çizgiye oturduk."" Kızıldağ, başarılı turizm politikalarıyla emin adımlarla ilerlediklerini sözlerine ekledi. "
742,MB Başkanı Karahan: Kredi kartlarıyla ilgili düzenleme yapılması gerektiğini düşünüyoruz,"Türkiye Cumhuriyet Merkez Bankası (TCMB) Başkanı Fatih Karahan, kredi kartlarında düzenleme yapılması gerektiğini düşündüklerini belirterek, ""Bu konuda birkaç fikrimiz var, çalışmalarımız sürüyor. Belirli bir aşamaya geldiğinde kamuoyuyla paylaşacağız"" dedi.",Ekonomi,https://www.trthaber.com/haber/ekonomi/mb-baskani-karahan-kredi-kartlariyla-ilgili-duzenleme-yapilmasi-gerektigini-dusunuyoruz-835478.html,"MB Başkanı Karahan, Merkez Bankası İdare Merkezi'nde bu yılın ilk Enflasyon Raporu'nun tanıtımı amacıyla düzenlenen bilgilendirme toplantısında Başkan Yardımcıları Hatice Karahan ve Osman Cevdet Akçay ile birlikte basın mensuplarının sorularını yanıtladı. Verilere bakıldığında, iç talepte dengelenmenin devam ettiğinin görüldüğünü aktaran Fatih Karahan, ""Önümüzdeki dönemde kritik olan, finansal koşulların politika faizinin mevcut seviyesini yansıtması. Bu yüzden likidite yönetimi oldukça önem kazanıyor. Bunu doğru yaptığımızda finansal koşullar, özellikle mevduat faizleri, politika faizlerinin seviyesini ve para politikası duruşumuzu sağlıklı şekilde yansıtacak ve dezenflasyona yardımcı olacaktır."" diye konuştu. Karahan, şu anda beklentilerde kısmi iyileşme olduğuna dikkati çekerek hizmet fiyatlarının belirlenmesinde kiraların önemli rol oynadığını söyledi. Burada henüz istedikleri düzelmeyi göremediklerinin altını çizen Karahan, ""Öncü veri olarak konut fiyatları önemli bir gösterge. Konut fiyatlarında kısmi de olsa toparlanma başladı, bunun kiraya yansıması çeşitli sebeplerden dolayı zaman alacak. Yılın ikinci yarısından itibaren hizmet fiyatlarındaki toparlanmanın da dezenflasyona güçlü şekilde destek vereceğini öngörüyoruz."" ifadelerini kullandı.   ""Şu anda bizi endişelendirecek bir bozulma görmüyoruz"" Döviz rezervi hedefleri bulunmadığını bildiren Karahan, ""Piyasa şartları elverdiği sürece bir miktar daha rezerv biriktirmemiz gerekiyor. Kasım ve aralık aylarında ciddi şekilde yurt dışından giriş oldu. O dönem biz rezerv biriktirmiş olmasak kurda aşağı yönlü bir hareket muhtemeldi. Fakat dezenflasyon hedefini gözeterek bir taraftan rezerv biriktirmemiz gerektiği için bu yola başvurduk. Rezerv daha makul seviyelere gelene kadar bu şekilde devam edecek. Enflasyonun mayısta yüzde 73 ile zirve yapacağını, daha sonra yıl sonunda yüzde 36'ya ineceğini öngörüyoruz."" değerlendirmesinde bulundu. Karahan, önlerindeki bir numaralı riskin, beklentilerinin bir miktar üzerinde gerçekleşen asgari ücret artışı olduğunu aktararak, bu gerçekleşmenin yine de beklenen aralığın içinde ancak üst puana yakın olduğunu belirtti. Bunun tek başına enflasyon patikasını rayından çıkaracak boyutta bir gelişme olmadığına işaret eden Karahan, sözlerini şöyle sürdürdü: ""Ocak enflasyonu yüksek geldi ama kasımdaki tahminimizle tutarlı. Sadece hizmet-mal kompozisyonunda farklılık var. Şu anda tahmin ettiğimiz ama tam olarak ne kadar olacağını bilemediğimiz etki, asgari ücret artışının talep kaynaklı etkisi. Bunu geçmiş çalışma ve analizlerimizi kullanarak tahminlerimize yansıttık. Fakat enflasyonun yüksek olduğu dönemde bu bir miktar daha yüksek olabilir. Bunu yakından izleyeceğiz. Bunu değerlendirmemiz için şubat ve mart verilerini görmemiz gerekiyor. Bunları gördüğümüzde resim net şekilde ortaya çıkacaktır. O zaman enflasyon görünümü bozuldu mu, bozulmadı mı diye daha sağlıklı değerlendirme yapabiliriz ama hem ocak verilerine hem de diğer koşullara baktığımızda şu anda bizi endişelendirecek bir bozulma görmüyoruz. Para politikası duruşunu değiştirerek telafi edilemeyecek bir bozulma olduğunu değerlendirmiyoruz."" Karahan, mal ve hizmet enflasyonuna yönelik soru üzerine ise ""Mal enflasyonu daha hızlı tepki veriyor. Hizmette katılık var. Bunun çeşitli sebepleri var. Bu sadece Türkiye'ye özgür bir durum da değil. Diğer ülkelerde yapılan sıkılaştırmalara baktığımızda hem gelişmiş hem de gelişmekte olan ülkelerde benzer bir durum gördük. Hizmet için iki kritik faktör var. Biri kira artışları. İnsanlar kendi kirası artınca, hizmet fiyatlarına yansıtmak istiyor. Dolayısıyla hizmet fiyatlarında ve kiralarda olacak normalleşme hem doğrudan hizmet enflasyonuna etki edecek hem de dolaylı yönden fiyatlama davranışlarını normalleştirerek hizmet enflasyonundaki katılığın kırılmasına yol açacak diye değerlendiriyoruz. Beklentiler olumlu yönde ilerliyor. Duruşumuzu koruduğumuz takdirde beklentilerdeki düşüşün, aylık enflasyonun da istediğimiz doğrultuda gelmesi halinde hızlanacağını değerlendiriyoruz."" ifadelerini kullandı. ""Faiz indirimini konuşmak için fazlasıyla erken"" Politika faizinin ne zaman düşeceğine yönelik soru üzerine de Karahan, ""Faiz artışı döngüsünü sonlandırdığımızı ilan ettik, fakat indirimi konuşmak için fazlasıyla erken. Aylık enflasyona baktığımızda, geçici etkileri dışlayarak ana eğilimi okuduğumuzda hem 2024 hem de 2025 hedefinin tutabilecek durumda olduğunu görmemiz gerekiyor. O dönemde faiz indirimini konuşmaya başlayabiliriz. Şimdi fazlasıyla erken."" dedi. Karahan, dezenflasyonu sağlamak için ellerinden geleni yaptıklarını vurgulayarak, ""Gıda için ilave yapısal çözümler üretilmesi gerekiyor. Bu doğrultuda düzenli olarak toplandığımız Gıda Komitesi var. Burada detaylı fiyat gelişmelerini değerlendiriyoruz. Kırmızı etten zeytinyağı fiyatına kadar piyasasındaki problemleri analiz edip katkıda bulunmaya çalışıyoruz. Biz de Merkez Bankası olarak bu komitenin parçasıyız. Burada çalışmalarımıza devam edeceğiz."" değerlendirmesinde bulundu. ""Kredi kartlarıyla ilgili çalışmalarımız sürüyor"" Kredi kartı harcamalarına yönelik soruya da yanıt veren Karahan, şunları kaydetti: ""Aralık ayında kredi kartı harcamalarında yükselme oldu. Bunu not ettik, farkındayız. Bunun geçici olup olmadığı henüz çok net değil. Asgari ücretin artacağı bekleniyordu. Bu nedenle bazı harcamalar öne çekilmiş olabilir ama bundan bağımsız olarak kredi kartlarında düzenleme yapılması gerektiğini düşünüyoruz. Bu konuda birkaç fikrimiz var, çalışmalarımız sürüyor. Belirli bir aşamaya geldiğinde kamuoyuyla paylaşacağız."" Karahan, dalgalı döviz kuru rejimine bağlı kaldıklarını ve kur hareketlerinde oynaklığın azaldığını da sözlerine ekledi. Kur Korumalı Mevduat (KKM) ve kur farkı kaynaklı ödemelerin dönem dönem sistemde likidite fazlasına yol açtığını belirten Karahan, bunun da mevduat faizlerine aşağı yönlü yansıdığını söyledi. Karahan, parasal aktarımın tesis edilmesi için likidite yönetiminin oldukça önemli olduğunu vurgulayarak, ""Bunu iki şekilde yapıyoruz. Sistemik olanı yönetmek için bugüne kadar zorunlu karşılıkları kullandık. Zorunlu karşılıklar da 1 trilyon liralık bir seviyeye ulaştı. Banka bilançoları için oldukça yüksek bir seviye. Faizinde geldiği yüzde 45 seviyesini düşündüğümüzde bankaların bunu yönetmesi zorlaştı. Bankalar artan maliyetlerini yönetmek için çözümü mevduat faizlerini aşağı çekmekte buldular. Mevduat faizlerinin seviyesi oldukça kritik. Enflasyon, beklenti, tasarruf davranışı ve Türk lirasına talep açısından önemli."" diye konuştu. Bunun için hızlı bir şekilde teşhis koyduklarını ve zorunlu karşılıklarda bir düzenleme yaptıklarını anımsatan Karahan, ""Alınan 3 günlük veriler doğru yönde olduğumuzu gösteriyor. Zorunlu karşılıklarda bir düşüş planımız yok. Son yaptığımız düzenlemelerin etkilerini göreceğiz. Bunun oldukça faydalı olacağını düşünüyorum."" dedi. ""Likidite konusunda çok hassas olacağız"" Karahan, geçici oluşan likidite fazlasına da dikkati çekerek, bunu da depo ihaleleriyle yönettiklerini, depo ihalelerinin de başarılı gittiğini aktardı. Sistemde tek hedeflerinin olmadığının altını çizen Karahan, ""Türk lirasına geçişi sağlamalıyız. KKM bakiyelerini yavaş da olsa azaltmalıyız. Bir taraftan da rezerv biriktirmemiz gerekiyor. Bunu yaparken de likiditeyi doğru yönetmeliyiz. Bu hedefler bazen birbiriyle uyumlu olurken bazen de çakışabiliyor. Likidite konusunda çok hassas olacağız. Önümüzdeki araçları verimli kullandığımızı düşünüyorum."" değerlendirmesinde bulundu. Karahan, enflasyonun yüzde 65 olduğu bir durumda, yüzde 5'ten bahsetmenin gerçekçi olmadığını ve bu nedenle ara hedef belirlediklerini anlattı. Enflasyonda sadece 2024'ü önceliklendirmediklerini belirten Karahan, şöyle devam etti: ""Enflasyonu, 2024'te de istediğimiz seviyeye düşürerek 2025'teki dezenflasyonun da yolunu yapmak istiyoruz. Çünkü orada da yüzde 14'lük hedefimiz var. Bunu yapmak istiyorsak, bu hedefleri ciddiye alıyorsak yapmamız gereken şey parasal duruşumuzu ve sıkılığımızı korumak. Araç bağımsızlığını kullanarak hedefler için gereken adımları atacağız. Değerlendirmelerimiz sıkılaştırmanın çalıştığını gösteriyor. Finansal koşullar, cari açıkta iyileşme, talepte dengelenme, bunlar beklentilerimizle uyumlu gidiyor. Ocak ayına kadar aldığımız veriler, fiyatlama davranışlarının öngördüğümüzden daha hızlı ve daha güçlü sıkılaştırmaya cevap verdiğini gösteriyor. Bunları bir araya koyduğumuzda ek bir faiz artışı gerektiğini şu anda değerlendirmiyoruz. Fakat görünümün bozulması halinde kararlarımızı gözden geçiririz."" Karahan, mevcut büyümenin tamamen iç talepten kaynaklandığını, bunun da sürdürülebilir olmadığını gösterdiğini anlatarak, yatırımlardan ve dış ticaretten son dönemde büyümeye katkı alamadıklarını söyledi. Bunların ""ex"" edilmesi için öngörülebilirliğin artması gerektiğini vurgulayan Karahan, şunları kaydetti: ""Bunun için de ve olmazsa olmaz koşul enflasyonun makul seviyede olması. Orta ve uzun vadede dezenflasyonun tesis edilmesi ve fiyat istikrarı, büyümeyi destekleyici yönde daha sağlıklı ve sürdürülebilir hale getirecektir. Kısa vadede sıkılaştırma talepte yavaşlamaya sebep oluyor. Bunun büyümeye etkileri elbette olacaktır. Bize verilen görev fiyat istikrarıdır. Bunun için gereken kararları almakta kararlıyız."" Reel ekonomideki yansımaları da gözettiklerini dile getiren Karahan, seçici kredi sıkılaştırması yaptıklarını, YTAK ve reeskont kredileriyle uyguladıkları programın ekonomi üzerindeki negatif etkilerine engel olmaya çalıştıklarını ifade etti. KKM'nin rezerv üzerinde etkisi oldu Karahan, programın ana hedefinin dezenflasyon olduğunu, bununla birlikte başka hedefleri de gözetmek durumunda olduklarını aktararak, şöyle devam etti: ""Bunlardan bir tanesi KKM bakiyelerini sağlıklı bir şekilde azalarak Türk lirası mevduata dönüşmesi. Bir diğeri piyasa koşulları el verdiği sürece rezerv biriktirmek. Bu hedefler dönem dönem çakışabiliyor. Son dönemde rezervlerde düşüşler var. Bunlardan birisi KKM'den yabancı paraya dönüşlerin artması. Bunun iki sebebi var. Birisi ocakta vadesi gelen KKM bakiyesi, diğer aylara göre biraz yüksekti. İkincisi de yabancı paraya dönüş oranları da bir miktar arttı. Bunları birleştirdiğimizde rezerv üzerinde etkisi oldu."" Likiditenin para politikasının aktarımında oldukça önemli olduğunu vurgulayan Karahan, bunun hem tasarruf hem de Türk lirasına geçişte önemli olduğunu anlattı. Karahan, sorun gördüklerinde gerekli adımları hızlı bir şekilde attıklarını ifade etti. Eski Merkez Bankası Başkanı Hafize Gaye Erkan döneminde işine son verildiği belirtilen personelin tekrar işe başlatılıp başlatılmayacağının sorulması üzerine Karahan, ""Burada enflasyon konuşmak için toplandık. Dolayısıyla sorularınızı cevaplamayacağım."" dedi. Yabancı yatırımcılarla yapılan toplantılara ilişkin soru üzerine Karahan, bu konuda ilişkileri kurumsal ve profesyonel olarak yürüteceklerini kaydetti. Seçim sonrası yapılması beklenen zamların enflasyona etkisine ilişkin soru üzerine Karahan, enflasyon tahminlerini yaparken birçok kalemde yaşanabilecek zamlar için projeksiyonda bulunduklarını söyledi. Burada öne çıkan faktörün enerji fiyatları olacağını bildiren Karahan, şu ifadeleri kullandı: ""Elektrik ve doğal gazda düzenleme yapılması bekleniyor. Bu çerçevede biz, patikamızı oluştururken OVP'yi kullandık. OVP, bu sene oldukça bağlayıcı bir program. Hükümetin her kanalında sahiplenilen bir program. Orada yapılan belli varsayımlar var. Biz, onların gerçekleşeceğini düşünüyoruz ve tahminlerimizi yaparken de bu fiyatlarda bir miktar güncelleme olacağını öngördük ve bunları tahminlerimize yansıttık."""
743,Ocak ayında satılan her iki elektrikli otomobilden biri Togg oldu,"Elektrikli otomobil markaları arasında Togg'un yükselişi ocak ayında da devam etti. Togg, 1625 adetle geçen ay da pazarda ilk sırada yer aldı. Böylece elektrikli otomobil pazarında satılan her iki otomobilden biri Togg oldu.",Ekonomi,https://www.trthaber.com/haber/ekonomi/ocak-ayinda-satilan-her-iki-elektrikli-otomobilden-biri-togg-oldu-835477.html,"Otomotiv Distribütörleri ve Mobilite Derneğinden (ODMD) derlediği verilere göre, geçen ay otomobil ve hafif ticari araç satışları, 2023'ün aynı dönemine göre yüzde 56,6 artarak 79 bin 701'e yükseldi. Bu dönemde otomobil satışları yüzde 71,7 artışla 64 bin 41 adet, hafif ticari araç satışları ise yüzde 15,1 yükselişle 15 bin 660 oldu. Söz konusu rakamlar tüm zamanların en yüksek ocak ayı verileri olarak kayıtlara geçti. Hibrit satışları dizeli geçti Türkiye otomobil pazarında, geçen ay benzinli otomobiller 41 bin 212 satışla birinci, hibrit otomobiller ise 10 bin 260 ile ikinci sırada yer aldı. Dizel otomobil satışları 8 bin 55, otogazlı otomobil satışları da 541 adet olarak kayıtlara geçti. Sadece elektrikle beslenen tam elektrikli otomobil satışları ise 3 bin 542 oldu. Araçtaki bataryayı şarj etmek için benzinli bir motor jeneratörle bir elektrik motorunu çalıştırarak tekerleklere güç sağlayan sisteme sahip (uzatılmış menzil) araçlar da dahil edildiğinde elektrikli otomobil satış rakamı 3 bin 973'e yükseldi. Uzatılmış menzil otomobiller de Gümrük Tarife İstatistik Pozisyonu (GTIP) olarak ""elektrikli"" sınıfında yer alıyor. Tam elektrikli otomobil satışlarında yüzde 401'lik artış Geçen ay 2023'ün aynı dönemine göre benzinli otomobil satışlarında yüzde 61,2, dizellerde yüzde 60,6 artış yaşanırken, otogazlı otomobil satışları yüzde 58,5 azaldı. Bu dönemde hibrit otomobil satışları yüzde 136,7 ve tam elektrikli otomobil satışları da yüzde 401 artış kaydetti. Tam elektriklinin pazar payı yüzde 5,5 oldu Geçen yılın ocak ayında yüzde 68,6 olan benzinli otomobillerin satışlardaki payı, bu senenin aynı döneminde yüzde 64,4'e geriledi. Söz konusu dönemde dizel otomobillerin payı yüzde 13,5'ten yüzde 12,6'ya, otogazlıların payı ise yüzde 3,5'ten yüzde 0,8'e geriledi. Söz konusu dönemde toplam satışlardan alınan pay tam elektrikli otomobillerde yüzde 1,9'dan yüzde 5,5'e; hibritlerde yüzde 11,6'dan yüzde 16'ya yükseldi. Tam elektrikli, uzatılmış menzil elektrikli ve hibrit olarak ele alındığında, toplam pazarın yüzde 22,2'sinin elektrifikasyona sahip araçlardan oluştuğu görüldü. Togg ilk sırada, Alman markaları takipte ODMD verilerine göre, Türkiye'de en az bir elektrikli model satan marka sayısı 2012'de birken, 2023 Ekim'de 27'ye yükseldi. Elektrikli otomobil markaları arasında Togg'un yükselişi ocak ayında da devam etti. Togg, 1625 adetle geçen ay da pazarda ilk sırada yer aldı. Böylece elektrikli otomobil pazarında satılan her iki otomobilden biri Togg oldu. Togg'u 260 adetle Mercedes-Benz, 228 satışla BMW, 220 ile Tesla, 155 adetle BYD takip etti. Diğer yandan, model bazlı bakıldığında da Togg T10X en fazla satılan model olurken, Tesla Model Y ikinci, BMW 5 Serisi üçüncü, BYD Atto 3 dördüncü, Mercedes-Benz EQB ise en fazla satılan beşinci model oldu."
744,TÜİK: Ocakta en yüksek getiri sağlayan külçe altın oldu,"Türkiye İstatistik Kurumu (TÜİK), ocak ayında yatırımcısına en yüksek reel getiriyi sağlayan finansal yatırım aracının, külçe altın olduğunu açıkladı.",Ekonomi,https://www.trthaber.com/haber/ekonomi/tuik-ocakta-en-yuksek-getiri-saglayan-kulce-altin-oldu-835453.html,"TÜİK, Ocak 2024 dönemine ilişkin finansal yatırım araçlarının reel getiri oranlarını açıkladı. Buna göre; aylık en yüksek reel getiri, yurt içi üretici fiyat endeksi (Yİ-ÜFE) ile indirgendiğinde yüzde 0,35 oranında külçe altında gerçekleşti. Tüketici fiyat endeksi (TÜFE) ile indirgendiğinde ise külçe altın yüzde 2,06 oranında yatırımcısına kaybettirdi. Yİ-ÜFE ile indirgendiğinde; yatırım araçlarından BIST 100 endeksi yüzde 0,58, dolar 0,71, euro 0,78, mevduat faizi (brüt) yüzde 1,51 ve Devlet İç Borçlanma Senetleri (DİBS) yüzde 4,76 oranlarında yatırımcısına kaybettirdi. TÜFE ile indirgendiğinde; BIST 100 endeksi yüzde 2,96, dolar 3,09, euro yüzde 3,16, mevduat faizi (brüt) yüzde 3,87 ve DİBS yüzde 7,05 oranlarında yatırımcısına kaybettirdi. Külçe altın, 3 aylık değerlendirmede; Yİ-ÜFE ile indirgendiğinde yüzde 7,23, TÜFE ile indirgendiğinde ise yüzde 2,37 oranlarında yatırımcısına en yüksek reel getiri sağlayan yatırım aracı oldu. Aynı dönemde BIST 100 endeksi, Yİ-ÜFE ile indirgendiğinde yüzde 8,14, TÜFE ile indirgendiğinde ise yüzde 12,30 oranlarında yatırımcısına en çok kaybettiren yatırım aracı oldu. 6 aylık değerlendirmeye göre BIST 100 endeksi; Yİ-ÜFE ile indirgendiğinde yüzde 1,76 oranında yatırımcısına en yüksek reel getiri sağlarken; TÜFE ile indirgendiğinde ise yüzde 8,26 oranında yatırımcısına kaybettirdi. Aynı dönemde DİBS, Yİ-ÜFE ile indirgendiğinde yüzde 28,45, TÜFE ile indirgendiğinde ise yüzde 35,50 oranlarında yatırımcısına en çok kaybettiren yatırım aracı oldu. Finansal yatırım araçları yıllık olarak değerlendirildiğinde külçe altın; Yİ-ÜFE ile indirgendiğinde yüzde 22,25, TÜFE ile indirgendiğinde ise yüzde 6,93 oranlarında yatırımcısına en yüksek reel getiri sağlayan yatırım aracı oldu. Yıllık değerlendirmede, Yİ-ÜFE ile indirgendiğinde; yatırım araçlarından euro yüzde 12,40, dolar yüzde 11,03 ve BIST 100 endeksi yüzde 5,46 oranlarında yatırımcısına reel getiri sağlarken; mevduat faizi (brüt) yüzde 20,98 ve DİBS yüzde 48,25 oranlarında yatırımcısına kaybettirdi. TÜFE ile indirgendiğinde euro yüzde 1,69, dolar yüzde 2,88, BIST 100 endeksi yüzde 7,75, mevduat faizi (brüt) yüzde 30,88 ve DİBS yüzde 54,73 oranlarında yatırımcısına kaybettirdi."
745,Merkez Bankası enflasyon tahminini açıkladı,"Türkiye Cumhuriyet Merkez Bankası, yıl sonu enflasyon tahminini yüzde 36, 2025 yıl sonu tahminini yüzde 14 olarak açıkladı. Banka, 2026 yıl sonunda enflasyonunun yüzde 9'a gerileyeceği öngörüsünde bulundu.",Ekonomi,https://www.trthaber.com/haber/ekonomi/merkez-bankasi-enflasyon-tahminini-acikladi-835442.html,"Türkiye Cumhuriyet Merkez Bankası (TCMB) Başkanı Fatih Karahan, Merkez Bankası İdare Merkezi'nde düzenlediği bilgilendirme toplantısında, yılın 1. Enflasyon Raporu'nu paylaştı. Orta vadeli tahminler oluşturulurken enflasyon görünümünde belirgin bir iyileşme sağlanana kadar ara hedeflere bağlılığı yansıtacak şekilde para politikasındaki sıkı duruşun sürdürüleceği bir görünümün esas alındığını belirten Karahan, şu ifadeleri kullandı: ""Bu çerçevede 2024, 2025 ve 2026 yıl sonu enflasyon tahminleri bir önceki rapordaki haliyle korunmuştur. 2024 yıl sonu tahmini yüzde 36, 2025 yıl sonu tahmini ise yüzde 14 olarak tahmin edilmektedir. Tahmin aralıklarının alt ve üst noktaları da 2024 yılı için yüzde 30 ve 42, 2025 yılı için ise yüzde 7 ve 21'e tekabül etmektedir. Enflasyonun 2026 yılını tek haneli seviyelere gerileyerek yüzde 9 ile tamamlaması, orta vadede ise yüzde 5 hedefinde istikrar kazanması öngörülmektedir."" ""Mayıs sonrasında dezenflasyon dönemine gireceğiz"" Karahan, 2024 yılı tahminin korunmasında, birçok faktörün birbirini dengelemesinin etkili olduğuna işaret ederek, ""Ücret ayarlamaları ve kamu harcamaları nedeniyle, 2024 yılı birinci çeyreğinde önceki rapora göre çıktı açığının daha yukarıda olacağını tahmin ediyoruz."" diye konuştu. Sıkı para ve maliye politikalarının eşgüdümünün katkısıyla, iç talepteki dengelenme sürecinin devam edeceğini değerlendirdiklerini dile getiren Karahan, şunları kaydetti: ""Bu görünüm altında, çıktı açığı tahmini güncellememiz 2024 yılı enflasyon tahminimizi 0,4 puan artırıcı yönde etkilemiştir. Buna ek olarak, birim iş gücü maliyetinin, öngörülenin üzerinde gelen ücret artışları nedeniyle yükselmesi tahminimizi 1,5 puan yukarı yönlü etkilemiştir. Gıda fiyatları ve Türk lirası cinsi ithalat fiyatlarından gelen güncellemelerin toplam etkisi ise 1,4 puandır. Söz konusu yukarı yönlü etkilere karşın, enflasyonun ana eğilimindeki iyileşme tahminleri aşağı yönlü etkilemiştir."" Parasal sıkılığın fiyatlama davranışlarına yansımasının öngördüklerinden daha güçlü olduğuna dikkati çeken Karahan, buna ek olarak politika duruşunun ara hedefler doğrultusunda, bir önceki raporda öngörülenden daha uzun süre korunacak olmasının da ana eğilime olumlu yansıyacağını vurguladı. Karahan, ""Bu unsurların etkisi, tahminlerimizi 3,2 puan düşürücü yönde olmuştur."" bilgisini paylaştı. TCMB Başkanı Karahan enflasyon ve para politikasına ilişkin ise şu değerlendirmelerde bulundu: ""Yılın ilk yarısında, mevsimsellikten arındırılmış aylık enflasyonun ortalama olarak yüzde 4'ün altında, ocak hariç ise yüzde 3 civarında seyredeceğini öngörüyoruz. Enflasyonun tepe noktasına ulaşacağı mayıs sonuna kadar, ocak ayında olduğu gibi bazı geçici etkiler görülecektir. Mayıs sonrasında, yıllık manşet enflasyonda hızlı bir düşüş göreceğimiz, dezenflasyon dönemine gireceğiz. Bu dönemde olumlu yöndeki baz etkileri ve daha önemlisi enflasyonun ana eğilimindeki düşüşün devamı etkili olacaktır. Bu süreçte, iç talepteki dengelenmenin devamı, ücret güncellemelerinin tamamlanmış olması ve manşet enflasyondaki düşüşün beklentilerde oluşturacağı ilave iyileşme önemli rol oynayacaktır. Böylelikle, mevsimsellikten arındırılmış ortalama aylık enflasyonun önce yüzde 2,5'in altına, yılın son çeyreğinde ise yüzde 1,5 civarına gerileyeceğini öngörüyoruz."" Karahan, hizmetlerdeki katılığın da süreç içerisinde çözülmesi ve parasal duruşun hedeflerle uyumlu şekilde yönetilmeye devam edilmesiyle enflasyonun ana eğiliminde tarihsel ortalamalara gerileme sürecinin 2025'te de devam edeceğini belirtti. Görevlerinin ve amaçlarının enflasyonu hedefledikleri patikada düşürmek olduğuna işaret eden Karahan, ""İç talepte dengelenme sürecini, kredilerdeki normalleşmeyi, Türk lirasına geçişi ve bunlarla birlikte fiyatlama davranışlarında iyileşmeyi parasal aktarım mekanizması içinde bir bütün olarak değerlendiriyoruz. Güçlü parasal sıkılaştırmamızla birlikte, bir önceki Enflasyon Raporu'na kıyasla enflasyonun ana eğilimi, kredi büyümesi, altın ve tüketim malı ithalatı büyümesi, öngörülerimizle uyumlu ve belirgin şekilde gerilemiştir."" diye konuştu. Karahan, Türk lirası mevduata geçiş sürecinin de tasarlandığı biçimde gerçekleştiğinin altını çizerek, mevcut sıkılık düzeyinin ve mevcut araçların söz konusu gelişmelerin öngörüldüğü şekilde devamını sağlayabilecek güçte olduğunu söyledi. Karahan, şunları kaydetti: ""Bu çerçevede, politika faizinin mevcut seviyesini, enflasyonun ana eğiliminde belirgin bir düşüş sağlanana ve enflasyon beklentileri tahmin aralığına yakınsayana kadar sürdüreceğiz. Mevduat faizi ve kredi arzı tarafında, parasal aktarımı zayıflatan oynaklıklara izin vermeyeceğiz. Bu çerçevede, likidite sterilizasyonuna ön alıcı bir anlayışla ve güçlü şekilde devam edeceğiz. Enflasyon görünümü üzerinde belirgin bir bozulma öngörülmesi durumunda ise parasal sıkılık gözden geçirilecektir."" Karahan, ekibiyle dezenflasyonu tesis etmeye yönelik çalışmalara kararlılıkla devam edeceklerini söyledi. Merkez Bankasının görevinin fiyat istikrarını sağlamak ve sürdürmek olduğunu vurgulayan Karahan, bu amaçla Haziran 2023'te parasal sıkılaştırma sürecini başlattıklarını bildirdi. Karahan, yapılan çalışmaları paylaşırken politikaların sonucu olarak bir önceki rapor döneminden bu yana hem reel hem finansal göstergelerin, para politikasının doğru yolda ilerlediğini teyit ettiğini dile getirdi. Parasal sıkılığın önemine dikkati çeken Karahan, şöyle konuştu: ""Enflasyon, hedefimizle uyumlu seviyeye gerileyene kadar parasal sıkılığı korumakta kararlıyız. Enflasyon beklentilerini ve fiyatlama davranışlarını yakından takip ediyoruz. Enflasyon görünümünde herhangi bir bozulmaya izin vermeyeceğiz. Uyguladığımız politikalar, etkisini göstermeye başlamakla beraber, kalıcı fiyat istikrarına ulaşana kadar politika duruşumuzu sürdürerek enflasyonu tahmin ettiğimiz patikaya düşürecek ve orta vadede ekonomimizi kalıcı fiyat istikrarına ulaştıracağız."" ""Faiz indirimlerinin zamanlaması ve hızı önem kazanmıştır"" Küresel çapta sıkı para politikaları ve kısıtlayıcı finansal koşulların büyümeyi baskılayıcı etkisinin geçen yılın ortasından itibaren etkisinin belirginleştiğini vurgulayan Karahan, ihracatla ağırlıklandırılan küresel büyümenin, kademeli gerilemeyi takiben son çeyrekte önceki rapor dönemine göre yatay seyrettiğini anlattı. Karahan, küresel ekonomideki gelişmelere ilişkin de değerlendirmede bulundu. Küresel büyüme görünümü ve kompozisyonunun, jeopolitik riskler, finansal koşullar ve arz yönlü faktörlerin emtia fiyatları üzerinde belirleyici olduğuna işaret eden Karahan, önceki rapor döneminden bu yana enerji hariç emtia fiyatlarının sınırlı gerilemesini sürdürdüğünü bildirdi. Karahan, bu dönemde doğal gaz fiyatları başta olmak üzere enerji ve emtia fiyatlarının düştüğüne dikkati çekerek, petrol fiyatlarının, önceki rapor döneminden bu yana belirgin şekilde gerilerken kısa vadede yüksek oynaklık sergilemeyi sürdürdüğünü dile getirdi. Bu görünüm altında küresel enflasyondaki düşüş eğiliminin yılın son çeyreğinde enerji fiyatlarının katkısıyla hızlandığını belirten Karahan, şu ifadeleri kullandı: ""Birçok ekonomide çekirdek enflasyon da son aylarda gerilemektedir. Bununla birlikte enflasyon, küresel düzeyde hedeflerin üzerinde seyretmektedir. Riskler devam etmekle birlikte enflasyonun yıl içinde gerilemeyi sürdürmesi beklenmektedir. Bu enflasyon görünümü altında gelişmiş ülke merkez bankaları, politika faizlerinin mevcut seviyesini enflasyon hedefleri için yeterli gördüklerini belirtmektedir. Önümüzdeki dönemde faiz indirimlerinin zamanlaması ve hızı önem kazanmıştır."" Gelişmekte olan ülkelerin bir kısmında enflasyon görünümündeki iyileşmeyle faiz indirim süreçlerinin devam ettiğini vurgulayan Karahan, önceki rapor dönemine kıyasla gelişmiş ülke merkez bankalarının, politika faizlerini daha erken indireceğine yönelik piyasa beklentilerinin arttığını söyledi. Karahan, enflasyonist riskler dikkate alındığında, merkez bankalarının indirim süreçlerini kademeli şekilde sürdüreceklerinin ve küresel ölçekte parasal sıkılığın korunacağının değerlendirildiğini ifade ederek geçen yılın son çeyreğinde küresel risk iştahının belirgin toparlandığını ve gelişmekte olan ülke piyasalarına portföy girişlerinin arttığını, yılbaşından itibaren ise gelişmiş ülke merkez bankalarının, faiz indirimlerine daha ihtiyatla yaklaşan sözlü yönlendirmeleri sonucunda portföy girişlerinin yavaşladığını anlattı. ""Akaryakıt fiyatlarındaki artışın dolaylı etkileri sürüyor"" Karahan, 2023'ün son çeyreğinde enflasyonun önceki rapor tahminleriyle tutarlı seyrettiğini ve yıl sonunda yüzde 64,8 seviyesinde gerçekleştiğini hatırlatarak, yıllık enflasyonun, bu yılın ilk yarısına kadar artmasını beklediklerini tekrarladı. 2023'ün son çeyreğinde parasal sıkılaştırmanın etkileriyle fiyatlama davranışlarında ve enflasyonun ana eğiliminde gerçekleşen iyileşmeye bağlı olarak, enflasyon 3,3 puanla sınırlı arttığına işaret eden Karahan, artışın önemli kısmı olan 2,4 puanın doğal gazda 25 metreküp bedelsiz kullanım sınırının aşılmasından kaynaklandığını bildirdi. Karahan, bu dönemde, enflasyon üzerinde, bir önceki çeyrekte akaryakıt fiyatlarındaki artışın dolaylı etkileri sürerken parasal sıkılaştırmayla talep koşullarının enflasyonu 1 puan civarında aşağı çektiğini belirterek, şöyle devam etti: ""Yüksek ve oynak seyreden enflasyon, emtia fiyatlarının 2022 sonrasında düşüşe geçmesinin ardından 2023'te giderek daha fazla talep kaynaklı hale gelmiştir. Ancak sıkılaştırma adımlarımızla talepte dengelenme süreci başlamıştır. Perakende satış hacminin büyümesi, 2023'ün ikinci yarısında belirgin şekilde yavaşlamış, kasım itibarıyla çeyreklik bazda negatife dönmüştür. Politikalarımız, talepteki aşırılığın giderilmesinde başarılı olmakla birlikte, perakende satışların mevcut seviyesinin halen dirençli olduğunu değerlendiriyoruz. Yurt içi talebin dezenflasyon sürecini sürükleyici yönde hareket etmesini sağlamak için parasal duruşumuzu korumakta kararlıyız."" Karahan, talepteki aşırılığın 2023'ün ilk yarısında artan ithalat yoluyla dış ticaret dengesine de olumsuz yansıdığına dikkati çekerek, iç talepteki dengelenmeyi takiben son dönemde ithalat eğiliminin zayıfladığını bildirdi. Geçen yılın ilk yarısında bir önceki yarıya kıyasla yüzde 8,5 artan altın ithalatının, yılın ikinci yarısında yüzde 18,6 azaldığını vurgulayan Karahan, tüketim malları ithalatındaki artış eğiliminin, aynı dönemde belirgin zayıfladığını, mücevher hariç dayanıklı tüketim malı ithalatının gerilediğini, otomobil ithalatı artışının da hız kestiğini anlattı. Ocak ayına ilişkin geçici verilerin, hem toplam hem de altın ve enerji hariç bakıldığında, dış ticaret dengesindeki iyileşme eğiliminin devamına işaret ettiğini kaydeden Karahan, 2023'ün ilk çeyreğinde altın ve tüketim malları ithalatındaki artışın, cari açığın gayrisafi yurt içi hasılaya oranının yüzde 5,7 seviyesine ulaşmasına neden olduğunu dile getirdi. ""2024'te cari dengede iyileşme sürecinin devamını öngörüyoruz"" 2023 sonu itibarıyla cari açığın, milli gelire oranla yüzde 4 civarına gerilediğini tahmin ettiklerini belirten Karahan, ""Bu dönemlerde, talebin zayıflamasıyla ve beklentilerin iyileşmesiyle birlikte, cari dengede düzelme gerçekleşmiştir. Mevcut parasal sıkılaştırma süreci de öncekilere benzer şekilde, başta altın ve dayanıklı tüketim malı olmak üzere, ithalat kanalıyla cari dengeye katkıda bulunmaya başlamıştır. 2024'te parasal aktarımın gecikmeli etkilerinin devreye girmesiyle, yurt içi talepte dengelenmeyle, cari dengede iyileşme sürecinin devamını öngörüyoruz."" ifadelerini kullandı. Finansal koşullardaki sıkılaşma ve iç talepteki dengelenmenin mal ve hizmet gruplarında fiyatlama davranışlarına olumlu yönde yansımalarının olduğunu aktaran Karahan, finansal koşullardan görece daha hızlı etkilenen dayanıklı tüketim malları sektöründe, özellikle otomobil, beyaz eşya, mobilya ve ev aletlerinde fiyat artışlarının yavaşladığını bildirdi. Karahan, dayanıklı mal enflasyonunun üç aylık ortalamalara göre Ağustos 2023'teki yüzde 9 seviyesinden Aralık 2023 itibarıyla yüzde 1,3'e gerilediğini söyledi. Özellikle otomotiv ve beyaz eşyada talebi yeniden canlandırmak amacıyla yapılan fiyat indirimlerinin etkili olduğunu vurgulayan Karahan, hizmet enflasyonu eğiliminde de son çeyrekte yavaşlama kaydedilirken katılığın sürdüğünü ifade etti. Karahan, parasal sıkılaştırmanın, kısa vadede, mal enflasyonu üzerinde daha etkili olduğuna dikkati çekerek, hizmet enflasyonunun, düzenlemeye tabi yönetilen kalemler ile eğitim ve sağlık hizmetleri ve kira gibi geçmiş enflasyona endeksleme eğilimi güçlü kalemler sebebiyle önemli atalet sergilendiğini, bu kalemlerin, şokların enflasyon üzerindeki etkilerinin uzun süreye yayılmasına neden olduğunu anlattı. Ücret ve fiyat güncellemeleri ile sözleşme yenilemelerinde önemli bir ay olan ocakta, hizmet fiyatlarında yüksek oranlı artışların gözlendiğine işaret eden Karahan, hizmet enflasyonundaki katılığın önemli bileşeninin kiralar olduğunu, bu bağlamda konut piyasasının önem arz ettiğini, buradaki gelişmelerin öncü gösterge olarak yakından takip edildiğini sözlerine ekledi. Karahan, hizmet enflasyonunun yavaşlamasında kiralar üzerindeki baskının azalması ve enflasyon beklentilerinin çıpalanmasının önemli rol oynayacağını söyledi. Konut piyasasına bakıldığında, 2022 sonrasında enflasyondan korunma davranışıyla artan gayrimenkul talebinin fiyatlarda yüksek oranda artışlara sebep olduğuna işaret eden Karahan, şu değerlendirmede bulundu: ""Bu durum, kiralara da gecikmeli ve güçlü şekilde yansımaktadır. Sıkılaştırma sonrası dönemde ise büyük kentlerde konut fiyatlarındaki artış hızı, belirgin şekilde yavaşlamıştır. Parasal sıkılaştırmanın finansal koşullara ve beklentilere olan yansımasıyla konut fiyatı enflasyonu yıllık bazda düşüş göstermiştir. Konut fiyat artışındaki yavaşlamanın sürmesi, kira ve hizmet enflasyonu kanalıyla, 2024'te dezenflasyon sürecine katkı sağlayacak. Hizmet grubunda ataletin azalmasında beklentilerin çıpalanması da kritik olacak."" Karahan, piyasa katılımcıları anketinde 12 ay sonrası enflasyon beklentisinin ekimden sonra 6 puan gerileyerek ocakta yüzde 39 olduğunu bildirdi. Tüketici enflasyonunun, 4. çeyrek boyunca tahmin aralığının orta noktasına yakın hareket ettiğini ve 2023 yılını yüzde 64,8 ile yıl sonu tahminiyle uyumlu tamamladığını dile getiren Karahan, ""Ocakta, tahmin aralığının orta noktasına yakın seyir korunmuştur."" diye konuştu. Karahan, ocaktaki aylık enflasyona işaret ederek, söz konusu aya özgü sebeplerle, aylık enflasyonda yükseliş gerçekleşeceğini önceki tahminlerinde yansıttıklarını ve kamuoyuyla paylaştıklarını söyledi. ""Ücret ayarlamalarının talep üzerindeki yansımalarını takip edeceğiz"" Ücret, yönetilen/yönlendirilen fiyat ayarlamalarının ve geriye doğru endeksleme davranışının etkisiyle hizmet grubunda aylık enflasyon tahmininin belirgin biçimde yükseldiğini bildiren Karahan, şu ifadeleri kullandı: ""Bu görünümde, asgari ücret artışının öngörülerimizin üzerinde gerçekleşmesinin de etkisi hissedilmiştir. Fiyatlama davranışlarının iyileşme göstermesi, aylık enflasyonun ana eğiliminde düşüşe yol açtı. Dışlama, istatistiksel ve model bazlı göstergelerimizin ortalaması, aylık enflasyonun ana eğiliminin, son çeyrek boyunca belirgin şekilde yavaşladığına işaret ediyor. Üç aylık ortalamalar, aralıkta yaklaşık yüzde 2,9'a geriledi, ocakta ise geçici etkilerle yüzde 3,9'a yükseldi. Ocaktaki yükseliş sonrasında, enflasyonun ana eğiliminin zayıflayacağını değerlendiriyoruz. Ana eğilim üzerinde riskler de söz konusudur. Ücret ayarlamalarının talep üzerindeki yansımalarını yakından takip edeceğiz."" Karahan, para politikası stratejisi hakkında da bilgi vererek, politika faizini, parasal sıkılaştırma sürecinde yüzde 8,5'ten yüzde 45 seviyesine çıkardıklarını anımsattı. Bu süreçte, kademeli ve bütünsel bir yaklaşımla, parasal sıkılaştırmayı destekleyici uygulamaları da devreye aldıklarına dikkati çeken Karahan, sözlerini şöyle sürdürdü: ""Bu kapsamda, bankacılık sistemindeki fazla likiditeyi miktarsal sıkılaştırmayla sterilize ediyoruz. Ayrıca, iç talepteki dengelenmeyi desteklemek amacıyla, seçici kredi sıkılaştırmasını uyguladık. Tüm bunların yanında, piyasa mekanizmasının işlevselliğini yeniden tesis etmek amacıyla, makro ihtiyati politika çerçevesini sadeleştirdik ve Türk lirası mevduat payının artırılmasını destekledik. Makro ihtiyati çerçeveyi, Kur Korumalı Mevduat'a (KKM) geçişi teşvik eden ve kredi kullandırımını sınırlayan menkul kıymet düzenlemelerini kaldırarak sadeleştirdik. Böylece, tahvil ve kredi piyasalarının işlevselliğinin artmasını, getiri eğrisinin normalleşmesini ve parasal aktarımın güçlenmesini sağladık. Diğer taraftan, KKM'nin azalmasına ve TL mevduatın payının artmasına yönelik uygulamalara devam edilmektedir."" Karahan, parasal aktarım mekanizmasının güçlendirilmesi amacıyla, 2023 temmuzdan itibaren zorunlu karşılık düzenlemeleriyle 1 trilyon liradan fazla likidite sterilize edildiğini, ayrıca, dönemsel olarak oluşan geçici likidite fazlasının sterilize edilmesi amacıyla, Türk lirası depo alım ihalelerine başlandığını anlattı. ""KKM'den TL mevduata geçişin desteklenmesiyle parasal aktarımın güçlendirilmesi hedefleniyor"" Bu kapsamda, 2023 yıl sonu itibarıyla 290 milyar lira olan Türk lirası depo alım ihalesi bakiyesinin, ocakta 603 milyar liraya çıktıktan sonra, 5 Şubat itibarıyla 100 milyar liraya gerilediğine işaret eden Karahan, şu ifadeleri kullandı: ""Önümüzdeki dönemde TL likiditesinin ikincil piyasa faizlerine etkileri yakından takip edilecek. TL likidite fazlasının zorunlu karşılıklarla sterilize edilmesi ve sonrasında zorunlu karşılık kaynaklı fonlama maliyetinde meydana gelen artış, TL mevduat faizlerinde aşağı yönlü baskı oluşturmuştur. Bu kapsamda, TL zorunlu karşılıklara, KKM'nin TL mevduata geçişine yönelik hedeflere bağlı olarak faiz uygulanmasına karar verildi. Alınan bu kararla, TL mevduatın payının artırılması ve KKM'den TL mevduata geçişin desteklenmesi ile parasal aktarımın güçlendirilmesi hedeflenmektedir. Politika faizinin ocak ayında ulaştığı seviye ve parasal aktarımı güçlendirmek için atmakta olduğumuz destekleyici adımlarla, dezenflasyonun tesisi için gerekli parasal sıkılık düzeyine ulaştığımızı değerlendiriyoruz."" Karahan, politika faizinin mevcut seviyesinin gerektiği müddetçe sürdürüleceğine dikkati çekerek, bu süreçte iki ana koşul gözetileceğini dile getirdi. Geniş kapsamlı enflasyon beklentisi göstergelerinin takip edileceğini söyleyen Karahan, sözlerini şöyle sürdürdü: ""Enflasyon görünümünde belirgin bir bozulma öngörülmesi halinde, parasal sıkılık gözden geçirilecek. Bu süreçte; enflasyon beklentileri, fiyat belirme davranışları, kamu harcama ve vergi politikası, ücretler, özel tüketim, gibi unsurların enflasyon görünümünde tahminimizden belirgin bir sapmaya yol açacağının anlaşılması durumunda para politikası duruşu sıkılaştırılacak. Parasal sıkılaştırmamız finansal piyasalara hızlı ve güçlü şekilde yansımaktadır."" Karahan, parasal sıkılaştırma sürecinde, kredi ve mevduat faiz oranlarının da yükseldiğini, finansal koşulların sıkılaşmasının sağlandığını anlattı. ""Bireysel kredi büyümesi sıkılaştırma döneminde zayıfladı"" Ticari krediyle mevduat faiz oranları arasındaki geniş negatif farkın ortadan kalkarak normalleştiğine dikkati çeken Karahan, bu süreçte, kredi faizlerinin hızla yükselirken mevduat faizlerindeki artışın daha kademeli gerçekleştiğini belirtti. Ocakta, Türk lirası mevduat faizlerinde sınırlı bir gerileme gözlendiğini anlatan Karahan, şunları kaydetti: ""Öte yandan, öncü veriler, son düzenlememizle birlikte TL mevduat faizlerinin yeniden artmaya başladığına işaret etmektedir. Bireysel kredilere bakıldığında, parasal sıkılaştırmanın etkileri belirgindir. Nitekim, 2023'ün ilk yarısında oldukça güçlü seyreden bireysel kredi büyümesi, takip eden sıkılaştırma döneminde zayıflamıştır. Diğer yandan, aralıkta bireysel kredi kartı bakiyesinde bir ivmelenme görülmüştür. Bunda, dönemsel kampanyaların ve beklenen ücret artışlarının tüketimi öne çekmesi etkili olmuştur. Tüketici kredilerinin, iç talepteki dengelenmeyi tesis edecek hızda normalleşmesini sağlamak, parasal aktarımımız için kritik önemde. Kredi büyümesinde oluşabilecek aşırılıklara izin vermeyeceğiz."" Karahan, ticari kredilerde ise istedikleri sıkılık düzeyinde dengeli bir ilerleyişin söz konusu olduğunu dile getirdi. Reel sektöre sürdürülebilir oranlarda sağlıklı bir kredi akışı sağlanmaya devam ederken, özel bankaların da ticari kredi tarafında, toplam aktif büyüklükleriyle uyumlu olarak daha etkin rol oynadığını ifade eden Karahan, şu değerlendirmede bulundu: ""Mevduat tarafında, parasal sıkılaştırmayla, ağustos sonundan itibaren TL vadeli mevduata güçlü bir geçiş gerçekleşti. Son 5 ayda TL mevduat 2,4 trilyon lira artmış, KKM 910 milyar lira azalmış, yabancı para mevduat 1,3 milyar dolar, parite ve fiyat etkisinden arındırılmış olarak ise 3,6 milyar dolar azalmış. Böylece, TL mevduat payı yüzde 30'lu seviyelerden yüzde 43'e yükselirken, KKM'nin payı yüzde 16'ya geriledi. Ocakta TL mevduat payındaki artışın yavaşladığını gözlemledik. Son yaptığımız düzenlemenin TL mevduat payının artışını destekleyeceğini öngörüyoruz."" Karahan, mevduat faizlerinin ve lira mevduat payının, politika çerçevelerinin önemli bir bileşeni olmaya devam edeceğini kaydetti. Parasal sıkılaştırma ve sadeleştirme adımlarının tahvil piyasasına da olumlu yansıdığına, getiri eğrisini parasal duruşla uyumlu hale getirdiğine işaret eden Karahan, konuşmasını şu sözlerle tamamladı: ""Bu süreçle birlikte, negatif eğimin belirginleşmesi de dikkat çekicidir. Parasal sıkılaşma adımlarımızla uluslararası rezervlerimizdeki artış, bölgemizde artan jeopolitik risklere karşın, piyasa bazlı risk göstergelerinde belirgin iyileşmeyi beraberinde getirdi. Sermaye akımları, ocakla birlikte ivme kaybetse de pozitif düzeyde kalmayı sürdürdü. Sermaye hareketlerindeki olumlu gidişatın da katkısıyla, uluslararası rezervlerimizde ilerleme kaydedildi. 2023 Mayıs'ta 98 milyar dolara gerileyen rezervler, yıl sonunda 40 milyar doların üzerinde artarak, 140 milyar dolar seviyesine ulaştıktan sonra, 2024 Ocak'ta bir miktar geriledi. Aynı dönemde, net rezervlerde de 35 milyar dolar civarında güçlü bir artış gerçekleşti. Piyasa koşullarını yakından takip etmeye ve rezervlerimizi güçlendirmeye devam edeceğiz."""
746,"Brent petrolün varil fiyatı 79,61 dolar","Brent petrolün varili uluslararası piyasalarda 79,61 dolardan işlem görüyor.",Ekonomi,https://www.trthaber.com/haber/ekonomi/brent-petrolun-varil-fiyati-7961-dolar-835448.html,"Dün 79,50 dolara kadar yükselen Brent petrolün varil fiyatı, günü 79,21 dolar seviyesinde tamamladı. Brent petrolün varil fiyatı, bugün saat 09.47 itibarıyla kapanışa göre yüzde 0,50 artışla 79,61 dolar oldu. Aynı dakikalarda Batı Teksas türü (WTI) ham petrolün varili 74,25 dolardan alıcı buldu. Küresel petrol kaynaklarının çoğunun bulunduğu Orta Doğu'da süren çatışmaların petrol arzını sekteye uğratabileceği endişesinin artması fiyatları yukarı yönlü desteklemeye devam ediyor. İsrail Başbakanı Binyamin Netanyahu, ateşkes ve karşılıklı esir takası teklifi sunan Hamas'ın isteklerini kabul etmeyerek Gazze'nin güneyindeki Rafah kentine saldırıya hazırlanması için orduya emir verdiklerini ifade etti. Yemen'deki İran destekli Husiler, ABD ve İngiltere'ye ait savaş uçaklarının Hudeyde kentindeki Ras İsa bölgesine 2 hava saldırısı düzenlediğini bildirdi. Husiler, salı günü Kızıldeniz'de bir ABD ve bir İngiliz gemisini deniz füzeleriyle hedef aldıklarını ve hedefi tam isabet vurduklarını açıklamıştı. Bu süreçte, Kızıldeniz'den geçen gemilerin hedef alınmasından dolayı birçok gemi rotasını değiştirmek zorunda kaldı. Husilerin Kızıldeniz'den geçen İsrail ile ilişkili gemilere yönelik saldırıları sonrasında, Afrika'nın güneyindeki Ümit Burnu'ndan geçen deniz ticaret yolundaki hareketlilik, bir ayda yüzde 67 arttı. Çatışmaların ticaret güzergahını sekteye uğratarak petrol sevkiyatlarını da olumsuz etkileyeceği endişesi fiyatlar üzerinde etkili olmaya devam ediyor. ABD Enerji Enformasyon İdaresi (EIA), dünyanın en çok petrol tüketen ülkesi ABD'de benzin stoklarının 3 milyonun üzerinde azaldığını açıkladı. Ancak benzin stoklarındaki azalış ülkedeki talep iştahının devam ettiğine işaret ederek fiyatların yükselişini destekledi. Öte yandan, ABD'de petrol stoklarının beklentinin üzerinde büyüdüğünü gösteren veriler fiyatların yükselişini kısıtladı. EIA, ülkedeki ticari ham petrol stoklarının geçen hafta yaklaşık 5 milyon 500 bin varil artış kaydettiğini bildirdi. Piyasa beklentisi, stokların 674 bin varil artacağı yönündeydi. Brent petrolde teknik olarak 80,08 ile 80,66 dolar aralığının direnç, 78,64 ile 77,63 dolar aralığının ise destek bölgesi olarak izlenebileceği belirtiliyor."
747,Borsa güne yükselişle başladı,"Borsa İstanbul'da BIST 100 endeksi, güne yüzde 0,22 yükselişle 8.862,37 puandan başladı.",Ekonomi,https://www.trthaber.com/haber/ekonomi/borsa-gune-yukselisle-basladi-835430.html,"Açılışta BIST 100 endeksi, önceki kapanışa göre 19,36 puan ve yüzde 0,22 değer kazanarak 8.862,37 puana çıktı. Bankacılık endeksi yüzde 0,09 ve holding endeksi yüzde 0,32 artış kaydetti. Sektör endeksleri arasında en fazla kazandıran yüzde 0,58 ile iletişim olurken, en çok kaybettiren yüzde 5,22 ile sigorta oldu. Dün, satıcılı bir seyir izleyerek, üst üste 10 gün ile Kasım 2022'den bu yana en uzun yükseliş serisini sonlandıran Borsa İstanbul'da BIST 100 endeksi, günü yüzde 0,29 değer kaybıyla 8.843,01 puandan tamamladı. Endeks, gördüğü en yüksek seviyeyi ise 8.939,72 puana taşıdı. Analistler, küresel pay piyasalarında, merkez bankalarının gelecek dönem politikalarına ilişkin belirsizliklere karşın yoğun bilanço döneminde şirket karlarının beklentilerin üzerinde gelmeyi sürdürmesinin risk algısını törpülediğini ifade etti. Gözler enflasyon raporunda Yurt içinde gözlerin Türkiye Cumhuriyet Merkez Bankasının (TCMB) yeni Başkanı Fatih Karahan'ın ilk ""Enflasyon Raporu"" toplantısına çevrildiğini aktaran analistler, Enflasyon Raporu ve Karahan'ın açıklamalarından alınacak sinyallerin piyasalarda oynaklığı artırabileceğini söyledi.   Analistler, bugün yurt içinde Enflasyon Raporu'nun yanı sıra haftalık para ve banka istatistikleri, yurt dışında ise ABD'de haftalık işsizlik maaşı başvuruları ve toptan eşya stokları verilerinin takip edileceğini belirterek, teknik açıdan BIST 100 endeksinde 8.890 ve 9.000 puanın direnç, 8.750 ve 8.620 seviyelerinin destek konumunda olduğunu kaydetti."
748,VİOP'ta endeks kontratı güne yatay seyirle başladı,"Borsa İstanbul Vadeli İşlem ve Opsiyon Piyasası'nda (VİOP) aralık vadeli BIST 30 endeksine dayalı kontrat, güne yatay seyirle 9.640,25 puandan başladı.",Ekonomi,https://www.trthaber.com/haber/ekonomi/viopta-endeks-kontrati-gune-yatay-seyirle-basladi-835416.html,"Şubat vadeli endeks kontratı, açılış seansında önceki normal seans kapanışın hemen altında 9.640,25 seviyesinden işlem gördü. Dün, satıcılı bir seyir izleyen endeks kontratı, normal seansı önceki kapanışının yüzde 0,2 altında 9.640,75 puandan tamamladı. Endeks kontratı, akşam seansında 9.641,75 puan oldu. Analistler, küresel pay piyasalarında, merkez bankalarının gelecek dönem politikalarına ilişkin belirsizliklere karşın yoğun bilanço döneminde şirket karlarının beklentilerin üzerinde gelmeyi sürdürmesinin risk algısını törpülediğini ifade etti. Yurt içinde gözlerin Türkiye Cumhuriyet Merkez Bankasının (TCMB) yeni Başkanı Fatih Karahan'ın ilk ""Enflasyon Raporu"" toplantısına çevrildiğini aktaran analistler, Enflasyon Raporu ve Karahan'ın açıklamalarından alınacak sinyallerin piyasalarda oynaklığı artırabileceğini söyledi. Analistler, bugün yurt içinde Enflasyon Raporu'nun yanı sıra haftalık para ve banka istatistikleri, yurt dışında ise ABD'de haftalık işsizlik maaşı başvuruları ve toptan eşya stokları verilerinin takip edileceğini belirterek, teknik açıdan endeks kontratında 9.600 ve 9.500 seviyelerinin destek, 9.700 ve 9.800 puanın direnç konumunda olduğunu kaydetti."
749,Türkiye demir yolunda uluslararası koridorlara odaklanacak,"Ulaştırma ve Altyapı Bakanı Abdulkadir Uraloğlu, Türkiye'deki demir yollarında kapasite artıracaklarını ve belirli noktalarda karşılıklı geçiş kuracaklarını belirterek, ""Demir yolunda ilk etapta uluslararası koridorları tamamlama gayretindeyiz. Kalkınma Yolu'nun Türkiye'deki devamını bitireceğiz"" dedi.",Ekonomi,https://www.trthaber.com/haber/ekonomi/turkiye-demir-yolunda-uluslararasi-koridorlara-odaklanacak-835412.html,"Bakan Uraloğlu, Türkiye'den geçecek ve üzerinde yük geçişi sağlayacak koridorların ülke için önemli avantajlar getireceğini söyledi. Son dönemde gündeme gelen ve yapıldığında İpek Yolu'nun devamı niteliğinde olacak Zengezur Koridoru'nun geçeceği güzergahları ihya edeceğini vurgulayan Uraloğlu, İran'ın da bu koridorun kendi topraklarından geçmesini istediğini bildirdi. Zengezur Koridoru'nun kıymetli olduğuna dikkati çeken Uraloğlu, ""Aklıselim olan bu koridorun kendi topraklarından geçmesini ister."" ifadesini kullandı. Fav Limanı'ndan 1200 kilometrelik otoban ve demir yolu uzanacak Kalkınma Yolu Projesi'nin önemine işaret eden Uraloğlu, ""Kalkınma Yolu'nu hayata geçirdiğimiz zaman çevre ülkelerinin ilgisini çekecek. Yol yapıldığında Irak'ın güvenliğine katkı sağlayacak. Şu an Süveyş Kanalı'ndan 35 günde yapılan bir nakliyenin süresi 25 güne düşüyor. 10 gün çok uzun bir süre."" diye konuştu. Uraloğlu, Türkiye'nin demir yolu projelerine ilişkin uygun şartlarda kredi bulabildiğini belirterek, bunun ülke için kıymetli olduğunu dile getirdi. Türkiye'deki demir yollarında kapasiteyi artıracaklarını ve belirli noktalarda karşılıklı geçiş kuracaklarını vurgulayan Uraloğlu, şu değerlendirmede bulundu: ""Demir yolunda ilk etapta uluslararası koridorları tamamlama gayretindeyiz. Kalkınma Yolu'nun Türkiye'deki devamını bitireceğiz. Doğu Asya ve Basra Körfezi ülkelerinden Irak'ın güneyinde inşa edilen Fav Limanı'na gelecek yükler Türkiye'ye, buradan Avrupa'ya ulaştırılacak. Bu amaçla 2022'nin başında altyapı çalışmalarına başlanan ve 4 yılda tamamlanması öngörülen projeyle Fav Limanı'ndan ülkemize ulaşacak yaklaşık 1200 kilometrelik çift yönlü otoban ve demir yolu inşa edilmesi planlanıyor. Bu yatırımın maliyetinin yaklaşık 16 milyar dolar olması bekleniyor. İlerleyen zamanlarda projeye gaz ve petrol boru hatlarının da dahil edilmesi öngörülüyor."" Kalkınma Yolu hattındaki demir yolu için 5,8 milyar dolar harcanacak Türkiye'den geçecek Kalkınma Yolu'nun demir ve kara yolu olarak Basra Körfezi'nden Avrupa'ya yük ve yolcu taşıyacağını vurgulayan Uraloğlu, Türkiye'de Ovaköy (Hudut)-Nusaybin-Mardin-Şanlıurfa-Gaziantep-Adana-Mersin (Yenice)-Ulukışla-Karaman-Konya-Afyonkarahisar-Eskişehir-Gebze-İstanbul-Edirne güzergahının kullanmasının planlandığını anlattı. Uraloğlu, şu bilgiyi verdi: ""Bu güzergah toplam 2 bin 88 kilometre. Koridor üzerindeki hat kapasitesinin artırılması amacıyla yeni çift hat ve ikinci hat yapımlarıyla eksik kalan kesimlerdeki elektrifikasyon ve sinyalizasyon çalışmaları yapılıyor. Koridorun 1034 kilometrelik kısmının 689 kilometresinde hızlı tren hattı, 345 kilometresinde elektrifikasyon ve sinyalizasyon yapım çalışmaları devam ediyor. Proje çalışmaları büyük ölçüde tamamlanan 615 kilometrelik yeni demir yolu hattında ise yapıma yönelik planlama çalışmaları sürdürülüyor. Ülkemizin Kalkınma Yolu koridoru üzerinde planlanan yeni demir yolu hatları için 5,8 milyar dolarlık ilave yatırım yapılması öngörülüyor."" Kalkınma Yolu Projesi'nin tasarımları tamamlandı Uraloğlu, Türkiye ile Irak arasında tesis edilmesi düşünülen doğrudan demir yolu bağlantısının Irak'tan ülke sınırına kadar olan kısmının da Kalkınma Yolu Projesi'nin bir parçasını oluşturduğunu dile getirdi. Türkiye tarafında ""Nusaybin-Cizre-Silopi-Ovaköy"" Irak tarafında ise ""Rabiyya-Fişhabur"" olarak öngördükleri hat kapsamında, ülke sınırları içindeki kesimle ilgili yaklaşık 130 kilometrelik projenin hazır olduğunu vurgulayan Uraloğlu, şunları kaydetti: ""Kalkınma Yolu Projesi'nin danışman firması tasarımlarını 2023'ün başı itibarıyla tamamladı. Ayrıca 'Kalkınma Koridoru'nun ülkemizdeki kara yolu geçişinin ise 1912 kilometre olması planlandı. Halihazırda Kapıkule-Şanlıurfa hattında 1592 kilometrelik kısımda mevcut otoyolla bağlantı sağlanacak. Bununla birlikte, Kalkınma Koridoru kapsamında Şanlıurfa ile Ovaköy arasında 320 kilometrelik yeni otoyol yatırımı planlanıyor. Bu otoyol yatırımının da yaklaşık 2 milyar dolar yatırım bedeli bulunuyor."" Yavuz Sultan Selim Köprüsü'nden geçecek tren projesi Yavuz Selim Köprüsü'nden geçecek tren hattı projesinin bittiği bilgisini veren Uraloğlu, ""Birleşik Arap Emirlikleri ile kredi noktasında konuşuyoruz. Cumhurbaşkanı'mızın bu ay ülkeye ziyarette bu konuda bir mesafe alabiliriz. Bu yıl içinde ihalesini yapar, başlarız."" diye konuştu. Uraloğlu, Avrupa Yatırım Bankası'nın 23 milyar dolarlık Orta Koridor'a kredi verme konusunda ciddi bir aşama kaydedildiğini de sözlerine ekledi."
