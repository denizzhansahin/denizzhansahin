,Baslik,Ozet,Kategori,Link,Icerik
0,'Sıfır Atık Projesi' ile ilgili genelge Resmi Gazete'de yayımlandı,"Cumhurbaşkanı Recep Tayyip Erdoğan'ın eşi Emine Erdoğan'ın başlattığı 'Sıfır Atık' projesiyle ilgili genelge, Resmi Gazete'de yayımlandı.",Çevre,https://www.trthaber.com/haber/cevre/sifir-atik-projesi-ile-ilgili-genelge-resmi-gazetede-yayimlandi-848293.html,"Cumhurbaşkanı Recep Tayyip Erdoğan'ın imzasıyla Resmi Gazete'de yayımlanan genelge şöyle: ""Gelecek nesillere yaşanılabilir bir dünya bırakmak gayesiyle sıfır atık çalışmaları kararlılıkla devam etmektedir. Bu kapsamda bina ve yerleşkeler ile mahalli idarelerde oluşturulacak sıfır atık yönetim sisteminin 9/8/1983 tarihli ve 2872 sayılı Çevre Kanunu, 12/7/2019 tarihli ve 30829 sayılı Resmi Gazete'de yayımlanarak yürürlüğe giren Sıfır Atık Yönetmeliği ve ilgili diğer mevzuata uygun olarak kurulması gerekmekte olup bu sistemi kurmayan, kurup sıfır atık belgesi almayan ve/veya sıfır atık belgesi bulunmasına rağmen sıfır atık yönetim sistemini etkin bir şekilde uygulamayan bina ve yerleşkeler ile mahalli idarelerde sıfır atık sistemi ile ilgili eksiklikler giderilecek, gerekli denetim ve takip titizlikle yapılacak, yükümlülüklerini yerine getirmekten imtina edenlere ilgili mevzuat hükümleri uyarınca idari yaptırım uygulanacaktır. Ayrıca Çevre, Şehircilik ve İklim Değişikliği Bakanlığı tarafından belirlenecek usul ve esaslar çerçevesinde ilgili kamu kurum ve kuruluşlarıyla birlikte 30 Mart Uluslararası Sıfır Atık Günü kapsamında etkinlikler düzenlenecektir. Söz konusu etkinliklerden Cumhurbaşkanlığınca belirlenecekler, Cumhurbaşkanlığı himayesinde yapılabilecektir. Bu çerçevede tertiplenecek etkinliklerin en iyi şekilde gerçekleştirilebilmesi, sıfır atık yönetim sisteminin gerek bina ve yerleşkelerde gerekse mahalli idarelerde uygulanması noktasında çalışmaların hızlandırılması için ihtiyaç duyulacak her türlü destek ve yardımın tüm kamu kurum ve kuruluşlarınca yerine getirilmesi hususunda bilgilerini ve gereğini rica ederim."""
1,"Türkiye, denizcilik sektöründe biyoyakıt kullanımına başlıyor","Türkiye, küresel iklim değişikliğine etkisi nedeniyle fosil yakıtlara alternatif olarak tercih edilen biyoyakıtları, denizcilik sektöründe kullanmaya hazırlanıyor.",Çevre,https://www.trthaber.com/haber/cevre/turkiye-denizcilik-sektorunde-biyoyakit-kullanimina-basliyor-847741.html,"Enerji Piyasası Düzenleme Kurumu (EPDK) yetkililerinden edinilen bilgiye göre, Petrol Piyasası Lisans Yönetmeliği, Petrol Piyasasında Uygulanacak Teknik Kriterler Hakkında Yönetmelik ve ilgili diğer Kurul Kararında yapılan değişikliklerle Türkiye'de biyoyakıt türlerinden biodizelin denizcilik yakıtı olarak kullanılabilmesinin yolu açılıyor. Söz konusu değişiklikler kapsamında yerli ve sürdürülebilir kaynaklardan üretilen 'sürdürülebilir denizcilik harmanlama bileşenleri' yüzde 30 oranına kadar denizcilik yakıtlarının hazırlanması aşamasında kullanılabilecek. İlk aşamada yıllık 10 bin ton harmanlama bileşeninin, denizcilik sektöründe kullanılması öngörülüyor. Böylelikle denizcilik sektöründe ithal kaynaklı fosil yakıtlar yerine Türkiye'de üretilmiş biyoyakıtların kullanımı başlayacak. Bu düzenlemeler, 7 Ekim 2021'de Cumhurbaşkanlığı Kararı ve tarafı olunan Paris Anlaşması ile getirilen yükümlülüklere uyum sağlanması ve Cumhurbaşkanı Recep Tayyip Erdoğan tarafından açıklanan Türkiye'nin 2053 için net sıfır emisyon hedefi doğrultusunda önemli bir adım olarak değerlendiriliyor. Harmanlama bileşenlerin üretimde atıkların kullanılması sayesinde Türkiye'nin sıfır atık politikalarına da önemli bir katkı sağlanması bekleniyor. Fosil yakıtların yerine kullanılabilen ve genellikle biyolojik kaynaklardan elde edilen biyoyakıtlar denizcilik sektörünün uluslararası alanda rekabet gücüne de önemli bir katkı sağlanması hedefleniyor. Denizcilik yakıtlarında biyoyakıt kullanılabilmesine ilişkin düzenlemeler Resmi Gazete'de yayımlandıktan sonra yürürlüğe girecek. EPDK, geçen yılın başında ise havacılık sektöründe biyoyakıtların kullanımına imkan verecek mevzuat düzenlemeleri devreye almıştı. 1,5 milyar litrenin üzerinde akaryakıt yerli ve yenilenebilir kaynaklardan üretildi Kurum 2013'te benzin türü akaryakıta ve 2018'de ise motorin türü akaryakıtlara biyoyakıt eklenmesi zorunluluğunu ilişkin çeşitli düzenlemeleri hayata geçirmişti. Söz konusu düzenlemeler ile birlikte bugüne kadar toplamda 1,5 milyar litrenin üzerinde akaryakıtın yerli ve yenilenebilir kaynaklardan üretilmesi sağlanırken yaklaşık 1 milyar dolar seviyesinde ithal ikamesi de sağlanmış oldu. Türkiye'de denizcilik sektöründe alternatif yakıtların kullanımı oldukça önem taşıyor uluslararası raporlardan derlenen verilere göre, Avrupa Birliği Emisyon Ticareti Sistemi (AB ETS) 1 Ocak 2024 tarihi itibarıyla deniz taşımacılığı kaynaklı sera gazlarını kapsayacak şekilde genişletildi. AB içinde ve AB'den veya AB'ye yapılan deniz yolu taşımacılığı sistem kapsamında yer alıyor. Deniz taşımacılığı kaynaklı karbondioksitin 2024 için yüzde 40'ı 2025 için yüzde 70'i ve 2026 ve sonrasında tümünün hesaplamalara dahil edilmesi öngörülüyor. Buna göre denizcilik sektöründen kaynaklı emisyonun ya alternatif yakıtlar kullanılarak ortadan kaldırılması ya da AB ETS sisteminden ortadan kaldırılamayan miktar için kredi alınması gerekiyor. Denizcilik sektörünün 2026 için 8,2 milyar avro tutarında kredi almasının gerekeceği tahmin ediliyor. Dolayısıyla denizcilik sektöründe fosil kaynaklı olmayan yakıt arayışları yoğun bir şekilde devam ediyor. Türkiye'nin AB ülkelerine ve AB ülkelerinden Türkiye'ye gerçekleştirilen denizyolu taşımacılığı da bu düzenlemeden etkilenmesi kaçınılmaz görülüyor. Buna göre hem Türkiye'de faaliyet gösteren taşımacılık şirketlerinin hem de Türkiye'nin karasularında faaliyet gösteren ihrakiye teslim şirketlerinin uluslararası rekabette zarar görmemeleri açısından denizcilik sektöründe alternatif yakıtların kullanımı oldukça önem taşıyor."
2,"Kızılhaç, dünya genelinde her 4 kişiden 1'inin güvenli içme suyuna erişemediğini bildirdi","Uluslararası Kızılhaç Komitesi (ICRC), dünya genelinde her 4 kişiden 1'inin güvenli bir şekilde yönetilen içme suyuna erişemediğini ve çatışma bölgelerinde buna erişmenin imkansız olduğunu belirtti.",Çevre,https://www.trthaber.com/haber/cevre/kizilhac-dunya-genelinde-her-4-kisiden-1inin-guvenli-icme-suyuna-erisemedigini-bildirdi-846171.html,"ICRC'nin X sosyal medya platformundan güvenli içme suyuna erişime ilişkin paylaşımda bulunuldu. ""Dünya genelindeki her 4 kişiden 1'i güvenli bir şekilde yönetilen içme suyuna erişemiyor. Silahlı çatışma bölgelerinde güvenli su bulmak neredeyse imkansız."" ifadeleri yer alan paylaşımda, 2023'te silahlı çatışmalardan etkilenen 37 ülkede 30 milyondan fazla kişinin suya erişimini iyileştirmek için çalışmalar yürüttüğü de kaydedildi."
3,Pet şişeden içilen su mu plastik mi?,"Yaşamın kaynağı olan su, hastalıklara kapı mı aralıyor? Bu soruyu akıllara getiren ABD'de yapılan yeni bir araştırma. 1 litrelik pet şişedeki suda yaklaşık 240 bin nanoplastik tespit edildi. Nanoplastikler, plastiklerin parçalanmasıyla oluşuyor. Bu küçücük parçaların ağız yoluyla vücuda alınmasının hastalıklara davetiye çıkardığı belirtiliyor.",Çevre,https://www.trthaber.com/haber/cevre/pet-siseden-icilen-su-mu-plastik-mi-845408.html,"Plastik ürünler günümüz dünyasının vazgeçilmez gereçlerinden biri. Özellikle tek kullanımlık ürünler kolaylık sağladığı gerekçesiyle sıklıkla tercih ediliyor.  Birleşmiş Milletler (BM) verilerine göre dünya genelinde her yıl 500 milyar plastik poşet kullanılıyor, dakikada 1 milyon plastik şişe satılıyor. İnsan kaynaklı atıkların yüzde 10'unu plastikler meydana getirirken, bunların yüzde 50'sini tek kullanımlık ambalajlar oluşturuyor. Ancak bu plastik ürünler hayatımızı kolaylaştırırken aynı zamanda da doğanın dengesini bozuyor, canlıların yaşamını tehlikeye sokuyor. İnsan yaşamı için nasıl bir risk barındırdığını gösteren son örnek ise ABD’de yapılan bir araştırma oldu. Columbia Üniversitesi’ndeki çalışmada bilim insanları, yeni bir yöntemle metrenin milyarda biri ölçeğinde ölçülebilen partikülleri tanımlamayı başardı. Bu sayede bir litrelik pet şişedeki suda yaklaşık 240 bin nanoplastik bulunduğu tespit edildi. Peki bu bizler için ne anlama geliyor? İçme suyu ile vücuda alınan bu plastiklerin etkileri neler? Çanakkale Onsekiz Mart Üniversitesi Sağlık Hizmetleri Meslek Yüksek Okulu Öğretim Üyesi Doç. Dr. Ahmet Ali Berber ile bu sorulara yanıt aradık. {ilgili-metin-[{title}İnsanlarda birçok doku ve organlara hatta hücrelere kadar nüfuz edebilen bir maddeden bahsediyoruz. Dolayısıyla ortalama bir insanın günde 2 litre su içtiğini düşünürsek 450 bin nanoplastiği sindirime aldığını ve oradan da dolaşıma sokarak tüm vücudu gezdiğini söyleyebiliriz. {title}{source}ÇOMÜ Sağlık Hizmetleri Meslek Yüksek Okulu Öğretim Üyesi Doç. Dr. Ahmet Ali Berber{source}{theme}red{theme}]} Mikro ve nanoplastik ne demek? Araştırmayı değerlendirmeden önce mikroplastik ve nanoplastiğin ne olduğunu anlamakta fayda var. “Mikroplastikler, boyutları 5 milimetreden küçük olan plastik parçalarıdır. Bunların giderek parçalanması ve boyutlarının daha da küçülmesiyle (100 nanometre) nanoplastikler meydana geliyor” diyor Doç. Dr. Ahmet Ali Berber. Mikro ve nanoplastiklerin kaynağını ise şöyle anlatıyor: “Mikro ve nanoplastikler çevremizde sıkça gördüğümüz atık plastiklerin fiziksel olarak parçalanmasıyla oluşurlar. Ayrıca marin boyalar, kozmetik ürünleri, yol boyaları, inşaat ürünleri, tekstil ürünleri, araç lastiklerinden kopan parçalar ve pellet şeklinde sanayi sektöründen kaynaklı olarak çevreye karışabilirler.”    “Nano ve mikroplastikler genetik hasara neden oluyor” Doç. Dr. Berber, özellikle sucul ekosisteme karışan nano ve mikroplastiklere dikkat çekiyor. Birçok sucul canlı tarafından bunların besin olarak algılandığını ve vücut içerisine alındığını ifade ediyor. Bunun da solunum, beslenme, büyüme, üreme gibi fizyolojik fonksiyonlar üzerinde önemli etkiler yapabileceğini vurguluyor. Son yıllarda yapılan çalışmalarda insan kanında, birçok organda hatta testis ve plasentada bile plastik parçacıklarının tespit edildiğini söyleyen Berber, insan vücudu üzerindeki etkilerini şöyle anlatıyor: “İnsanda bu plastik parçacıkların fizyolojik fonksiyonlar üzerine de önemli etkiler yaptığını söyleyebilirim. Örneğin, mikro ve nanoplastiklerle yaptığımız deneylerde birçok sucul canlıda (karides, su piresi, balık) ve insanda, nano ile mikroplastiklerin genetik anlamda hasara neden olduklarını ve DNA da kırıklar meydana getirdiklerini tespit ettik. İnsanların nanoplastik partiküllerini bünyelerine almalarının en önemli yolu onların yutulmasıdır. Mikro ve nanoplastiklerin yutulmasından, emiliminden kaynaklanan; nanoplastiklerin neden olduğu toksisite, bunlara adsorbe olan kimyasalların toksisitesi ve yine adsorbe olan patojenlerin ve parazit vektörlerin neden olduğu çeşitli olumsuz sağlık sorunları mevcuttur. Nanoplastik partikülleri insan vücuduna girdikten sonra, hücre içi moleküller ile etkileşime girebilir veya kalıcı organik kirleticiler (KOK'lar) gibi nanoplastiklere adsorbe olan maddeleri doğrudan sitoplazmaya taşıyabilirler. Bu da KOK'ların insan hücrelerinde depo edilebileceğini ve toksikolojik etkiye sahip olabilecekleri anlamına gelmektedir.”   Son araştırma bize ne anlatıyor? Şimdi gelelim ABD’deki yeni araştırmaya… Doç. Dr. Berber’in değerlendirmesi, “Bu sonuçları elde etmek için geliştirilen teknoloji harika olsa da elde edilen sonuçlar gerçekten ürkütücü” şeklinde. Mikro ve nanoplastik dünyasının kapılarını açacak bir çalışma olduğunu söyleyen Doç. Dr. Berber, “Bu çalışmadan sonra suda, canlı organizma dokularında ve birçok alanda nano ve mikroplastiklerin sayısı, yoğunluğu ve türünü test etme fırsatı doğdu. Üreticiler, tüketiciler için referans kaynağı olacak bir çalışma” diyor. Pet şişedeki suyun içindeki nanoplastik oranının neden önemli olduğunu, yol açabileceği fizyolojik problemlerle açıklıyor: “İnsanlarda birçok doku ve organlara hatta hücrelere kadar nüfuz edebilen bir maddeden bahsediyoruz. Dolayısıyla ortalama bir insanın günde 2 litre su içtiğini düşünürsek 450 bin nanoplastiği sindirime aldığını ve oradan da dolaşıma sokarak tüm vücudu gezdiğini söyleyebiliriz. Bunun neticesinde birikim olabilir, gelecekte şimdiden öngörülemeyecek fizyolojik problemlere neden olabilir. Yayınlanma aşamasında olan bir çalışmamızda nanoplastiklerin insan lenfositlerinde DNA hasarı meydana getirdiğini tespit ettik. Ayrıca nanoplastiklerin hücresel boyutta oksidatif strese de neden olduğu bilinmektedir.”    Tek kullanımlık plastik ürünler risk düzeyini katlıyor Aşırı ısı ve sıcaklıkta yapısı bozulmaya başlayan plastiklerin insan sağlığı için tehdit oluşturduğunu söyleyen Doç. Dr. Berber, en çok da tek kullanımlık ürünlere dikkati çekiyor: “Çokça tercih edilen kullan at plastikler için risk daha fazla. Bu tek kullanımlık plastikler ucuzluğu, kullanım rahatlığı, her yerde satışının olması dolayısıyla tercih edilse de kullanımından sonra çöp haline dönüşmesi, çevrede çok fazla birikmesi ve bilinçsiz kullanımı daha büyük sorunlara dönüşmekte. Tek kullanımlık plastikler rüzgar, yağmur, güneş gibi etkenlerle nanoplastiklere dönüşebiliyor. Çevremizde gördüğümüz plastik çöplerin çoğunluğu tek kullanımlık ürünlerdir ve bu ürünlerin kullanımı çılgınlık boyutuna ulaşmaktadır.” Mikro ve nanoplastikler riskinin önüne geçmek için neler yapılmalı? Doç. Dr. Berber, “Nanoplastikler deniz ve su yaşamı üzerinde bakteri, alg, eklembacaklılar, derisidikenliler, çift kabuklular, rotiferler ve balıklar dahil olmak üzere birçok organizmayı olumsuz etkiliyor” diyerek sadece insanın değil tüm canlıların hedef olduğunu da aktarıyor. Bir de karasal yaşama değiniyor. Topraktaki nanoplastik miktarının artmasının tarımsal faaliyetleri, bitkileri ve hayvanları da olumsuz etkilediğini belirtiyor.    Peki bu tehlikeyi önlemek mümkün mü? Berber’e göre nanoplastikler ile ilgili olarak insan çalışmaları oldukça az. Bu çalışmaların sayısının artırılması gerekiyor. Plastik üretiminin devamlı artma eğiliminde olduğunun altını çizen Berber, mikro ve nanoplastiklerin besin zincirindeki kütlesinin de artacağına vurgu yapıyor. Alınabilecek önlemleri ise şöyle sıralıyor: “Artan kullanımın önüne geçilmesinin yanında mikro ve nanoplastiklerin doğadaki miktarının azaltılması için tekstil fibrillerinden nano ve mikroplastiklerin engellenmesi için özellikle çamaşır, bulaşık makinesi gibi cihazlara daha iyi filtrasyon sisteminin getirilmesi gerekmektedir. Deniz taşımacılığı ve balıkçılık sektöründen her yıl gelen yaklaşık 1,2 milyon ton plastik için daha sıkı denetimlerin yapılarak bu rakamın azaltılması lazım.    Geri dönüşümün teşvik edilmesi ve insanların mikro ve nanoplastiklerle ilgili bilgilendirilmesi plastik kirliliğinin önüne geçilmesinde etkili olabilecektir. Tek kullanımlık plastiklerin azaltılması ya da çevreye zararlı olmayan maddelerden oluşan kullan at ambalajların oluşturulması gerekmektedir. Bu durum da dolaylı olarak bitki, hayvan ve insanların plastiklerden olumsuz etkilenmesini azaltacaktır. Nanoplastiklerin çevresel etkilerini daha iyi anlamak ve bu kirliliği azaltmak için daha fazla araştırmaya ihtiyaç vardır. Bu süreçte, plastik kullanımını azaltmak, geri dönüşümü teşvik etmek ve çevre dostu alternatifler geliştirmek önemli adımlardır.”
 "
4,Japonya'da kimyasal madde taşıyan tanker alabora oldu,Güney Kore bandıralı kimyasal madde taşıyan tankerin Japonya'nın batı kıyısı açıklarında alabora olduğu ve mürettebattaki 5 kişinin arandığı bildirildi.,Çevre,https://www.trthaber.com/haber/cevre/japonyada-kimyasal-madde-tasiyan-tanker-alabora-oldu-845382.html,"Devlet televizyonu NHK'nin haberine göre, batıdaki Yamaguçi eyaletinin Şimonoseki kenti açıklarında Güney Kore bandıralı kimyasal madde tankeri alabora oldu. ""KEOYOUNG SUN"" isimli 870 tonluk tankerden yapılan yardım çağrısında, Şimonoseki açıklarında Mutsure Adası'nın kuzeybatısına demirleyen tankerin alabora olduğu belirtildi. Güney Kore merkezli Yonhap ajansının haberinde, tankerin kuvvetli rüzgar ve yüksek dalgalar nedeniyle ada açıklarına demirlediği aktarıldı. Olay esnasında tankerde 8 Endonezyalı, 2 Güney Koreli ve 1 Çinli toplam 11 mürettebatın bulunduğu ve 6'sının kurtarıldığı bilgisi paylaşıldı. Kyodo ajansının yerel yetkililere dayandırdığı haberine göre, uçak ve devriye gemileri vasıtasıyla kayıp 5 kişi için arama kurtarma faaliyetleri sürüyor. Japonya Sahil Güvenliği, 68,8 metre uzunluğa ve 10,6 metre genişliğe sahip tankerin 980 ton akrilik asit taşıdığını bildirdi. NHK'nin haberinde, yerel meteoroloji ofisinin, olayın meydana geldiği bölgeye yönelik kuvvetli rüzgar ve yüksek dalga uyarıları yaptığı ifade edildi."
5,Leylek ormanı şenlendi: 7 bin kilometre uçup geldiler,"Afrika’dan 7 bin kilometre yol kat ederek Kızılırmak Deltası Kuş Cenneti’ne gelen leylekler, apartmanı andıran ‘Leylek ormanı’na yerleşti.",Çevre,https://www.trthaber.com/haber/cevre/leylek-ormani-senlendi-7-bin-kilometre-ucup-geldiler-845098.html,"Leyleklerin, Kızılırmak Deltası Kuş Cenneti sınırları içerisinde Samsun Bafra Doğanca Mahallesi mevkiinde ağaçlarda oluşturdukları kat kat yuvalar adeta leylek apartmanını andırıyor. Leylek ormanına dişilerinden önce gelen ve yuvalarını tamir eden erkek leyleklerden sonra dişi leylekler de geldi. Bölgede 5 ay kalacak leylekler yavrularını büyüttükten sonra ağustos ayı sonunda daha sıcak ülkelere uçacaklar.    Leylek ormanını gezen emekli öğretmen Nejdet Sungur, “Hobi olarak boş zamanlarımda 7- 8 yıldır kuş fotoğrafçılığı yapıyorum. Havalar güzel olduğu zamanlarda genelde bu bölgeye geliyorum, kuşların fotoğrafını çekiyorum. Leylekler benim de takip ettiğim kuşlardan birisi. Özellikle yavrularını besleme anları da çok güzel. Buradaki kuleye çıkarak yavrularının beslenmesi izlenebildiği için çok keyifli oluyor"" dedi.    Sungur, buranın Samsun halkı için bir nimet olupuna vurgu yaparak sözlerini şöyle tamamladı: ""Normalde leyleklerin yuvası yukarıda olduğu için aşağıdan o yavrularını besleme ya da birlikte vakit geçirme çok görünmüyor. Kuleye çıkarak yuvaların içerisi görülüyor. Böylece o güzel anlara şahit olmak mümkün oluyor. Herkese tavsiye ediyorum, insanlarımızın doğaya çıkıp buraya gelip bu güzellikleri görmesi iyi olur diye düşünüyorum” "
6,Bakan Bayraktar: Türkiye 30 yılda karbon emisyonlarını nötr hale getirecek,"Bakan Bayraktar, ""Türkiye 30 yılda karbon emisyonlarını nötr hale getirecek ve daha çevreci, daha yeşil daha çok yenilenebilir enerjiyi kullanan bir ülke haline gelecek"" açıklamasını yaptı.",Çevre,https://www.trthaber.com/haber/cevre/bakan-bayraktar-turkiye-30-yilda-karbon-emisyonlarini-notr-hale-getirecek-844536.html,"Enerji ve Tabii Kaynaklar Bakanı Alparslan Bayraktar, AK Parti İl Gençlik Kollarının Konak'ta bir otelde düzenlediği ""Gençlik Sofrası"" sahur programına katıldı. Bayraktar, burada yaptığı konuşmada, Türkiye'nin enerji vizyonunu ve Türkiye Yüzyılı'na dair hedeflerini anlattı. Türkiye'nin büyüyen ekonomisi, genç ve dinamik nüfusuyla artan enerji talebi en önemli konulardan biri olduğunu belirten Bayraktar, ülkenin ciddi bir enerji talebi olduğunu, öncelikli görevlerinin bu artan enerji talebini karşılamak olduğunu söyledi. Türkiye ekonomisinin ise en önemli konularından birinin enerjideki dışa bağımlılık olduğunu belirten Bayraktar, şunları kaydetti: ""Türkiye maalesef kullandığı enerjinin yaklaşık üçte ikisini ithal ediyor. Doğal gazın neredeyse tamamını, petrolün yüzde 92'sini, kömürünü ve madenlerini büyük bir kısmını maalesef ithal etmek yoluyla karşılıyor ve bu nedenle her sene biz enerjiye ve maden ithalatına 10 milyar dolarlık bir fatura ödüyoruz. Şimdi bu faturaları ödeyerek maalesef cari açık veriyoruz ve bu cari açık bizim ekonomimizdeki en kırılgan, bizi en zorlayan konulardan biri haline geliyor.""    Bayraktar, artan enerji talebini ve dışa bağımlılığı düşürmekle ilgili gece gündüz çalıştıklarını vurguladı. Cumhurbaşkanı Recep Tayyip Erdoğan'ın önlerine çok büyük bir hedef koyduğunu kaydeden Bayraktar, ""Türkiye önümüzdeki 30 yılda karbon nötr bir ekonomi olacak. Ne demek? Türkiye 30 yılda karbon emisyonlarını nötr hale getirecek ve daha çevreci, daha yeşil daha çok yenilenebilir enerjiyi kullanan bir ülke haline gelecek."" diye konuştu. İzmir'de özellikle rüzgar enerjisinin son derece yüksek potansiyele sahip olduğunu ifade eden Bayraktar, jeotermal, biokütle enerjisini mutlaka en üst seviyede ekonomiye kazandırılması gerektiğinin altını çizdi. Bayraktar, ülkenin doğal gaz ve petrolde olan dışa bağımlılığını düşürmek için milli enerji ve maden politikası vizyonu çerçevesinde çalışma yürüttüklerini belirterek şöyle devam etti: ""Akdeniz'de, Karadeniz'de doğal gaz ve petrol araması yaptık. 2016'da kendi gemilerimizle başladığımız ve şu anda dünyanın en büyük filosuna sahip olduğumuz Fatih, Yavuz, Kanuni ve Abdülhamit Han gemileriyle Karadeniz'de ve Akdeniz'de gidilmedik yer adeta bırakmadık."" Bayraktar, birilerinin bulamazlar, yapamazlar demelerine rağmen Karadeniz'de, Sakarya gaz sahası adını verilen sahada 2 bin 100 metre deniz derinliğinde gazın bulunduğunu borularla, Zonguldak Filyos Limanı'na getirildiğini ve Türkiye'de 1,4 milyon hane halkına yetecek kadar doğal gazı ürettiklerini söyledi. Bayraktar, Şırnak'ta, Gabar'da günde 37 bin varil petrol üretildiğini belirterek şunları söyledi: ""İnşallah 2024 sonunda bunu 100 bin varile çıkaracağız ama ülkemiz çok büyük, ekonomimiz büyüyor, ihtiyaçlarımız artıyor. Dolayısıyla bizim daha çok Gabar keşfine daha çok Sakarya gaz keşfe ihtiyacımız var. Gece gündüz çalışmaya, gayret etmeye devam edeceğiz. Biz 2053'te, yani önümüzdeki 30 yılda hem karbon nötr olmak hem de Türkiye'yi enerjide bağımsız kılmak, dışa bağımlılığımızı bitirmek hedefiyle yola devam edeceğiz.""    Türkiye'nin nükleer enerji alanında da Mersin Akkuyu'da nükleer santral yaptıklarını kaydeden Bayraktar, şunları kaydetti: ""2010 yılında uluslararası anlaşma yoluyla Rusya Federasyonu ile yapılan anlaşma çerçevesinde biz şu anda Mersin Akkuyu'da nükleer santral yapıyoruz. Kimileri bize nükleer santral yapmayın, nükleer ihtiyaç yok, gerek yok şöyle tehlikeli, böyle tehlikeli derken ne oldu biliyor musunuz? Sadece birkaç ay önce Dubai'de Birleşmiş Milletler Çevre Konferansı'nda bütün dünyanın gelişmiş ülkeleri dediler ki, dünyanın iklim değişikliğiyle mücadele edebilmesi için küresel ısınmayla mücadele edebilmesi için mevcut nükleer gücü 3 kat arttırması lazım. Türkiye'nin de bu kapsamda nükleer enerjiye sahip olması lazım. Gelişmiş ülkelerde ne varsa Avrupa'nın ortasında Fransa'da ne varsa Amerika'da, Çin'de ne varsa Türkiye'nin de ona sahip olması lazım."" İzmir'de de Türkiye vizyonuna sahip bir belediyeciliğe ihtiyaç olduğunu belirten Bayraktar, Büyükşehir Belediye Başkan adayı Hamza Dağ'ın projelerindeki inovasyon örneklerini çok beğendiğini anlattı. Cumhur İttifakı İzmir Büyükşehir Belediye Başkan adayı Dağ Cumhur İttifakı İzmir Büyükşehir Belediye Başkan adayı Hamza Dağ da gençler için çok önemli projelerinin olduğunu, İzmir'de 7 gün 24 saat çalışacak kütüphane hizmetini, Büyükşehir Belediyesi olarak yapacaklarını dile getirdi. Dağ, kütüphaneleri gençlerin hizmetine sunmuş olacaklarını belirterek ""1 Nisan'dan itibaren Büyükşehir Belediyesi olarak önce üniversite etrafında dev mekan tarzı 7 gün 24 saat çalışan çayı, çorbası, keki ücretsiz olan kütüphaneleri hayata geçirecek ve gençlerimizin hizmetine sunmuş olacağız. Hayırlı uğurlu olsun diyorum."" dedi. İzmir'de yaşayıp üniversiteyi kazanan gençlere maddi yardımda bulunacaklarını açıklayan Dağ, ""İlk defa üniversiteyi kazandığında kardeşlerimiz ne yapacağız düşüncesinde, anne babaları ne yapacağız düşüncesinde oluyorlar. Onun için dedik ki biz bir can suyu verelim. İzmir'de yaşayıp da üniversiteyi kazanan genç kardeşlerimize ilk yıl için on bin lira destek ödemesi yapalım dedik."" diye konuştu. Dağ, İzmir'de gençlerin her sınavda başarılı olmasının en büyük arzularının olduğunu, LGS, AYT, TYT ve üniversite sınavlarında ilk 1000'e giren İzmirli gençlere 50 bin lira destek ödemesi yapacaklarını söyledi. AK Parti Gençlik Kolları Genel Başkanı ve İzmir Milletvekili Eyyüp Kadir İnan da seçim kampanyası başladığı ilk günden itibaren AK Parti Gençlik Kolları olmak üzere canla başla çalışmalara başladıklarını söyledi. Cumhurbaşkanı seçiminin zaferini birilerinin maç olarak değerlendirdiğini belirten İnan, şunları kaydetti: ""Biz bu maçı 1-0 geride bıraktık ama bu seçimlerde birileri bu maçı 1-1 yapmanın derdinde olacak. Bunu da iyi biliyoruz. Hamza Bey iyi bir futbolcu. Kendisinin maç tecrübesini tüm gençlik kollarımız, gençlik yıllarından itibaren çok iyi biliyor. Ben inanıyorum ki başta Büyükşehir Belediye Başkan adayımız Hamza Bey başta olmak üzere, AK Gençlik'in enerjisiyle, tüm Türkiye'de bu gençler bunlara öyle bir gol atacak ki bu maçı on sıfır geride bırakacağız."" AK Parti İzmir Milletvekili ve Konak Belediye Başkan adayı Ceyda Bölünmez Çankırı ise gençlerle bir arada olmaktan memnuniyet duyduğunu, 31 Mart'ta akşamı Konak Meydanı'nda aynı bu gece burada toplanıldığı gibi toplanılacağına olan inancını dile getirdi. AK Parti İzmir İl Başkanı Bilal Saygılı, gençlere programa ilgisinden dolayı teşekkür etti. Konuşmaların ardından AK Parti İzmir İl Gençlik Kolları Başkanı Recep Tayyip Taslak, Bakan Bayraktar'a İzmir Saat Kulesi'nin minyatürünü hediye etti."
7,"Deniz suyu sıcaklığının arttığı Rodos'ta Kızıldeniz'den gelen ""göçmen denizanası"" görüldü","Deniz suyu sıcaklığının bu yıl normalin 3 derece üzerinde olduğu Rodos Adası'nda, çapı 1 metreye kadar ulaşan ve Kızıldeniz üzerinden gelen bir tür denizanası olan göçmen denizanasının (Rhopilema Nomadica) tespit edildiği bildirildi.",Çevre,https://www.trthaber.com/haber/cevre/deniz-suyu-sicakliginin-arttigi-rodosta-kizildenizden-gelen-gocmen-denizanasi-goruldu-843705.html,"Yunanistan Rodos Denizaltı İstasyonu Deniz Araştırma Merkezinin (ENYDRIO) sosyal medya hesabından yapılan açıklamaya göre, Kızıldeniz'e ait bir denizanası türü olan göçmen denizanası Rodos'un Trianton Körfezi'nde tespit edildi. Açıklamaya göre, iklim değişikliği nedeniyle küresel sıcaklıklar ve dolayısıyla deniz sıcaklığının artışı bu türün denizlerdeki nüfusunun artmasına yol açtı. Rodos'taki deniz suyu sıcaklığının yılın bu döneminde genelde 16 derece olduğuna dikkat çekilen açıklamada, bu yıl ise bu dönemde deniz suyu sıcaklığının Rodos'ta 19 dereceyi bulduğu vurgulandı. Açıklamada, denizanalarının çoğalmasının en önemli sebeplerinden birinin de denizanalarıyla beslenen deniz kaplumbağaları sayısının azalması olduğunun altı çizildi. Çapı 1 metreye kadar ulaşabilen göçmen denizanaları 1970'lerden bu yana Süveyş Kanalı aracılığıyla Hint ve Pasifik okyanuslarının tropik sıcak sularından Akdeniz'e giriş yapıyor. ""Göçmen denizanaları"", deriyle temas ettiğinde yoğun acı ve kaşıntıya neden oluyor."
8,"Samsun'da ""Sıfır Atık"" uygulamasıyla 90 bin 225 ağaç kesilmekten kurtarıldı","Samsun Çevre, Şehircilik ve İklim Değişikliği Müdürlüğünce, kamu kurum ve kuruluşları ile sanayi tesislerinde uygulanan ""Sıfır Atık"" projesi ile 90 bin 225 ağacın kesilmekten kurtarıldığı bildirildi.",Çevre,https://www.trthaber.com/haber/cevre/samsunda-sifir-atik-uygulamasiyla-90-bin-225-agac-kesilmekten-kurtarildi-843518.html,"Çevre, Şehircilik ve İklim Değişikliği İl Müdürlüğünden yapılan yazılı açıklamada, 2023 yılında Samsun'da Sıfır Atık uygulaması kapsamında 1 milyon 124 bin 561 kilogram atık plastik, 5 milyon 307 bin 324 kilogram atık kağıt, 1 milyon 56 bin 590 kilogram atık metal, 20 bin 228 kilogram atık cam, 16 bin 966 kilogram bitkisel yağ, 11 bin 701 kilogram motor yağı ve 2002 kilogram atık pil olmak üzere 7 milyon 539 bin 372 kilogram atık toplandığı belirtildi. ""1 milyon 86 bin 486 kilogram sera gazı salınımı engellenmiştir"" Açıklamada, toplanan atık kağıtlar sayesinde 90 bin 225 ağacın kesilmekten kurtarıldığı vurgulanarak, şu ifadelere yer verildi: ""Kamu kurumları da dahil olmak üzere sanayi kuruluşlarından ilimizde toplam 1 milyon 124 bin 561 kilogram plastik toplanmış olup bu sayede 2 milyon 932 bin 855 litre petrol kullanımı engellenmiştir. Ayrıca 20 bin 228 kilogram cam toplanmış, böylelikle 24 ton ham madde kaynağı sağlanmıştır. Toplanan organik atıklardan 1151 kilogram kompost üretilmiştir. 16 bin 966 kilogram bitkisel atık yağ toplanmış bu sayede 16 bin 966 litre biodizel üretilmiştir. 11 bin 701 kilogram atık motor yağı toplanmış toplanan bu yağdan 8 litre baz yağ üretilmiştir. Bu sayede 1 milyon 86 bin 486 kilogram sera gazı salınımı engellenmiştir."" ""564 kurum-kuruluşta sıfır atık eğitimi düzenlendi"" Sıfır Atık uygulamalarının kent genelinde yaygınlaştırılması ve sıfır atık altyapısının güçlendirilmesi amacıyla 7 milyon 686 bin 204 lira şartlı nakdi yardım yapıldığı aktarılan açıklamada, ""Müdürlüğümüzce 430 adet kurum kuruluş ve işletmeye Temel Seviye Sıfır Atık Belgesi düzenlenmiştir. Eğitimlerimiz Sıfır Atık uygulamasının hayata geçtiği ilk günden itibaren devam etmekte olup 2023 yılında ilimiz genelinde farkındalığın artırılması amacıyla 564 kurum-kuruluşta sıfır atık eğitimi düzenlenmiş olup, 27 bin 937 kişi ye eğitim verilmiştir"" değerlendirmesinde bulunuldu."
9,İstanbul’un sinsi düşmanı: Trafik kaynaklı hava kirliliği,"İstanbul’da, hava kirliliğine yol açan en büyük faktörün trafik ve motorlu araçlar olduğu belirtiliyor. Kirlilikte aslan payı ise dizel araçların atmosfere saldığı zehirli partikül madde ve gazlara ait. Birçok hastalığa neden olan PM10, PM2.5 ve NO2 gibi kirleticilerden korunmak için trafiğin yoğun olduğu noktalarda maske kullanılması öneriliyor.",Çevre,https://www.trthaber.com/haber/cevre/istanbulun-sinsi-dusmani-trafik-kaynakli-hava-kirliligi-843172.html,"Türkiye İstatistik Kurumu’nun ocak ayında açıkladığı motorlu kara taşıtları istatistiklerine göre, Türkiye’de trafiğe kayıtlı toplam taşıt sayısı 28 milyon 951 bin 792. İstanbul özelindeki son veriler ise kentteki motorlu araç sayısının bu yıl 5 milyon 455 bin 930'a çıktığını, motosiklet sayısının da 650 bin 783'e ulaştığını gösteriyor. Trafikte seyreden her araç, hava kirliliğinin artmasında önemli bir rol oynuyor. Özellikle dizel araçların yaydığı kirliliğe dikkat çekiliyor. Yine TÜİK verilerine göre, Türkiye’de ocak ayı sonu itibarıyla trafiğe kayıtlı 15 milyon 333 bin 952 otomobilin yüzde 35,5'i dizel. Yüzde 33,3'ü LPG, yüzde 28,9'u benzin, yüzde 1,5'i hibrit ve yüzde 0,6'sı ise elektrikli.   Her geçen gün artan insan ve araç sayısı ile İstanbul’un havası kirlenmeye devam ediyor. Bu kirlilik ciddi birçok hastalığın görülme riskini de beraberinde getiriyor. Kirlilikteki son durumu ve alınabilecek önlemleri Uluslararası Hava Kirliliğini Önleme ve Çevre Koruma Birliği (IUAPPA) Başkanı Prof. Dr. Selahattin İncecik ile konuştuk. PM2,5 her yıl 7 milyondan fazla insanı ölüme sürüklüyor Prof. Dr. İncecik, ilk olarak Dünya Sağlık Örgütü’nün (DSÖ) kılavuz değerlerine dikkati çekiyor. Türkiye’de yapılan ölçümlerde bu değerlerin önemli oranda aşıldığını vurguluyor. İstanbul’da, bu durumun başlıca nedeni olarak trafik emisyonlarını gösteriyor. “Bugün İstanbul'da istasyonların profillerine baktığımızda, NO2 yani azot dioksitin yanı sıra çok daha etkin olan partiküller görüyoruz. Örneğin hemen hemen bütün istasyonlarda PM10 (partikül madde kirleticisi) dediğimiz çapı 10 mikron ve daha küçük olan partiküller DSÖ'nün limitlerinin üzerinde. Ama çok daha önemlisi, PM2.5 yani çapı 2.5 mikrometre ve daha küçük olan ince partiküller. Bu partiküller solunum yolları ile akciğerlerin en ücra köşelerine kolaylıkla girmekte ve orada etki mekanizmalarını yaratmakta. Son derece önemli zararlı kirleticiler. DSÖ bu kirleticiler üzerinde çok fazla duruyor. Bütün dünyada her yıl 7 milyondan fazla insanın erken ölümle karşılaşmasının en temel sebebinin PM2.5 olduğu konusunda bütün bilimsel çalışmalar bir noktaya gelmiş durumda.”    Prof. Dr. İncecik ayrıca PM2.5’un tespiti noktasında yaşanılan bir sorundan da bahsediyor. Yeteri kadar PM2.5 ağının olmadığını ve birçok noktada bu partikül seviyesinin tam olarak ölçülemediğini dile getiriyor. Başlıca kirletici; dizel araçlar 1990’lı yıllara kadar İstanbul’da bir numaralı kirleticinin SO2 yani kükürt dioksit olduğunu söyleyen Prof. Dr. İncecik, doğal gaz kullanımının yaygınlaşmasıyla bu riskin yok olma seviyesine indiğini ifade ediyor. Günümüzdeki kirletici faktörler arasında başrol ise dizel yakıtla çalışan araçlarda… “Türkiye ve İstanbul'da dizel yakıt kullanan araçların oranı Avrupa Birliği'nde şu andaki oranların çok üzerinde. AB ülkeleri özellikle şehir merkezlerine dizel araçları sokmamaya çalışıyorlar. O noktaya gelindi. Ama bizde büyük bir özgürlük var. Dizel araçlar, şehrin istenilen her yerine, istenilen zamanda geliyorlar.”   Trafiğe açık büyük caddelerdeki yayalar risk altında İstanbul’daki en riskli yerleri sorduğumuzda İncecik, “Trafik yoğunluğunun görüldüğü her nokta” diye yanıt veriyor. Kırsal bölgeler hariç şehir merkezlerinde hava kirliliğinin çok yüksek olduğuna vurgu yapıyor. Yaptığı bir analizi de şöyle anlatıyor: Projemde kurduğumuz üç tane istasyon vardı. Onlardan biri E5 üzerinde, yani şu andaki D100 otoyolunun tam sıfır noktasında çalışan istasyon. İnanır mısınız 24 saatte neredeyse aynı seviyede kirlilik ölçüyorduk. Yani orada pik saatler falan da yok demek bu. Bütün gün yüksek kirlilikle karşı karşıya kalabiliyoruz demek. Şehrin büyük kısmında bu gerçek maalesef geçerli.    Bu noktada dikkat çekici bir uyarı yapıyor Prof. Dr. İncecik. İstanbul’un en ünlü caddelerinden bir olan Bağdat Caddesi üzerinden bir örnek veriyor. Yoğun trafiğin olduğu bu cadde üzerinde yürüyüş yapmanın sağlığı ciddi şekilde tehlikeye attığını söylüyor. “İnsanlar Bağdat Caddesi’nin her iki tarafında yürüyorlar. Ortada yoğun bir araç trafiği var. Orada ne dizel ne de benzinli araçlara bir sınırlama getiriliyor. İnsanlar yürürken bu emisyonlara, bu kirleticilere maruz kalıyor. Farkında olmadan hastalanıyorlar. Sırf NO2'ye maruz kalmamaları için Bağdat Caddesi'nde küçük çocukların yürütülmemesi lazım.” “Duraklarda maske takın” Prof. Dr. İncecik’in dikkat çektiği önemli bir nokta da toplu ulaşım araçlarının durakları. Bu alanlarda yüksek ölçüde kirleticinin insanlar tarafından solunduğunu belirtiyor. Buna maruz kalmamak için en basit önerisi ise koronavirüs salgını ile hayatımıza giren maske… “Uzun yıllardır öğrencilerime hep ‘Otobüs duraklarında maskesiz durmayın, beklemeyin’ derdim. Çünkü duraklarda özellikle de kalkışlarda çok büyük oranda siyah duman çıkıyor. Orada oturanların bunu almaları kaçınılmaz. Bu son derece zararlı bir şey. Mutlaka maske takılmalı.    Uzak Doğu'daki hava kirliliği son derece yüksek seviyelerdedir. Özellikle Güneydoğu Asya'da. Orada insanlar sokakta dolaşırken dahi hep maske takarlar. Motosiklet kullananlarının hepsinde maske vardır. Bu çok önemli bir koruyucudur.” Kirleticiler hangi hastalıklara neden oluyor? Trafik emisyonu ile havaya salınan kirleticiler birçok akciğer rahatsızlığına kapı aralıyor. Bunların ne olduğunu Prof. Dr. İncecik şöyle anlatıyor: PM10 ve PM2.5 diye bilinen kirleticiler öncelikle akciğer kanserinden ölümlere yol açması bakımdan önemlidir. Kardiyopulmoner dediğimiz ve tamamen solunum yolları ile ilgili sorun yaratacak kirleticilerdir. Bunların en önemli özelliği akciğerler içerisinde kalıcı olup ve burada akciğer kanserine kadar gidebilecek sonuçlar doğurmasıdır.    Azot dioksit ise solunum yollarında iltihaplanmaya neden olan zehirli bir gazdır. Mesela astımlı çocuklarda bu bronşitlerin arttığını göstermiştir. Dolayısıyla astımlı çocuklar için veya buna duyarlı çocuklar için azot dioksitin önemi yüksektir. Bunların yanı sıra yazın daha çok ortaya çıkan bir de ozon var. Ozon seviyeleri özellikle nisan ile ekim arasında yükseliyor. Yani burada güneş radyasyonun etkisi var. Ozon seviyeleri yükselmesi özellikle yaşlı insanlarda ve bebeklerde, çocuklarda ciddi sorunlar yaratabiliyor."
10,Tunceli'de envanter çalışması: 11 türde 10 bin kuş var,Tunceli Valisi Bülent Tekbıyıkoğlu'nun talimatı sonrası su kuşlarına yönelik envanter çalışması yapıldı. Keban Barajı ile Uzunçayır Baraj Gölü'nde sayıları 10 bini bulan 11 su kuşu türü tespit edildi.,Çevre,https://www.trthaber.com/haber/cevre/tuncelide-envanter-calismasi-11-turde-10-bin-kus-var-843250.html,"Tunceli'de küresel ısınma ve avcılık başta olmak üzere çeşitli nedenlerle sayısı azalan su kuşlarına yönelik çalışma başlatıldı. Vali Bülent Tekbıyıkoğlu'nun talimatı ile başlatılan çalışma kapsamında, ilk kez su kuşlarının envanteri, Doğa Koruma ve Milli Parklar (DKMP) Şube Müdürlüğü ekipleri tarafından çıkartıldı. Keban Barajı ile onu besleyen Uzunçayır Baraj Gölü çevresinde yapılan çalışma sonucunda, sakar meke, karabatak, büyük akbalıkçıl, gri balıkçıl, yeşilbaş ördek, küçük kuğu, turna, angut, Van Gölü martısı, karabaş martı ve büyük karabaş martı türünden, sayıları 10 bini bulan 11 su kuşu türü, tespit edildi. 3 bine ulaşan sayısı ile sakar meke, en çok bulunan tür oldu. Envanter çalışması ile bir yol haritasının oluşturulacağı belirtilirken, kaçak avcılıkla mücadele kapsamında su kuşlarının yoğun olduğu kıyı şeritlerine fotokapanlar yerleştirildi.    ""Avcılık baskısından dolayı ciddi kayıplar yaşıyorlar"" Dicle Üniversitesi Fen Fakültesi Biyoloji Bölüm Başkanı Prof. Dr. Ahmet Kılıç, şöyle konuştu: ""Ülkemizin birçok bölgesinde su kuşlarına rastlıyoruz. Bu bizim su zenginliğimizi gösteriyor. Ülkemizde, son dönemlerde dünyanın da yaşadığı küresel ısınmaya bağlı değişiklikler var. Su kuşları maalesef üreyebilecekleri, barınabilecekleri mekanlarını, habitatlarını kaybediyor. Yeterince üreyemedikleri için de birey sayısında azalma var. Kışın da farklı bir sorunla karşılaşıyorlar. Özellikle avcılara karşı, deyim yerindeyse yaşam mücadelesi veriyorlar. Avcılık günümüzde bir ihtiyaç değil; hobi olarak yapılıyor. Avcılık baskısından dolayı ciddi kayıplar yaşıyorlar. Bir taraftan da yeni yavrular yetiştiremiyorlar. Çünkü yaşam alanlarını kaybediyorlar. Bu kritik dönemde av yasağının mutlaka uygulanması lazım. Bu işi hobi ve spor olarak yapmaktan vazgeçmeleri lazım. Su kuşlarımız içinde sayısı, en fazla olan sakar mekeler var. Birey sayıları düşüyor. Böyle olunca da bunların ortadan kalkma riski yüksek olur. Bu yüzden hepimize görev düşüyor""    ""Saatlerce bekleyişin ardından kuşların su üzerindeki hallerini görüntüledim"" Diğer yandan Çemişgezek ilçesi Kıraçlar köyünde Keban Baraj Gölü üzerinde bulunan sakar meke sürüsü, dron ile görüntülendi. Sakar mekeleri görüntüleyen Hasret Özcan,  ""Tunceli, doğal güzellikleri ve yaban hayatı bakımından çok zengin bir şehir. 5 yıldır profesyonel olarak dron pilotluğu yapmaktayım. Keban Baraj Gölü kıyısındaki Kıraçlar köyüne sakar meke ve karabatak kuşlarını görüntülemeye geldim. Saatlerce bekleyişin ardından kuşların su üzerindeki hallerini görüntüledim. Ortaya çok güzel görüntüler çıktı. Tabii kuşları çekerken dronla uzaktan çekmeye çalıştım. Böylelikle onları rahatsız etmemiş oldum"" diye konuştu. "
11,Diyarbakır ile Elazığ arasındaki bağlantı yolu ulaşıma açıldı,Diyarbakır Büyükşehir Belediyesi ve Elazığ İl Özel İdaresi işbirliğiyle yenilenen Hani ilçesi Çukur Mahallesi-Elazığ Üçocak beldesi arasındaki bağlantı yolu hizmete açıldı.,Çevre,https://www.trthaber.com/haber/cevre/diyarbakir-ile-elazig-arasindaki-baglanti-yolu-ulasima-acildi-843233.html,"Daha önce kullanılmaz halde olan 9 kilometrelik yolda altyapı çalışmaları tamamlanarak, yola 12 bin ton sıcak asfalt serildi. Yolun yenilenerek hizmete girmesi dolayısıyla Üçocak beldesindeki taziye evinde tören düzenlendi. İçişleri Bakan Yardımcısı Münir Karaloğlu, programda yaptığı konuşmada daha önce bölgede var olan yolu uzun süre işlemez hale getiren bir zihniyetin olduğunu belirterek, şimdi ise oluşan huzur ikliminde çalışmalar yapıldığıın ifade etti.    İçişleri Bakan Yardımcısı Mehmet Sağlam da, ""Bu yolun yapılması benim ve köylülerimiz açısından son derece önemlidir. Emeği geçen herkese teşekkür ediyorum"" dedi. ""Bir daha Diyarbakır’da su sorununu konuşmayacağız"" Diyarbakır Valisi ve Büyükşehir Belediye Başkan Vekili Ali İhsan Su, güzel bir hizmeti açmanın gururunu yaşadıklarını belirterek, asfaltlanan 9 kilometrelik yolun hayırlı olmasını diledi.    Vali Su, şöyle konuştu: “Diyarbakır’ımızda son 2 yılda 3 bin kilometre asfalt yaptık. Bunun yaklaşık 200 kilometresi sıcak asfalt. 1 milyon 150 bin metrekare kilit parke döşedik. Diyarbakır’ın su sorununu 2055 yılına kadar çözecek olan Dicle Barajı'ndan ikinci bir hattın da ihalesini yaptık. Şu anda başladı, devam ediyor. 2025 Şubat'ında bitiyor ve biz bir daha Diyarbakır’da su sorununu konuşmayacağız"" Elazığ Valisi Ömer Toraman da, iki kentin birbirine komşu iki kadim vilayet olduğunu anlatarak, komşu ilçeleri birbirine bağlayan hizmetleri hayata geçirdiklerini söyledi."
12,Türk akademisyenler Antarktika'daki kirliliği mercek altına alacak,"Türkiye, kutup projeleri kapsamında yaptığı çalışmalarla bir yandan Antarktika'daki kirliliğin sebeplerine ışık tutacak diğer yandan Antarktika Antlaşması'nda ""danışman ülke"" olma şansını artıracak.",Çevre,https://www.trthaber.com/haber/cevre/turk-akademisyenler-antarktikadaki-kirliligi-mercek-altina-alacak-843013.html,"TÜBİTAK'ın ""KUTUP-1001"" isimli çağrısı kapsamında desteklemeye karar verdiği projeler arasında ""İnorganik ve Organik Kirleticilerin Antarktika Bölgesindeki Penguen/Fok Dışkısı ve Okyanus Suyu Örneklerinde Eser Seviyelerde Yüksek Doğruluk ve Duyarlılıkla Tayinleri"" de bulunuyor. Proje yürütücüsü Yıldız Teknik Üniversitesinde görevli Öğretim Üyesi Prof. Dr. Sezgin Bakırdere, çalışmanın detaylarını anlattı. Dünyanın geçmişiyle ilgili gizemlerin çözülebileceği tek yer olan kutupların, yıllardır bilim insanlarının ilgisini çektiğini belirten Bakırdere, birçok araştırma projesinin bu noktalarda titizlikle yürütüldüğünü söyledi. Bakırdere, stratejik açıdan önemli araştırmaların, ülkelerin bilim kulvarındaki uluslararası rekabet alanlarından biri haline geldiğini ifade etti. Son yıllarda Türkiye kaynaklı birçok araştırmanın da Antarktika'da uygulandığını ve bu çalışmaların saygın dergilerde kaleme alındığını dile getiren Bakırdere, ""Araştırma ekibimiz, kutup çalışmaları konusunda çok heyecanlı. Başarıyla tamamladığımız KUTUP-1001 kapsamında etki faktörü yüksek, uluslararası saygın dergilerde 12 bilimsel çalışma yayınladık."" diye konuştu. ""Proje bölgedeki kirliliğin anlaşılmasına yardımcı olacak"" Bakırdere, kutup bölgelerinin dünyanın iklimi ve ekolojisi açısından büyük öneme sahip olduğuna dikkati çekerek, nüfus bakımından kalabalık kıtalardan uzakta bulunmasına rağmen kutuplarda çeşitli kirleticilerin tespit edildiğini bildirdi. Ayrıca su ve kara canlılarının doğa olaylarının taşıdığı kimyasal maddelerden olumsuz etkilendiğini söyleyen Bakırdere, şunları kaydetti: ""Bu nedenlerle Antarktika bölgesinden alınan çevre örneklerinde inorganik ve organik kirleticilere karşı duyarlı analitik yöntemlerin geliştirilmesi gerekiyor. Yapılacak 9. sefer sırasında öncelikle penguen/fok dışkısı ve okyanus suyu örnekleri alınacak ve üniversitemizin araştırma laboratuvarlarına transfer edilerek analizleri gerçekleştirilecek. Projemizle, insan sağlığı üzerine olumlu/olumsuz etkileri olan 13 farklı metal ve yarı metal, 5 farklı ftalat ve organoklorür bileşiği tayin edilecek. Kirleticilerin tayinlerine yönelik yenilikçi analitik yöntemler geliştirilerek, ülkemizin kutup bölgelerine ilişkin karar alma politikalarına destek verilecek ve sonuçlar, Antarktika bölgesindeki kirliliğin anlaşılmasına yardımcı olacak. Ayrıca, bölgenin kirleticilerden korunması için alınacak kararlara yönelik bilimsel doneler elde edilebilecek. Projemizin bilimsel çıktılarıyla ülkemizin Antarktika Antlaşması'ndaki danışman ülke statüsüne geçmesine de destek olunabileceğini öngörüyoruz."""
13,Bilim insanları dünyanın en eski ormanını bulduklarını açıkladı,"Bilim insanları İngiltere'nin Güneybatı kıyılarında bulunan falezlerde, dünyanın bilinen en eski fosilleşmiş ormanını bulduklarına inanıyor.",Çevre,https://www.trthaber.com/haber/cevre/bilim-insanlari-dunyanin-en-eski-ormanini-bulduklarini-acikladi-842777.html,"Fosilleşmiş orman, Somerset bölgesinde bulunan Minehead'deki kumtaşından oluşan yüksek rakımlı falezlerde bulundu. Cambridge ve Cardiff Üniversiteleri'nden araştırmacılar, buluşlarının Britanya'daki en eski fosilleşmiş ağaçlar ve dünyanın da bilinen en eskileri olduğunu söylüyor. Kalamopiton diye bilinen ağaçlar, palmiye ağaçlarını andırıyor. Günümüzdeki ağaçların ""prototipi"" diye tanımlanan ağaçların en büyüğü iki ila dört metre uzunluğunda. Araştırmacılar, bitki fosillerini, kalıntılarını ve ayrıca ağaç gövdesi fosillerini ve kök izleri buldu. Fosiller, ağaçların çevreyi nasıl şekillendirdiklerini, nehir yataklarını ve kıyı şeritlerini yüzlerce milyon yıl önce nasıl dengede tuttuklarını gösteriyor. Araştırmanın yazarlarından Cardiff Üniversitesi Dünya ve Çevre Bilimleri Fakültesi'nden Dr. Christopher Berry ""Dünya genelinde 30 yıldır bu tür ağaçları araştırdığımdan, ağaç gövdelerinin fotoğraflarını ilk gördüğümde ne olduklarını anladım"" dedi. ""Evime bu kadar yakın bir yerde görmek harikaydı. Ama en önemli bulguları, ilk kez bu ağaçları büyüdükleri yerlerde görmek verdi."""
14,Dünyanın en sıcak şubat ayında yeni rekorlar kırıldı,"AB'nin iklim servisi, geçen ayın modern zamanların en sıcak Şubat ayı olduğunu, aylık sıcaklığın art arda dokuz rekor kırdığını söyledi.",Çevre,https://www.trthaber.com/haber/cevre/dunyanin-en-sicak-subat-ayinda-yeni-rekorlar-kirildi-842477.html,"Haziran 2023'ten bu yana her ay, yılın belirli bir döneminde yeni sıcaklık artışları görüldü. Dünyanın deniz yüzeyi tarihteki en sıcak noktasına ulaşırken, Antarktika'daki deniz buzu yine aşırı düşük seviyelere indi. Pasifik'teki El Nino hava olayı nedeniyle sıcaklıklar hala artıyor, ancak insan kaynaklı iklim değişikliği, açık ara sıcaklığın ana etkeni. Dünya Meteoroloji Örgütü Genel Sekreteri Prof Celeste Saulo, ""Isıyı hapseden sera gazları tartışmasız ana suçludur"" diye vurguluyor. BM'nin iklim kurumuna göre karbondioksit konsantrasyonları en az iki milyon yıldır en yüksek seviyesinde ve geçtiğimiz yıl yine rekora yakın seviyelere yükseldi. AB'nin Copernicus İklim Değişikliği Servisi'ne göre bu ısınan gazlar, 2024 Şubat ayının, insanların büyük miktarlarda fosil yakıt yakmaya başlamasından önceki ""endüstriyel öncesi"" zamanlara göre yaklaşık 1,77 derece daha sıcak olmasına neden oldu. Bu, 2016'daki önceki rekoru 0,12 derece civarında kırdı. Bu sıcaklıklar özellikle batı Avustralya, güneydoğu Asya, Güney Afrika ve Güney Amerika'yı etkileyen şiddetli sıcaklıklara tanık oldu."
15,Küllerinden doğuş: Marmaris ormanları,Marmaris’in ormanlık alanları 2021 ve 2022 yazında Cumhuriyet tarihinin en büyük yangınlarını yaşadı. Sadece ağaçların değil tüm yaşamın büyük yara aldığı yangınların ardından bölgedeki son duruma gelin yakından bakalım.,Çevre,https://www.trthaber.com/haber/cevre/kullerinden-dogus-marmaris-ormanlari-841852.html,"İki yıl üst üste yaşanan yangınlardan 20 bin hektarlık devasa bir alan etkilendi. Bu sayı neredeyse 30 bin futbol sahasına eşit. Yangından etkilenen alanların neredeyse tamamı, doğal yaşam için de son derece önemli olan kızılçam ağaçlarından oluşuyordu. Kızılçamlarla birlikte sayısız canlının ürediği, beslendiği, yaşadığı habitat da yok oldu. Şanslı olanlar bölgeden uzaklaşarak yuvalarını kaybetti, şanssız olanlar ise kaçamadı.     Peki doğa kendi kendini nasıl iyileştiriyor? Bölgede yürütülen çalışmaları, yaban hayatındaki gelişmeleri bölgeyi en iyi bilen isimlerden biriyle, Muğla Sıtkı Koçman Üniversitesi Çevre Koruma Teknolojileri Bölümü Öğretim Üyesi ve yaban hayatı uzmanı Dr. Yasin İlemin ile konuştuk. İlemin, yangınlarda ormanlarla birlikte en çok zarar gören canlılara dikkat çekerek söze başladı.  Yangın anında dört tane ana yaban hayvanı grubu vardır. Memeliler, kuşlar, sürüngenler ve amfibiler. Memeliler duyu organları çok hassas olduğu için yangının dumanını duyarak yangından aksi istikamete kaçarak yangından kurtuluyorlar. Kuşlar zaten kanatlı oldukları için eğer yuvalarında bir yavruları yoksa onlar da yangından uzaklaşabiliyor. Ama özellikle sürüngenlerde toprak altında yangından kaçabilecekleri kaçış deliklerini sığmayan canlılar özellikle yangın anında çok fazla yanarak öldüler. Diğer canlı grubu amfibiler dediğimiz yani semenderler özellikle ki bu Marmaris semenderi, Likya semenderi gibi sadece dünyada burada yaşayan endemik türlerdi. Onlar da yangından en az etkilenen canlılar grubunda. Çünkü onlar yaz aylarında aktif olmuyorlar. Toprağın belli bir derinliğinde oluyorlar. Ama maalesef yangın en çok etkilenen canlı grubu büyük cüsseli sürüngenler oldu.     Doğa ve insan el ele İnsan eliyle yapılan iyileştirmeler rehabilitasyon sürecini hızlandırıyor. Bazı bölgelere müdahale edilirken bazı bölgeler kendi haline bırakılıyor. Tam da bu sebepten İlemin’e göre bölgedeki çalışmalar örnek niteliğinde. “Genel olarak üç tane teknik uygulanıyor. Yanmış ağaçlar tomruk olarak alandan çıkarıldıktan sonra alan kendi haline bırakılıyor. Buna doğal restorasyon diyoruz. Diğer bir teknik de bitkilerin tekrar filizlenmesi uygun değilse burada fazla derine kaçmadan toprağın işlenmesi ve özellikle kızılçamların dikilmesi. Bunun dışında bir de yapay gençleştirme denilen bir ağaçlandırma türü var. Bunu ekologlar ve yaban hayatı araştırmacıları olarak çok tercih etmiyoruz. Bu bölgede de bu bahsettiğim yapay ağaçlandırma, yapay dikme fazla yapılmadı. Çünkü alan bir yaban hayatı geliştirme sahası. Resmi olarak yaban hayatı için korunan alan. Dolayısıyla mümkün olduğu kadar kendi halinde bırakılması gerekiyor. Bu noktada da Orman İşletme Müdürlüğümüz ile sürekli dirsek temasında çalıştık. Hem derneğimiz Natura hem de üniversitemiz Muğla Sıtkı Koçman Üniversitesi olarak.”    Toprağın altındaki hazine gün yüzüne çıkıyor Marmaris ormanları gerekli insan müdahaleleri ile birlikte hızlı bir iyileşme örneği gösteriyor. Bu süreçteki en önemli faktör ise yanan bitkilerin toprak altındaki sürgünleri ve diplerdeki tohum bankası. Arazide dolaşırken rastladığımız ve kendiliğinden 30-40 santim yüksekliğe ulaşan bir sandal ağacından örnek veren Dr. Yasin İlemin doğal iyileşme sürecini şu sözlerle anlatıyor: Yanmış ağaçlarda kuşların mucizesi... Yangından sonra ilk yağmurlar geldiğinde toprak altından ama sürgün olarak ama tohum bankasından habitat sağlayan bir vejetasyon yapısı görüyoruz. Bu ne sağlıyor? Buraya önce tozlaşma amacıyla böcek türlerinin gelmesini sağlıyor. Ardından buraya kuşların gelmesini sağlıyor. Hatta Marmaris Orman İşletme Müdürlüğü’yle yaptığımız istişarelerde bazı ağaçların bırakılmasını istedik ki yanmış bile olsa bunlar kuşların gelip tünek noktası olarak kullanacağı alanlar. Kuşlar buraya yanmamış bölgeden yedikleri besinlerin tohumlarını, dışkılarıyla bırakıyor ve yağmurlarla beraber doğal restorasyon oluyor. Kuşların yaptığı bir doğal restorasyon. Ardından sürüngenler geliyor. Sürüngenlerden sonra küçük memeliler ve yaklaşık beş altı yıl sonra burada yanmadan önce yaban hayatı kompozisyonu neyse onu tekrar görebiliyoruz. Bu doğayı kendi haline bıraktığımızda basamak basamak oluşan bir süreç. Burada bunu çok güzel gözlemledik.    Yaban hayatı da yavaş yavaş evine dönüyor Bölgede yürütülen iyileştirme çalışmalarının yanı sıra özellikle yaban hayatına dair araştırmalar da hız kesmeden devam ediyor. Çünkü Marmaris’te yanan sadece ağaçlar değildi. Karakulak ve bozayı başta olmak üzere pek çok özel türün yaşam alanı da yok olmuştu. Bitki örtüsündeki iyileşme ile birlikte yaban hayatında da geri dönüş olduğunu söyleyen İlemin, bu durumu özellikle kendi haline bırakılan alanlarda daha fazla gözlemlediklerinin altını çizdi.    ""Yaz aylarında ormanlık alanlardan uzak durulmalı” Dr. İlemin’e göre yangınlar özellikle bu bölgede milyonlarca yıldır yaşanan doğal bir süreç ve doğa buna hazırlıklı. Ancak özellikle son 50 yılda çıkan yangınların insan kaynaklı olduğunu belirten İlemin, yaz aylarında ormanlık alanlardan uzak durulması gerektiğinin altını çiziyor: Özellikle yaz aylarında orman içlerine insanların kesinlikle girmemesi gerekiyor. En ufak bir çöp bırakmaması gerekiyor. Izmarit demiyorum çöp. Çünkü çöp bile yangını tetikleyebiliyor. Mümkün olduğu kadar kurak geçen bu dönemde ormanlardan uzak durmak gerekiyor. Çünkü yangınların yüzde doksan dokuzu insan kaynaklı artık.
 "
16,"İklim krizinin yeni sonuçları: İklim mültecileri, iklim faşizmi","İklim krizinin etkilerinin artması beraberinde iklim göçlerini getirebilir. Yükselen deniz seviyesinden kaçanlar iç bölgelere, sıcak havadan kaçanlar kuzeye yönelebilir. Bu hareketlerin olası sonuçlarından biri de iklim faşizmi. Oxford Üniversitesinden Prof. Tim Palmer ile Ankara Üniversitesinden Prof. Dr. Nesrin Algan TRT Haber için değerlendirdi.",Çevre,https://www.trthaber.com/haber/cevre/iklim-krizinin-yeni-sonuclari-iklim-multecileri-iklim-fasizmi-840612.html,"İklim göçleri insanlık tarihi kadar eski. Kuraklık, seller, çölleşen bölgeler. Tarihin ilk çağlarından itibaren insanlar iklim nedeniyle yer değiştirdiler. Sınırların olmadığı bir dünyada bunu yapmak sadece seyahat etme yeteneği ile mümkündü. Bugün çok sıkı korunan sınırlar nedeniyle göç etmek, zengin ya da özel yetenekleri olmayanlar için neredeyse ölümü göze almak ile aynı seviyede bir risk barındırıyor. Ancak uzmanlara göre bu denli sıkılaşmaya rağmen çok büyük sayıda insanın ülke içinde ya da ülke dışına yönelik hareketleri daha da artacak. İklim göçleri toplumsal, ekonomik ve siyasal olarak yeni, çok bileşenli ve karmaşık sorunlara neden olacak. Bu noktada adaletsizlikler iklim bağlamında yeniden üretiliyor ve kendini her geçen gün daha derinden hissettiriyor. Hatta öyle ki, faşizmin başka bir şekliyle, “iklim faşizmi” ile tanışıyoruz.    İklim değişikliğinin iklim krizine dönüşmesinde en büyük paya sahip olanlar kuşkusuz gelişmiş ülkeler. İklim krizinden en çok etkilenecek olanlar ise, söz konusu krize etkisi minimum olan gelişmemiş ülkeler. İşte insan hareketi de daha az suçu bulunan ama çok etkilenecek olan bu ülkelerden, suçlu olan ama daha az etkilenecek olan gelişmiş ülkelere doğru olacak. Görünen o ki bu harekete karşı dikenli tellerin daha sık ve daha kalın örülmesi için kollar çoktan sıvanmış durumda. Ülke dışı göçler bir iklim mülteciliği tartışması yaratıyor. Ve uluslararası hukukta iklim mülteciliğine ilişkin henüz bir düzenleme yok. Bunun bir nedeni de düzenleme yapacak olan ülkelerin göç istememesi. Malum göç, gelişmemiş ülkelerden, gelişmiş ülkelere doğru olunca istenmeyen bir durum. Bu nedenle gelişmiş ülkeler tarafından iklim mültecilerini korumaya alacak uluslararası hukuki düzenlemelere olumlu bakılmıyor. Hatta Ankara Üniversitesi Siyasal Bilimler Fakültesi Kent, Çevre ve Yerel Yönetim Politikaları Anabilim Dalı Başkanı Prof. Dr. Nesrin Algan, özellikle gelişmiş ülkelerde son yıllarda iklim mültecilerine yönelik bir olumsuz kamuoyu oluşturma girişimlerinin olduğuna dikkat çekiyor. “Uluslararası hukukta iklim mülteciliğine ait bir düzenleme olmaması ciddi bir eksiklik ancak kısa dönemde bunun giderilebileceğini düşünmüyorum” diyen Algan, sözlerini şöyle sürdürdü: Çünkü göç genelde az gelişmiş ülkelerden çok gelişmiş ülkelere doğru olduğunda istenmeyen bir durum biliyorsunuz. Bu nedenle özellikle gelişmiş ülkeler hukuki olarak iklim mültecilerini korumaya alacak bir düzenleme yapmaya olumlu bakmayacaklar. Zaten bakmıyorlar. “İklim göçleri büyük çatışmalara yol açabilir” İklim fiziği alanında Royal Society Araştırmacısı ve Oxford Martin Enstitüsü Kıdemli Üyesi Profesör Tim Palmer, TRT Haber’e özel değerlendirmede bulundu.   Palmer, İklim göçlerinin büyük bir çatışmaya yol açabileceğinden bahsediyor...     Tim Palmer’ın değerlendirmelerini göç karşıtları tarafından kullanılması noktasında tehlikeli bulduğunun altını çizen Prof. Dr. Nesrin Algan’a göre şimdiden olumsuz algı çalışmaları başladı.      “Bu krizin asıl nedeni olan gelişmiş ülkelere göç etmeyi önlemeye yönelik girişimler” Bu tür açıklamaların aslında bir tür iklim faşizmi, ekolojik faşizm anlamına geldiğine dikkat çeken Algan, sözlerini şöyle sürdürdü: Şöyle düşünün iklim krizinin ortaya çıkmasına hiçbir etkisi olmayan veya minimum etkisi olan az gelişmiş ülkelerin özellikle küçük ada devletlerinin vatandaşlarının bu krizin asıl nedeni olan gelişmiş ülkelere göç etmesini önlemeye yönelik girişimlerde çevreyi korumak da bir gerekçe olarak kullanılıyor. Yani bizim ülkemizin ekosistemleri, ekolojik altyapısı bu kadar nüfusu kaldıramaz diye ekolojik gerekçelerle de itiraz ediliyor. İşte bu da bizi iklim ayrımcılığı, iklim faşizmi, iklim emperyalizmi konusundaki teorik iddiaların uygulamaya yansıdığı düşüncesine götürüyor. “İklim krizi, Türkiye'nin deniz kıyısındaki bölgelerini etkileyecek” Algan, Amerika Birleşik Devletleri’nde iklime bağlı ülke içi göçler olduğuna dikkat çekerek “Küçük ada devletleri ya da Pakistan, Hindistan, Bangladeş gibi komşu ülkeler arasında sınır aşan göç hareketleri de var. 250, 350, 400 milyon civarında bir iklim göçmeni olacağı tahmin ediliyor” dedi. Prof. Dr. Algan, iklim krizinin en çok küçük ada devletlerini, kıyı alanları deniz seviyesinde olan Çin Halk Cumhuriyeti, Pakistan, Hindistan gibi ülkelerle Türkiye'nin deniz kıyısındaki bölgelerini etkileyeceğine dikkat çekti. “Yakın bir gelecekte İzmir, Antalya, İskenderun Körfezi, İzmit, Marmara kıyılarında bir nüfus hareketinin iç alanlara doğru olmasını beklemek çok büyük bir hayalcilik olmayacaktır” Gelecekte olacaklara hazırlıklı olmak Uzmanlara göre iklim krizinin etkileri artarsa bir göç dalgası yaşanması kaçınılmaz. Zamana yayılan ancak sonuçta insanların yer değiştirmesiyle sonuçlanan bir süreç yaşanması ihtimali her geçen gün artıyor. Gelecekte bizi bekleyene hazırlanmak, yaşanması muhtemel olaylara hazırlıklı olmak ise olumsuzlukların etkisini azaltabilir.
 "
17,Güney Afrika'da 499 gergedan boynuzları için katledildi,Nesli tükenme tehdidi altındaki gergedan türlerinin en iyi korunduğu ülkelerden Güney Afrika Cumhuriyeti'nde geçen yıl 499 gergedan kaçak avcılar tarafından değerli boynuzları için katledildi.,Çevre,https://www.trthaber.com/haber/cevre/guney-afrikada-499-gergedan-boynuzlari-icin-katledildi-840631.html,"Güney Afrika Çevre Bakanı Barbara Creecy, yaptığı açıklamada, gergedan türünün soyunun devamı için alınan tüm tedbirlere rağmen, geçen yıl kaçak gergedan avcılığında artış kaydedildiğini belirtti. Creecy, 2023 yılında, kaçak avlanan gergedan sayısının bir önceki yıla göre 51 artarak, 499'a ulaştığı bilgisini paylaştı. Gergedan nüfusunun en iyi korunduğu ülkelerden biri Uluslararası Doğa ve Doğal Kaynakları Koruma Birliği (IUCN) verilerine göre, 2023 yılı itibarıyla, Afrika'da 6 bin 487 siyah gergedan ve 16 bin 803 beyaz gergedan olmak üzere 23 bin 290 gergedan bulunuyor. Nesli tükenme tehdidi altındaki bu türün en iyi korunduğu ülkelerin başında ise Güney Afrika geliyor. Ülke, kıtadaki gergedan nüfusunun yaklaşık 3'te 2'sine ev sahipliği yapıyor. Güney Afrika'da 2 binden fazlası siyah gergedan olmak üzere, 15 binden fazla gergedan vahşi doğada koruma altında yaşıyor. Gergedan avcılarının onlarca yıl hapis cezasına çarptırıldığı ülkede kaçak avcılıkla mücadele için her türlü tedbir alınsa da son yıllarda katledilen gergedan sayısında artış kaydediliyor. Gergedanlar statü simgesi değerli boynuzları için katlediliyor Afrika'nın 5 büyük hayvanından biri olarak bilinen ve nesilleri tükenme tehdidi altında bulunan Afrika gergedanları, bazı Asya ülkelerinde ""statü"" simgesi olan boynuzlarından takı ve süs eşyası yapılmak için katlediliyor. Uluslararası kaçakçılık örgütleri, özellikle uluslararası pazarda kilogramı on binlerce doları bulan ve hayvan başına 6 kilogramdan fazla elde edilen bu boynuzlar için sayıları son yarım asırda 65 binden 6 bin 500 civarına düşen siyah gergedanları hedef alıyor."
18,Bolivya'da şiddetli yağışlardan binlerce kişi etkilendi,"Güney Amerika ülkesi Bolivya'da, şiddetli yağışların yol açtığı sel ve toprak kaymasından binlerce kişi olumsuz etkilendi.",Çevre,https://www.trthaber.com/haber/cevre/bolivyada-siddetli-yagislardan-binlerce-kisi-etkilendi-840621.html,"Ulusal Hidroloji ve Meteoroloji Servisinden (Senamhi) yapılan açıklamada, yağışların devam etmesinin beklendiği bazı bölgelerde ""kırmızı alarm"" ilan edildiği bildirildi. Başta La Paz olmak üzere birçok kentte etkili olan şiddetli yağışlar sonucu nehirler taştı ve onlarca ev sular altında kaldı. Felaketten etkilenen bölgelere sivil savunma ekiplerinin gönderilmesinin yanı sıra askeri birlikler de sevk edildi. Yağmur döneminin başladığı kasım ayından bu yana 206 ev zarar görürken, 456 taşkın meydana geldi ve 37 kişi hayatını kaybetti. Sivil savunmaya göre, 12 bin 772 kişi sel ve toprak kaymalarından ""son derece"" olumsuz etkilendi. Bolivya Devlet Başkanı Luis Arce, basın mensuplarına yaptığı açıklamada, sel bölgelerinde hasar tespit çalışmalarının devam ettiğini ve "
19,Sıcaklık ve kirlilik denizanası popülasyonunu arttırıyor,"Bandırma Onyedi Eylül Üniversitesi Denizcilik Fakültesi Dekanı Prof. Dr. Mustafa Sarı, mevsim normallerinin üzerinde seyreden sıcaklık ve kirliliğin, Marmara Denizi'nde denizanası popülasyonunu arttırdığını söyledi.",Çevre,https://www.trthaber.com/haber/cevre/sicaklik-ve-kirlilik-denizanasi-populasyonunu-arttiriyor-840418.html,"Prof. Dr. Sarı, gazetecilere yaptığı açıklamada, denizde herhangi bir canlı topluluğunun hızla artmasının insanların denizle yanlış ilişki içinde bulunduklarının göstergesi olduğunu vurguladı. Denizanalarının çoğaldığı yerlerde iki faktöre dikkat etmek gerektiğini belirten Sarı, şöyle konuştu: ""Birincisi bu hayvanların üremesini, beslenmesini, gelişmesini teşvik eden, kolaylaştıran etkenler artmıştır. İkincisi denizanası nüfusunu kontrol eden balık türleri azalmıştır. Biz Marmara'da her ikisini de yaptık. Kirlettiğimiz denizde artan plankton, denizanasının artmasını teşvik ediyor. Yanlış ve aşırı avcılık teknikleriyle azalttığımız balıklar ortamda olmadığı için denizanası nüfusu kontrolsüz kaldı."" Sarı, Marmara Denizi'ne haftalık dalışlar yaptığını ifade ederek, ""Son dalışımda deniz yüzeyi sıcaklığı 11 dereceydi. Oysa sıcaklığın 8-9 derece olması gerekir. Marmara Denizi, diğer denizler gibi ısınmaya devam edecek gibi görünüyor. Buna bağlı şekilde aşırı alg çoğalmaları var. Bu durum, denizin rengini değiştirip kahverengiye ya da kırmızıya çeviriyor. Son günlerde de denizanası popülasyonu çok arttı."" diye konuştu. Sarı, aşırı çoğalan denizanalarının, üreme dönemindeki balıkların yumurta ve larvalarını yiyerek bu türlerde azalmaya neden olabileceğini kaydetti. Müsilaj tehlikesi Prof. Dr. Mustafa Sarı, müsilajın da denizle kurulan yanlış ilişki sonucunda ortaya çıktığını vurguladı. Denizanalarının artmasının da denizin ekosisteminde yolunda gitmeyen bir şeyler olduğunu gösterdiğini dile getiren Sarı, şu değerlendirmede bulundu: ""Deniz yüzeyi sıcaklıkları artıyor, bu bizim kontrolümüzde değil, durduramıyoruz. Marmara Denizi'nin orijinal yapısı da değişmedi. Kontrol edebileceğimiz tek faktör olan kirlilik yükünde de henüz bir azalma yok. Bu durumda yeni bir müsilaj oluşumuyla karşılaşmak şaşırtıcı olmaz. 22 eylemden oluşan Marmara Denizi Eylem Planı’nın 14 maddesi kirlilik yükünün azaltılmasıyla ilgili. Amasız, fakatsız bu planı uygulamak zorundayız. Aksi takdirde müsilaj oluşma tehlikesi Marmara Denizi’nin üzerinde demoklesin kılıcı gibi durmaya devam edecek."""
20,3 bin göz sürekli yaban hayatını tarıyor,"Anadolu Parsı’nın hala yaşıyor olduğu, Karakulak’ın ormanın derinliklerinde saklandığı ya da yaban keçilerinin inanılmaz kaya tırmanışını yeniden görebilmemizin arka planında 3 bin göz bulunuyor. Doğa Koruma ve Milli Parklar tarafından yerleştirilen fotokapanlar doğanın bekçiliğini yapıyor.",Çevre,https://www.trthaber.com/haber/cevre/3-bin-goz-surekli-yaban-hayatini-tariyor-840219.html,"Anadolu Parsı’nın neslinin yıllar önce tükendiğini sanıyorduk. Son olarak 1974 yılında Ankara’nın Beypazarı ilçesinde görülmüş sonra sırra kadem basmıştı. Fakat 2013 yılında büyük bir heyecanla, yaşadığını öğrendik. Üstelik de aynı yıl hem Karadeniz hem Doğu Anadolu bölgesinde görüldü. Bu önemli keşfin arkasında Tarım ve Orman Bakanlığı Doğa Koruma ve Milli Parklar Genel Müdürlüğü’nün (DKMP) fotokapanları vardı. DKMP tarafından Milli Parklar’a yerleştirilen ve harekete duyarlı olarak çalışan fotokapanlar hem yaban hayatını gözlüyor hem de olası zararları önlüyor.    3 bin göz var Türkiye genelinde 49 Milli Park var. Bu parklarda yerleşim yasak ve tamamen doğal hayatın korunmasına yönelik bırakılmış alanlar. Yozgat Çamlığı, Yedigöller, Ağrı Dağı, Beyşehir Gölü, Kaçkar Dağları, Köprülü Kanyon, Munzur Vadisi, Sultansazlığı, Yumurtalık Lagünü gibi hem ziyaretçilerin gözdesi hem de doğanın özenle korunduğu bu parklarda, Anadolu’nun bitki ve hayvan çeşitliliği de koruma altında. Hem doğal hayatı gözlemlemek, bilimsel çalışmalara veri elde etmek hem de ‘kaçak avcılık’ gibi suçları önlemek adına yerleştirilen fotokapan sayısı ise 3 bine ulaştı. Bu kapanlar, çok dikkat çekmeyen ancak görüş alanı iyi olan noktalara yerleştiriliyor. Harekete duyarlı sensörü, ayı, geyik, domuz, yaban kedileri, kurt sürüleri vs. yaklaşınca kayda geçiyor. Elde edilen görüntüler DKMP Genel Müdürlüğü’ne, Ankara’ya gönderiliyor ve burada işleniyor. Bunlardan bazıları kamuoyuyla da paylaşılıyor ve hem medyada hem de sosyal medyada büyük ilgi görüyor.    İnsan etkisini azaltıyor Fotokapanın en önemli faydası, yapılan gözlemlerde insan etkisini en aza indirmesi. Bu sayede çalışma sahasından sağlıklı veri alınabiliyor. Kızılötesi teknolojiyi de kullanan fotokapanlar, araştırmacılara şu avantajları sağlıyor:   DKMP’nin son olarak elde ettiği görüntüler içinde bir ayı ve yavruları, yaban keçileri ve yabandomuzu sürülerine ait görüntüler oldu. İlk kez TRT Haber’de yayınlanan bu görüntülerde, özellikle anne ayı ve yavruları ilgi odağı oldu.    100 tür için eylem planı hazır DKMP Genel Müdürü Kadir Çokçetin, “Türk milleti tarih boyunca ‘Yaratılanı sev, Yaradan’dan ötürü’ prensibi ile hareket ederek doğal hayatı korumaya önemsemiş. Biz de bugün teşkilat olarak bunu devam ettiriyoruz” diyor. Özellikle nesli tehlikede olan canlılar için 2013-2019 arasında 100 ayrı türe ait eylem planı hazırlandığını kaydeden Çokçetin, şunları ifade ediyor: “Bunlardan 65’i bitki, 35 tanesi hayvan türüne ait. 12 memeli, 9 kanatlı ve 3 alabalık türü için hayvan üretim istasyonu kurduk. 85 adet Yaban Hayatı Geliştirme Sahası ilan ettik. Su kuşları, kızıl geyik, yaban keçisi, karaca, Anadolu yaban koyunu, ceylan, dağ ceylanı, çengel boynuzlu dağ keçisi, çizgili sırtlan, alageyik, dağ horozu, sülün, toy, kara akbaba, çöl varanı, karakulak, Fırat kaplumbağası gibi türleri koruma altına aldık. Bu alanlarda fotokapanlar var. Buna ek olarak halkalama ve GSP-GSM’li tasmalar var. 3 bin fotokapana ek olarak son 2 yılda 8 türden 32 yaban hayvanına GSP vericili tasma takarak izlemeye aldık.”    11 rehabilitasyon merkezi var Fotokapanların bir faydası da yaralı olan yaban hayvanlarını tespit etmeye imkan vermesi. Böyle bir durumda yeri tespit edilebilen hayvan, 11 Yaban Hayvanı Kurtarma ve Rehabilitasyon Merkezi’ne götürülerek tedavi ediliyor. Bu 11 merkezde 2012’den beri 66 bin yaban hayvanı tedavi edilerek yeniden doğaya salındı. Ağır kış şartlarında açlık tehlikesine karşı 2012’den bu yana 7,6 milyon kilogram besin de yine doğaya bırakıldı.   "
21,Tırnak büyüklüğündeki balığın matkap kadar ses çıkardığı keşfedildi,"Bilim insanları, küçük, şeffaf bir balığın bir beton delme matkabı kadar yüksek ses çıkardığını keşfetti.",Çevre,https://www.trthaber.com/haber/cevre/tirnak-buyuklugundeki-baligin-matkap-kadar-ses-cikardigi-kesfedildi-840365.html,"Almanya'daki laboratuvarda akvaryumdan gelen esrarengiz sesler üzerine araştırmaya başlandığında, Danionella cerebrum adlı balığın güçlü bir ses çıkardığı görüldü. Balık bu sesi, yüzme kesesi adı verilen organından çıkarıyor ve balığa yakın sularda, bir silah sesi kadar yüksek olan 140 desibel ölçülüyor. Araştırmacılar 12 mm uzunluğundaki bu türün, boyutuna göre şimdiye kadar bulunan en gürültülü balık olduğuna inanıyor. Bu ritmin bir sosyal iletişim biçimi olabileceği tahmin ediliyor. Doğada genellikle hayvan ne kadar büyükse sesi de o kadar yüksek olur. Suyun altında ise durum farklı - bu minik deniz canlısı şimdiye kadar keşfedilen en gürültülü türlerden biri. Bilim insanları, tabanca karidesi gibi canlıların diğer türleri avlarken yaklaşık 200 desibele kadar yüksek sesler çıkarabildiğini biliyordu. Danionella, şeffaflığı sayesinde beyni çalışırken görülebildiği ve bu sayede araştırmacıların davranışlarını yakından inceleyebildiği için araştırmalarda ilgi görüyor."
22,"Toros Dağları'nın eteğindeki mahallede inşa edilen gölet yöre halkına ""can suyu"" olacak","Mersin'in Mut ilçesinde, kıraç topraklara sahip kırsal mahallede yapımına başlanan gölet aracılığıyla tarımsal alanlar sulama imkanına kavuşacak.",Çevre,https://www.trthaber.com/haber/cevre/toros-daglarinin-etegindeki-mahallede-insa-edilen-golet-yore-halkina-can-suyu-olacak-839819.html,"Toros Dağları'nın eteklerindeki ilçeye bağlı kırsal Bozdoğan Mahallesi'nin muhtarı İbrahim Pelit'in, 2019'da Dünya Çiftçiler Günü kapsamında görüştüğü Cumhurbaşkanı Recep Tayyip Erdoğan'ın talimatıyla bölgede gölet yapımı projesi başlatıldı. Devlet Su İşleri (DSİ) tarafından inşa edilen gölet, temelden 33,75 metre yüksekliğe ve 450 bin ton su tutma kapasitesine sahip olacak. Göletin gelecek sene yaz aylarında çiftçinin kullanımına sunulması hedefleniyor.    Zeytin başta olmak üzere üzüm, badem, kayısı, erik, incir, lahana, pırasa, domates ve biber gibi çok sayıda ürünün yetiştirildiği mahallede, gölet sayesinde 800 dekarlık alan sulanacak. Yöre halkı, projenin tamamlanmasıyla kıraç topraklarda verimli üretim yapabilme fırsatına kavuşacak. ""Bu bir umut projesi"" Mahalle muhtarı İbrahim Pelit, 2019'da Dünya Çiftçiler Günü kapsamında düzenlenen programda Cumhurbaşkanı Recep Tayyip Erdoğan'la görüşme fırsatı bulduğunu söyledi. Yöredeki su sıkıntısını Erdoğan'la paylaştığını anlatan Pelit, ""Sayın Cumhurbaşkanı'mıza yöremizin su sıkıntısını anlatınca sağ olsun ilgi gösterdi. Talimatlarını verince ihalesi yapılıp projeye başlandı. Daha sonra araya pandemi ve deprem girince bir süreliğine beklemeye alındı. Şu an çalışmalarımız hızlı bir şekilde yeniden başladı"" diye konuştu.    Pelit, projenin bölge için çok kıymetli olduğunu vurgulayarak, şöyle devam etti: ""Bu bir umut projesi. Ürün çeşitliliğini geliştirecek, verimi artıracak, insanların hayallerini süsleyen bir proje. 40 yıldır dillendirilen ve bugün hayata geçmesini sabırsızlıkla beklediğimiz bir proje. En önemlisi, sosyolojik bir değişime vesile olacak. Köyden şehre göç edenlerin, tekrar geri dönüp kendisine yeni hayat kuracağı bir alan sunacak."" Göletten civar mahallelerdeki tarım alanlarının da yararlanabileceğini aktaran Pelit, şöyle konuştu: ""Yaklaşık 800 dekarlık bir alan sulanacak fakat biz zeytinde daha fazlasını sulayacağız. Zeytin o kadar su yoğunluğu gerektiren bir tür değil. Bu nedenle belki de binlerce dönüm arazi sulanacak. Proje bölgedeki tarımsal üretim için can suyu olacak. Buralar kıraç topraklar. Köyümüzün kendi su kaynağını da kışın burada depolayacağız. Kar sularının ve yağmurun Akdeniz'e akmasının da önüne geçmiş olacağız. Dolayısıyla burası bir cennet olacak.""    Bölge çiftçisi sulama imkanına kavuşmayı sabırsızlıkla bekliyor Geçimini çiftçilikle sağlayan mahalle sakinlerinden Veysel Kanar, üreticilerin projenin tamamlanması için gün saydığını söyledi. Göletin bölge için önemine değinen Kanar, şunları kaydetti: ""Yapılmakta olan gölet tamamlandığı zaman köyümüzün kaderini değiştirecek. Burada zeytin, kayısı, üzüm gibi çeşitler bol miktarda yetişiyor ama suyumuz olmadığı için çok sıkıntı çekiyoruz. Gölet yapıldığı zaman Allah'ın izniyle sıkıntıların hepsi bitecek. Bir çığır açılmış, devrim yapılmış olacak. Başta Cumhurbaşkanı'mız olmak üzere emeği geçen herkesten Allah razı olsun."" Ejder Severoğlu da sulama imkanına kavuşmayı sabırsızlıkla beklediklerini belirterek, ""Bu gölet köyümüz için 40 yıllık bir hayaldi. Tamamlandığı takdirde köyümüzün ürün çeşitleri artacak. Verimi katlayacak"" ifadelerini kullandı."
23,Amazon yağmur ormanlarında dünyanın en büyük yılan türü keşfedildi,"Bilim insanları, Amazon'da daha önce belgelenmemiş, 7,5 metreye kadar büyüyebilen ve 500 kg'a yakın ağırlığa sahip dev bir anakonda türü keşfettiler; bu, onu dünyada şimdiye kadar bilinen en büyük ve en ağır yılan yapıyor.",Çevre,https://www.trthaber.com/haber/cevre/amazon-yagmur-ormanlarinda-dunyanin-en-buyuk-yilan-turu-kesfedildi-839245.html,"Şimdiye kadar dört anakonda türü biliniyordu. Bunlardan en büyüğü, Amazon, Orinoco ve Esequibo nehirlerinin havzaları gibi Güney Amerika'nın tropikal bölgelerinde ve bazı küçük havzalarda yaşayan yeşil anakondaydı. Güney Amerika'nın nehirlerinde ve sulak alanlarında bulunan bu anakondalar, yıldırım hızları ve avlarının etrafında dolanarak, onları boğarak ve bütün olarak yutarak beslenme yetenekleriyle tanınıyor. Onlarca yıl süren yeni yayınlanan bir çalışma, yeşil anakondanın genetik olarak iki farklı tür olduğunu ortaya çıkardı. Yerli Waorani halkıyla çalışan araştırmacılar, Ekvador Amazonu'ndaki Baihuaeri Waorani Bölgesi'nin Bameno bölgesinde yeni adlandırılan kuzey yeşil anakondasının (Eunectes akayima) birkaç örneğini yakaladı ve inceledi. Bilim insanları, Amazon nehri sistemi boyunca kanolarla kürek çekerken ""sığ sularda gizlenen, avını bekleyen"" yeni türlere ait birkaç anakondayı belgeledi. Queensland Üniversitesi'nden çalışmanın yazarlarından Bryan Fry, ""Bu muhteşem yaratıkların boyutları inanılmazdı; karşılaştığımız bir dişi anakondanın uzunluğu  6,3 metreydi. Bölgede 7,5 metreden uzun ve yaklaşık 500 kilogram ağırlığında anakondalar bulunuyor"" dedi."
24,Afganistan'da toprak kayması ve çığ düşmesi sonucu en az 27 kişi yaşamını yitirdi,Afganistan'ın Nuristan ve Pençşir vilayetlerinde şiddetli kar yağışının ardından meydana gelen toprak kayması ve çığ düşmesi sonucu en az 27 kişi hayatını kaybetti.,Çevre,https://www.trthaber.com/haber/cevre/afganistanda-toprak-kaymasi-ve-cig-dusmesi-sonucu-en-az-27-kisi-yasamini-yitirdi-838531.html,"Afganistan geçici hükümetinin Doğal Afetlerden Sorumlu Devlet Bakanlığı Sözcüsü Molla Canan Saik, konuyla ilgili AA muhabirine açıklamada bulundu. Saik, Nuristan vilayetinde gece boyunca yağan şiddetli karın Nurgram ilçesindeki Tetrin vadisinde toprak kayması ve çığ düşmesine sebep olduğunu belirtti. Afet sonucu çok sayıda evin çığ ve toprak altında kaldığını ifade eden Saik, arama kurtarma çalışmalarının devam ettiğini, şu ana kadar 25 kişinin cesedine ulaştıklarını, 8 kişinin de yaralandığını söyledi. Öte yandan, Pençşir vilayetinde çığ düşmesi sonucu 2 maden işçisi yaşamını yitirdi, 1 işçi de yaralandı. Afganistan'ın orta ve kuzey kesimlerini etkisi altına alan kar yağışı nedeniyle birçok yerleşim yerine ulaşılamıyor. Bölgede ekiplerin yol açma çalışmaları devam ediyor."
25,"Horseshoe Adası'ndaki göller için ""özel koruma alanı"" teklifi","Türkiye'nin bilimsel araştırma kampının bulunduğu Antarktika'nın Horseshoe Adası üzerinde 4 göl Türkiye'nin de teklifiyle özel koruma alanı olacak. Dr. Atilla Yılmaz, teklifin sunulduğunu ve bu yıl onaylanacağını düşündüklerini söyledi.",Çevre,https://www.trthaber.com/haber/cevre/horseshoe-adasindaki-goller-icin-ozel-koruma-alani-teklifi-838481.html,"Cumhurbaşkanlığı himayesinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda yapılan 8. Ulusal Antarktika Bilim Seferi devam ediyor. Çalışmaların sürdüğü Horseshoe Adası'nda buzullardan eriyen sular ve kar yağışlarıyla beslenen su kütleleri bulunuyor. Bölgede yapılan çalışmalar sonucunda bu göllerin, taşıdığı doğal ve bilimsel değerler nedeniyle kısa süre içinde Antarktika Antlaşmalar Sistemi çerçevesinde özel koruma alanı (Antarctic Specially Protected Area, ASPA) olarak ilan edilmesi bekleniyor.   ""Göller çok sayıda bilimsel projeye ev sahipliği yapıyor"" 8. Ulusal Antarktika Bilim Seferi'nin Bilimden Sorumlu Sefer Lider Yardımcısı Dr. Atilla Yılmaz, Horseshoe Adası'nda birçok su kütlesinin bulunduğunu söyledi. Yılmaz, ""Kampımıza yakın bölgede bulunan göller, erişilebilir olmaları nedeniyle çok sayıda bilimsel projeye ev sahipliği yapıyor. Bu göllere kampımızdan yaklaşık 20 dakikalık bir yürüyüşle ulaşılabilmekte. Burada hem geçmişte hem de bu sefer dahilinde farklı çalışmalar gerçekleşti. Örneğin bu sefer kapsamında göllerde su ve sediment örneklerinde mikroplastiklerin varlığıyla ilgili incelemeler yapıldı"" dedi.   ""Önümüzdeki aylarda özel koruma alanı ilan edilmesi bekleniyor"" Dr. Atilla Yılmaz, bu kadar güney enlemlerde nadir olarak görülen göllerin ekosistem açısından zengin su kütlelerine sahip olduğunu belirterek, sözlerini şöyle sürdürdü: ""Bu göllerin bilimsel önemi ve doğal hayata verdiği destek özelliği nedeniyle bu yıl içerisinde, hatta önümüzdeki aylarda, özel koruma alanı bölgesi ilan edilmesi planlanıyor. Özel koruma alanı uygulaması, Antarktika'da bilimsel değeri, estetik değeri ya da farklı değerleri yüksek bölgelerin korunması amacıyla geliştirilmiş bir sistem. Antarktika Antlaşmalar Sistemi dahilinde ülkeler sorumluluk alarak buradaki bölgelerin korunması için ekstra tedbirler koyuyor ve bir yönetim planı oluşturuyorlar. Bu yönetim planı dahilinde, 'burada ne yapılır, ne yapılmaz, nasıl hareket edilmeli, nelere izin verilir' gibi konular yer alıyor.""   Atilla Yılmaz, geçen yıl başlattıkları bir girişimle Türkiye, Belçika ve Birleşik Krallık olarak Antarktika Antlaşmalar Sistemi'nde buranın özel koruma alanı bölgesi olması için teklif sunduklarını anımsatarak, ""Bunun yönetim planını da yine işbirliği içerisinde hazırladık. 2024 yılındaki Antarktika Antlaşması Danışma Toplantısı'nda da bunlar tartışılacak ve onaylanacak diye düşünüyoruz"" diye konuştu.   ""Buralarda bilimsel aktiviteler tüm hızıyla devam edecek"" Yılmaz, ""özel koruma alanı"" denilince ""buralara hiçbir şekilde girilmeyecek veya çalışılmayacak"" anlamına gelmediğini belirterek, buralarda bilimsel aktivitelerin tüm hızıyla devam edeceğini, ancak buranın ekosistemini ve doğal ortamını bozmamak için çeşitli önlemler alınacağını söyledi. Göllerde birçok canlının yaşadığına değinen Yılmaz, ""Buzullardan eriyen sularla beslenen bu göl ekosisteminde zooplanktonlar ve fitoplanktonlar başta olmak üzere birçok canlı yaşıyor. Bu göllerde iki farklı zooplanktonun yaşadığını biliyoruz. Hatta geçmişte yapılan çalışmalarda binlerce yıl öncesine ait plankton fosillerine rastlanılmış durumda. Bu da göllerin hem bilimsel hem de Antarktika'nın ekosistemi için olan önemini vurguluyor"" şeklinde konuştu.   Yılmaz, TÜBİTAK MAM Kutup Araştırmaları Enstitüsü olarak Horseshoe Adası'ndaki göller için 2023 yılında başlattıkları bir çevresel izleme programı olduğunu kaydederek, ""Her sene kampımızın yukarısında bulunan göllerde çeşitli fizikokimyasal parametreleri inceliyoruz. Bunun dışında su ve çökel (sediment) örnekleri alarak Türkiye'deki laboratuvarlarda kirletici miktarlarını inceliyoruz"" açıklamasında bulundu.   ""İnsanlığın etkisi maalesef buralarda da görünüyor"" Dr. Atilla Yılmaz, her ne kadar Türkiye'den ya da bütün ana karalardan binlerce kilometre uzakta ve izole bir yer olarak tanımlansa da insanlığın etkisinin maalesef Antarktika'da da görüldüğünü belirterek, sözlerini şöyle tamamladı: ""Özellikle son yıllarda Horseshoe Adası dahil olmak üzere yakın çevrelerde artan turist popülasyonu da bu etkiye katkı sağlıyor. Bunun dışında bölgede balıkçılık faaliyetleri de yoğun şekilde devam ediyor. Ama bunların dışında ana karadan Güney Amerika, Afrika'nın güneyi ya da Avusturalya gibi yakın bölgelerden hava ya da su yoluyla kirleticilerin buraya taşınımı da mümkün. Biz yapacağımız çalışmada yıllık olarak bu ölçümleri ve laboratuvar analizlerini yaparak burada uzun bir zaman diliminde bu kirleticilerin seviyesini izleme niyetindeyiz. Bu da ileride bu kirletici seviyeleri arttığı taktirde burada ekstra önlemler alınması gerekiyorsa bunlar için önemli bir veri sunacak.""  "
26,Koruma tedbirleri sayesinde Van'da görülen yaban kazlarının sayısı arttı,"Göçmen kuşların yolculuğunda en önemli güzergahlardan olan ve ""kesin korunacak hassas alan"" ilan edilen Erçek Gölü kıyılarında alınan önlemler, bölgede görülen yaban kazı sayısını artırdı.",Çevre,https://www.trthaber.com/haber/cevre/koruma-tedbirleri-sayesinde-vanda-gorulen-yaban-kazlarinin-sayisi-artti-838185.html,"Türkiye'de kayıt altına alınan yüzlerce kuş türünün büyük bölümünün konakladığı Erçek Gölü, Cumhurbaşkanı kararlarıyla 2020'de ""kesin korunacak hassas alan"" olarak tescil edildi. Karar gereği ilgili kurumlar ve güvenlik güçlerinin aldığı önlemler sayesinde göl kıyısı ve çevresindeki sulak alanlarda kuş çeşitliliği ve sayısı arttı. Birçok kuş türünün üreme dönemini geçirdiği göl, koruma çalışmaları sayesinde kendilerini güvende hisseden yaban kazları için yeniden yaşam alanı olmaya başladı. Yapılan gözlemlerde, bölgeye gelen yaban kazı varlığının son yıllardaki en yüksek oranına ulaştığı belirlendi.    ""Hiç bu kadar yoğun sayıda görmemiştik"" Bölgede envanter çalışması yürüten Van Yüzüncü Yıl Üniversitesi (YYÜ) Fen Fakültesi Biyoloji Bölümü Öğretim Üyesi Prof. Dr. Özdemir Adızel, AA muhabirine, alınan koruma tedbirleri sayesinde yaban kazı popülasyonunda artış olduğunu söyledi. Son yıllarda sayıları binleri bulan yaban kazlarının Erçek Gölü'nü mesken edindiğini belirten Adızel, şöyle konuştu: ""Erçek Gölü'nün koruma altına alınmış olması yaban hayvanlarının kendini güvende hissetmesini sağladı. Dolayısıyla diğer popülasyonlarda olduğu gibi yaban kazı popülasyonlarında da artış oldu. Yıllardır burada kaz olduğunu biliyoruz ama hiç bu kadar yoğun sayıda görmemiştik. Son birkaç yıldır sayıları 2-3 bin arasında değişen yaban kazları, özellikle koruma altında olan Erçek bölgesine geliyor. Burada kurumlarımızın çok büyük katkısı var."" Adızel, bölgede boz ve beyaz kazların yoğunlukta olduğunu, sakarca ve yakın zamanda Sibirya kazlarının da görüldüğünü ifade ederek, bölgenin kazlar için güvenli alan haline geldiğini vurguladı.    ""Alanlar güvenli hale geldikçe kuş sayısı artıyor"" Havzada kuşların yaşadığı alanlar ve sayılarıyla ilgili envanter çalışması yürüttüklerine işaret eden Adızel, şunları kaydetti: ""Tarım ve Orman Bakanlığına bağlı Doğa Koruma ve Milli Parklar Müdürlüğü ile Çevre, Şehircilik ve İklim Değişikliği Bakanlığının ilgili birimleri, önerdiğimiz alanları tespit ediyor ve bunları yasal statüye kavuşturuyor. Her bir alanın kendine özgü bir yasal koruma statüsü var. Böylelikle üniversite ve diğer kurumların işbirliğiyle bir koruma statüsü ortaya çıkıyor. Buna bağlı olarak da alan ya ava kapatılıyor veya habitat iyileştirme gibi faaliyetlerle korunaklı hale geliyor. Dolayısıyla hayvanlar da bu alanları güvence olarak gördükleri için oralara daha sık gidiyorlar. Dolayısıyla popülasyonları o bölgelerde artıyor. Şu ana kadar havzada 240 kuş türünü tespitimiz var. Ancak bu sayının 300'lere çıkmasını bekliyoruz. Koruma tedbirleri devam ettikçe, alanlar güvenli hale geldikçe kuş türü sayısı ve popülasyonu artıyor."""
27,Hakkari'de Entegre Katı Atık Tesisi faaliyete alındı,Hakkari'de çöp sorununun çözüme kavuşturulması amacıyla inşa edilen Entegre Katı Atık Tesisi'nde çöp ayrıştırma çalışmalarına başlandı.,Çevre,https://www.trthaber.com/haber/cevre/hakkaride-entegre-kati-atik-tesisi-faaliyete-alindi-837994.html,"Avrupa Birliği (AB), Çevre, Şehircilik ve İklim Değişikliği Bakanlığı, İl Özel İdaresi Katı Atık Yönetim Birliği ve Hakkari'deki belediyeler tarafından finanse edilen ve Akçalı-Bağışlı köyleri arasındaki 43,4 hektarlık alana inşa edilen tesiste çalışmalar tamamlandı. Test çalışmalarının ardından kent genelinden taşınan çöplerin ayrıştırılmaya başlandığı tesiste, atıkların geri dönüşümünden enerji üretilmesi hedefleniyor. Çukurca Belediye Başkanı ve Katı Atık Yönetim Birliği Başkanı Ensar Dündar, Katı Atık Birliği Müdürü Mesrur Demir, tesiste incelemelerde buldu. Dündar, gazetecilere, 2020'de inşasına başlanan tesisin faaliyete alındığını söyledi. Yüklenici firmanın iş başı yaptığını belirten Dündar, şöyle konuştu: ""Artık kent merkezi ve ilçelerden toplanan çöpler tesisimize taşınıyor. Çöpler burada ayıklanıp, ekonomiye kazandırılabilecekler ayrıştırılıyor ve düzenli şekilde depolanıyor. Uzun vadede depoladığımız çöplerden elektrik üreterek ekonomiye katma değer sağlamış olacağız. Daha önce vahşi çöp depolama alanlarımız vardı. Onları tamamen kapattık. Buraları yeşil alana çevireceğiz. Sadece kent merkezinde geçici bir depolama alanı oluşturduk. Oradaki çöpleri de buraya taşıyarak o alanı da kapatacağız. Artık Hakkari'de çöp sorunu olmayacak."""
28,Perdeli yapay sulak alan sistemi tarımda su israfını azaltıyor,"Bursa Teknik Üniversitesi Rektör Yardımcısı Prof. Dr. Sinan Uyanık, tarımsal faaliyette oluşan drenaj suyunun yeniden kullanılabilmesi amacıyla perdeli yapay sulak alan sistemini geliştirdiklerini bildirdi.",Çevre,https://www.trthaber.com/haber/cevre/perdeli-yapay-sulak-alan-sistemi-tarimda-su-israfini-azaltiyor-837985.html,"Tarım ve Orman Bakanlığı verilerine göre, 2022'de Türkiye'de tarımda 44 milyar metreküp su tüketilirken, bu miktar, toplam kullanımın yüzde 77'sine tekabül etti. Dünyada ve Türkiye'de en fazla su tüketilen sektör olan tarımda, tasarruf sağlayacak sistemlerin kullanılması, gıdada sürdürülebilirlik açısından büyük önem taşıyor. Modern sulama sistemleri ve bilinçli tarım uygulamalarıyla sektördeki su kullanımının azaltılması hedeflenirken, bu yöntemlere katkı sunmak amacıyla perdeli yapay sulak alan sistemi geliştirildi.    Projenin yürütücüsü Uyanık,  içilebilir nitelikte bir suyun, tarımsal sulamada kullanılmasının ardından, akışla birlikte bünyesine belli bir miktar toprağı ve kili alıp ""drenaj suyu"" olarak adlandırılan çamurlu su haline geldiğini söyledi. Geliştirdikleri perdeli yapay sulak alan sistemini, ""sudaki bulanıklık ve tortuya yol açan maddelerin filtre edilmesini ve suyun tekrar kullanılabilmesini mümkün kılan doğal bir yöntem"" olarak nitelendiren Uyanık, şu bilgileri paylaştı: ""Delikli drenaj boruları, tarla içerisinden fazla suyun drenaj kanallarına aktarılması ve tarladan uzaklaştırılması için yapılan sistemlerdir. Bizim sistemimiz, drenaj kanalının üzerine kurduğumuz, suyun yönünü değiştirerek taşlar arasından süzülmesini sağlayan ve içi yapay sulak alan bitkileriyle donatılmış, sudaki sedimanı yani tortuyu, organik maddeyi ve pestisit kalıntılarını giderebilecek bir sistem. Bu sistemle, su içerisindeki sedimanın yani askıda katı maddenin büyük oranda tutulduğunu, yüzde 80-85'ler civarında bir verimle giderildiğini gördük.""    Küresel ısınma, artan nüfus ve su kaynaklarının giderek kirlenmesiyle, kullanılabilir temiz ve tatlı su kaynaklarının her geçen gün azaldığını anlatan Uyanık, geliştirdikleri sistemin, tarımdan dönen sudaki israfı azaltarak su stresinin önlenmesine katkı sunacağını dile getirdi. ""Drenaj suyunun kalitesini iyileştirdik"" Perdeli yapay sulak alan sisteminin dünyada daha önce uygulanmadığına dikkati çeken Uyanık, sistemin çalışma prensibini şöyle anlattı: ""Kanal üzerine 10-15 adet, suyun yönünü değiştiren ve akışını yavaşlatarak ölü bölgeler oluşmasını sağlayan perdeler yerleştirdik. Ölü bölgelerin olduğu yerde su hızı sıfıra yaklaştığı ve durağan yerlerde sedimanın çökelmesi bekleneceği için o bölgelerin içine ekilen bitkiler sayesinde hem filtrasyon hem biosorpsiyon (sulu ortamlardan metal iyonlarının biyokütle tarafından alınması) gibi bazı mekanizmalarla sudaki kirliliği giderebileceğimizi öngördük. Bununla alakalı 2 yıllık sulama dönemi boyunca hem kanal üstünde hem kanal yanında farklı sistemleri işleterek drenaj suyunun kalitesini iyileştirdik.""    Proje uygulama alanı olarak geleneksel sulama yapılan ve en fazla drenaj suyunun oluştuğu Harran Ovası'nı seçtiklerini belirten Uyanık, ovadaki tarımsal faaliyetler için saniyede 150 metreküp su kullanıldığını, bunun 60 metreküpünün drenaj kanallarına ulaştığını ve israf edildiğini vurguladı. Uyanık, ""Bu rakam, Ankara, İstanbul, İzmir'de insani tüketim için kullanılan su miktarına eşit. Yani bu üç büyük şehirde 25 milyon insana yetebilecek suyu biz sadece bir ovada israf ediyoruz. Bunun engellenmesi lazım. Bunun için yapısal olmayan idari çözümler, çiftçi eğitimi gibi çözümler var ama bunlarla da halen sorun çözülemiyorsa farklı doğal arıtma sistemleri geliştirerek bunu çözmek gerekiyor. Bunu çözdüğümüzü umut ediyoruz"" diye konuştu.    Tarımda drenajın önemi Geçmişte birçok büyük medeniyetin su kenarlarında kurulduğunu ancak bazılarının suyu verimli kullanamamasının çöküşlerine neden olduğunu anlatan Uyanık, sözlerini şöyle tamamladı: ""Sümerler, Fırat ile Dicle havzasında kurulmuş ve çok fazla tarımsal üretim gerçekleştirerek hızlı bir şekilde kalkınmıştı. Ancak suyu doğru kullanamadıkları, çok verimli topraklarda çok fazla sulama yaptıkları için zamanla bu topraklarda tuzluluk sorunu ortaya çıktı. Drenajın önemini bilmeyip yeterli drenajı sağlamadıkları için toprağın üzerini suyla kaplamışlar, güneşle birlikte saf su buharlaşıp su içerisindeki minerallerin toprakta birikmesi nedeniyle tuzluluk sorunu oluşmuş. O verimli sahalarda artık bitkisel üretim yapamamaları Sümerler medeniyetinin çökmesinde önemli bir etken olmuş. Dolayısıyla tarımda suyu ne az kullanacaksınız ne fazla. Verimli bitkisel üretimde her bir bitkinin farklı miktarda su ihtiyacı var."""
29,"İklim değişikliği ve kuraklık, ayçiçeği üretimini etkiledi","Tekirdağ Namık Kemal Üniversitesi Ziraat Fakültesi Öğretim Üyesi Prof. Dr. Fadul Önemli, iklim değişikliği ve kuraklığın ayçiçeği üretimini etkilediğini belirtti.",Çevre,https://www.trthaber.com/haber/cevre/iklim-degisikligi-ve-kuraklik-aycicegi-uretimini-etkiledi-837786.html,"Önemli, Edirne Tarım ve Orman Müdürlüğünce kurumun toplantı salonunda düzenlenen ""Ayçiçeği üretimi"" konulu toplantıda, kuraklığın ayçiçeği üretimini ve verimini yüzde 70 oranında etkilediğini söyledi. Türkiye'de yaşanan iklim değişikliğinin dikkat çekilmesi gereken bir problem olduğunu vurgulayan Önemli, ""Gelecekte sulamadan tarım yapmak oldukça zor olacak. Yağan yağmurun bir damlasının denize gitmesini engellemeliyiz. Yarın denizden o suyu çekmek daha büyük masraf olacak"" dedi. Önemli, yağmur suyunu bir noktada toplayıp tarımda kullanılabilir hale getirilebilen daha çok projenin hayata geçirilmesi gerektiğini kaydetti. Ayçiçeği yetiştirme teknikleri hakkında da bilgi veren Önemli, sunumun ardından toplantıya katılan çiftçilerin sorularını cevapladı. Trakya Birlik Yönetim Kurulu Başkanı Şafak Kırbiç de kuraklık nedeniyle Trakya genelinde ayçiçeği üretim miktarının düştüğünü dile getirdi. Ayçiçeği üretiminin artırılması için Tarım ve Orman Bakanlığına rapor sunduklarını anlatan Kırbiç, çiftçinin daha fazla desteklenmesi gerektiğini vurguladı. Çömlekköy Barajı'nın temeli atılacak İl Tarım ve Orman Müdürü Atilla Bayazıt, tarımda sulamanın hayati önem taşıdığını dile getirdi. Sulamayla ilgili yeni yatırımların hayata geçeceği bilgisini veren Bayazıt, şunları kaydetti: ""Arazilerimizin her karışını işliyoruz. Boş kalan arazimiz yok, büyük bir bölümü sulanabilir durumda. Sulama ile ilgili yeni projeler ve yatırımlar her geçen gün büyümekte ve artmakta. Bunun son örneği Çömlekköy Barajı inşaatı. Tarım ve Orman Bakanımız İbrahim Yumaklı açıkladı. Şu anda inşaatına başlanılacak, ihalesi bitti, sözleşme imzalandı. Önümüzdeki günlerde inşallah Sayın Bakan'ımızın katılımıyla temel atma töreni yapacağız."""
30,Antalya'da yaralı caretta caretta kurtarıldı,"Antalya'nın Manavgat ilçesinde, yaralı halde bulunan caretta caretta, tedavi edildikten sonra denize bırakıldı.",Çevre,https://www.trthaber.com/haber/cevre/antalyada-yarali-caretta-caretta-kurtarildi-837753.html,"Deniz Kaplumbağaları, Akdeniz Fokları, Kum Zambakları (DEKAFOK) Kıyı Koruma Derneğinden yapılan açıklamaya göre, Boğaz mevkisindeki mendirekte ağzında olta yaraları bulunan ve güçsüz düşerek fırtınanın etkisiyle kıyıya sürüklenen caretta caretta olduğunu fark eden balıkçılar, ihbarda bulundu. Derneğin saha ekipleri, Prof. Dr. Hakan Sert, Prof. Dr. Cengiz Deval ve Prof. Dr. Ertan Taşkavak'ın danışmanlığında, olta kancası yüzünden ağız bölgesi parçalandığı anlaşılan deniz kaplumbağasını, Doğa Koruma ve Milli Parklar ekiplerinin desteğiyle ilçedeki Apollon Veteriner Kliniği'ne ulaştırdı.    Klinikte kafa röntgeni çekilen deniz kaplumbağası, ilk müdahalesi yapıldıktan sonra ağzında yoğun kanamaya sebep olan kesik ve yaralı yerler, lokal anestezi yöntemiyle uyuşturularak 2,5 saatlik operasyonun ardından tedavi edildi. Tedavisi veteriner hekim Mehmet Yüksel tarafından tamamlandıktan sonra Doğa Koruma ve Milli Parklar ekipleri eşliğinde sahile bırakılan caretta caretta, bir süre sonra açık denizde gözden kayboldu.    Açıklamada görüşlerine yer verilen derneğin başkanı Seher Akyol, ekiplerinin sahilde 7 gün 24 saat devriye halinde olduğunu belirtti. Farkındalık çalışmalarıyla başta balıkçılar olmak üzere toplumu doğal yaşam ve deniz kaplumbağaları konusunda bilgilendirmeye çalıştıklarını aktaran Akyol, şu ifadeleri kullandı: ""Bugün bu bilgilendirme çalışmalarının olumlu dönüşlerini alarak, toplumumuzla birlikte deniz kaplumbağalarının korunabileceğini ve nesillerinin devamlılığının sağlanabileceğini görmüş olmak, bizleri çok mutlu etti. Tüm Akdeniz ülkelerinde yaklaşık 2 bin dişinin yuvaladığı ve beşeri faktörler yüzünden üreme sayılarındaki yavaşlama düşünüldüğünde nesillerinin devamlılığı konusundaki tehlike daha net görülmektedir."""
31,Arılar kış uykusuna yatmadı: Martta toplu arı ölümleri görülebilir,"Kış aylarında sıcaklıkların mevsim normallerinin üzerinde seyretmesi doğanın dengesini bozuyor. Birçok hayvan gibi arılar da bu değişimden etkileniyor. Yurdun büyük kesiminde arılar, kış uykusu olarak tabir edilen kış salkımına girmedi. Mart ayında bastırması beklenen kış koşullarının toplu arı ölümlerine yol açmasından endişe ediliyor.",Çevre,https://www.trthaber.com/haber/cevre/arilar-kis-uykusuna-yatmadi-martta-toplu-ari-olumleri-gorulebilir-837713.html,"Takvimlere göre kış mevsimine çoktan girildi. Ancak sıcaklıklar hala çok düşük değil. Normal şartlarda kar olması beklenen pek çok bölge beyaz örtüye hasret. Arılar da bu mevsimsel değişimden olumsuz etkileniyor. Düzce, Bartın, Adana, Ordu ya da Elazığ… Birçok ilden arı yetiştiricilerinin tedirginlik içinde olduğu haberleri geliyor. Çünkü şubat ayının ortalarına geldiğimiz bugünlerde arılar, kış uykusu olarak bilinen kış salkımına girmedi. Sıcak seyreden havanın etkisiyle kovan dışına çıkıyor, polen ve nektar arayışına geçiyorlar.   Kovan sahipleri endişe etmekte haklı zira arıların kış salkımına tutulmamaları beraberinde birçok sorunu getiriyor. Bunların neler olduğunu ve bizleri bekleyen riskleri Düzce Üniversitesi Arıcılık Araştırma Geliştirme ve Uygulama Merkezi (DAGEM) Müdürü Doç. Dr. Meral Kekeçoğlu ile konuştuk.    Arılar kışın sıcaktan nasıl etkileniyor? Arılar doğada yaşamın sürmesi için kritik bir göreve sahip. Doç. Dr. Meral Kekeçoğlu arıların sağladığı en büyük faydanın polinasyon yani tozlaşma olduğunu söyleyerek söze başlıyor. “Bitkilerin tozlaşması dolayısıyla sebzelerin, meyvelerin olgunlaşması, oluşması, döllenmesi hatta kalitesinin ve veriminin artması için özellikle bal arılarına ihtiyaç var” diyen Kekeçoğlu, tozlaşmanın insan varlığı için anlamını şöyle anlatıyor: Doğada bir yaşam piramidi var. Bu yaşam piramidinin en altında bitkiler yer alıyor. Bitkilerle beslenen otobur hayvanlar ve o hayvanlarla beslenen en tepede de insanlar var. Dolayısıyla bu besin zincirinde devamlılık olması, bir süreklilik olması gerekiyor. Bal arılarının doğadaki en önemli görevi bitkilerin tozlaşması. Tozlaşma olmaz ve bitkiler olmazsa hayvanlar olmayacak, dolayısıyla hem hayvanlar hem bitkiler olmadığı zaman da insanlar olmayacak. Yani arıların olmadığı bir senaryoda bizi aslında bir yok oluş bekliyor.    Peki arılar kışın nasıl bir yaşam düzenine geçer? Bu düzen nasıl bozuldu? Doç. Dr. Meral Kekeçoğlu anlatıyor: Kovanın dışındaki sıcaklık 13-14 santigrat derecenin altına düştüğü zaman arı, kovan içerisinde kış salkımı dediğimiz duruma geçiyor. Toplumda bu kış uykusu gibi de nitelendiriliyor. Nasıl insanlar soğuk bir ortamda üşüdüğü zaman bir araya gelip birbirlerini ısıtmaya çalışırlarsa arılar da kovan içinde bir araya gelerek kış salkımı yapıyor. Özellikle ana arıyı da ortaya alarak, orada sıcak tutmaya çalışıyorlar. Aynı zamanda da daha az besin tüketerek kışı geçirmeye çalışıyorlar.   “Arılar bu yıl kış salkımını bozdu” Ancak sorun şu ki bu kış arılar için sıcak geçiyor. Bu durum da arılarda kış mevsiminin henüz gelmediği gibi bir algı oluşturuyor. Doç. Dr. Kekeçoğlu, yurdun büyük kesiminde arıların kış salkımına tutulmadığını ifade ediyor: Arılar kış gelmedi diyor. Dışarıdan da nektar, polen geliyor, yiyecek geliyor. Ben dışarıya çıkayım, nektar getireyim ve yavru atayım diyor. Bu yavruyu beslemek için de polen ihtiyacı, gıda ihtiyacı duyuyor. Bunu toplamaya çıkıyor. Şu anda kış salkımını bozmuş oldu arı. Üniversitemizde 100’ün üzerinde kovanımız var. Şu an üç farklı polen tipi geliyor. Bu ne demektir? Arı yavru da atıyor demektir. Yani bu yavruya bakmak için polen topluyor demektir.    “Mart ayında soğuk bastırırsa arılar için büyük risk” Şubat ayında hava sıcaklıkları çok sert değil. Ancak arıcıların kaygısı mart ayında birden aşırı soğukların bastırması: Mart ayını çok sert bekliyoruz. İşte orada ipin ucu kaçıyor. Çünkü mart çok soğuk geçerse arı tekrar kış salkımına girmek isteyecek. Yani nektar, polen toplamayı bırakıp, kış gelmiş gibi davranacak ve kış salkımı oluşturacak. O zaman içerideki yavruyu kim, neyle besleyecek? Dolayısıyla eğer bu sıcaklar devam ederken aniden kış gelirse, bu durumda polen getiremeyecek, nektar toplamaya çıkamayacak, tekrar kış salkımına girmeye çalışacak. Bu hem fazlasıyla içerideki stokun tüketimi hem de yavruya bakamaması demek, yavruya bakamayınca da yavru kaybı ve arı ölümleriyle sonuçlanması demek.    Arıcılar ne yapmalı? Olası arı kayıpları beraberinde koloni kayıplarını da getirir. “Türkiye arıcılıkta dünyada ikinci sırada” diyor Kekeçoğlu ve bu durumun bal üretimini doğrudan düşürecek bir faktör olduğunu vurguluyor. “Arı ölümleri nedeniyle bitkisel üretimde zayıflama olur. Bitkisel üretimde zayıflama olunca bu sefer mutfaklara giren ürün ya pahalı olacak ya da ürün bulanamayacak” sözleriyle arı kayıplarının neden olacağı domino etkisine dikkati çekiyor. Doç. Dr. Kekeçoğlu, bu noktada arıcıların dikkatli olması gerektiği görüşünde. “Arıcının çok bilinçli davranması ve durumu kontrol altına alması gerekiyor” diyor. Neler yapılabileceğini ise şöyle aktarıyor: Koloni bakım ve yönetimi çok önemli. Burada iyi gözlemleme yapmaları gerekiyor. Havalar iyi giderken, eğer gerekiyorsa, yeterince balı veya poleni içerisinde yoksa kovanları kontrol edip, kontrollü olarak polen ikamesi içeren yemler veya protein katkılı yemlerle bir besleme yapılması gerekiyor.    İklim değişiklikleri nedeniyle istenmeyen zararlılar da oluşuyor. İstenmeyen zararlılardan kastım; herkesin bildiği bir varroa zararlısı var. Arıları hasta eden bit gibi bir zararlı. Oluşan zararlıları iyi gözlemlemezlerse yine hastalıklarla da karşı karşıya kalabiliriz. Ayrıca, ana arı kovanda var mı yok mu bunu kontrol etmeleri önemli bir faktör. Son olarak da lütfen çok fazla yabancı ırkları ülkemize getirmeyelim. Kendi yerli ırklarımızla çalışalım. Çünkü yerli ırklarımız o yöreye adapte olabilen ırklar."
32,Araştırma: İklim değişikliğinin getirdiği dengesiz hava koşulları çekirge istilalarını artıracak,"Araştırmacılar, iklim değişikliğinin getirdiği dengesiz hava koşullarının çekirge istilalarını arttıracağını bildirdi.",Çevre,https://www.trthaber.com/haber/cevre/arastirma-iklim-degisikliginin-getirdigi-dengesiz-hava-kosullari-cekirge-istilalarini-artiracak-837433.html,"Science Advances dergisinde yayımlanan makalede, araştırmacılar Afrika ve Orta Doğu'daki çekirge istilaları riski ile iklim değişikliği arasındaki bağlantıyı incelemek için Birleşmiş Milletler Gıda ve Tarım Örgütünün (FAO), Çekirge Merkezi verilerinde yer alan 1985-2020 yıllarındaki çöl çekirge istilalarını analiz etti. Uzak mesafeler boyunca ortaya çıkan istilalara neyin sebep olduğunu anlamak için çekirgelerin hareket şeklini irdeleyebilecekleri veri güdümlü bir çerçeve oluşturan araştırmacılar, istilalara maruz kalan 48 ülkeden en fazla Kenya, Fas, Nijer, Yemen ve Pakistan'ın etkilendiğini belirledi. Son 25 yıldaki en kötü çöl çekirgesi istilalarının, 2019 ve 2020 yıllarında meydana geldiği kaydedilen araştırmada, çekirgelerin yüz binlerce dönüm ekilmiş araziyi istila edip, buralardaki ekinleri, ağaçları ve diğer bitki örtüsünü bozarak gıda güvenliğini ciddi şekilde tehdit ettiği aktarıldı. Araştırmacılar çöl çekirgesi istilaları ile hava sıcaklığı, yağış miktarı, toprağın nemi ve rüzgar gibi koşullar arasında güçlü bağlantı olduğunu buldu. Çekirgelerin ani yağış alan çorak alanları istila etmeye daha yatkın olduğunu, istilalardaki çekirge sayısının hava koşullarından fazlasıyla etkilendiğini tespit eden araştırmacılar, El Nino hava olayının da daha geniş çaplı çekirge istilalarıyla ilişkili olduğunu belirledi. Araştırmada, Fas ve Kenya gibi istilaya yatkın bölgelerin yüksek risk altında olduğu ancak çekirge yaşam alanlarının 1985'ten bu yana genişlediği aktarılırken bu alanın 21. yüzyılın sonunda tahminen Batı Avrupa ve Batı Orta Asya'ya doğru en az yüzde 5 daha genişleyeceği öngörüldü. Arap Yarımadası'nın güneyindeki Rubülhali Çölü'nün normalde çekirge istilası görülen bir yer olmadığına işaret edilen araştırmada, 2019'da bölgede görülen kasırgalarla çölün tatlı su gölleriyle dolmasının ardından çoğalan çekirgeler nedeniyle istilaya uğradığı ifade edildi. Araştırmada, aşırı yağmur ve rüzgarların giderek daha fazla çekirge istilalarına yol açacağı vurgulanarak ısınan hava koşulları nedeniyle bu istilaların önlenmesi ve kontrol altına alınmasının daha da zorlaştığı kaydedildi. Singapur Ulusal Üniversitesinden ve araştırmanın yazarlarından Xiaogang He, çalışmalarının ülkelerin iklim değişkeninin çekirge dinamiklerindeki etkilerini anlamaya ve ele almalarına yardımcı olmasını umduğunu belirtti. Çekirge istilalarından etkilenen ülkelerin halihazırda iklim değişikliği kaynaklı kuraklık, sel ve sıcaklık dalgalarıyla boğuştuğunun altını çizen Xiaogang, artan çekirge istilalarının bu zorlukları daha da kötüleştireceğini ifade etti. Xiaogang, bu risklerin üzerine gidilmemesinin, gıda üretim sistemlerini daha da zorlayarak küresel gıda güvenliğini de tehdit edeceğini dile getirdi. FAO, çöl çekirgelerini dünyadaki en yıkıcı göçmen böcek olarak tanımlıyor. 1 kilometrekarelik alanda bulunan 80 milyon çekirge, 1 günde 35 bin kişiye yetecek kadar gıdayı tüketebiliyor. Dünya Bankasına göre, 2003-2005 yıllarında Batı Afrika'da görülen çekirge istilaları 2,5 milyar dolarlık gıda tahribine yol açmış, istilayla mücadele için 450 milyon dolar harcanmıştı."
33,Antalya’da görülen buz kütlelerinin nedeni graupel mi?,Şiddetli yağış Antalya’da sele neden oldu. Sel sırasında su üstünde yüzen buz parçaları ise merak uyandırdı. Uzmanlar buz parçalarının “graupel” adı verilen bir yağış türü olduğunu söylüyor. Halk arasında “bulgur tanesi” ya da “kuzu dişi” olarak bilinen bu meteorolojik hadise genellikle denize kıyısı olan yerlerde görülüyor.,Çevre,https://www.trthaber.com/haber/cevre/antalyada-gorulen-buz-kutlelerinin-nedeni-graupel-mi-837425.html,"Antalya’da pazartesi gecesinden bu yana etkili olan sağanak, sele neden oldu. 1 kişi hayatını kaybetti. Tarım alanları zarar gördü. Yüzlerce ev ve iş yerini su bastı. Hatta bazı ilçelerde eğitime ara verildi. Basına yansıyan görüntülerde dikkat çeken bir detay vardı: Yüzen buz kütleleri… Peki o buz kütleleri neden oluştu? Bu, sık yaşanan bir meteorolojik olay mı? Özellikle nerelerde meydana gelebiliyor? Merak edilenleri İstanbul Aydın Üniversitesi Öğretim Üyesi Meteoroloji Mühendisi Dr. Güven Özdemir’le konuştuk.   Bulgur tanesi şeklinde Antalya’da meydana gelen meteorolojik olayın “graupel” olduğunu ifade eden Dr. Özdemir, bunun ne anlama geldiğini şöyle açıklıyor: “Graupel çok küçük buz tanelerinden oluşan çapı yaklaşık 2 ila 5 milimetre olan beyaz renkli bulgur tanesi şeklinde görülür. Kar tanesinin üzerine yapışan su damlacığının donması veya sadece su damlacığının donması ile meydana gelen buz parçacıkları, yeryüzeyine bulgur tanesi şeklindeki düşen buz topakları diyebiliriz.”   Halk arasında “kuzu dişi” ya da “bulgur tanesi” olarak da adlandırılan bu durum sanılanın aksine, uygun şartlar bir araya geldiğinde sık görülen meteorolojik bir olay. Graupel sırasında yıldırım ve şimşek görülebiliyor Graupel oluşumunda atmosferin üst katmanlarındaki ani ve aşırı soğuma etkili bir faktör. Dr. Özdemir bu noktada şu ayrıntıları veriyor: ""Nimbostratüs adı verilen kül rengindeki bulutlar genelde yatay olarak genişleyen ve hareket eden bulutlardır. Bunun aksine CB bulutu dediğimiz kümülonembüs bulutları ise dikine hareket eden yani konvektif hareketlerle oluşan dik gelişmeli bulutlardır. Graupel bu bulut içerisinde oluşur. Yer yüzeyinden yükselen sıcak veya ılık hava kütlesi, yüksek seviyede bulunan soğuk hava kütlesi ile yer değiştirirken graupel oluşmasına neden oluyor. Tabii kümülonembüs bulutlarındaki elektriklenme nedeniyle yıldırım ve şimşekler de görülebilir.” Genelde deniz ve göllere yakın yerlerde oluyor. Graupel yağışının kıyılarda ve deniz kenarlarına yakın yerlerde görüldüğünü belirten Dr. Özdemir, bunun sebebini ise şöyle anlatıyor: “Graupel aralık, ocak ve şubat aylarında sık görülen bir hadise. Kış mevsiminde deniz suyunun ılık olduğu yerlerde hava eğer çok soğuksa görülebiliyor."" Antalya’da buz kütlelerinin uzun süre erimeden yol boyunca su üstünde yüzdüğüne şahit olduk... Dr. Özdemir bunun hem suyun hem de hava kütlesinin sıcaklığına bağlı olarak meydana geldiğini söylüyor. Bir örnekle durumu açıklıyor: “Buzdolabından çıkarılan bir buz da hemen erimez. Suyun içerisine attığınız zaman o da yüzer. Graupel yoğun bir şekilde etkili olduğunda kısa sürede olsa karaları, denizi bile beyaz görebilirsiniz.”"
34,Havadaki parçacıklar izlenerek küresel ısınmanın nedenleri araştırılacak,"Türk Hava Kurumu (THK) Üniversitesinin, Türk Uzay Ajansı (TUA) koordinasyonunda başlattığı uluslararası projede, havadaki çöl tozu gibi çeşitli parçacıkların (aerosol), küresel iklim değişikliğine etkilerini ortaya koymayı hedefleyen cihazlar geliştirilecek.",Çevre,https://www.trthaber.com/haber/cevre/havadaki-parcaciklar-izlenerek-kuresel-isinmanin-nedenleri-arastirilacak-837084.html,"Projede elde edilecek ölçüm teknolojileri sayesinde, uzaydan da ölçümlerin yapılmasıyla iklim değişikliği ile mücadele stratejilerinin daha doğru kurgulanması hedefleniyor. THK Üniversitesi Rektörü Prof. Dr. Rahmi Er, AA muhabirine yaptığı açıklamada, THK Üniversitesinin uzay ve havacılık alanında üst düzey insan gücü yetiştiren tematik, ayrıca uzayda aktif uyduya sahip bir üniversite olduğunu ifade etti. Üniversitelerinin faaliyet alanını daha ileri aşamaya taşımayı hedeflediklerini bildiren Er, bu kapsamda, Asya Pasifik Uzay İşbirliği Örgütünce (APSCO) 500 bin dolar bütçe ile desteklenen APSCO Aerosol İzleme Sistemi Projesi'nin üniversitelerinin yürütücülüğünde başlatıldığını duyurdu.    Projenin TUA koordinasyonunda ve APSCO Genel Sekreteri Yu Qi ile imzalanan anlaşma ile hayata geçtiğini bildiren Er, projenin üç yıl süreceğini belirtti. Projede, iklim değişikliği ve küresel ısınma bağlamında yapılacak üst düzey araştırmalarla çeşitli önlemlerin hayata geçirilmesine olanak sağlanacağını ifade eden Er, ""Proje ile bilim insanlarımız, küresel ısınmada etkisi olan havadaki aerosolleri izleyecek ve inceleyecek cihaz geliştirecek. Daha sonra bu çerçevede üst düzey teknoloji ile yapılacak uydu ile bunları dünyanın çeşitli noktalarından izleme imkanı elde etmeyi planlıyoruz."" diye konuştu. -""Aerosoller, sera gazları kadar bilinmiyor"" Projenin yöneticisi Uzay Mühendisliği Bölüm Başkanı Prof. Dr. Uğur Murat Leloğlu da havada taşınan ve hareket halinde bulunan çok küçük katı veya sıvı parçacıklar olan aerosollerin insan hayatını çok değişik yönlerden etkilediğini ifade etti. Dünyanın ısınması ve soğuması üzerinde aerosollerin etkilerinin bulunduğunu belirten Leloğlu, ""Bu faktörlerden biri olan sera gazlarının etkisi, şu anki teknolojilerle kolayca modellenebiliyor. Fakat atmosferdeki aerosolleri o kadar da iyi bilmiyoruz. Aerosollerin modellerini oluşturarak rollerini daha iyi anlayıp küresel ısınmayı daha iyi yönetebileceğimizi öngörüyoruz"" dedi. Leloğlu, doğrudan insan sağlığını etkileyen özellikleri bulunan aerosollerin bazı alerjileri veya bazı migren türlerini tetiklediğine dair çalışmalar yapıldığını, ayrıca aerosollerin bitkilerin yaşam döngüsünde ve okyanuslardaki canlılar üzerinde de etkilerinin bulunduğunu anlattı. İklim tarafının ayrı önemi var Bu parçacıkların çoğu zaman gözle görünmediğini ancak puslu havalarda hissedilebildiğini dile getiren Leloğlu, özellikle bahar aylarında sabahları arabaların camında görünen çöl tozlarının, bu aerosoller arasında bulunduğunu aktardı. Konunun iklim açısından ayrı bir öneminin bulunduğuna dikkati çeken Leloğlu, şöyle devam etti: ""Şubat ayının başında havanın bu kadar sıcak olmaması, toprağın da bu kadar kuru olmaması gerekiyordu. İşte, aralarında çöl tozlarının da bulunduğu aerosoller, hem sıcaklık hem yağışlar üzerinde çok önemli. İklim değişikliği ve su krizi çağında artık bizim aerosolleri de çok iyi öğrenmemiz, çok iyi modellememiz gerekiyor. Sistemi ne kadar iyi anlarsak küresel ısınmanın etkilerini geri çevirmeyi de o kadar iyi başarırız. Aerosol parçacıkları arasında bulunan tozların bulut oluşumunda büyük rol oynadığını gösteren çalışmalar var. Suyun giderek azaldığı ama su ihtiyacının arttığı çağımızda, aerosolleri izleyerek bunların bulut oluşumundaki rollerinin anlaşılmasını kolaylaştırmaya çalışacağız."" Leloğlu, yağmur yağdırmak için aerosollerin uçaklarla bulutların içerisine enjekte edilmesi gibi araştırma alanlarının bulunduğunu, dünya genelinde bilim insanlarının, doğru yerde doğru zamanda yağmurun yağmasını tetiklemek için çok çalıştığını söyledi. Bu süreçlerin çok karmaşık olduğunu ve laboratuvarda her zaman deneyimlenemediğini belirten Leloğlu, ""Biraz daha amiyane tabirle söylersek bulutların sağılması konusu şu anda araştırma aşamasında ama bir noktadan sonra bunlar standart operasyonlar haline dönüşebilir. Aerosollerin kullanım alanlarından bir tanesi de bu."" diye konuştu. Bazen yağış yüklü bir bulutun, hiçbir yağış bırakmadan geçip gidebildiğini dile getiren Leloğlu, ""O zaman gerçek süreci çok iyi izleyip anlamamız lazım ki yağmur için gerekli dokunuşu yapabilelim. İşte projede, aerosollerle ilgili doğru modelleri kurarak buradaki rollerini daha iyi anlayacağız. İleride bu operasyonları yaparken doğru adımları atabiliriz. Projemizin bu teknolojiye böyle bir katkı yapmak gibi bir çıktısı da var."" ifadelerini kullandı. Cihazlarla karasal ölçümler başlıyor Leloğlu, APSCO Aerosol İzleme Sistemi Projesi kapsamında aerosolleri izlemek için bazı optik cihazlar ve bazı algoritmalar geliştireceklerini belirtti. Geliştirecekleri bu cihazlarla aerosollerin ölçümlerini yapacaklarını ve bunları sınıflandıracaklarını anlatan Leloğlu, ""Oluşan bu cihazı da çeşitli ülkelere yerleştireceğiz ve zamanla büyüyen bir ağ haline getireceğiz. Dünyada hali hazırda bazı ağlar var. Özellikle NASA'nın öncülük ettiği bir ağ var. Fakat daha farklı, onların ölçmediği bazı parametreleri daha iyi bir şekilde ölçmeyi hedefliyoruz."" diye konuştu. ""Hava tahminlerinin başarısı yükselecek"" Prof. Dr. Uğur Murat Leloğlu, aerosollerin optik özellikleri ile ilgili modellemesinin yapılması ve geliştirilecek teknoloji ve cihazlarla izlenmesinin ardından ikinci aşamada benzer çalışmaların bu kez uzaydan ve de çok küçük uydular yardımıyla yapılmasının hedeflendiğini aktardı. Toz taşınımlarına hava raporlarında yavaş yavaş yer verilmeye başlandığını vurgulayan Leloğlu, ""Aerosollerin etkisi ortaya konduğunda, hava tahminlerinin başarısı da yükselecek. Tabii aerosollerin dünya ve canlılar üzerindeki etkileri daha iyi anlaşılacak ve iklim değişikliği ile mücadele stratejileri daha doğru olarak kurgulanacaktır. Ayrıca, geliştirilen teknolojiler, optik, meteoroloji, su kalitesi, uzay teknolojisi ve ilintili pek çok alanda kullanılabilecek."" diye konuştu. THK Üniversitesi araştırmacıları dışında, Akdeniz Üniversitesinden Prof. Dr. Volkan Bakış ve APSCO üye ülkelerinden araştırmacılar da projeye katkı sağlayacak."
35,İklim değişikliğinin delili: Güney Okyanusu'nda yüzen buz dağları,"8. Ulusal Antarktika Bilim Seferi'nde görev alan bilim insanları, seyir sırasında geçtikleri Güney Okyanusu boyunca daha önce olmadığı kadar çok buzdağı bulunduğunu gözlemledi.",Çevre,https://www.trthaber.com/haber/cevre/iklim-degisikliginin-delili-guney-okyanusunda-yuzen-buz-daglari-836727.html,"Cumhurbaşkanlığı himayesinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda gerçekleştirilen 8. Ulusal Antarktika Bilim Seferi'nin ekibi, 62 güney enleminden başlanan seyre ilişkin verilerin yer aldığı ilk rapordaki değerlendirmeleri açıkladı. Buna göre, bilim insanlarının Güney Okyanusu'nda 68 güney enlemindeki Horseshoe Adası'na çevirdikleri rotaları üzerinde gözlemledikleri binlerce buzdağı, küresel iklim değişikliğinin etkilerini net biçimde ortaya koyuyor. Türk bilim insanlarının kıtada yaptıkları çalışmalarda İHA ve uydu tabanlı ölçme yöntemleri de kullanıldı. Bu kapsamda kar ve buzul alanlarda önemli miktarda erime olduğu belirlendi. Bilim insanlarının bu yıl elde edeceği son verilerle netleşecek sonuçların, kıtanın geleceğine yönelik endişeleri artıracağı düşünülüyor.    Ekip, bu yıl yer ve uydu tabanlı yöntemlerden yararlanarak uzun dönem izlediği albedo, aerosoller ve su buharı gibi önemli atmosferik fiziksel parametreler arasındaki ilişki ve buzul alanlarda zamanla oluşan erimeler konusunda net sonuçlar elde etmeyi hedefliyor. Ekip, buzulların bu hızla erimeye devam etmesi halinde atmosfere daha fazla su buharı salımı ve sera gazı konsantrasyonlarının artmasıyla küresel iklim değişikliğinin hızlanmasının kaçınılmaz olmasından endişe ediyor. ""Daha önceki seferlerde hiç görmediğimiz kadar buzdağı gözlemledik"" 8. Ulusal Antarktika Bilim Seferi Lojistikten Sorumlu Sefer Lider Yardımcısı Kaptan Doğaç Baybars Işıler, Antarktika King George Adası'na ulaşmadan buz dağlarını gözlemlemeye başladıklarını ve daha önceki seferlerde görmedikleri kadar buzdağı gördüklerini ifade etti. Işıler, ""Bu bizim için ilk etapta bir sinyaldi. Küresel iklim değişikliğinin Antarktika'daki etkileri hakkında aslında bize bir veri sunuyor."" dedi.    King George Adası'ndan Horseshoe Adası'na seyir sırasında da her zamankinden fazla buzdağı olduğunu gördüklerini söyleyen Işıler, şu bilgileri verdi: ""Buz dağlarını gözlemlemek, küresel iklim değişikliğinin Antarktika'daki etkileri hakkında veri sunuyor. Bu gözlemler bizim daha Antarktika'ya ilk intikal sırasında tahminimizde olan şüphelerimizi aslında daha da doğrular vaziyette. Şunu çok net söyleyebiliriz ki bu sene daha önceki seferlere göre çok daha fazla buzdağını denizde görmüş olduk. Bu bize günün sonunda şunu açıklıyor; küresel iklim değişikliği her seferinde Antarktika'yı ve tabii ki de Arktik bölgeyi çok fazla etkiliyor."""
36,2023’te Türkiye’de 1475 sıra dışı hava olayı yaşandı,"Türkiye 2023 yılını da meteorolojik olaylar açısından hareketli geçirdi. Şiddetli yağış, sel, fırtına, dolu… Yıl boyunca 1475 sıra dışı hava olayı kayıtlara geçti.",Çevre,https://www.trthaber.com/haber/cevre/2023te-turkiyede-1475-sira-disi-hava-olayi-yasandi-836430.html,"İklim değişikliğinin olumsuz etkileri dünyada her geçen yıl biraz daha hissediliyor. Akdeniz havzasında yer alan Türkiye ise bunun en fazla gözlendiği yerlerden biri. 2023 yılı Türkiye’de meteorolojik olaylar açısından hayli hareketli geçti. Geçen yıl Türkiye’nin yaşadığı iklim vakalarına gelin yakından bakalım.   Bir yılda 1475 sıra dışı hava olayı Meteoroloji Genel Müdürlüğü’nün hazırladığı 2023 Yılı İklim Değerlendirmesi Raporu'na göre sıra dışı hava olaylarında önceki yıllara göre yine artış gözlendi. Yıl boyunca 1475 sıra dışı hava olayı yaşandı. 2022’de 1030, 2021’de 1024, 2020’de ise 984 sıra dışı hava olayı kayıtlara geçmişti. 2023’te tehlike yaratan sıra dışı hava olaylarının başını ise yüzde 38 ile şiddetli yağış ve sel çekti. İkinci sırayı yüzde 23’le fırtına aldı. Sonra ise sırasıyla yüzde 16 dolu, yüzde 6 yıldırım düşmesi ve şiddetli kar, yüzde 5 heyelan ve yüzde 2 oranında ise hortum olayları görüldü. Çığ, don, orman yangını, sis ve kum fırtınası ise sıra dışı hava olaylarının neredeyse yüzde 1’ini oluşturdu. 2023’te şiddetli yağış ve selin en etkili olduğu yer 6 Şubat depremlerinden etkilenen Adıyaman ve Şanlıurfa'ydı. Yaşanan sel felaketinde 21 kişi hayatını kaybetti. Türkiye’de 2023’te bir başka dikkat çeken olay da sıcak hava dalgasıydı. Ağustosta Türkiye’nin geniş bir kesiminde sıcak hava dalgası yaşandı. Özellikle orta ve iç batı kesimlerde 5-10 gün arasında süren sıcak hava dalgaları meydana geldi.   En sıcak 3’üncü yıl 2023 Türkiye’de 15,1 derece ile en sıcak üçüncü yıl olarak kayıtlara geçti. En sıcak yıl ise hatırlanacağı gibi 2010’da 15,5 derece ile yaşanmıştı. Mevsimsel olarak bakıldığında geçen yıl, son 53 yılın en sıcak 4’üncü kış mevsimi olarak kayıtlara geçti. İlkbaharda da keza mevsim normallerinin 0,4 derece üzerinde bir sıcaklık yaşandı.
2023 yılı yaz mevsimi ise normalinin 0,7 derece üzerinde seyretti. 1971’den bu yana yaşanan en sıcak 7’nci yaz mevsimi oldu. Sonbaharda da yine normalinin 2,1 derece üstünde sıcaklık görüldü. Son 53 yılın en sıcak kasım ayı da geçen yıl yaşandı. Yıl boyunca en düşük sıcaklık -31,3 derece ile şubat ayında Erzurum’da, en yüksek sıcaklık ise 49,5 derece ile ağustos ayında Eskişehir Sarıcakaya’da kaydedildi. Yağışlarda yüzde 11,9 artış görüldü Gelelim yağışlara… Türkiye yağışlar anlamında nispeten şanslı bir yıl geçirdi. 2023’te yağışlarda normaline göre yüzde 11,9 artış görüldü. Bu yağışlar 2022’de görülen yağışların yüzde 27,3 üstündeydi. Yıl boyunca ortalama 111 gün yağışlı geçti. Yine yıl boyunca en az yağışı Iğdır, en fazla yağışı ise Rize aldı."
37,İstanbul'da hava kirliliği geçen yıl yaklaşık yüzde 3 arttı,"İstanbul'da hava kirliliği 2023'te bir önceki yıla göre yaklaşık yüzde 3 artış gösterdi. Geçen yıl, 2022'ye oranla hava kirliliğinin en fazla arttığı istasyonlar sırasıyla yüzde 69,54 ile Yenibosna, yüzde 19,77 ile Üsküdar-2, yüzde 19,56 ile Bağcılar, yüzde 19,46 ile Başakşehir, yüzde 14,92 ile Kartal, yüzde 12,60 ile Büyükada olarak kaydedildi.",Çevre,https://www.trthaber.com/haber/cevre/istanbulda-hava-kirliligi-gecen-yil-yaklasik-yuzde-3-artti-835462.html,"İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Prof. Dr. Hüseyin Toros ile Samsun Üniversitesi (SAMÜ) Havacılık ve Uzay Bilimleri Fakültesi Meteoroloji Mühendisliği Bölümü Araştırma Görevlisi olan İTÜ yüksek lisans öğrencisi Yiğitalp Kara tarafından, İstanbul'da 2022 ile 2023 yıllarındaki hava kirliliği oranına ilişkin çalışma yapıldı. Bu kapsamda, Çevre, Şehircilik ve İklim Değişikliği Bakanlığının hava kalitesi ölçüm istasyonlarınca kaydedilen havadaki partikül madde (PM10) oranı incelendi. Buna göre, İstanbul'da 2022'de ortalama havadaki partikül madde konsantrasyonu 36,003 µg/m3 (mikrogram bölü metreküp) ölçüldü. 2023'te 36,958 µg/m3 olan hava kirliliği önceki yıla göre yaklaşık yüzde 3 arttı. Geçen yıl, İstanbul'da partikül madde hava kirliliğinin en fazla ölçüldüğü istasyon 54,095 µg/m3 ile Kartal oldu. Burayı sırasıyla 53,463 ile Esenyurt, 51,815 ile Mecidiyeköy, 51,662 µg/m3 ile Yenibosna istasyonları takip etti. Aynı dönemde hava kirliliğinin en az ölçüldüğü istasyon 17,782 µg/m3 ile Büyükada olurken, partikül madde kirliliği Şile istasyonunda 20,632, Kumköy'de 20,865, Sarıyer'de ise 21,837 µg/m3 olarak belirlendi. İstanbul'da hava kirliliği oranı 2023'te önceki yıla göre 11 istasyonda artarken 13 istasyonda azaldı. Geçen yıl, 2022'ye oranla hava kirliliğinin en fazla arttığı istasyonlar arasında ilk sırada yüzde 69,54 ile Yenibosna yer aldı. Yenibosna'yı sırasıyla yüzde 19,77 ile Üsküdar-2, yüzde 19,56 ile Bağcılar, yüzde 19,46 ile Başakşehir, yüzde 14,92 ile Kartal, yüzde 12,60 ile Büyükada istasyonları takip etti. Aynı dönemde ortalama hava kirliliğinin en fazla azaldığı istasyon yüzde 17,71 ile Şile oldu. Şile'yi yüzde 17,36 ile Çatladıkapı, yüzde 11,97 ile Şirinevler, yüzde 11,42 ile Ümraniye 2, yüzde 10,91 ile Maslak, yüzde 10,48 ile Sarıyer istasyonları izledi. İstanbul'da bulunan istasyonların hava kirliliği (PM10) ortalaması şu şekilde oldu: Farklı yakıtların kullanımı kirliliği artırıyor Prof. Dr. Hüseyin Toros, İstanbul hava kirliliği değerlerinin Kovid-19 salgını döneminde insan etkinliğinin azalmasıyla düştüğünü söyledi. Salgının ardından hava kirliliğinin tekrar artmaya başladığını belirten Toros, artan araç sayısı, meteorolojik şartlar, doğal gaz yerine farklı yakıtların kullanımının hava kirliliğini artıran nedenler olduğunu anlattı. Prof. Dr. Toros, 2023'te havadaki partikül madde kirliliğinin en fazla ölçüldüğü istasyonların Kartal, Esenyurt ve Mecidiyeköy olduğunu vurgulayarak şöyle devam etti: ""İstanbul'da Kartal, Esenyurt, Mecidiyeköy gibi yerlerde trafik yoğunluğu fazla. Bu nedenle kirleticinin etkili olduğunu görüyoruz. Bazı yerlerde ise trafikten ayrı ısınma amaçlı yakılan yakıtlar hava kirliliğine neden olabiliyor. Hava kirliliği dünyanın önemli sorunlarından biri. Birçok hastalığa neden olabiliyor. Hava kirliliğini azaltmak için hepimize görevler düşüyor. Başta yenilenebilir enerji kaynaklarını kullanmayı arttırmamız gerekiyor."""
38,Antarktika'dan Avustralya'ya giden penguen şaşkınlık yarattı,"Bir kral penguen, Antarktika'daki evinden yüzlerce kilometre uzakta, Avustralya'nın güneyindeki bir sahilde görüldü.",Çevre,https://www.trthaber.com/haber/cevre/antarktikadan-avustralyaya-giden-penguen-saskinlik-yaratti-834545.html,"Kingston South East'teki kuş popülasyonunu araştırırken penguenle karşılaşan, Friends of Shorebirds South East'in başkanı Jeff Campbell, ""Sahilde yüksek bir yerdeydik. Durduk ve bize doğru yürümeye devam etti"" dedi. Kuşun ""daha önce hiç insan görmemiş olabileceğini"" öne süren Campbell, Avustralya Yayın Kurumu'na ""Sonra bize doğru bazı hareketler yaptı ve gerçekten tuhaf seslerle bağırdı, başını arkaya uzattı, bize doğru eğildi ve sonra bize gerçekten çok yaklaştı. Biz ona doğru gitmedik; o bize doğru geldi"" diye konuştu. Campbell kuşun genç olduğunu ve daha önce insanla karşılaşmadığı için insanların tehlikeli olabileceğini bilmediğini dile getirdi. ""Tüy dökme döneminde gelmiş olabilir"" Campbell, bunun bir sürpriz olmasına rağmen penguenlerin uzun yolculuk yaptığının daha önce de görüldüğünü söyledi. Yaklaşık 20 yıl önce 2004'te, Mount Gambier yakınlarındaki Port MacDonnell'da bir kral penguen görülmüştü. Tazmanya Üniversitesi Deniz ve Antarktika Araştırmaları, Ekoloji ve Biyoçeşitlilik Enstitüsü'nden Dr. Julie Mc Innes, Guardian'a, penguenlerin tüm tüylerini döktüğü tüy dökme döneminde anakaraya gelmiş olabileceğini söyledi. Yeni Zelanda'daki Sarı Göz Penguen Vakfı'na göre bu dönem genellikle üç ila dört hafta sürüyor ve şubat civarında başlıyor. Kurumun internet sitesinde şunlar yazıyor: Tüy dökme döneminde, kalan tüyler su geçirmez olmadığından ve vücut iyi yalıtılmadığından, beslenmek için denize çıkamazlar ve üç ila dört kilogram kaybedebilirler. Eski tüylerinin yenilenmesini bekledikleri için kıyıya hapsolurlar. "
39,Japon bilim insanları: Nemo'lar yalnız kalmayı seviyor,"Japon bilim insanlarının yaptığı araştırmada, palyaço balıklarının kendi türlerine karşı saldırgan davrandığı ortaya çıktı. Nemo'lar kendi türlerine katlanamıyor.",Çevre,https://www.trthaber.com/haber/cevre/japon-bilim-insanlari-nemolar-yalniz-kalmayi-seviyor-834543.html,"Yaklaşık 30 türü bulunan palyaço balıkları, Pomacentridae familyasının bir parçası. Okinawa Bilim ve Teknoloji Enstitüsü'nden bilim insanlarının çalışmasında, Latince adı amphiprion ocellaris olan palyaço balığı türü incelendi. Bu balık, 2003 çıkışlı Kayıp Balık Nemo filmiyle de ünlenmişti. Araştırmada, daha önce palyaço balıklarının diğer türleriyle karşılaşmamış genç palyaço balıkları bir su tankına yerleştirildi. Tankın içine konan akvaryumda hem amphiprion ocellaris türü hem de diğer palyaço balığı türleri vardı. Üç beyaz dik çizgiye sahip palyaço balığının, kendi türünden balıklara karşı daha agresif davrandığı belirlendi. Çalışmayı yürüten bilim insanlarından Kina Hayaşi, amphiprion ocellaris'lerin diğer palyaço balıklarının üzerindeki çizgileri sayarak bunların aynı türden olup olmadığını anlayabildiğini söyledi. Amphiprion ocellaris, çizgisi olmayan ya da tek çizgiye sahip palyaço balıklarına karşı aynı saldırganlığı sergilemedi. Hayaşi, ""Bu deney beyaz dikey çizgilerin sayısının aynı türü ayırt etmede ve saldırıp saldırmamaya karar vermede önemli rol oynadığını gösterdi"" dedi. Araştırmanın sonuçları, bilimsel dergi Journal of Experimental Biology'de 1 Şubat'ta yayımlandı."
40,“Sulak Alanlar ve İnsanlık Refahı”,"2 Şubat dünyada ‘Sulak Alanlar Günü’ olarak kutlanıyor. Tarım ve Orman Bakanlığı, Türkiye’de 1,6 milyon hektar büyüklüğünde 6 bin 418 sulak alanın kayıt altına aldığını açıkladı. Bakanlık bu yılki temayı ise “Sulak Alanlar ve İnsanlık Refahı” olarak belirledi.",Çevre,https://www.trthaber.com/haber/cevre/sulak-alanlar-ve-insanlik-refahi-833722.html," Sulak alanların önemi, korunması ve akılcı kullanımı konularında kamuoyu bilincini geliştirmek amacıyla, 1997 yılından beri 2 Şubat tarihi ‘Dünya Sulak Alanlar Günü’ olarak kutlanıyor. Gün nedeniyle yazılı bir açıklama yapan Tarım ve Orman Bakanı İbrahim Yumaklı, “Toplam büyüklüğü 1,6 milyon hektar olan 6 bin 148 adet sulak alan ‘Ulusal Sulak alan bilgi Sistemi’ne (SAYBİS) kaydedildi” dedi. Çalışmaların Doğa Koruma ve Milli Parklar Genel Müdürlüğü (DKMP) bünyesinde yürütüldüğünü anımsatan Yumaklı, sulak alanların, “yağmur ormanlarından sonra en üretken ekosistemler” olduğunu ifade etti. Hem ekolojik dengenin sağlanması hem de biyolojik çeşitliliğin korunması adına sulak alanların çok önemli olduğunu kaydeden Yumaklı, “İçme suyu sağlanması, taşkın kontrolü, yer altı sularının beslenmesi, besin depolama, iklim değişikliği kontrolü, doğal arıtma, tarım, hayvancılık, balıkçılık, saz kesimi, turizm, ulusal güvenlik, kültürel kullanım gibi konular açısından sulak alanlar büyük önem taşımaktadır” dedi.    “Hayat, sulak alanlar ve insanlar iç içe” Her yıl bakanlık tarafından günün önemine ilişkin bir tema belirleniyor. Bu yılın teması “Sulak Alanlar ve İnsanlık Refahı” olarak belirlendi. Bu yılın sloganı ise “Hayat, sulak alanlar ve insanlar ile iç içe” oldu. Bakan Yumaklı, açıklamasında şunları dile getirdi: “Tabii kaynakların sürdürülebilir gelişmesi, bu kaynaklara yönelik ihtiyaçların belirlenmesi, planlanması, akılcı su kullanımı, etkin koruma için gerekli şartların sağlanması büyük önem taşımaktadır. Bu yaklaşım gereğince su ve toprak kaynaklarının çeşitli maksatlara yönelik kullanımlarında teknoloji, ekonomi ve çevre konularında bir dengenin kurulması gerekmektedir. Bugüne kadar olduğu gibi bundan sonra da tüm mesai arkadaşlarımızla birlikte, sulak alanlarımızın yanı sıra ormanlarımız, akarsularımız gibi ülkemizin tabii değerlerini koruyacak ve sürdürülebilirliği için kararlılıkla çalışmaya devam edeceğiz.”    30 yılda 184 bin hektar alan Açıklamada 1994 yılında taraf olunan Sulak Alanlar Sözleşmesi (Ramsar sözleşmesi) kapsamında, 30 yıllık süreçte toplam büyüklüğü 184 bin 487 hektar Sultan Sazlığı, Seyfe Gölü, Burdur Gölü, Manyas (Kuş) Gölü ve Göksu Deltası, Akyatan Lagünü, Kızılırmak Deltası, Uluabat Gölü ve Gediz Deltası, Yumurtalık Lagünü, Meke Gölü, Kızören Obruğu, Kuyucuk Gölü ve Nemrut Kalderası)’nın ‘Ramsar Alanı ilan edildiği vurgulandı. Türkiye’de bu alanlar dışında 59’u ulusal, 47’si yöresel olmak üzere 1 milyon 161 bin 205 hektar büyüklüğünde 120 sulak alan daha bulunuyor. DKMP tarafından sulak alanların envanteri için 5 yıldır çalışma yürütülüyordu. Bu çalışmada da sona gelindi. Kayseri Sultansazlığı, Antalya Avlan Gölü, Konya Ereğli Sazlığı ve Afyonkarahisar Karakuyu Sazlığı’da rehabilitasyon çalışmaları gerçekleştirildi. Bu yıl Düzce Efteni Gölü'nde rehabilitasyon çalışmalarına başlanacak. Ayrıca ekoturizmi desteklemek adına 55 sulak alanda tesisler yapılarak ziyaretçilerin faydalanmasına açıldı. 1999 yılından beri süren çalışmalar sonucunda ise 76 adet sulak alanın yönetim planı hazırlandı."
41,Deniz tabanının bozulması iklim değişikliğinin hızlanmasına yol açabilir,"Bilim insanları, trol ile balık avlama gibi faaliyetler nedeniyle deniz tabanının bozulmasının, iklim değişikliğinin hızını artırabileceğini tespit etti.",Çevre,https://www.trthaber.com/haber/cevre/deniz-tabaninin-bozulmasi-iklim-degisikliginin-hizlanmasina-yol-acabilir-833187.html,"""Frontiers in Marine Science"" dergisinde yayımlanan araştırmaya göre, İngiltere ve Norveç'ten araştırmacılar, 2017-2019 yıllarında gemiyle yaptıkları iki yolculuk sırasında su altı kamerası kullanarak Barents Denizi'nin bazı bölgelerinin tabanlarını inceledi. Araştırmacılar, inceledikleri bölgelerde yaşayan canlıları da tespit ederek bunların ne kadar karbon depoladıklarını görmek için örnekler topladı. Bu canlıların daha önce tahmin edilenden çok daha fazla karbon depoladığını bulan araştırmacılar, trol ile balık avı ya da derin deniz madenciliği gibi faaliyetlerin deniz tabanının bozulmasına neden olduğunu belirledi. Araştırmacılar, bu kapsamda deniz tabanındaki bozulmanın da iklim değişikliğinin hızlanmasına yol açabileceğini ortaya koydu. iC3 kutup araştırma merkezinden Barents Observer'a yapılan açıklamada, derin deniz madenciliği ve trol ile avlanmanın, bu canlıların habitatlarını bozarak ya da yok ederek okyanusların karbon depolamasını azaltabileceği belirtildi. Observer'ın haberine göre de araştırmanın yazarlarından Dr. David Barnes, ""Bu çalışma, okyanusun derinliklerindeki yaşamın küresel karbon döngüsünü nasıl etkilediği ve okyanustaki doğanın topluma sağladığı faydalar hakkında ne kadar az şey bildiğimizi ortaya çıkarıyor."" ifadesini kullandı. Derin deniz madenciliği deniz için bir ""felaket"" Norveçli yetkililer, Haziran 2023'te de hükümetin, ülkenin yeni ekonomik fırsat arayışında, petrol ve doğal gaza olan bağımlılığı azaltma stratejisi doğrultusunda, kıta sahanlığının bir kısmını ticari derin deniz madenciliği için açmak istediğini duyurmuştu. Norveç'te azınlık hükümeti ile iki büyük muhalefet partisi 5 Aralık 2023'te çevreci grupların itirazlarına rağmen Arktik Okyanusu'nda derin deniz madenciliğinin yapılması konusunda anlaşmıştı. Söz konusu kararı, deniz için bir ""felaket"" olarak nitelendiren çevreci gruplar ise bu adımın bölgedeki biyolojik çeşitliliği tehdit edeceği uyarısında bulunuyor."
42,Ecdat emaneti zeytinliklerin sayımları yapılarak koruma altına alınıyor,"Vakıflar Genel Müdürlüğü, ecdat emaneti zeytinliklerin dronlar aracılığıyla havadan ve yerden ölçüm tekniklerini kullanarak sayımını yapıyor.",Çevre,https://www.trthaber.com/haber/cevre/ecdat-emaneti-zeytinliklerin-sayimlari-yapilarak-koruma-altina-aliniyor-832215.html,"Balıkesir Vakıflar Bölge Müdürlüğü uhdesinde bin 750 ayrı parselde bulunan yaklaşık 180 bin adet zeytin ağacının sayısı ve parsel sınırları içerisindeki coğrafi konumlarının belirlenmesi için son teknoloji Fotogrametrik görüntüleme ve Lidar tarama sistemlerine sahip dronlar ile havadan takipleri sağlanıyor. Aynı zamanda GNSS ve GPS teknolojisi ile ise yerden yapılan ölçüm teknikleri kullanılıyor. Yerden yapılan ölçümün zor ve ağaç yoğunluğunun fazla olduğu bölgelerde ise Lidar teknolojisi ile üç boyutlu nokta bulutu verisi üretilerek bu bölgelerde bulunan zeytin ağaçlarının tespiti daha hızlı ve doğru bir şekilde yapılıyor. Çalışma neticesinde zeytin ağacı sayıları güncellenerek ecdat emaneti her zeytin ağacının coğrafi koordinatları belirlenecek ve veri tabanında saklanacak. Eldeki veriler ışığında ise periyodik saha kontrolleri yapılmaya devam edilecek. TC. Kültür ve Turizm Bakanlığı’na bağlı Vakıflar Genel Müdürlüğü, ecdadın tüm emanetleri ile birlikte zeytinliklerin bulunduğu sahaları da hassasiyetle korumakta, gerekli tüm çalışmaları sürdürmektedir. Zeytin ağaçlarının korunması, sayımı, takibi ve gereken tüm çalışmaların gerçekleşmesi, son sistem teknolojiler kullanılarak yapılmaya devam ediliyor. Genel Müdür Sinan Aksu konuya ilişkin yaptığı bilgilendirmede mevcut zeytinlik alanlarının sayımın yapıldığını, son sistem teknolojiler ile zeytin ağaçlarının durum tespitlerini tamamladıklarını bildirdi. Her dinin kutsal meyvesi zeytin  Aksu, “Vakıflar Genel Müdürlüğümüzce atalarımızdan bizlere miras kalan zeytin ağaçlarımızın yaşatılmasına yönelik çalışıyoruz. Bunun yanı sıra bünyemize yeni zeytinlik alanlarını da katıyoruz. Son olarak alımını tamamladığımız Balıkesir Havran ilçesinde 55 bin dönümlük arazi üzerinde bulunan 434 zeytin 137 incir ağacı ile zeytinliklerimizin sayısını artırdık. Her dinin kutsal meyvesi sayılan zeytin kutsal kitabımız Kuran-ı Kerim’de 6 ayette ve çok sayıda hadiste geçiyor. İnsanlık için şifa deposu olan zeytin meyvesini yaşatmak, insanlığımıza hizmette en önem verdiğimiz alan. Kültür ve Turizm Bakanlığı, Vakıflar Genel Müdürlüğümüzce zeytinlikler ile incir ağaçlarını koruma ve üzerine düşen sorumlulukları özenle yerine getirmekle birlikte; zeytinlik ve incir ağacı sahalarını da genişletmeye devam edeceğiz” dedi. "
43,Atmosferdeki karbondioksit oranı 144 yılda yüzde 45 arttı,Atmosferdeki karbondioksit oranı 1880 yılından bu yana yüzde 45 artarak rekor seviyeye ulaştı.,Çevre,https://www.trthaber.com/haber/cevre/atmosferdeki-karbondioksit-orani-144-yilda-yuzde-45-artti-832182.html,"Atmosferdeki sera gazları miktarı, insan faaliyetleri, üretim ile tüketimde sürekli artış, iş ve aşırı fosil yakıtlarının kullanımı nedeniyle sürekli yükseliyor. Ulusal Okyanus ve Atmosfer Dairesi (NOAA) verilerinden derlediği bilgilere göre, sanayileşme dönemi öncesindeki son 400 bin yıllık süreçte atmosferde bulunan karbondioksit (CO2) oranı 200 ile 280 ppm (milyonda parçacık sayısı) civarında seyretti. Sera etkisine neden olan başlıca gazlardan karbondioksitin değeri 1880 yılında yaklaşık 291 ppm iken bu değer 2023 yılında yüzde 45 artışla 421 ppm'ye ulaştı. ""1800'lerden günümüze küresel ölçekte sıcaklık 1 dereceden fazla arttı"" İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Prof. Dr. Hüseyin Toros, atmosferdeki parçacık sayısının sanayi devrimine kadar fazla yükselmediğini, bu miktarın 300 ppm'nin altında seyrettiğini söyledi. İnsan faaliyetlerinin atmosferdeki karbondioksit seviyesini her geçen yıl arttırdığını belirten Toros, ""İnsanlar yer altında milyonlarca yıldır birikmiş olan fosil yakıtları kullanıyor. 1800'li yıllardan itibaren fosil yakıtların kullanımı enerji üretimini arttırmış, artan enerji üretimi, gelişen teknolojiler, fosil yakıtları daha hızlı, daha kolay ulaşılabilir hale getirmiştir. Daha fazla fosil yakıta ulaşmak, daha fazla üretim atmosferin kirlenmesi karbondioksit oranının hızla artmasına yol açmıştır"" dedi. Prof. Dr. Toros, karbondioksit oranın artmasının birçok iklimsel olaya etki ettiğine dikkati çekerek, ""Sıcak ile soğuk hava dalgaları, sel felaketleri, buzulların erimesi, okyanustaki su seviyenin yükselmesine etki ediyor. Karbondioksit artışındaki en büyük etkiyi sıcaklık artışında görüyoruz. 1800'lerden günümüze baktığımızda küresel ölçekte sıcaklık 1 dereceden fazla arttı"" diye konuştu. Atmosfere salınan karbon oranının azaltılması gerektiğinin altını çizen Toros, şöyle devam etti: ""Kaynakların bizden sonraki nesil aktarılacak şekilde verimli kullanılması gerekiyor. Fosil yakıtların kullanımını azaltmalıyız. Yenilebilir enerji kaynaklarını daha verimli ve daha çok kullanmamız gerekiyor. Bunun yanında tasarruf yapmalıyız. İhtiyacımız olmayan ürünleri almamalıyız. Yapay zekayı kullanarak olası riskleri önceden tahmin etmeliyiz. Burada hem hükümetlere hem yerel yönetimlere hem de bireylere görevler düşüyor. Atmosferdeki karbondioksit oranı her geçen yıl artmaya devam ediyor. 1880 yılında 290 ppm olan karbondioksit oranı bu aralık sonunda 421 ppm değerine ulaştı. Yani yüzde 45'lik bir artış oldu."" ""Atmosferdeki karbondioksit oranını azaltmamız gerekiyor"" Yeryüzünün temel enerji kaynağının güneş olduğunu vurgulayan Toros, güneşten gelen kısa dalga boylu ışınımların atmosferdeki gazlardan rahat bir şekilde geçtiğini ifade etti. Prof. Dr. Toros, karbondioksit oranı atmosferde arttıkça atmosferdeki sera gazlarının yer yüzünden neşredilen uzun dalga boylu ışınımın tutma miktarının arttığını anlatarak, ""Tutma miktarı arttıkça yeryüzü ısınıyor. Bu nedenle atmosferdeki karbondioksit oranını azaltmamız gerekiyor. Bunu yaparsak dünyamız daha fazla ısınmayacaktır"" dedi."
44,Tekirdağ'da geliştirilen yerli hibrit ayçiçeği tohumu Rusya'da yeşeriyor,Tekirdağ'da bir firma tarafından geliştirilen ve üretim izni alınan yerli hibrit ayçiçeği tohumu Rusya'ya ihraç ediliyor.,Çevre,https://www.trthaber.com/haber/cevre/tekirdagda-gelistirilen-yerli-hibrit-aycicegi-tohumu-rusyada-yeseriyor-831922.html,"Trakya Tohumcular Derneği, Trakya Tarımsal Araştırma Enstitüsü ve üretici firma tarafından ortaklaşa yürütülen proje kapsamında geliştirilen yerli hibrit ayçiçeği tohumuyla 2022'de Rusya'da deneme ekimleri yapıldı. Deneme ekiminin başarılı olmasının ardından geçen yıl Rusya'ya ihracatına başlanan tohum 50 bin dekar alanda ekildi. Sarı Tohum Genel Müdürü Emre Sarı, geliştirdikleri tohumun Rusya'da yeşeriyor olmasının kendilerini gururlandırdığını söyledi. Uzun yıllar çeşit geliştirmek için çalışmalar yaptıklarını ifade eden Sarı, ""Rusya'da saha çalışmaları yaptık. Rusya gibi çok geniş bir coğrafyada çalışmalar uzun zaman aldı. 2022'de deneme ekimi için ürün gönderdik. Çeşidimizin adaptasyonu gerçekleşti. Sonuçları iyi olduğundan 2023'te bir konteyner ürün gönderdik. 2023'te hasat edilen çeşidimiz güzel sonuçlar verdi. Bu yılın ihracatına ek olarak bir konteyner daha gönderiyoruz"" diye konuştu.    Sarı, geçen yıl tohum verimi çiftçileri memnun ettiği için bu yıl Rusya'ya 40 ton tohumluk satışı yapacaklarını dile getirdi. Rusya ile Ukrayna arasındaki savaşın ayçiçeği üreticisi iki ülkeyi de etkilediğini belirten Sarı, ""Bu durumda da global firmaların sahada olduğu Rusya'da Türk firması olarak aradan sıyrılıp kendi çeşitlerimizle ortaya çıkmamız çok önemliydi. Bu sene oradaki partnerlerimizle sözleşmeli üretimi artırarak ihracatımızı da artıracağız"" dedi. Yerli ayçiçeği çeşidinin yurt dışından ilgi görmesinin Türk tohumculuğu açısından önemine dikkati çeken Sarı, şunları ifade etti: ""Bizim amacımız sadece Rusya olarak kalmayacak. Karadeniz çanağında bulunan Avrupa Birliği ülkeleri, Ukrayna ve Türk cumhuriyetlerinde de çalışmalarımızı başlattık. Buralara da tescil aşaması bittikten sonra ihracatımızı gerçekleştireceğiz. Özellikle hibrit ayçiçeği konusunda global firmaların hakim olduğu pazarda bir Türk firması olarak çeşidimizin yabancı çiftçilerde karşılık bulması bizim için çok sevindirici. Böyle bir pazarda bir Türk firması olarak Türk tohumculuğunu temsil etmekten dolayı gururluyuz.""    ""Kendi tohumumuzu üretmemiz lazım"" Trakya Tohumcular Derneği Yönetim Kurulu Başkanı İbrahim Toruk da ihracatın Türk tohumculuğu açısından önemine işaret etti. Güçlü bir pazara sahip olan Rusya'da Türk tohumunun talep edilmesinin çok değerli olduğunu vurgulayan Toruk, ""Savaştan sonra Batı firmaları ambargo uyguladı ve Rusya tohumsuz kaldı. Rusya'nın tohumsuz kalması aslında bize de ders oldu. Yerli ve milli tohumun geliştirilmesi açısından önemliydi. Köklü global firmalar yarın bırakıp gidebilir. Biz kendi tohumumuzu üretmemiz lazım"" diye konuştu.    Türkiye'de geliştirilen yerli tohumların dünyanın en gelişmiş, en iyi çeşitleriyle kalite ve verimde rekabet edebilecek özellikte olduğunu belirten Toruk, şunları kaydetti: ""Çiftçi, üretici dünyanın her yerinde aynı. Önce ekecek, görecek, karşılığını alacak, karşılığını aldıktan sonra talep edecek. Rusya'nın ayçiçeği ekimi yapılan 17 bölgesi var. Bütün bölgelere çeşitleri gönderdik. Çeşitler Türkiye'de verdikleri tepkiyi gösterdi. Daha fazla üretim yapacağız. Tabii ki zor bunlar ama Türk hibrit ayçiçeği tohumu dünyanın her noktasında global firmalarla rekabet edecek kaliteye, seviyeye gelmiştir. Bunu gururla söyleyebiliyoruz."""
45,"Meclis'teki ""Sıfır Atık"" çalışmalarıyla 17 ton sera gazı salınımı engellendi","Sıfır Atık Projesi kapsamında, Meclis'te 2023 yılında 105 ton kağıt, 2 ton plastik, 3 ton cam, 1 ton metal, 600 kilogram organik atık, 4250 litre bitkisel atık yağ, 1500 litre atık motor yağı geri dönüştürüldü.",Çevre,https://www.trthaber.com/haber/cevre/meclisteki-sifir-atik-calismalariyla-17-ton-sera-gazi-salinimi-engellendi-831833.html,"TBMM Genel Sekreterliğinin, ""2023 Yılı TBMM Atık Kazanım Verileri""ne dair paylaştığı bilgilere göre, Sıfır Atık Projesi çerçevesinde, Meclis'te başlatılan çalışmalar sonuç vermeye başladı. Buna göre, Meclis'te 2023 yılında 105 ton kağıdın geri kazanılmasıyla bin 768 ağacın kesilmesi önlendi. Proje kapsamında 2 ton plastiğin geri dönüştürülmesiyle de 33 varil petrol tasarrufu yapılmış oldu. Meclis'te 3 ton camın geri kazanılmasıyla 3,6 ton ham madde, 1 ton metalin geri dönüşümüyle 1,3 ton ham madde tasarrufu sağlanmış oldu. 1500 litre atık motor yağının geri dönüştürülmesiyle 1093 litre madeni yağ kazanımı sağlandı. Bahçe ve saksı bitkilerinde toprak iyileştirici olarak kullanılmak üzere 600 kilogram organik atık, 120 kilogram komposta dönüştürüldü. 4 bin 250 litre bitkisel atık yağın geri dönüşümüyle 4 bin 40 litre biodizel kazanımı sağlandı. Mecliste yürütülen atık kazanım çalışmalarıyla 17 ton sera gazı salınımının önüne geçilirken, 4 milyar ton su, 530 bin kilovatsaat de enerji tasarrufu sağlandı. Meclis çalışanlarına ""Sıfır Atık Yönetimi"" eğitimi Öte yandan Meclis çalışanlarına ""Sıfır Atık Yönetimi"" eğitimi verilmeye başlandı. Çevre, Şehircilik ve İklim Değişikliği Bakanlığı Çevre Yönetimi Genel Müdürlüğü işbirliği ile düzenlenen eğitimde ilk olarak, Meclis Destek Hizmetleri Başkanlığının, yiyecek içecek ve temizlik hizmetleri alanında görevli personeli eğitim aldı. Şubat ayı sonunda tamamlanması hedeflenen eğitim programı kapsamında Meclis İdari Teşkilatının tüm personelinin ""Sıfır Atık Yönetimi"" eğitimini alması planlanıyor. Eğitimle; üretim, tüketim ve hizmet süreçlerinde atık oluşumunun önlenmesi-azaltılması, yeniden kullanıma öncelik verilmesi, atıkların kaynağında ayrı biriktirilerek toplanması, geri dönüşüm ve geri kazanımın sağlanarak atık miktarının azaltılması hedefleniyor."
46,Beyaz gergedanda tüp bebek tedavisi,Dünyada sadece iki tane kalan kuzey beyaz gergedanının yok oluşun eşiğinden dönmesi için ilk kez uygulanan tüp bebek tedavisi umut veriyor.,Çevre,https://www.trthaber.com/haber/cevre/beyaz-gergedanda-tup-bebek-tedavisi-831711.html,"Bilim insanları, laboratuvarda oluşturulan gergedan embriyosunu başarılı bir şekilde taşıyıcı anneye aktararak dünyanın ilk ""tüp bebek"" gergedan hamileliğini elde etti. Prosedür, kuzeydeki beyaz gergedanların bir alt türü olan güneydeki beyaz gergedanlarla gerçekleştirildi. Çalışmanın bir sonraki adımı bunu kuzey beyaz gergedan embriyolarıyla tekrarlamak. Sadece 2 tane kaldılar Kuzey beyaz gergedanları bir zamanlar Orta Afrika'da bulunuyordu, ancak gergedan boynuzuna olan talebin körüklediği yasadışı avcılık hayvanların vahşi doğadaki varlığını yok etti. Vahşi doğada sadece iki gergedan kaldı: iki dişi, Najin ve kızı Fatu. Hayatları boyunca hayvanat bahçesinde yaşamış hayvanlarının her ikisi de Kenya'daki Ol Pejeta Koruma Alanı'nda sıkı güvenlik altında tutuluyor. Teknik olarak nesli tükendi Üremesi mümkün olmayan türün nesli teknik olarak tükenmiş sayılıyor. Ancak şimdi bilim insanları bu hayvanları tükenişin eşiğinden geri getirmek için doğurganlık çalışmalarına yöneldi. Çalışmalarına güneydeki beyaz gergedanları kullanarak başladılar. Kuzeyli beyazların bu yakın kuzeni binlerce kişilik bir nüfusa sahip ve hala yasadışı avlanma tehdidi altında olmalarına rağmen başarılı şekilde korunuyorlar.    13 tüp bebek girişimi Projeyi geliştirmek yıllarca sürdü ve iki tonluk hayvanlardan yumurtaların nasıl toplanacağının araştırılmasından, laboratuvarda ilk gergedan embriyolarının oluşturulmasına ve bunların nasıl ve ne zaman nakledileceğinin belirlenmesine kadar birçok zorluğun üstesinden gelmek zorunda kaldı. Güney beyaz gergedanlarını kullanarak ilk tüp bebek hamileliğini elde etmek için 13 girişimde bulunuldu. Bu kadar büyük bir hayvanda, embriyoyu hayvanın neredeyse 2 metre içinde bulunan üreme kanalına yerleştirmek oldukça zorlu bir süreç. Taşıyıcı annenin ani ölümü Belçika'daki bir hayvanat bahçesinden alınan güneyli beyaz bir dişinin yumurtası kullanılarak yapılan ve Avusturya'daki bir erkeğin spermiyle döllenen embriyo, Kenya'daki bir taşıyıcı anneye nakledildi ve hamilelik oluşturuldu. Ancak başarının ardından trajedi geldi. Hamileliğin 70. gününde taşıyıcı anne, toprakta bulunan ve hayvanlar için ölümcül olabilen bir bakteri olan ""Clostridia""ya yakalandıktan sonra öldü. Canlı doğma şansı yüzde 95 Bu ani ölüm ekibe bir kez daha üzdü. Otopsi, 6,5 santimetrelik erkek fetüsün iyi geliştiğini ve canlı doğma şansının %95 olduğunu ortaya çıkardı. Ancak tekniğin işe yaradığını ve tüp bebek yoluyla başarılı bir hamileliğin mümkün olduğunu gösterdi. Şimdi bir sonraki adım bunu kuzey beyaz gergedan embriyolarını kullanarak denemek. Almanya ve İtalya'da sıvı nitrojende depolanan bu değerli embriyolardan yalnızca 30 adet mevcut. Bu embriyolar Kenya'nın en genç dişisi Fatu'dan toplanan yumurtalar ve ölmeden önce iki erkek kuzey beyaz gergedanından toplanan spermler kullanılarak yaratıldı. Ancak kuzey beyaz gergedanının doğuşu bilimsel bir ilki daha gerektirecek. Hayatta kalan son iki kuzeyli beyazdan hiçbiri, yaş ve sağlık sorunları nedeniyle hamile kalamıyor. Bunun yerine embriyo, taşıyıcı anne olarak güney beyaz gergedanın rahmine yerleştirilecek. Bir alt türde tüp bebek yöntemi daha önce hiç denenmedi ancak ekip yöntemin işe yarayacağından emin."
47,Akdeniz'deki plastik kirliliği alarm veriyor,"Uzmanlar, Akdeniz'deki kirlilik yüküne yılda ortalama 229 bin 465 ton plastik atık eklendiği, plastiklerin üretim ve tüketimindeki artışın devam etmesi durumunda kirliliğin gelecek 10 yılda 3 kat artacağı uyarısında bulunuyor.",Çevre,https://www.trthaber.com/haber/cevre/akdenizdeki-plastik-kirliligi-alarm-veriyor-831276.html,"Orta Doğu Teknik Üniversitesi (ODTÜ) Deniz Bilimleri Enstitüsü Öğretim Üyesi Prof. Dr. Ahmet Kıdeyş, Akdeniz'in gerek dünyadaki diğer denizlerle gerekse de Atlantik Okyanusu kıyılarıyla kıyaslandığında en kirli denizlerden biri olduğunu söyledi. Küresel ısınmadan sonra dünyanın en büyük probleminin plastik kirliliği olduğu değerlendirmesinde bulunan Kıdeyş, Akdeniz'deki plastik kirliliğinin boyutu hakkında şu rakamları paylaştı: ""Her yıl Akdeniz'e gelen ortalama plastik miktarı 229 bin 465 ton, bunun yüzde 99'u deniz tabanında, kalanı deniz yüzeyinde veya plajlarda birikiyor. Yılda 74 bin 31 ton plastik Mısır'dan Akdeniz'e veriliyor, bunların 55 bin tonu Nil Nehri'nden geliyor. İtalya 34 bin 309, Türkiye 23 bin 966 ton, Cezayir 13 bin 111 ton ve Arnavutluk 8 bin 625 ton plastiği her yıl Akdeniz'e gönderiyor. Plajlarda biriken plastik miktarı ise Türkiye’de kilometrede 374 kilogram, İsrail'de kilometrekarede 355 kilogram, Mısır'da 167 kilogram ve İspanya'da 154 kilogram olarak hesaplanıyor."" ""Karadeniz'in çöpleri yüzey akıntısıyla Akdeniz'e taşınıyor"" Denizlerin birbirini etkilediğini, Karadeniz, Marmara ve Ege Denizi'nin Akdeniz'in bir parçası olduğunu belirten Kıdeyş, Karadeniz'deki yüzey akıntısının, Marmara ile Ege'den geçerek Akdeniz'e doğru ilerlediğini ve yüzey çöplerini de Akdeniz'e taşıdığını anlattı. 10 mikrondan küçük yani gözle görülmeyecek boyuttaki plastiklerin canlılar tarafından çok rahat yenebildiğini ve böylece plastiklerin besin zincirine dahil olarak balıklardan insanlara geçtiğini dile getiren Kıdeyş, plastik sorununun bir ülkenin tek başına çözebileceği bir problem olmadığını, denizde sınır olmadığı için plastiklerin her yere taşındığını ifade etti. Kıdeyş, ""Küresel anlamda plastik önleme anlaşmasının resmi tartışmaları sürüyor, 2025 yılında da yürürlüğe girmesini bekliyoruz. Küresel ısınmada nasıl fazla yol alamıyor, sıcaklıkların 1,5 derecenin üzerine çıkmasını engelleyemiyorsak plastik konusunda da benzer bir durum var. Eğer nehirlerden gelenleri durdurabilir, tek kullanımlık plastiklerle ilgili ciddi tedbirler alabilirsek bu kirliliğin azaldığını görebiliriz, tamamen yok edemeyiz ama artışı azalır."" dedi. ""Türkiye'nin kıyılarına günde kilometrede 30 ila 40 kilogram plastik atık vuruyor"" Çukurova Üniversitesi Su Ürünleri Fakültesi Temel Bilimler Bölümü Öğretim Üyesi Doç. Dr. Sedat Gündoğdu, Akdeniz'e gelen kirliliğin temel nedenlerini, turizm sektöründe yaygın olarak kullanılan tek kullanımlık plastikler, kıyısal alanlardaki turistik faaliyetlerin neden olduğu atıklar ve Akdeniz'e kıyısı olup herhangi bir atık yönetimi altyapısı olmayan, atıklarını doğrudan denize bırakan ülkeler şeklinde sıraladı. Saat yönünün tersine ilerleyen akıntıyla kıyılarda her ülkenin yanındaki komşusunun kıyısını kirlettiğini kaydeden Gündoğdu, ""Akdeniz'e dökülen Nil Nehri, Seyhan, Ceyhan, Büyük Menderes, Po gibi birçok nehir istinasız çok ciddi kirlilik taşıyor. Bir yandan da Barselona, İzmir, Antalya, Adana, Mersin, İskenderiye, Beyrut, Atina, Marsilya gibi şehirler çok ciddi bir atık yükü oluşturuyor."" diye konuştu. Gündoğdu, şöyle devam etti: ""Bugün Akdeniz'in kuzeyden itibaren en kirli noktası ne yazık ki bizim kıyılarımız. Akıntı rejimi, nehir kenarlarındaki faaliyetler ve kentsel arıtma altyapılarının yetersizliği gelen atık yükünü artırıyor. Fas'tan başlayarak, İsrail de dahil olmak üzere Türkiye'ye kadar olan ülkelerin atık yönetimi altyapısı ne yazık ki o kadar gelişmiş değil. Suriye ve Mısır çöpünü kamyonlarla denize döküyor. İsrail, Filistin'i kendi çöp sahası olarak kullanıyor ve ayrıca şu anda bu bölgede savaş ve yıkımın getirdiği atıklar da var."" Türkiye'nin kıyısal alanlarına, kilometreye günde 30 ila 40 kilogram plastik atık vurduğuna dikkati çeken Gündoğdu, Akdeniz kıyılarındaki plastik kirliliği rakamlarıyla ilgili, ""İskenderun Körfezi'nde kilometrekarede ortalama 1,5 milyon adet plastik bulunuyor. Mersin Körfezi'nin durumu daha kötü, miktar 10 milyona kadar çıkıyor. Antalya bu konuda biraz daha şanslı, İskenderun Körfezi'nin yarısı kadar rakamlar var. Açık denizde bulunan Finike Deniz dağlarının olduğu bölgede kilometrekarede 739 bin plastik bulunuyor."" bilgisini paylaştı. ""Denizlerdeki plastiklerin yüzde 80'i tek kullanımlık ürünlerden geliyor"" Atık suların içinde evsel ve tarımsal kirleticilerin, deterjanların, endüstriyel kimyasalların, boyaların, kalıcı ve uçucu organik kirleticilerin, organik bileşiklerin, yağların, ağır metallerin ve mikroplastiklerin yer alabildiğini aktaran Gündoğdu, atık su arıtma sistemleri özel olarak bütün bu kirleticileri gidermek için tasarlanmadığı takdirde suyun arıtılamadığını, bunun sonucunda da çok ciddi miktarda kirleticinin denizlere ulaştığını dile getirdi. Gündoğdu, sözlerini şöyle tamamladı: ""Denizlerimizin plastik çorbasına dönmesine neden olacak bir kirlilikle karşı karşıyayız. Plastiklerin üretim ve tüketim artışı devam ederse önümüzdeki 10 yılda kirlilik 3 kat artacak, bu da 1 kilometre sahil şeridimizde günlük 90 kilogram plastik olacağı anlamına geliyor. Akdeniz ve Ege'de kilometrekarede deniz suyunda yaklaşık 3 ila 15 milyon arasında mikroplastik olacağını söyleyebiliriz. Denizlerdeki plastiklerin yüzde 80'i tek kullanımlık ürünlerden geliyor, üretim azaltılmadan denizlerden ve kıyılardan plastik toplayarak bu işi çözemeyiz. Bu teknolojilerin hiçbiri plastik kirliliğini azaltmıyor. Su yüzeyini temizleyen çöp kaparlar daha çok deniz canlılarını yakalıyor. Plastik üretimimizi önümüzdeki 20 yıl içerisinde en az yüzde 40 azaltmamız gerekiyor."""
48,Muş'ta 34 toy kuşu görüntülendi,Doğa Koruma Milli Parklar (DKMP) 14. Bölge Müdürlüğü ekiplerince Muş'ta 34 toy kuşu görüntülendi.,Çevre,https://www.trthaber.com/haber/cevre/musta-34-toy-kusu-goruntulendi-831121.html,"DKMP 14. Bölge Müdürlüğünün sosyal medya hesabından yapılan paylaşımda, müdürlüğün sorumluluk alanında kuş türlerinin tespitine yönelik çalışma yürütüldüğü belirtildi. Yeni yılın ilk günlerinde yapılan araştırmalarda Muş'ta 34 toy kuşunun kayıt altına alındığına yer verilen paylaşımda, ""Toy kuşuna yönelik koruma kontrol çalışmalarımız aralıksız devam etmektedir. Bu kadar sayıda toy kuşunun görülmesi gelecek yıllar için umut vericidir."" ifadesine yer verildi."
49,Ormancılık yatırımlarında fidan üretimine odaklanıldı,"Orman Genel Müdürlüğüne (OGM), bu yıl içinde yapılacak ve 66 ilde uygulanacak fidan üretimi, bakımı ve fidanlıkların alt yapısını güçlendirecek ekipmanlar için 1 milyar 350 milyon lira ödenek sağlandı.",Çevre,https://www.trthaber.com/haber/cevre/ormancilik-yatirimlarinda-fidan-uretimine-odaklanildi-830727.html,"2024 Yılı Yatırım Programı'ndan yaptığı derlemeye göre, OGM, bu yıl helikopter ve uçak alımı, fidan üretimi, ormancılık altyapısı ve üretim makinesi alımı, orman koruma ve yangınla mücadele, ormanların geliştirilmesi ve genişletilmesi, endüstriyel plantasyon, erozyonla mücadele ve 6 Şubat'ta Kahramanmaraş merkezli depremlerde zarar gören lojman ve hizmet binalarının yapımı ve yenilemesi gibi çeşitli proje faaliyetleri için 11 milyar 950 milyon lira kaynak kullanacak. Kaynağın 4 milyar 272 milyon 850 bin lirası devam eden projelere, 7 milyar 544 milyon 150 bin lirası yeni projelere ve 133 milyon lirası etüt projelerine ayrıldı. Ormancılık yatırımlarında en yüksek payı 2 milyar lirayla Ormancılık Altyapısı ve Üretim Makinesi Alımı Projesi aldı. Bu yıl tamamlanacak proje 73 ili kapsayacak. Proje kapsamında, 500 alet ve cihaz, 10 ekskavatör, 20 ilk müdahale aracı, 10 ilk müdahale ekip aracı alınacak. Ayrıca bu proje kapsamında 2 bin 500 kilometre orman yolu onarım, 3 bin 375 kilometre orman yolu sanat yapısı, 1800 kilometre stabilize yol kaplaması ve 3 bin kilometre yeni orman yolu çalışması yapılacak. Fidan üretimi için 1 milyar 350 milyon lira kaynak En yüksek ikinci yatırım payını, ağaçlandırma sisteminin ana bileşeni olan fidan üretimi aldı. Bu yıl içinde yapılacak ve 66 ilde uygulanacak fidan üretimi için 1 milyar 350 milyon lira harcama planlanıyor. Fidan üretimi için yapılacak ödemenin 1 milyar 150 milyon lirasının döner sermayeden karşılanması öngörülüyor. Endüstriyel plantasyon projesi çalışmaları için de 23 ildeki 18 bin hektarda endüstriyel ağaçlandırma, 135 bin hektar alanda da ağaçlandırma bakımı için 970 milyon lira ödenek ayrıldı. İklime dirençli ormancılık projesi için 950 milyon lira 76 ilde yapılması öngörülen ve 2028 yılına kadar sürecek iklime dirençli ormancılık projesi için 950 milyon lira tahsis edildi. Bu ödenekle 165 arazöz, 75 dozer, 65 greyder, 9 haberleşme sistemi, 88 ilk müdahale aracı, 12 treyler çekici, 70 su ikmal aracı, 125 yangın gözetleme kulesi ile çeşitli alet ve cihazın temini sağlanacak. Ormanların geliştirilmesi ve genişletilmesi projesi için 900 milyon lira kaynak ayrıldı. Tüm illeri kapsayan proje kapsamında da 10 bin hektar alanda ağaçlandırma, 35 bin hektar alanda ağaç bakımı, 16 bin 90 hektar alanda rehabilitasyon çalışmaları yapılacak. Erozyonla mücadele hedefi OGM, fidan dikimi, endüstriyel ağaçlandırma gibi çalışmaların yanı sıra erozyonla mücadele kapsamında da çeşitli çalışmalar yapıyor. Bu yıl erozyonla mücadele ve toprak muhafazası için 600 milyon lira ödenek ayrıldı. OGM, bu ödeneği 200 hektar alanda çığ kontrolü, 80 bin hektar alanda erozyon kontrolü ve bakımı, 10 bin hektarda mera ıslahı ve 20 bin hektar alandaki sel kontrolü çalışmaları için harcayacak. 69 ili kapsayan orman koruma ve yangınla mücadele çalışmaları için 600 milyon lira kaynak ayrıldı. Proje kapsamında 50 ilk müdahale ekip binası, 14 laboratuvar cihazı, 200 su tankeri, 2 bin telsiz, 60 yangın havuzu ve göleti ve çeşitli gelişmiş yazılım programları alınacak. Hava filosu güçlendiriliyor Her geçen yıl hava araçlarıyla filosunu güçlendiren OGM, bu konudaki teknik altyapısını güçlü konuma getiriyor. Proje için bu yıl 500 milyon lira kaynak ayrıldı. Proje kapsamında orman yangınlarına müdahalede kullanılacak çeşitli ekipman ve donanımların alımı yapılacak. Bu kapsamda söz konusu kaynak, 2 sistem yazılımı, 1 donanım, 25 gece görüş gözlüğü, 3 helikopter gövde altı tankı, 7 helikopter kanca kiti, 37 helikopter su atma kovası, 6 kamera, 100 kişisel koruyucu ekipman ve 250 yangın su atma konteynerinin alımında harcanacak. Geri kalan kaynağın büyük çoğunluğu, depremden zarar gören OGM tesislerinin ve lojmanlarının bakım, onarım ve yapımı için ayrıldı."
50,İzmir'de sulak alanlardaki kış kuşu sayısında artış gözleniyor,"İzmir'de bulunan sulak alanlardaki kış kuşu sayısında, geçen yıla göre artış gözlemleniyor.",Çevre,https://www.trthaber.com/haber/cevre/izmirde-sulak-alanlardaki-kis-kusu-sayisinda-artis-gozleniyor-830707.html,"Tarım ve Orman Bakanlığı Doğa Koruma ve Milli Parklar 4. Bölge Müdürlüğü Avcılık ve Yaban Hayatı Şube Müdürlüğü koordinasyonunda sivil toplum kuruluşu üyeleri ile gönüllü kuş gözlemcileri, İzmir'deki 14 sulak alanda sayım çalışmaları gerçekleştiriyor. Gediz, Bakırçay ve Güzelhisar deltaları ile İzmir Körfezi gibi alanlarda Avcılık ve Yaban Hayatı Şube Müdürü ve Kış Ortası Su Kuşu Sayım Koordinatörü Hasan Paşalı öncülüğündeki uzmanlar, teleskop ve dürbünlerle kuşları tek tek veya gruplar halinde sayarak kayıt altına alıyor.    52 kişilik ekiple çalışmalar sürüyor Hasan Paşalı, su kuşu popülasyonlarını belirlemek amacıyla alan bazında yapılan ve Uluslararası Sulak Alan Kurumu tarafından organize edilen sayımların, küresel bir çalışma olduğunu ifade etti. Sayımların su kuşlarının mevsimsel göç hareketlerinin en az olduğu ve sulak alanlarda kümelendikleri zaman olan ocak-şubat aylarında gerçekleştirildiğini anlatan Paşalı, 52 kişilik ekiple çalışmalarını sürdürdüklerini söyledi. Paşalı, geçen yılki sayımlarda İzmir, Muğla, Aydın ve Manisa'daki toplam 28 sulak alanda 79 farklı türden 164 bin 666 kuş sayıldığını, en çok görülen türlerin flamingo, sakarmeke, gümüşi martı, fiyu olduğunu dile getirdi.    Geçen yıla göre kuş yoğunluğu daha fazla Bu yıl da İzmir'deki sayımların tamamlandığını, diğer bölgelerdeki çalışmaların devam ettiğini aktaran Paşalı, şunları söyledi: ""Sulak alan ekosundaki değişimlerin uzun süre izlenmesi ve su kuşu popülasyonlarının takibinin yapılması amacıyla bu çalışmaları gerçekleştiriyoruz. Geçen yılki sayımlarda kuş türlerinin en yoğun görüldüğü alanlar Gediz Deltası, Bafa Gölü, Büyük Menderes Deltası ve İzmir Körfezi oldu. 43 bin flamingo, 34 bin sakarmeke saydık. Farklı tür olarak bu alanda sürmeli kum kuşunu gördük, çok nadir gördüğümüz bir tür. Aynı zamanda Pamucak Sahil kısmında da tarakdiş ördek türünü görmüş olduk. Bu seneki kuş sayımlarıyla ilgili verileri şu an için değerlendiriyoruz ama geçen yıla göre kuş sayısında artış olduğunu gözlemledik."" Paşalı, sayım çalışmaları tamamlandıktan sonra sonuçları kamuoyuyla paylaşacaklarını sözlerine ekledi."
51,Kastamonu'nun Hanönü ilçesinde 35 endemik tür tespit edildi,Kastamonu'nun Hanönü ilçesinde yapılan çalışmalar sonucunda 35 endemik tür tespit edildiği bildirildi.,Çevre,https://www.trthaber.com/haber/cevre/kastamonunun-hanonu-ilcesinde-35-endemik-tur-tespit-edildi-830556.html,"Doğa Koruma ve Milli Parklar (DKMP) 10. Bölge Müdürlüğünün internet sitesinden yapılan açıklamada, ilçede bulunan bakır madeninde DKMP personeli ve ekosistem uzmanlarınca gerçekleştirilen çalışmaların devam ettiği aktarıldı. ""Bakır Ocağı Zenginleştirme Tesisi ve Atık Depolama Tesisi Kapasite Artış Projesi""nin ilçenin Vakıfgeymene Mahallesi mevkisinde faaliyete geçtiği belirtilen açıklamada, şu ifadelere yer verildi: ""Genel Müdürlüğümüzce ÇED raporunda belirtilen hassas ve endemik türlerin taşınması ile tohum toplama gibi çalışmalar uzmanlarca takip ediliyor. ÇED taahhütleri kapsamında flora ve fauna izleme, tohum toplama, yarasa ve sincap yuvalarının oluşturulması, mısır akbabası araştırma faaliyetlerini yürütmek üzere botanik uzmanı Prof. Dr. Hayri Duman, hidrobiyolog Prof. Dr. Aydın Akbulut, ornitolog Prof. Dr. Zafer Ayaş, memeli uzmanı Prof. Dr. Mustafa Sözen, ekolog/hidrobiyolog Dr. Levent Biler ve biyolog Gamze Kaya'dan oluşan uzmanlarca çalışmalar yürütülüyor. 2018, 2019 ve 2020 yıllarında faaliyet alanında gerçekleştirilen araştırmalar neticesinde 64 familyaya ait 288 tür tespit edildi. Bu türlerden 35'inin endemik olduğu belirlendi. Bölge Müdürlüğümüz, Doğa Koruma ve Sulak Alanlar, Av ve Yaban Hayatı Kastamonu Şube müdürlükleri ve Milli Parklar Müdürlüğü personelinin katılım sağladığı çalışmalar neticesinde 2023 yılı sonu itibarıyla final raporu sunuldu."""
52,"Nesli tehlike altında olan semenderi, sulama göletinde şans eseri bulundu",Bursa’da bir vatandaşın dikkati sonucu sulama göletinde nesli tükenmekte olan Anadolu şeritli semenderi bulundu. Semenderi su içi bitkilerince zengin farklı bir alana taşındı.,Çevre,https://www.trthaber.com/haber/cevre/nesli-tehlike-altinda-olan-semenderi-sulama-goletinde-sans-eseri-bulundu-830517.html,"Osmangazi ilçesi Dürdane Mahallesi’nde bir vatandaşın ihbarı sonucu tarımsal ilaçlama amacıyla su çekimi yapılan gölette Anadolu şeritli semenderi (Ommatotriton ophryticus) bulunduğu bildirildi. Doğa Koruma ve Milli Parklar Genel Müdürlüğü personeli ve Herpetolog Dr. Talip Akkaya tarafından yapılan incelemede türün, önceden Doğulu Kuzey Şeritli Semenderi (Kafkas şeritli semenderi) ile birlikte aynı tür altında kabul edilen ancak genetik çalışmalar ile alt tür düzeyinden tür düzeyine çıkarılmış olan Anadolu şeritli semenderi (Ommatotriton nesterovi) olduğu tespit edildi. Tarımsal ilaçlama tankerleriyle su alınması sırasında bulunan üç semender yine aynı bölgede yer alan ve içerisinde türe ait bireylerin bulunduğu su içi bitkilerince zengin farklı bir alana taşındı. Anadolu şeritli semenderinin, Samsun’dan (Kızılırmak Deltası dahil) batıya doğru tüm Kuzey Anadolu'da yayılış gösteren bir tür olduğu öğrenildi. "
53,Enerji sektörünün yükselen yıldızı: Depolama,"İklim krizinin etkisini hızlandırdığı dünyada yenilenebilir enerjinin önemi de paralel olarak artıyor. Türkiye’de de güneşten, rüzgardan, sudan devlet ve özel sektör yatırımlarıyla yenilenebilir enerji üretimi mevcut. Ancak bu üretimden elde edilen enerjinin daha verimli kullanımı depolama ile mümkün.",Çevre,https://www.trthaber.com/haber/cevre/enerji-sektorunun-yukselen-yildizi-depolama-829753.html,"Doğal kaynaklar kullanılarak üretilen elektrik enerjisi ‘yenilenebilir’ olarak tanımlanıyor. Paneller güneşten, türbinler rüzgardan, hidroelektrik santraller ise yüksekteki suyun düşüşüyle oluşan enerjiden beslenerek elektrik üretimi sağlıyor.

Kullanılan kaynakların tümü ‘doğal’. Hal böyle olunca üretim esnasında karşılaşılan en kritik sorunlardan biri de değişken doğa koşulları. Enerji sektöründe bu durum ‘kesintili enerji’ olarak adlandırılıyor. İşte bu noktada depolama ihtiyacı ortaya çıkıyor. Çünkü uzmanlara göre enerji üretiminin anlık olarak taleple eşleşmesi gerekiyor. Yani siz ne kadar enerji üretirseniz üretin o anki ihtiyaç miktarı kadar değerlendiriliyor.   Enerji nasıl depolanıyor? Enerji depolama dendiğinde birçok kişinin aklına batarya teknolojileri geliyor. Özellikle lityum pillerle enerji depolama yaygın olarak yapılıyor, ancak tek yöntem bu değil. Ankara Yıldırım Beyazıt Üniversitesi Elektrik Elektronik Mühendisliği bölümünden Prof. Dr. Ahmet Karaarslan anlatıyor: Enerji depolama sistemlerini temel olarak üçe ayırıyoruz. Birincisi mekanik yollarla, ikincisi elektriksel yollarla, üçüncüsü de kimyasal yollarla depolamadır. Dünya genelinde en çok elektro-mekanik ve elektro-kimyasal depolama sistemleri mevcuttur. Buradaki elektro-kimyasal depolama kısmına batarya yapıları girmektedir. Elektro-mekanik kısmına ise daha çok mekanik yani hareketten kaynaklı kinetik ve potansiyel enerjinin birbirine dönüşümünden yararlanılarak depolama söz konusudur.   ""Varken depola, yokken tüket"" Enerjide Dijitalleşme Derneği Yönetim Kurulu Başkanı Elif Düşmez Tek’e göre iklim değişikliği ile mücadelede enerji sektörünün değişimi olmazsa olmaz. Bu değişimin ilk halkalarından biri hiç şüphesiz yenilenebilir enerji. Uzmanlara göre yenilenebilir enerji geçmişe oranla hayatımızda daha fazla yer alıyor, almaya da devam edecek. Enerji alanında anlık olarak arzın taleple eşleşmesi gerektiğini, yenilenebilir enerji kaynaklarından rüzgar ve güneşin etkisinin ise yüzde yüz doğrulukla bilinmesinin mümkün olmadığının altını çizen Tek şunları söyledi. “Ne zaman rüzgar eseceğini ve ışımanın ne kadar enerjiye dönüşeceğini bilmemiz mümkün olamıyor. İlkbahar dönemini düşünelim, klima yükü de ısıtma yükü de azdır. Enerji talebi düşer. Diğer taraftan rüzgar eser, güneş de vardır. Aslında fazla enerjimiz olur. Gündüz gece farklılıklarımız da var. Bu dönemlerde enerjiyi depolayabilmek önemli. Bu durum, enerji arzının fazla olduğu zamanlarda depolayıp, ihtiyaç duyduğumuz zamanlarda tekrar kullanmamız anlamına geliyor.”   Boşa giden 3 günlük enerji Elif Düşmez Tek, enerji depolamanın özellikle yenilenebilir enerjinin üretiminde ve yaşanabilecek kayıpların önüne geçilmesinde önemli bir rol oynadığın dikkat çekiyor.  ""Güneş ve rüzgarın çok aktif kullanıldığı Kaliforniya’da bir sistem işletmecisi geçtiğimiz bir yıl içerisinde enerji fazlalığı olduğu ve bunu depolayacak yeterli kapasitesi olmadığı için 2.4 teravat saatlik güneş ve rüzgar enerjisini kesintiye uğrattı. 5 gigavat saatlik bir kapasiteleri var ama yeterli olmuyor. Kesintiye uğrayan 2.4 teravat saatlik miktar da Türkiye’nin yaklaşık 2 buçuk-3 günlük enerji tüketimi. Oldukça büyük bir miktardan bahsediyoruz. O sebeple enerji depolama toplam sistem verimliliği açısından önemli.""   “2050'de 50 gigavat seviyelerinde depolama kapasitesi öngörülüyor” Elif Düşmez Tek’e göre Türkiye’de hem yenilenebilir enerji hem de depolama kapasitesi önümüzdeki yıllarda önemli ölçüde artabilir. “2030 itibariyle kesintili yenilenebilir enerji kaynakları yaklaşık yüzde 30’lar seviyesinde olacak. Bu bir sistem işletmecisi için yönetmesi çok kolay bir oran değil. Bu oran 2050’lerde yüzde 50-60’lara çıkacak. Ama enerji depolama sayesinde gün içindeki yük artış ve azalmalarını yönetmek mümkün olabilecek. Türkiye’den bahsediyorum, yine 2030 yılında yaklaşık 8-9 gigavat seviyesinde bir depolama kapasitesine ihtiyacımız olacağını söyleyebiliriz. Yine öngörüler 2050’lerde bunun 45-50 gigavatlar seviyesine çıkacağını söylüyor.”   Kesintilerin önüne geçebilir, mikro şebekeler kurulabilir Enerji depolama sistemlerinin sürece etkisi ihtiyaç fazlası enerjinin muhafaza edilmesiyle de sınırlı kalmıyor. Örneğin Türkiye’de üretilen elektrik, dağıtımda kullanılan şebekeye 220V ve 50Hz değerleriyle aktarılmalı. Güneş ve rüzgardan elde edilen enerjinin de kesintili olduğunu düşündüğümüzde depolama sistemleri sürecin yönetimini kolaylaştırarak kesintilerin de önüne geçebilir. Elif Düşmez Tek’e göre ayrıca enerji depolama sistemleri ile mikro şebekeler oluşturularak dağıtım hatlarının uzak mesafelere kurulmasına gerek kalmayabilir. “Türkiye’de elektrik arzı ihtiyaç duyulan her yerde var. Bunun için belki daha az kullanılan yerlere de yüksek dağıtım hattı yatırımı yapmak durumunda kalıyoruz. Halbuki çok ücra yerlerde yenilenebilir enerji kaynağı ile depolamayı bir araya getirdiğimizde mikro şebeke adı verdiğimiz kendi kendine yetebilecek küçük sistemler kurma imkanımız oluyor. O zaman iletim veya dağıtım hatlarını uzak mesafelere taşımak durumunda kalmayabiliriz. Tabi ki güvenilirlik olarak daha gitmemiz gereken çok yol var ama teknolojik olarak bunu yapmak mümkün.” “İnovasyon ancak yeni nesil ve yeni girişimlerle mümkün” Yeni alan ve fırsatlar genellikle değişimlerle ortaya çıkar. Tek, enerjinin geleceği ile ilgili beklentilerini şu sözlerle anlatıyor: Enerjinin geleceği bir taraftan sistemin nasıl işlediğini etkilerken diğer taraftan dijitalleşmenin etkisiyle birlikte yeni iş modellerini ortaya çıkartıyor. Tüm bu değişim ve dönüşüm birçok teknolojik çözüme ihtiyaç duyuyor. Bunlar da yeni neslin üzerinde çalışması, ar-ge yapılması gereken alanlar. Girişimcilerin bu ekosistemin gelişmesi için ciddi katkıları olacağını düşünüyorum. Büyük enerji oyuncularının da bir anlamda teknoloji şirketlerine dönüşeceğini söylemek mümkün. İnovasyon ancak yeni nesille ve start-upların bu işe kafa yormasıyla mümkün olabiliyor. O yüzden bu ekosistemin büyük oyuncularla, küçük oyuncularla etkin bir şekilde çalışması bu vizyonun hayata geçebilmesi için oldukça önemli.     Maliyetler düşüyor, üretim artıyor Türkiye’nin de aralarında bulunduğu 100’ün üzerinde ülke tarafından Paris İklim Anlaşması imzalandı. Bu anlaşmanın tüm dünyada yenilenebilir enerji ve depolama teknolojilerine olan ilgiyi artırdığını belirten Prof. Dr. Ahmet Karaarslan, artan ihtiyacın ve Türkiye’deki üretimin altını çizdi. “Türkiye'de, yenilenebilir enerji kaynaklarını kullanma ve mevcut teknolojileri geliştirme konusunda önemli adımlar atmaktayız. Örneğin ham maddeden güneş hücreleri üretme kapasitemiz sayesinde, bu hücreleri bir araya getirerek etkili güneş panelleri üretebiliyoruz. Bu süreç, yenilenebilir enerji kaynaklarının üretim maliyetlerinde düşüşe neden olmakta ve enerji üretimimizi sürekli bir şekilde artırmaktadır. Bununla birlikte rüzgâr türbini üretiminin devlet ve özel sektör bünyesinde teknolojik olarak hızla ivmelenmesi durumunda, rüzgâr enerjisi ile de bu atılım ülkemizin sürdürülebilir enerji hedeflerine önemli katkılar sunacaktır. Temiz ve sınırsız bir kaynak olan rüzgâr enerjisi Türkiye'nin enerji bağımlılığını azaltmada, enerji güvenliğini ve çeşitliliğini artırmada önemli bir rol oynamaktadır.
Mevcut diğer yenilenebilir enerji kaynaklarının üretimi ve depolanması kapsamında atılacak her adım ülkemizin dışa bağımlılığını azaltacaktır. Yenilenebilir enerjinin depolanması, enerji talebinin dalgalı doğasına karşı esnek ve sürdürülebilir bir çözüm sunarak enerji üretimindeki zorlukların üstesinden gelmeye yardımcı olacaktır. Bununla birlikte, üretim ve depolama faaliyetlerinin yanı sıra, enerji tasarrufu odaklı çalışmaların da öncelikle ele alınması gerekmektedir.”
 "
54,Sonbahar yağışları kuraklığa ilaç oldu,"Sonbaharda normalin üzerinde yağış sayesinde barajların doldu. Uzmanlar, yağışların kuraklığa ilaç olduğunu söyledi.",Çevre,https://www.trthaber.com/haber/cevre/sonbahar-yagislari-kurakliga-ilac-oldu-829429.html,"İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Prof. Dr. Hüseyin Toros, İstanbul'da bir kuraklıktan bahsedilebileceğini, bu sonbaharda normalin üzerinde yağış sayesinde barajların dolduğunu ve gelecek için bugünden tedbir alınması gerektiğini ifade etti.  Türkiye'nin 2024 yılı yağış değerleri hakkında Toros, kuraklık kavramının değişkenlik arz ettiğini, bir bölgede olması gereken yağışın görülmemesi ve barajlarda yeterince su olmaması durumunda hidrolojik kuraklıktan bahsedilebileceğini kaydetti. Ülkede 2020-2022 yılları arasında son 20 yılın verilerine göre normalin altında bir yağış görüldüğüne dikkati çeken Toros, ""Türkiye geneli yıllık yağış ortalaması 573,4 milimetre (mm). Bu değer, 2022'de 503,8 mm, 2021'de 524,8 mm ve 2020'de 500.1 mm olarak gerçekleşmiştir. Yağış miktarının, 2020'den sonra 574 milimetrenin çok altında olduğunu görüyoruz"" dedi. ""2023 sonbahar yağışları normalin üzerinde gerçekleşti"" İstanbul'da 16 milyon insanın yaşadığını ve ortalama 3 milyon metreküp su kullanıldığını vurgulayan Toros, şu değerlendirmeyi yaptı: ""İstanbul'da 2022 Kasım ayında barajlardaki doluluk oranı yüzde 16 civarındaydı. Bu, son 10 yılın en düşük seviyesiydi. İşte bu nedenle İstanbul'da bir kuraklıktan bahsedebiliriz. Bu da 2020-2022 yılları arasında yeterince yağış alamamamızdan kaynaklanıyor. Son 2-3 yılda Anadolu'da bir kuraklık yaşandı ve İstanbul'da barajlardaki su seviyesi çok düştü. 2023 sonbahar yağışlarının normalin üzerinde gerçekleşmesi kuraklığa can suyu oldu. Bu sonbahar yağışları sayesinde İstanbul barajlarında 2023 yılında ölçülen yağış miktarı 852 mm ile son 10 yılın üçüncü büyük değerine ulaştı. Türkiye geneli sonbahar yağış normali (1991-2020) 132,7 mm, 2022 sonbahar mevsimi yağışı 96,3 mm, 2023 yılı sonbahar mevsimi yağışı ise 162,6 mm olarak gerçekleşti. Ülke genelinde sonbahar yağışları normaline göre, yüzde 23, geçen yıl sonbahar mevsimine göre yüzde 69 artma gösterdi. Tüm bölgelerde yağışlarda normaline ve geçen yıl yağışlarına göre artma kaydedildi ve en fazla artış yüzde 41 ile Doğu Anadolu Bölgesi'nde gerçekleşti."" ""2024 yılı daha yağışlı başladı"" Yağıştaki projeksiyona göre tablonun olumlu olduğunu, Türkiye'de 2020'den bu yana yaşanan kuraklığın ardından 2024'ün yağışlı başladığını ve İstanbul'da barajların doluluk oranının şu an itibarıyla yüzde 52 seviyesine ulaştığını belirten Toros, ""Bu, son 12 ayın en yüksek seviyesi. Başta İstanbul olmak üzere ülke genelinde yağışlı bir yıl bekleniyor"" ifadesini kullandı. Son yıllarda aşırı sıcak, aşırı soğuk ve aşırı yağış gibi ekstrem olayların yaşandığını hatırlatan Toros, ""170 yıldır artan fosil yakıt kullanımı, atmosferdeki sera gazlarını artırıyor. Sera gazları güneşten gelen ve giden enerji dengesini bozuyor. Yeryüzü daha fazla ısınıyor. Isınma küresel iklim değişikliğine, buzulların erimesine, okyanusların ısınmasına, su seviyesinin yükselmesine, fırtınalara, orman yangınlarına ve kuraklığa neden oluyor. Dünyadaki sıcaklık şu anda 1900'lü yıllara göre bir derece arttı. Tahminlere göre, artmaya da devam edecek. Bir ayda yağması gereken yağışın birkaç saat içinde yağdığını görüyoruz. Üstelik bu bir anda yağan yağışlar yer altı sularını da beslemiyor"" değerlendirmesinde bulundu. ""Tedbir almazsak bir kuraklıkla karşı karşıya kalabiliriz"" Hüseyin Toros, Türkiye'nin su zengini bir ülke olmadığını ve kuraklığa karşı önlem alınması gerektiğinin de altını çizerek, sözlerini şöyle noktaladı: ""Ülke olarak, 'Suyu daha verimli nasıl kullanabiliriz?' sorusuna cevap aramamız gerekiyor. Bunun için akıllı tarıma geçilmesi ve su havzalarındaki suyun geleceğine yönelik planlamalar yapılması lazım. Uzun vadeli çözümler üretmeliyiz. En önemlisi suyu tasarruflu kullanmalıyız. Yağmur hasadı, 3 yıllık su bütçesi yönetimi, uygun bitki örtüsü seçilerek çölleşmeyi önleyebiliriz. Suya bakış açımızı değiştirebilirsek suyun her damlasının değerli olduğunu kabul ederiz ve gelecekteki olası kuraklık için şimdiden önlem almış oluruz. Gerek Anadolu'da gerekse İstanbul'da her zaman kuraklık riski olabileceğini bilerek hareket etmeliyiz. Gelecek için bugünden tedbir almazsak bir kuraklık ile karşı karşıya kalabiliriz. O yüzden çözüm bizde."""
55,Efteni Gölü Kuş Cenneti'nde 22 türden 2 bin 111 kuş listelendi,Düzce Efteni Gölü Kuş Cenneti'nde yapılan sayımda 22 türden 2 bin 111 kuş kayıt altına alındı.,Çevre,https://www.trthaber.com/haber/cevre/efteni-golu-kus-cennetinde-22-turden-2-bin-111-kus-listelendi-829217.html,"Doğa Koruma ve Milli Parklar Şubesi ekipleri, Düzce Üniversitesi Yaban Hayatı ve Ekolojisi Yönetimi Bölümü Öğretim Üyesi Prof. Dr. Akif Keten'in katılımıyla Efteni Gölü Yaban Hayatı Koruma Sahası'nda kuş türü gözlemi ve sayımı yaptı. Kış ortası su kuşu sayımı kapsamında ekipler, 22 kuş türünden 2 bin 111 su kuşunu listeledi. Sakarmeke, yeşilbaş, kaşık gaga, çamurcun, fiyu, küçük karabatak gibi türleri kayıt altına alan ekipler, çalışmalar sırasında bölgede ilk defa ak kuyruklu kartal gözlemledi."
56,Sakarya'da beyaz örtüyle kaplanan Çam Dağı'nın eteklerini kardelenler süsledi,"Sakarya'nın Kocaali ve Hendek ilçeleri arasında bulunan 900 rakımlı Çam Dağı bölgesinde açan kardelenler, yeşil gövdesiyle ormanlara, beyaz çiçeğiyle kar örtüsüne ahenk kattı.",Çevre,https://www.trthaber.com/haber/cevre/sakaryada-beyaz-ortuyle-kaplanan-cam-daginin-eteklerini-kardelenler-susledi-828839.html,"Kocaali ilçesine bağlı yüksek rakımlı kırsal mahalleler Çakmaklı, Aktaş, Süngüt, Küplük, Kızılüzüm, Kestanepınar, Kirazlı ve Açmabaşı'nda 2 gündür etkili olan kar yağışı, yapıların çatılarını ve tarım arazilerini beyaz örtüyle kapladı.    Hava sıcaklığının sıfırın altında 3 derece ölçüldüğü Çam Dağı bölgesindeki derelerde buz sarkıtları oluştu. Kestanepınar Mahallesi mevkisinde ise karların altından yükselen kardelen çiçekleri, ormanların yeşili ve karın beyazıyla ahenkli görüntüler oluşturdu. Bölgedeki kartpostallık manzaralar havadan da görüntülendi."
57,"""Türkiye Yeşil Sanayi Projesi"" Lüleburgaz'da tanıtıldı","Kırklareli'nin Lüleburgaz ilçesinde ""Türkiye Yeşil Sanayi Projesi"" bilgilendirme toplantısı gerçekleştirildi.",Çevre,https://www.trthaber.com/haber/cevre/turkiye-yesil-sanayi-projesi-luleburgazda-tanitildi-828830.html,"Lüleburgaz Ticaret ve Sanayi Odası'ndaki toplantıda konuşan KOSGEB İl Müdürü Mahmut Özkaya, Dünya Bankası'nın desteğiyle Sanayi ve Teknoloji Bakanlığı, TÜBİTAK ve KOSGEB tarafından yürütülen 450 milyon dolarlık ""Türkiye Yeşil Sanayi Projesi"" desteklerinin sanayi kuruluşları için büyük bir fırsat olduğunu söyledi. Özkaya, ""Sanayi KOBİ'lerinin Güneş Enerjisi Yatırımlarının Desteklenmesi Projesi"" ile ""Sanayide Temiz ve Döngüsel Ekonomi Projesi"" kapsamında sanayi kuruluşlarına destek verileceğini kaydetti. KOBİ'lerin enerji maliyetlerini düşürmek için güneş enerjisi yatırımlarının ve döngüsel ekonomide karbon emisyonunu azaltıcı, enerji verimliliğiyle beraber üretim verimliliğini yükseltecek projeler olduğunu ifade eden Özkaya, KOBİ'lerin güneş enerjisi yatırımlarına proje başına 14 milyon liraya kadar toplamda 160 milyon dolar bütçe aktarılacağını belirtti. Özkaya, ""Sanayide Temiz ve Döngüsel Ekonomi Projesi"" kapsamında ise işletme başına 4 milyon lira olmak üzere 87 milyon dolarlık bütçeyi işletmelere sunacaklarını kaydetti."
58,"Brezilya, Amazonlardaki ormansızlaşmanın geçen yıl yüzde 50 azaldığını açıkladı","Brezilya Çevre ve İklim Değişikliği Bakanlığı, Amazonlardaki ormansızlaşmanın 2023 sonuna kadar yüzde 50 azaldığını duyurdu.",Çevre,https://www.trthaber.com/haber/cevre/brezilya-amazonlardaki-ormansizlasmanin-gecen-yil-yuzde-50-azaldigini-acikladi-828669.html,"Bakanlık, dün yaptığı açıklamada, geçen yıl Amazon yağmur ormanlarındaki tahribata ilişkin değerlendirmelerini paylaştı. Açıklamada, ormansızlaşmadaki gerilemeyle ""Paris Anlaşması'na bağlılığın ve ülkenin iklim değişikliğiyle mücadeledeki öncü rolünün yeniden teyit edildiği"" aktarıldı. Ocak ve kasım arasında ormansızlaşmadaki yüzde 50,5'lik düşüşün, Devlet Başkanı Luiz Inacio Lula da Silva'nın liderliğindeki hükümetin ve kurumların tedbirlerinin sonucu olduğu belirtiliyor. Yetkililer, tedbirler kapsamında, Amazonlardaki bitki örtüsüne karşı işlenen suçlar için düzenlenen ihlal yasasının, 2019'dan 2022'ye kadar, aynı dönemin ortalamasına kıyasla yüzde 114 daha fazla uygulandığını söyledi. Ormansızlaşmanın azalmasının, 250 milyon ton karbondioksitin atmosfere salınmasını engellediği kaydedildi. Yetkililer, Brezilya'nın emisyonlarının yaklaşık yarısının ormansızlaşmadan kaynaklandığını ve Lula da Silva'nın ormansızlaşmayı 2030 yılına kadar sıfıra indirme sözü verdiğini belirtiyor. Bolsonaro döneminde ormansızlaşmada rekor kırıldı Dünyanın en büyük tropikal ormanları olarak bilinen Amazonlar, bir önceki aşırı sağcı Devlet Başkanı Jair Bolsonaro döneminde her yıl rekorlar kırarak ciddi miktarda ormansızlaşmaya maruz kalmıştı. Bolsonaro, 2019'da iktidara geldikten sonra Amazon ormanlarında ağaçların kesilmesi ve yasa dışı madencilik yaygınlaştı. 2022'ye gelindiğinde ormansızlaşma tarihi seviyelere ulaştı ve sadece 2022'nin ilk 6 ayında 3 bin 980 kilometrekare alan ormansızlaştı. Ocak 2023'te göreve başlayan Lula, geçen yıl 277 bin hektar koruma alanı oluşturarak selefinin yol açtığı zararı ortadan kaldırmak için önlemler aldı."
59,Araştırma: 2023'te okyanus suyu sıcaklıkları 5. kez üst üste rekor kırdı,"Çin'in öncülüğünde yapılan uluslararası araştırma, 2023'te okyanus suyu sıcaklıklarının 5. kez üst üste rekor kırdığını ve sera gazı salınımının azaltılması halinde bile yüz yıl boyunca artmaya devam edeceğini ortaya koydu.",Çevre,https://www.trthaber.com/haber/cevre/arastirma-2023te-okyanus-suyu-sicakliklari-5-kez-ust-uste-rekor-kirdi-828506.html,"Çin Bilim Akademisi tarafından yürütülen araştırmada Çinli, ABD'li, Yeni Zelandalı, İtalyan ve Fransız araştırmacılar, yıllık okyanus suyu sıcaklıklarını ölçtü. Ölçümlerde 2023'te okyanus suyu sıcaklıklarının 2022'ye kıyasla 0,23 derece daha yüksek olduğu ve bunun 5. kez üst üste kaydedilen ""en yüksek sıcaklık"" olduğu tespit edildi. Araştırmacılar, sera gazı salınımının azaltılması halinde bile okyanus suyu sıcaklıklarının bu yüz yıl boyunca artmaya devam edeceğini belirtti. Araştırmanın sonuçları, ""Advances in Atmospheric Sciences"" isimli dergide yayımlandı."
60,ABD'ye kış aylarının en düşük sıcaklıklarını yaşatacak kutup soğukları geliyor,"ABD'ye kutup soğuklarının yaklaştığı, ülkenin orta kesimlerinde kış aylarının en soğuk günlerinin yaşanmasının beklendiği belirtildi.",Çevre,https://www.trthaber.com/haber/cevre/abdye-kis-aylarinin-en-dusuk-sicakliklarini-yasatacak-kutup-soguklari-geliyor-828460.html,"CNN'in haberine göre, bu akşamdan itibaren ülkenin orta kesimleri kutup soğuklarının etkisi altına girecek. Hava sıcaklığının eksi 20 ila 30'a kadar düşmesi beklenirken ayrıca kuvvetli fırtınaların bazı bölgelerde hava sıcaklığını eksi 50'ye kadar düşürmesi bekleniyor. Ülkenin orta kesimlerinde yaşayan 15 milyondan fazla kişi için soğuk hava uyarısı verilirken soğuğa 10 dakika maruz kalmanın bile soğuk ısırmasına yol açabileceği kaydedildi. Söz konusu hava dalgasıyla ülkede kış mevsiminin en soğuk günlerinin yaşanması bekleniyor."
61,2023 en sıcak yıl olarak kayıtlara geçti,"2023 yılı, iklim değişikliğinin yol açtığı ve doğal El Nino hava olayının da etkisiyle, kayıtlara geçen en sıcak yıl olarak teyit edildi.",Çevre,https://www.trthaber.com/haber/cevre/2023-en-sicak-yil-olarak-kayitlara-gecti-827763.html,"Avrupa Birliği'nin (AB) İklim İzleme Servisi Copernicus, 2023'ün, fosil yakıtların insanlar tarafından yaygın kullanılmaya başlanmasından önceki dönem ortalamasına kıyasla 1,48 derece daha sıcak olduğunu söylüyor. BBC'nin analizine göre Temmuz ayından bu yana neredeyse her gün küresel hava sıcaklığı art arda rekorlar kırdı. Deniz yüzeyi sıcaklıkları da önceki değerleri aştı. Bu küresel rekorlar, küresel ısınma için belirlenen kritik iklim hedeflerinin tutturulamaması riskini artırıyor. Texas A&M Üniversitesi'nde atmosfer bilimi profesörü olan Andrew Dessler, ""Beni etkileyen şey sadece (2023'ün) rekor kırması değil, aynı zamanda önceki rekorları ne farkla aştığı"" diyor. Olağanüstü bir sıcaklık dönemi İnsanların atmosfere rekor miktarda karbondioksit gibi sera gazları salmaya devam etmesi nedeniyle dünyanın şu anda 100 yıl öncesine göre çok daha sıcak olduğu biliniyor. Ancak 12 ay önce, Dünya ikliminin karmaşık davranış biçimi nedeniyle hiçbir büyük bilim kuruluşu 2023'ün kayıtlara geçen en sıcak yıl olacağını tahmin etmiyordu. Küresel ısınma: 3 Temmuz kayıtlara geçen en sıcak gün oldu
Yılın ilk birkaç ayında sadece az sayıda gün hava sıcaklığı rekoru kırdı. Ancak daha sonra Dünya'da, 2023'ün ikinci yarısında dikkat çekici bir günlük rekorlar serisi birbirini takip etti."
62,Bilim insanları 518 milyon yıllık etçil solucan fosili buldu,"New Atlas'ın haberine göre, Bristol Üniversitesi araştırmacıları, ""Timorebestia"" ya da ""terör yaratığı"" olarak adlandırılan solucanın, suda yaşayan ilk etobur canlılardan olduğunu düşünüyor.",Çevre,https://www.trthaber.com/haber/cevre/bilim-insanlari-518-milyon-yillik-etcil-solucan-fosili-buldu-826331.html,"North Greenland bölgesinde bulunan yaklaşık 518 milyon yıllık solucan fosilleri, Timorebestia'nın, 30 santimetre uzunluğunda olduğunu, yüzgeçleri, büyük bir çenesi ve uzun antenleri bulunduğunu ortaya koydu. Araştırmacılar, solucanın en yakın akrabası olan ""Chaetognath""ların 1 santimetreden kısa olduğunun altı çizildi. Timorebestia'nın yaşadığı dönemde besin zincirinin tepesine çok yakın olduğunu belirten araştırmacılar, söz konusu solucanın ok solucanlarının evrimsel sürecine ışık tutabileceğini aktardı. Araştırmacı Jakob Vinther, daha önce Kambriyen dönemin baskın yırtıcılarının ilkel eklembacaklılar olduğunun düşünüldüğünü ifade ederek, ""Yeni bulunan solucan ile çubuk biçimli, planktonik deniz omurgasızlarının da avcı hayvan çeşitlerine sahip olduğunu gördük."" değerlendirmesinde bulundu. Araştırmacı Tae Yoon Park, ""Günümüzde sadece ok solucanlarının karınlarında görülen sinir düğümünün Timorebestia ve Amiskwia'da da görülmesi, canlıların birbirleriyle ilişkisi olduğu hipotezine önem kazandırıyor."" ifadesini kullandı."
63,Avustralya'da ölümcül en büyük huni yuvalı erkek örümcek bulundu,"Dünyanın en zehirli eklem bacaklılarından huni yuvalı örümceğin en büyük erkek örneği, Avustralya'nın Sidney kentinde bulundu.",Çevre,https://www.trthaber.com/haber/cevre/avustralyada-olumcul-en-buyuk-huni-yuvali-erkek-orumcek-bulundu-826282.html,"Avustralya Sürüngen Parkı'ndan yapılan açıklamada, insan tırnağını delebilecek dişlere sahip olduğu belirtilen örümceğin Sidney'in yaklaşık 80 kilometre kuzeyindeki Central Coast'ta bulunduğu bildirildi. Uzmanlar, ""Herkül"" adı verilen ölümcül Sidney huni yuvalı örümceğinin, ülkede şimdiye kadar bulunan en büyük erkek örnek olduğunu belirtti. 7,9 santimetre uzunluğundaki ""Herkül"", parkta 2018'de bulunan ""Colossus"" adlı erkek huni yuvalı örümceğin rekorunu kırdı. ""Herkül""ün, parkın 1981'den bu yana sürdürdüğü panzehir programına katkı sunması bekleniyor. Bu örümcekler, panzehir üretiminde gerekli zehir için sağıma tabi tutuluyor. Sidney huni yuvalı örümceklerinin uzunlukları genellikle 1 ila 5 santimetre arasında değişiyor. Dişilerin daha büyük olsalar da erkekler gibi ölümcül olmadıkları belirtiliyor."
64,"Güney Kore'de 2023'ün, kayıtlara geçen en sıcak yıl olduğu açıklandı","Güney Kore'de yıllık ortalama sıcaklığın 13,7 dereceye ulaşmasıyla 2023 yılının, ülkede kayıtlara geçen ""en sıcak yıl"" olduğu bildirildi.",Çevre,https://www.trthaber.com/haber/cevre/guney-korede-2023un-kayitlara-gecen-en-sicak-yil-oldugu-aciklandi-825899.html,"Yonhap'ın haberine göre, Kore Meteoroloji İdaresi (KMA), 2023'teki sıcaklık ortalamalarına ilişkin açıklama yaptı. Güney Kore'de 2023'te ölçülen yıllık ortalama sıcaklığın, 2016'daki 13,4 derecelik rekoru geride bırakarak 13,7 dereceye ulaştığı belirtilen açıklamada, 2023'ün ülkede kayıtlara geçen en sıcak yıl olduğu belirtildi. Açıklamada, ayrıca, ülke genelindeki ortalama sıcaklıkların ocak-kasım ayları boyunca yıl ortalamasının üzerinde seyrettiği kaydedildi."
65,Göller su kaybediyor: Hangi önlemler alınmalı?,"Dünyada tatlı su kaynağının önemli bir bölümünü oluşturan göllerde su kaybı artıyor. Suyun her geçen sene azalması, bu kaynakların daha iyi kullanılması gerektiği gerçeğini gözler önüne seriyor. Bu nedenle kuruyan göller için alınması gereken tedbirler daha da önem taşıyor.",Çevre,https://www.trthaber.com/haber/cevre/goller-su-kaybediyor-hangi-onlemler-alinmali-825649.html,"Dünya genelinde göllerdeki su miktarında yaşanan düşüş, doğayla uyumsuz planlamalar ve iklim değişikliğinin etkileriyle bağlantılı olarak artıyor. Üstelik bu durum, göllerin sıcaklıklarındaki artışla birlikte emilen karbondioksit miktarını azaltabilir ve atmosferdeki karbon emisyonlarını da artırabilir. Göllerdeki su kaybının başlıca nedenleri yağış değişimleri, nehir deşarjındaki dalgalanmalar, baraj inşası ve su tüketimi gibi doğrudan insan faaliyetleri ile iklim değişikliğine dayanıyor. Peki son yıllarda göllerdeki su kaybının ne kadar olduğunu biliyor musunuz? Science dergisinde yayımlanan araştırmada son 30 yılda bu oranın yüzde 53 civarında olduğu ortaya kondu. Yani tatlı su kaynaklarından olan göllerdeki su miktarında 1992’den beri neredeyse yarı yarıya bir kayıp var.    ""Su sınırsız değil, giderek azalıyor"" Su kaynaklarındaki azalmanın önüne geçmek, Cumhurbaşkanı Recep Tayyip Erdoğan’ın da önem verdiği konulardan biri. Bu sorun ile ilgili yaptığı açıklamalarda işin ne kadar ciddi olduğuna vurgu yapıyor:  “Göllerde, rezervuarlarda, derelerde bulunan su miktarı kelimenin tam anlamıyla denizde damla mesabesinde. Suyla ilgili bilmemiz ve hiçbir zaman unutmamamız gereken ilk husus, su kaynaklarının sınırsız olmadığıdır. Su sadece sınırsız değil aynı zamanda giderek azalan bir kaynaktır. Hızlı tüketim ve kirliliğin etkisiyle birlikte kullanılabilir temiz su kaynakları maalesef hızla azalıyor. Şayet bu konuda erken tedbir almazsak önümüze çıkacak faturanın daha da kabaracağı anlaşılıyor. Türkiye olarak bu anlayışla iklim değişikliğiyle mücadele çabalarına aktif destek veriyor, tüm süreçlerde öncü rol üstleniyoruz.”   Dünyada kuruyan göllerden bazı örnekler  Asya bölgesinin ikinci, dünyanın dördüncü büyük gölü, Aral Gölü günümüzde yüzde 90 oranında kurudu. Sulama için aşırı su çekimi ile artan kuraklığın neden olduğu bu felaket, gölü adeta bir çöle dönüştürdü. İran’ın kuzeybatısında yer alan ve Orta Doğu’nun en büyük gölü olan Urmiye Gölü'nün, gerekli çalışmalar yapılsa da, yüzde 95’i kurudu. Bir zamanlar Afrika'nın en büyük tatlı su kaynaklarından biri olan Çad Gölü, günümüzde 35 yıl önceki boyutunun 20'de biri büyüklüğünde. Dünyanın en büyük 6'ıncı gölü olan Çad Gölü'nde, artan su kullanımları ve kuraklık bu düşüşün en önemli sebeplerinden. Çin'in en büyük tatlı su gölü olan Poyang Gölü'nün yüzey alanı yüzyılın başında 4 bin 500 kilometrekareyken, son yıllarda 200 kilometrekareye kadar düştü. Dünyanın en alçak noktasında bulunan ve deniz seviyesinin altında olan Ölü Deniz'in su seviyesi, son 40-50 yıldır her yıl yaklaşık 50 santim civarında düşüyor. Bunun önemli bir nedeni; İsrail ve Ürdün'ün artan içme suyu/sulama suyu ihtiyacı...    Peki, göller neden kuruyor? Bu kuraklığın önüne geçmek için neler yapılmalı? Bu soruların cevabını almak için Türkiye Su Enstitüsü Başkanı Prof. Dr. Lütfi Akça ile konuştuk. Prof. Dr. Akça, öncelikle göller hakkında bazı bilgiler veriyor. Dünya üzerindeki yer üstü tatlı su kaynaklarının yaklaşık yüzde 87’sini göllerin oluşturduğunu belirtiyor. Ayrıca, Dünya kara yüzeyinin yaklaşık yüzde 4'ünü kaplayan 100 milyondan fazla gölün olduğu bilgisini veriyor. İklim değişikliği ve artan su tüketimleri gibi etkenlerin ise birçok gölün varlığını tehdit ettiğini vurguluyor.   “Göller yer altı sularını besliyor” “Küresel ısınma diğer bütün su kaynakları üzerinde bir baskı oluşturdu” diyor Akça. Bu yüzden de suya ihtiyacımızın yani su stresimizin arttığını belirtiyor ve şöyle devam ediyor: “Suyu kullananlar olarak da su stresimiz arttığında en kolay ulaştığımız kaynaklar yer altı sularımız oluyor. Onlar da göller gibi milyonlarca yılın oluşturduğu yer altı su depoları. Göller gibi bir bütçe esasında yönetilmesi gereken su kaynakları aslında. Diğer taraftan göllerle yer altı suları arasında bir su alışverişi var. Bizim göremediğimiz su yer altına doğru gidiyor, yer altında beslenmeye başlıyorlar. Yer altı su seviyesi yüksekse gölleri besliyor. Gölleri besleyen yer altı su seviyeleri her zaman göllerden daha yüksektir. Yoksa göllere yerin altından su akmaz. Fakat bu su kullanma baskısının sebebiyle yer altı sularını aşırı kullandığımız zaman bu olay tersine dönüyor. Yer altı suyunun seviyesi göllerin seviyesinin altına düştüğü için göller yer altı sularını beslemeye başlıyor.”   “Kuruyan göller ekosisteme zarar veriyor” Ayrıca göllerin sadece su kaynağı değil, biyolojik çeşitliliğin devamı için de çok önemli olduğunu dile getiriyor Akça ve ekliyor; “Tatlı su gölleri, içme suyu ve diğer insani kullanımlar için önemli bir su kaynağı. Ayrıca göller, tarımsal ve turizm faaliyetleri için ekonomik fırsat sağlar. Bunun yanı sıra göller, geniş bitki ve hayvan türlerine ev sahipliği yapar.” Akça, göllerin kurumasıyla ekolojik dengenin bozulmasına ilişkin bazı örnekler de veriyor: “Göllerdeki su seviyesinin azalması, ekolojik dengenin bozulmasına, endemik türlerin kaybolmasına, biyolojik çeşitliliği azalmasına sebep oluyor. Örneğin Urmiye Gölü'nde yaşanan kuraklık sonucunda, gölün tuzluluk miktarı yaklaşık 2-2.5 kat arttı. Tuzluluk oranı deniz suyunun neredeyse 8 katına yükseldi. Tuzluluğun artması bölgede var olan ekosisteme zarar vermeye başladı. Bolivya’nın en büyük ikinci gölü olan Poopo Gölü'nde yaşanan su kaybı sonrasında, 200 kadar hayvan türünün çoğu kayboldu.”   Buharlaşmayı önleyecek öneriler de var Akça, göllerdeki su miktarının azalmasına neden olan faktörlerden biri olarak da buharlaşmayı gösteriyor. Bunu önlemek için çalışmaların yapıldığını söylüyor. Tübitak destekli projelerin de buharlaşmayı yüzde 35 seviyesinde engellediğini belirtiyor. Buharlaşmanın en az seviyeye inmesi için güneş enerjisinin kullanılmasını öneriyor Akça. Ancak bunun göllerin üzerine kurulacak güneş santralleriyle yapılması gerektiğini vurguluyor: “Öncelikle gölün aldığı güneşin kesilmemesi lazım çünkü göldeki hayat güneşle fotosenteze, bunlardan üretilen yosunlara da çok bağlı. Bunlar dengeli olmak kaydıyla gölün yüzde 10’u kadarı veyahut da gölün durumuna göre belirlenecek ölçüde bir kısmı kapatılıp yüzer güneş santralleri kurulabilir. Bu şekilde hem su yüzeyini kullanıyoruz hem de buharlaşmamayı sağlıyoruz.” ""Göllerden alınacak su miktarı azaltılmalı"" Göllerdeki su seviyesinin azalmasına engel olmak için alınacak önlemler hayati önemde. Özellikle tarım sektörüne dikkati çeken Akça, sulama faaliyetlerinde göllerin kullanılmasının azaltılması gerektiğini belirtiyor. ""Tarım sektöründe arıtılmış atık suların ve yağmur suyu hasadının teşvik edilmesi, alternatif su kaynaklarının etkili kullanımını sağlayarak göllerden alınacak su miktarını azaltabilir. Göllerden faydalanan toplumun katılımcı yaklaşımla planlama ve uygulama süreçlerine dahil edilmesi, çevresel duyarlılığın artırılması için önemli. Ancak bu çabaların başarılı olabilmesi için tedbirlerin elden bırakılmaması gerekiyor."""
66,Dere yataklarındaki kirlilik sel riskini artırıyor,"Uzmanlar, dere yataklarındaki kirliliğin aşırı yağışların olduğu dönemlerde kentlerdeki sel riskini artırdığını belirtiyor.",Çevre,https://www.trthaber.com/haber/cevre/dere-yataklarindaki-kirlilik-sel-riskini-artiriyor-825332.html,"Uzmanlık alanı seller, taşkınlar ve iklim olayları olan Trakya Üniversitesi Doğal Afet Araştırma ve Uygulama Merkezi Müdür Yardımcısı Doç. Dr. Musa Uludağ, küresel iklim değişikliğinin ani ve şiddetli yağışlara yol açtığını ifade etti. Şiddetli yağışların özellikle kentlerde su baskınları ve sellere yol açabildiğini belirten Uludağ, ""Geçirimsiz zeminlerin oluşturulması, asfalt ve beton yolların fazlalığı bu durumun artmasına neden oluyor. Özellikle dere yataklarının beton kanallara alınması yağmur suyunun yer altı suyuyla olan ilişkisini kesiyor ve doğrudan yüzeysel akışa geçmesini sağlıyor. Etkisini artırarak devam eden bu durum daha sonra afete dönüşüyor."" dedi. Uludağ, kentlerdeki derelerin yağmur suyunun sağlıklı şekilde akışını sağlamada önem arz ettiğini dile getirdi. Dere yataklarının kirletildiğine ve bu alanlarda yapılaşmanın arttığına dikkati çeken Uludağ, dere yataklarının ve çevresinin temiz olması gerektiğini vurguladı. Temizlenmeyen dere yataklarının bir süre sonra baraj vaziyeti aldığını anlatan Uludağ, şöyle devam etti: ""Maalesef dere yataklarının çevresine inşaat ve benzeri atıklar atılıyor. Türkiye'de sürekli sağanak karakterli yağışlar oluyor ve böyle bir yağışta bu atıkların hepsi dere yataklarına geliyor. Islah yaparken maalesef bu dereleri beton kanallar içine alıyoruz. Kanalları inşa ederken maksimum yağış değerlerine göre yapmadığımızda, üzerine bir de insan kaynaklı kirlilik gelince ortalama değerlere göre inşa edilen kanallar gelen rüsubatla birlikte tıkanıyor. Ot, dal ve insanların attığı atıklarla tıkanıyor. Bir süre sonra orası bir geçişten ziyade baraja dönüşüyor. Böyle olunca geriye doğru su şişmeye başlıyor. Su bir şekilde yolunu buluyor. Bazen evimizden yolunu bularak su baskınına neden oluyor, bazen köprüleri yıkarak afete dönüşüyor."""
67,Florlu gazların atmosferdeki varlığı binlerce yıl sürebiliyor,"Uzmanlar, küresel ısınmaya neden olan sera gazları arasında yer alan ve atmosferdeki varlığı binlerce yıl sürebilen florlu gazların emisyonlarının azaltılması yönünde belirlenen hedeflerin yeterli olmadığını söylüyor.",Çevre,https://www.trthaber.com/haber/cevre/florlu-gazlarin-atmosferdeki-varligi-binlerce-yil-surebiliyor-824801.html,"ABD hükümetine bağlı Çevreyi Koruma Ajansı (EPA) verilerine göre, atmosferdeki sera gazlarının yüzde 76’sını karbondioksit, yüzde 16’sını metan, yüzde 6’sını nitröz oksit, yüzde 2’sini ise florlu gazlar oluşturuyor. Karbondioksit, metan ve nitröz oksit hem doğal yollardan hem de insan faaliyetleri sonucu atmosfere salınırken, hidroflorokarbonlar, florokarbonlar ve kükürt hekzaflorürden oluşan florlu gazlar, tamamen insan kaynaklı faaliyetler sonucu ortaya çıkıyor. Ozon tabakasına zarar verdikleri gerekçesiyle 198 ülkenin taraf olduğu Montreal Protokolü ile yasaklanan kloroflorokarbonların alternatif olarak kabul edilen hidroflorokarbonların emisyonu genellikle buzdolabı ve klima gibi ürünlerin üretiminden kaynaklanıyor. Florokarbonlar ve kükürt hekzaflorür ise genelde alüminyum ve yarı iletken madde üretimi gerçekleştiren sanayi faaliyetleri esnasındaki sızıntılar ya da imha süreçleri sonucu ortaya çıkıyor. Küresel ısınmaya etkileri Atmosferdeki yoğunlukları diğer sera gazlarına oranla daha az olsa da çok uzun yıllar atmosferde kalabilen florlu gazlar birim bazda çok daha yüksek küresel ısınma potansiyeline sahip. Hidroflorokarbonların atmosferde kalma süresi 1 ile 260 yıl arasında değişkenlik gösterirken bu gazların küresel ısınmaya etkisi karbondioksitle karşılaştırıldığında 140 kat ile 11 bin 700 kat arasında değişebiliyor. Florokarbonların atmosferde kalma süresi 2 bin 500 ile 50 bin yıl arasında ve bu grupta yer alan gazların küresel ısınmaya etkisi karbondioksite oranla 9 bin 200 kata kadar çıkabiliyor. Atmosferde kalma süresi ortalama 740 yıl olan kükürt hekzaflorür, karbondioksite göre küresel ısınmaya 23 bin 900 kat daha fazla etki ediyor. EPA’ya göre florlu gazların çoğunun atmosferik ömrü çok uzun olduğundan, mevcut konsantrasyonlarda gözle görülür bir düşüş görülmesi de kısa sürede mümkün değil. Öte yandan gelişen teknolojiyle birlikte endüstriyel sızıntıların azaltılması ve bu gazların yerine alternatif çözümlerin oluşturulmasıyla emisyonlar azaltılabilir. Çin, birçok florlu gazın emisyonunda lider ABD’deki Massachusetts Teknoloji Enstitüsü (MIT) öncülüğünde 1990-2019 periyodu verileri üzerine gerçekleştirilen ve kükürt hekzaflorür, nitrojen triflorid ve bazı florokarbon gazlarının salımı üzerinden yapılan araştırmaya göre Çin, bu gazların emisyonunun yüzde 93’ünden sorumlu. Çin’in 1990’da 5,5 milyon ton karbondioksit salımına eşdeğer florlu gaz emisyonu 2019’da yıllık 221 milyon tona yükselirken araştırmayı yapan bilim insanları böyle gitmesi halinde 2060'a gelindiğinde Çin’in en az 506 milyon ton karbondioksit salımına denk florlu gaz emisyonu gerçekleştireceğini tahmin ediyor. ABD’nin toplam sera gazı emisyonu içerisinde florlu gazların payı yüzde 3 oranında bulunurken, Avrupa Birliği'nde (AB) bu oran yüzde 2,2 olarak hesaplanıyor. Alınan önlemler 1,5 derece hedefi için yeterli değil Avusturya Uluslararası Uygulamalı Sistem Analizi Enstitüsü (IIASA) Enerji, İklim ve Çevre Programı Kıdemli Araştırmacısı Dr. Pallav Purohit, en yaygın florlu gazın hidroflorokarbonlar olduğunu, bu gazın ana kaynağının ise soğutma ve iklimlendirme sistemleri, kimyasal çözücüler, yangın söndürücüler ve spreyler olduğunu söyledi. Hidroflorokarbonların çok güçlü sera gazları olduğunu vurgulayan Purohit, bu bağlamda Montreal Protokolü'nde bu gazların kullanılmasının kademeli olarak azaltılmasının hedeflendiğini belirtti. Bu gazların kontrol altına alınamaması halinde 2050'ye kadar kümülatif hidroflorokarbon emisyonlarının 92 milyar ton karbondioksit eş değerinden fazla olacağına dikkati çeken Purohit, ""Montreal Protokolü'ne göre bu rakamın 32 milyar ton olması gerek. Bu bile küresel ısınmanın yaklaşık 1,5 derece ile sınırlanması için gerekli görülen 16 milyar tonun çok üzerinde."" dedi. Başta Montreal Protokolü’nde belirlenen hedefler ve AB bölgesinde getirilen düzenlemeler olmak üzere bu gazların azaltılması yönünde çeşitli küresel, bölgesel ve ulusal çabalar olduğundan bahseden Purohit, ""Ancak hidroflorokarbonların emisyonlarının azaltılmasına yönelik mevcut hedefler bile Paris Anlaşması ile belirlenen 1,5 derece hedefinin gerçekleştirilebilmesi için yeterli değil."" ifadelerini kullandı."
68,Çevreyi kirletenlere verilecek cezalar belli oldu,"Çevre, Şehircilik ve İklim Değişikliği Bakanlığınca 2024'te çevreyi kirletenlere uygulanacak idari para cezaları belirlendi.",Çevre,https://www.trthaber.com/haber/cevre/cevreyi-kirletenlere-verilecek-cezalar-belli-oldu-824441.html,"Bakanlığın 2872 sayılı Çevre Kanunu uyarınca verilecek idari para cezalarına ilişkin tebliği, bugünkü Resmi Gazete'de yayımlandı. Buna göre, ilgili kanuna aykırı davranan kişi ve kuruluşlara 2024 yılında kesilecek para cezaları, yeniden değerleme oranı olan yüzde 58,46 artırıldı. 1 Ocak'tan itibaren egzoz gazı emisyon ölçümü yaptırmayan motorlu taşıt sahipleri 9 bin 943 lira, aynı aracın yönetmeliklerle belirlenen standartlara aykırı emisyona sebep olması durumunda ise 19 bin 897 lira ceza ödeyecek. Egzoz Gazı Emisyon Yetki Belgesi bulunan ancak yetkilendirme sonrasında ilgili yönetmelikle düzenlenen şartları kaybettiği tespit edildiği halde ölçüme devam eden veya tekniğine ve belirlenen kurallara aykırı ölçümler yapanlara 39 bin 797 lira ceza uygulanacak. Ayrıca yapılan düzenlemelerle öngörülen belge olmadan emisyon ölçümü yapanlar, belgelerde tahrifat yapanlar ve sahte belge düzenleyenlere 79 bin 611 lira cezalandırılacak. Hava kirliliği yönünden önemli etkileri nedeniyle kurulması ve işletilmesi yönetmelikle izne tabi tutulan tesisleri, yetkili makamlardan izin almadan kuran ve işleten, iznin iptal edilmesine rağmen kurmaya ve işletmeye devam eden, bu tesislerde izin almaksızın sonradan değişiklik yapan veya yetkili makamların gerekli gördükleri değişiklikleri tanınan sürede yapmayanlar 464 bin 585 lira ceza ödeyecek. Bu tesislerde emisyon miktarları yönetmelikle belirlenen sınırları aşıyorsa ödenecek idari para cezası 929 bin 233 lira olacak.   İzne tabi tesisleri, aldıkları izin belgesinde veya yönetmeliklerde öngörülen önlemleri almadan veya yönetmeliklerde belirlenen emisyon standartlarına ve sınırlamalarına aykırı olarak işletenlere de 464 bin 585 lira idari para cezası verilecek. Benzin ve naftanın depolanması, dolumu ve tankerlerle nakliyesine ilişkin terminaller, dolum adaları veya akaryakıt istasyonlarında kullanılan her türlü düzenek, tesis ile tankerlerden salınan uçucu organik bileşiklerin kontrolüne ilişkin Bakanlıkça belirlenen esas ve kriterlere uymayan, terminaller veya dolum adaları için 288 bin 679 lira, akaryakıt istasyonları için 144 bin 339 lira, tankerler için 14 bin 472 lira idari para cezası kesilecek. Katı yakıt özelliklerini sağlamayan yakıtları ithal eden veya satanlara, katı yakıtların depolanması, taşınması, yüklenmesi, boşaltılması veya torbalanmasına ilişkin düzenlemelere uymayanlara verilen ceza miktarları ise 79 bin 611 lira, belgelerin veya izinlerin alınmaması durumunda 119 bin 420 lira olarak belirlendi. Çevresel Etki Değerlendirmesi (ÇED) sürecinde verdikleri taahhütnameye aykırı davrananlar da her bir ihlal için 193 bin 522 lira ödeyecek. Kurulması zorunlu atık alım, ön arıtma, arıtma veya bertaraf tesislerini kurmayanlar ile kurup da çalıştırmayanlara 1 milyon 161 bin 568 lira idari para cezası uygulanacak. Standartlara aykırı şekilde gürültü ve titreşime neden olan konutlar için ceza miktarı 7 bin 667 lira, ulaşım araçları için 23 bin 155 lira, iş yerleri ve atölyeler için 77 bin 372 lira, fabrika, şantiye ve eğlence gürültüsü için de 232 bin 264 lira olacak. Yeni düzenlemeyle denizi kirleten tüm deniz araçlarına yönelik cezalar da groston başına artırıldı. Atıkları önlem almadan toprağa verenlere 464 bin 585 lira ceza İlgili kanunda ve yönetmelikte öngörülen standartlara aykırı veya önlemleri almadan atıkları toprağa verenlere 464 bin 585 lira, bu fiilin konutlarla ilgili işlenmesi halinde her konut ve bağımsız bölüm için 11 bin 540 lira ceza verilecek. Bu cezai sorumluluk, müstakil konutlarda konutu kullanana, diğer konutlarda ise yöneticiye ait olacak. Biyolojik çeşitliliği tahrip edenlere ve ilan edilen Özel Çevre Koruma Bölgeleri için tespit edilen koruma ve kullanma esaslarına aykırı davrananlara ve sulak alanlar için yönetmelikle belirlenen koruma ve kullanım usul ve esaslarına aykırı davrananlara 387 bin 141 lira ceza verilecek. Ormana yakın yerde kanuna aykırı anız yakanların cezası 5 kat artacak Kanuna aykırı olarak anız yakanlar ise her dekar için 386 lira 79 kuruş ödeyecek. Anız yakma fiilinin orman ve sulak alanlara bitişik yerler ile meskun mahallerde işlenmesi durumunda ceza 5 kat artırılacak. Kanundaki koruma esaslarına aykırı olarak içme ve kullanma suyu koruma alanlarına, kaynağın kendisine ve bu kaynağı besleyen yer üstü ve yer altı sularına, sulama ve drenaj kanallarına atık boşaltanlara 929 bin 233 lira idari para cezası verilecek. Bu fiilin konutlarla ilgili olarak işlenmesi halinde her konut ve bağımsız bölüm için ceza miktarı 23 bin 155 lira olacak. İlgili mevzuatlardaki usul ve esaslara, yasaklara veya sınırlamalara aykırı atık toplayan, taşıyan, geçici ve ara depolama yapan, geri kazanan, geri dönüşüm sağlayan, tekrar kullanan veya bertaraf edenlere 433 bin 18 liradan 1 milyon 732 bin 78 liraya kadar ceza verilecek, ithal edenler ise 1 milyon 443 bin 397 lira ödeyecek. Umuma açık yerlerde çevreyi kirletenlere 4 bin 810 lira ceza Öte yandan umuma açık yerlerde her ne şekilde olursa olsun çevreyi kirletenlerin cezası 4 bin 810 lira olarak belirlendi. Düzenlemeyle tehlikeli atıkların ülkeye girişini sağlayanlar, kanuna aykırı şekilde toplayanlar, depolayanlar, ihraç edenlere yönelik ceza miktarları da artırıldı. Usul ve esaslara aykırı plastik poşet verdiği tespit edilen satış noktalarına ceza Plastik poşetleri ilgili mevzuata aykırı olarak ücretsiz veya Bakanlıkça belirlenen usul ve esaslara aykırı verdiği tespit edilen satış noktalarına depo alanı hariç kapalı satış alanının her metrekaresi için 79,59 lira, elektronik ortamda satış yapanlara ise 14 bin 432 liradan 144 bin 339 liraya kadar ceza verilecek. Ayrıca Bakanlıkça belirlenen usul ve esaslara aykırı plastik poşetleri üretene, tedarik edene, üreticinin Türkiye dışında olması halinde, üretici tarafından yetkilendirilen temsilciye ve/veya ithalatçıya 72 bin 169 lira, geri kazanım katılım payına ilişkin belirlenen esaslara uymayanlara da 7 bin 216 lira ceza uygulanacak. Sera gazı emisyonlarının takibine ilişkin yasaklara veya sınırlamalara aykırı olarak, sera gazı emisyonu izleme planını sunmayanlar veya süresi içerisinde güncellemeyenlerin ödeyeceği ceza miktarı 115 bin 471 lira, doğrulanmış sera gazı emisyonu raporunu süresi içerisinde sunmayanların ceza miktarı da 173 bin 207 liraya yükseldi. Depozitoya tabi ürünleri piyasaya sürenlere 96 bin 226 lira, satış noktaları dahil depozitolu ürünleri kullanıcılara/tüketicilere sunanlara ise faaliyet alanının her metrekaresi için 72,95, depozito uygulaması toplama sistemine katılım sağlama yükümlülüğünü ve şartlarını yerine getirmeyen satış noktalarına da satış alanının her metrekaresi için 481,13 lira ceza kesilecek. Grafik: Hafize Ateş"
69,İklim değişikliği Türkiye'nin yağış rejimini etkiliyor,"İklim değişikliğiyle Türkiye'nin yağış rejimi de değişiyor. Uzmanlar, küresel iklim değişikliğinin yıl içerisindeki yağışların düzenli dağılışını etkilediğini söylüyor.",Çevre,https://www.trthaber.com/haber/cevre/iklim-degisikligi-turkiyenin-yagis-rejimini-etkiliyor-822874.html,"İstanbul Üniversitesi Cerrahpaşa Orman Fakültesi Orman Mühendisliği Bölümü Toprak İlmi ve Ekoloji Ana Bilim Dalı Başkanı Prof. Dr. Doğanay Tolunay, konferans için geldiği Edirne'de küresel ısınmaya bağlı yaşanan küresel iklim değişikliğinin etkilerinin Türkiye'de açık şekilde hissedildiğini anlattı. Dünyadaki ortalama sıcaklıkların giderek yükseldiğini dile getiren Tolunay, kuraklık, sel ve fırtına gibi aşırı hava olaylarının daha sık yaşanmaya başladığını belirtti. İklim değişikliğine bağlı olarak Türkiye'de yağış rejiminde değişimler meydana geldiğini ifade eden Tolunay, ""Yıllık toplam yağış miktarı aynı kalsa bile, gördüğümüz şeylerden birisi yıl içindeki yağışların dağılışı değişiyor. Yağışlar ani olarak şiddetli sağanak şeklinde geliyor. Bu sağanaklar sellere dönüşüyor. Sonrasında bu durum yaz kuraklığının süresini uzatıyor."" dedi. Prof. Dr. Tolunay, sıcaklık ve yağış rejimindeki değişimlerin tüm canlı yaşamını etkilediğini belirtti. Yıl içindeki sıcak gün sayısı arttı Türkiye'de, yıl içindeki sıcak gün sayısının arttığını işaret eden Tolunay, şunları kaydetti: ""Eskiden sadece temmuz, ağustos ayları hiç yağış olmazdı. Şimdi artık neredeyse nisan ayından kasım, aralık aylarına kadar yağışların azaldığını, etkili yağışlar şeklinde gelmediğini görüyoruz. Türkiye'de, 1970-2000 yılları arasında ortalama sıcaklıklar yaklaşık 1,5 santigrat derece arttı. Toplam yağışlarda genel olarak bir değişiklik olmadı. Ancak şöyle bir şey yaşanıyor, son 50 yıl içinde art arda 4 yıl kurak geçen bir dönem yoktu. 1 yıl ya da en fazla 2 yıl kurak olurdu. Genele baktığımızda 2020 yılından beri ülkenin genelinde devam eden bir kuraklık var. Kurak dönemler uzuyor."" İklim değişikliğine bağlı yaşanan sel ve kuraklık gibi aşırı hava olaylarının artacağına dikkati çeken Tolunay, kentlerin bu durumlara karşı dirençli hale getirilmesi gerektiğine dikkati çekti. "
70,Doğaseverlerin yeni adresi: İstanbul Kuş Cenneti,"Doğa tutkunu, özellikle de kuşlara ilgisi olanların gezi rotasına ekleyebileceği yeni bir adres var. İstanbul Kuş Cenneti... Beykoz'da bulunan park 50 farklı türde 2 binden fazla kuşa ev sahipliği yapıyor.",Çevre,https://www.trthaber.com/haber/cevre/dogaseverlerin-yeni-adresi-istanbul-kus-cenneti-821613.html,"Beykoz Spor Ormanı içerisinde yer alan “İstanbul Kuş Cenneti”, doğaseverlerin yeni uğrak mekanı. Yırtıcılardan tropikal türlere kadar birçok kuşa ev sahipliği yapan Kuş Cenneti, Doğa Koruma ve Milli Parklar Genel Müdürlüğü ile ortak hareket ediyor. Kuşlara yuva olan park, aynı zamanda bir rehabilitasyon merkezi...  Doğada yaralanmış ya da bakıma muhtaç olan kuşlar, Milli Parklar aracılığıyla buraya getiriliyor.  Tedavi sonrası doğaya dönebilecek duruma gelen kuşlar, yine Milli Parklar'a bağlı görevlilere teslim ediliyor. Bakıma muhtaç olanlar ise burada koruma altına alınıyor.     Bilinçsiz avlanma yaralanmalara neden oluyor 50’den fazla tür ve 2 binden fazla kuşu bünyesinde barındıran Kuş Cenneti’nde hemen hemen tüm kuşlar serbest şekilde yaşıyor. Üst kısmı ağlarla kapalı olan parkta en çok ilgiyi yırtıcı ve tropikal kuşlar görüyor.    Parkın içindeki göletler, ağaçlar veya taşlık alanlarda ördeklerden kuğulara, sığırcıklardan papağanlara kadar birçok kuşu görmek mümkün. Ziyaretçiler vahşi türler dışında kalan kuşları besleyip, fotoğraf çektirebiliyor.    İstanbul Kuş Cenneti, şu an Türkiye’de en fazla kuş türünün olduğu park olarak biliniyor. Buraya tedaviye muhtaç şekilde en çok getrilenler ise leylek ve pelikanlar... Parkın sorumlularından Anıl Can, özellikle bu iki türün doğada yanlış avlanma sonucunda yaralı ve sakatlanmış halde kendilerine getirildiklerini söylüyor.     Her gün açık olan İstanbul Kuş Cenneti, 11.00 ile 20.00 saatleri arasında gezilebiliyor."
71,İzmit Körfezi dip çamurundan temizleniyor,İzmit Körfezi'nde biyoçeşitliliğin korunması amacıyla mayısta başlatılan proje kapsamında bugüne kadar denizden 200 bin metreküp dip çamuru çekilerek 32 hektarlık alan temizlendi.,Çevre,https://www.trthaber.com/haber/cevre/izmit-korfezi-dip-camurundan-temizleniyor-821909.html,"Çevre, Şehircilik ve İklim Değişikliği Bakanlığı ile Kocaeli Büyükşehir Belediyesi ortaklığında hayata geçirilen ""İzmit Körfezi Doğu Baseni Dip Çamurunun Temizlenmesi, Susuzlaştırılması ve Bertaraf Hizmeti Projesi"" doğrultusunda İzmit Körfezi'nin doğu yakasında dip çamuru temizliği yapılıyor. İzmit ilçesinde eski fuar alanı mevkisinde 70 dönüm alana kurulan şantiyede, denize yerleştirilen borular vasıtasıyla gemilerin yardımıyla çekilen çamur, tarama ve susuzlaştırma işlemlerinden geçirilmesinin ardından depolama alanına taşınıyor. İzmit Körfezi'nden 8 milyon ton dip çamurunun karaya çıkarılması hedeflenen çalışmada, 7 ayda 32 hektarlık alan temizlendi. ""Biyoçeşitlilğin geri kazanılmasını hedefliyoruz"" Büyükşehir Belediyesi Çevre Koruma ve Kontrol Dairesi Başkanı Mesut Önem, şantiye hazırlığının yaklaşık 6 ay sürdüğünü, mayısta dip çamur temizliğine başladıklarını söyledi.    Projenin İzmit Körfezi'nin doğu kısmında yaklaşık 468 hektarlık alanı ve 15 metre derinliği kapsadığını belirten Önem, bu alanda biyoçeşitlilik açısından ciddi sorunların yaşandığını, su sirkülasyonunun düşük olduğunu, çamurun koku, bulanıklık ve alg patlamalarını tetiklediğini anlattı. Yaklaşık 8 milyon ton çamurun çekileceğini dile getiren Önem, ""En önemli hedefimiz; biyolojik değişimlerin tekrarlanmasını engellemek, müsilaj (deniz salyası) ya da alg patlamalarının tekrarını engellemek. İzmit Körfezi yaklaşık 50 kilometre uzunluğunda. Temizlik yapılan alana gelene kadar biyoçeşitlik anlamında 40 çeşit balık türü var. Bu bölgeye geldiğimizde İstanbul Üniversitesiyle yaptığımız örnekleme çalışmalarında, bunun 4'e kadar düştüğünü görebiliyoruz. Bu biyoçeşitliliği tekrar kazanmak, en önemli hedefimiz."" ifadelerini kullandı. Çamurun alandan vakumlu sistemle gemiler aracığıyla kıyıya çıkarıldığını, katı ve sıvının birbirinden ayrıştırıldığını, temizlenen suyun tekrar denize verildiğini belirten Önem, çamur kısmının da geotekstil tüplere alındığını kaydetti.    ""100 yılda biriken çamuru deniz ekosisteminden alıyoruz"" Şantiyede 120 personelin çalıştığını ifade eden Önem, ""Yaklaşık saatte 3 bin metreküp çamur basıyoruz. Bu çamuru burada yöneterek bertarafını sağlıyoruz. Şu ana kadar denizde 32 hektarlık bir alanı temizledik. Yaklaşık 200 bin metreküp çamuru bertaraf sahasına götürdük."" dedi. Önem, çalışmayı 2026 yılının sonunda bitirmeyi hedeflediklerine değinerek ""Toplam 3 bin 500 tüp kullanacağız. Bu tüpün 250'sini kullandık. Yüzde 5 ila 10 arasında bir seviyedeyiz. Çamuru çektikçe deniz ekosistemindeki iyileşmeyi gözlemliyoruz."" diye konuştu. Çekilen çamurun depolandığını, bir taraftan da Kocaeli Üniversitesi (KOÜ) ile AR-GE çalışmaları yürüttüklerini anlatan Önem, KOÜ İnşaat Mühendisliği ile laboratuvarda dip çamurundan tuğla, briket, kiremit yapılması konusunda çalışma gerçekleştirdiklerini bildirdi. Önem, AR-GE çalışmalarını fizibilite sonuçlarına göre geliştirmeyi amaçladıklarını, çıkan çamurun geri dönüşümünün de doğayı korumak açısından önemli olduğunu vurguladı.    STK'ler, üniversiteler, kamu kurumları ve öğrencilerin projeyi merak ettiğini dile getiren Önem şunları kaydetti: ""Hem Avrupa hem de dünyadan birçok gazeteci ya da bu konuda araştırması olan insanları burada ağırlıyoruz. Almanya ve Kanada'dan gelen 2 gazeteci tesisi gezdi. Bu proje hem Avrupa çapında hem dünya çapında ses getiren, örnek bir proje. Projemizi önemsiyoruz ve geleceğimizle ilgili hedeflerimizi bu yönde belirledik. Dünyada temizlik anlamında böyle bir proje yok. Burada bir kazı yapıp bir derinleştirme çalışması yapmıyoruz. Burada bir temizlik projesi yapıyoruz. Marmara Denizi'nin en doğu kısmında 100 yılda biriken çamuru deniz ekosisteminden alıyoruz. Bu deniz ekosistemi için çok önemli, geleceğimiz için çok önemli."""
72,Çocuklar ABD'ye çevre kirliliği davası açtı,"ABD'nin California eyaletinde 18 çocuk, çevre kirliliğini önlemediği gerekçesiyle devlete dava açtı.",Çevre,https://www.trthaber.com/haber/cevre/cocuklar-abdye-cevre-kirliligi-davasi-acti-821548.html,"Kâr amacı gütmeyen hukuk kuruluşu Our Children's Trust'ın, 8 ila 17 yaşlarındaki çocuklar adına 10 Aralık'ta açtığı davada ABD Çevre Koruma Ajansı'nın (EPA), ""halkın hayatını tehdit eden çevre kirliliğine kasten izin verdiği"" savunuldu. Davacılar, EPA'nın çocukları göz ardı ederek onlara karşı ayrımcılık yaptığını, Anayasa'da belirtilen eşit yaşam ve korunma hakkını ihlal ettiğini ileri sürdü. Our Children's Trust'tan avukat Julia Olson, halkı çevre kirliliğine karşı korumanın EPA'nın birincil görevi olduğunu vurgulayarak, federal kuruluşun bunu başaramadığı için hukuk önünde hesap vermesi gerektiğini söyledi. EPA Başkanı Michael Regan'ın çevre kirliliğine karşı adım atmayarak sorumluluklarını yerine getirmediği de iddia edildi. Davada, EPA'nın kurulduğu 1970'ten beri ABD'nin dünyada en fazla sera gazı salımı yapan ülkelerden birine dönüşmesine göz yumduğu savunuldu. ""Gelecekle ilgili sürekli endişeleniyoruz"" ABD'li medya kuruluşlarından CNN, davacılardan 15 yaşındaki Noah'nın şu sözlerini aktardı: ""Gelecekle ilgili sürekli endişeleniyoruz. Etrafımızda kimse yeterince hızlı hareket etmiyor. Anayasa, her Amerikalının yaşam, özgürlük ve mutluluk arayışı haklarını garanti altına alır; buna çocuklar da dahildir."" EPA Sözcüsü Timothy Carroll, CNN'e hukuki süreçle ilgili yorum yapamayacaklarını belirtirken, federal kuruluşun iklim krizine karşı düzenlemeler üzerinde çalıştığını söyledi."
73,"Arazi örtüsü verileri, yapay zeka destekli sistemle tespit edilecek","Çevre, Şehircilik ve İklim Değişikliği Bakanlığı, arazi örtüsünün mevcut durumunun belirlenmesi ve yıllar içindeki değişimlerin izlenebilmesi amacıyla yapay zeka destekli Ulusal Arazi Örtüsü Sınıflandırma ve İzleme Sistemi (UASİS) projesini geliştirdi.",Çevre,https://www.trthaber.com/haber/cevre/arazi-ortusu-verileri-yapay-zeka-destekli-sistemle-tespit-edilecek-821441.html,"Bakanlıktan yapılan yazılı açıklamaya göre, Çölleşme ve Erozyonla Mücadele Genel Müdürlüğü, erozyon, çölleşme, heyelan, sel, taşkın, karbon emisyon hesaplamaları, iklim değişikliği senaryoları, kentsel alanların takibi gibi birçok alanda yüksek çözünürlüklü arazi örtüsü verisine ihtiyaç duyulması nedeniyle UASİS isimli yeni proje başlattı. Projeyle arazi örtüsünün mevcut durumu ve yıllar içinde meydana gelen değişimler izlenebilecek. Yerli ve milli yazılım sistemi olan UASİS, ülkeye özgü 5 ana sınıfta; yapay yüzeyler, tarım alanları, orman yarı doğal alanlar, sulak alanlar, su yolları ve su kütleleri olmak üzere toplam 79 alt arazi örtüsü sınıfını belirleyecek. Bu sınıflandırmaların 32'si otomatik, 47'si ise yardımcı verilerle üretilecek. Sistemin sağladığı arazi örtüsü haritası, 0,25 hektardan büyük tüm alanları sınıflandırabilecek. Geliştirilen sistemle ilgili kurumlardan temin edilen veriler ve uydu görüntüleri kullanılarak arazi örtüsü verisi, ağaç kapalılık, yüzey geçirimsizlik, arazi örtüsü değişimi gibi veriler yıllık olarak üretilecek. Ayrıca uluslararası alanlarda arazi örtüsü verisine ihtiyaç duyulması halinde UASİS kullanılarak daha az maliyetle raporlamalar yapılabilecek. ""İklim değişikliğiyle mücadelede katkı sağlayacak"" Çevre, Şehircilik ve İklim Değişikliği Bakanı Mehmet Özhaseki, konuya ilişkin sosyal medya hesabından yaptığı paylaşımda, ""Ülkemizdeki arazi yapısı örtüsünün tam anlamıyla tespitini sağlayacak UASİS; yıllar içinde meydana gelen değişiklikleri tespit ederek erozyon, çölleşme, sel, iklim değişikliğiyle mücadelede katkı verecek."" ifadelerini kullandı. Bakan Özhaseki'nin paylaşımına eklediği videoda, projeyle ilgili değerlendirmelerine yer verilen Çölleşme ve Erozyonla Mücadele Genel Müdürü Nurettin Taş ise projenin ülkedeki arazi örtüsü yapılarını tamamıyla ortaya koymayı amaçladığını anlattı. Genel Müdür Taş, ""Ülkemizde ne kadar ormanlık ya da sulak alanlarımız olduğunu tamamıyla biz ortaya koymuş olacağız. Geliştirilen bu sistemle arazi örtüsü, ağaç kapalılık ve yüzey geçirimsizlik haritaları yıllık olarak üretilecek, yıllar arasında meydana gelen değişimler de izlenebilecek. Üretilen arazi örtüsü verisi, erozyon, çölleşme, sel, iklim değişikliği, arazi örtüsü değişkenliği izleme çalışmaları, ulusal ve uluslararası raporlamalarla ilgili yapılacak tüm projelerde altlık olarak kullanılabilecek."" bilgisini verdi."
74,Araştırma: Avustralya'daki mercan adaları yok olma tehlikesi altında,"Avustralya'da Sydney Üniversitesinde yapılan araştırma, ülkedeki mercan adalarının yok olma tehlikesiyle karşı karşıya bulunduğunu ortaya koydu.",Çevre,https://www.trthaber.com/haber/cevre/arastirma-avustralyadaki-mercan-adalari-yok-olma-tehlikesi-altinda-821274.html,"BBC'nin haberine göre, ülkenin en önemli 56 mercan adasının incelendiği, hepsinin iklim değişikliğinden dolayı yok olma riskiyle karşı karşıya bulunduğu saptanan araştırmada bu durumun Avustralya'nın deniz sınırını değiştirebileceği belirlendi. Araştırmacılardan Thomas Fellowes, Avustralya'nın adalar üzerinde ""balıkçılık, ulaşım ve maden arama gibi"" haklara sahip olduğu büyük miktarda alan sağladığını kaydederek, mercan adalarının önemine dikkati çekti. Fellowes, ayrıca fosil yakıt kullanımının azaltılmasının adaların ""yok olma sürecini"" yavaşlatabileceğini vurguladı. Araştırmanın sonuçları ""Science of The Total Environment"" isimli dergide yayımlandı."
75,"Anadolu kuraklaşıyor, uzmanlar uyarıyor: Bir krizin eşiğindeyiz",Bereketli topraklarıyla onlarca medeniyete ev sahipliği yapmış coğrafyamız kuraklık tehlikesi ile karşı karşıya… Türkiye'nin neredeyse yarısı kuraklaşmış durumda. Birçok irili ufaklı göl ya kurudu ya da kurumaya yüz tuttu. Uzmanlara göre bu durumun sorumlusu yalnızca küresel ısınma değil yanlış sulama...,Çevre,https://www.trthaber.com/haber/cevre/anadolu-kuraklasiyor-uzmanlar-uyariyor-bir-krizin-esigindeyiz-820917.html,"1990’larda suyu olan, ikonikleşen, “dünyanın nazar boncuğu” olarak nitelendirilen Meke Gölü yok artık. Akgöl, Ereğli sazlıkları, Hotamış sazlıkları yok… Akabininde koca bir ekosistem de artık yok. Türkiye’de bulunan 300’e yakın gölün yüzde 60’ı kurudu. Bu göllerin kuruması demek, biyolojik çeşitliliğinin büyük bir tehlikenin eşiğinde olması anlamına geliyor. Tarıma ve hatta içmeye dahi su bulamama ihtimalimiz var. Uzmanlara göre yapılan araştırmalar sonucunda bu durumu sadece iklim değişikliği ile açıklamak doğru değil. Ana nedenler ne yazık ki doğrudan insan kaynaklı sebepler; aşırı sulama, yanlış tarım ve büyükbaş hayvancılık göllerin kurumasını hızlandırıyor. ODTÜ Biyolojik Bilimler Bölümü EKOSAM Öğretim Üyesi Prof. Dr. Meryem Beklioğlu TRT Haber’e özel değerlendirmelerde bulundu. Prof. Dr. Beklioğlu, 1990’ların sonu ve özellikle 2000’lerde, su ihtiyacı yüksek ürünlerinin ekiminin artması ile göllerin de kuruduğunu söylüyor. “Bir felaketin içinde yuvarlanıyoruz” Birçok gölün kurumasının en önemli nedenin meteorolojik değişimlerle bir ilişkisinin görülmediğini ama havzadaki tarım faaliyetlerindeki ve su kullanımın artışı ile doğrudan ilişkili olduğunu vurgulayan Beklioğlu, “Yarı çöl statüsüne sahip havzalarda (Burdur ve Konya) sulu tarım yapılıyor ve salma suyla su ihtiyacı çok yüksek ürünler ekilerek yapılıyor. Çok sayıda sulak alan yok oldu. Bir felaketin içinde yuvarlanıyoruz"" dedi. “Gölleri besleyen dereler çevrilerek sulama barajlarına döndürülüyor” Gölleri besleyen derelerin çevrilerek sulama barajlarına döndürüldüğüne dikkat çeken Prof. Dr. Beklioğlu “Bizim bu yarı kurak bölgedeki gölleri ilkbaharda eriyen kar suları ile yüzey suları besliyor ama yaz aylarında ve sonbaharda yağışların olmadığı dönemlerde de yer altı sularından besleniyor. Şu an bazı bölgelerde yeraltı suları çok derinlere inmiş durumda ve fosil suyu kullanıyoruz, yüzey suyu da yok” diye konuştu. Tuzlanma tehlikesi Göllerin zamanla beslenemediği için yüzey alanlarının küçüldüğüne değinen Beklioğlu sözlerini şöyle sürdürdü: “Bunu uydu verileriyle son 40 yılda nasıl küçüldüklerini çok sayıda göl için çalıştık ve gösterdik. Su azalırken, göle gelen su gölün ayağından ya da çıktısından akmayıp sadece buharlaşma ile kaybolduğunda tuzlanma oluyor. Su kullanma ve koruma değerini kaybetmiş, biyoçeşitliliği yok olmuş bir şeye dönüşüyor. Biz tuzlanmanın büyük bir kriz olduğunu biliyoruz çünkü dünyanın birçok ülkesinde de benzer sıkıntılar yaşanıyor.” ""Yanlış tarım değişmedikçe kuraklık artarak devam edecek"" Beklioğlu, çok ciddi bir tatlı su krizinin içindeyiz diyerek yeraltı suyu ve göllerin kurumasının yanlış tarım değişmediği sürece devam edeceğine dikkat çekiyor... “Bu o bölgelerin çölleşmesi anlamına gelebilir. Çünkü göllerin bulundukları ortamın mikro klimasını değiştirme özelliği var. Eğer su gittiğinde havadaki nem, topraktaki nem düşüyor, burada tarım yapma potansiyeli de azalmış oluyor gelecek senaryolarda. Ki küresel ısınma Hükümetler arası iklim paneli (IPCC)’nin en son yayınladığı 2020-2021 raporunda toprağın neminin git gide azalarak şu an tarım yapılan alanların artık tarım yapılamaz hale geleceğini söylüyor ki biz bunu daha da hızlandırıyoruz bu gölleri kurutarak."" “Çok dramatik bir krizin eşiğindeyiz” Türkiye'nin en büyük tatlı su gölü hatta Akdeniz havzasının en büyük gölü olan Beyşehir gölünün bile kuruyabileceğine dikkat çeken Beklioğlu, dramatik bir krizin eşiğinde olduğumuzu söylüyor... “Eğirdir gölü, Burdur gölü küçülmüş durumda. Çok sayıda sığ ve büyük göl; Ak göl gibi, Ereğli sazlıkları gibi çok fazla göl ise yok olmuş durumda. Bunlar biyoçeşitlilik açısından dünyanın sıcak bölgelerinden biri; balık biyoçeşitliliği, kuşların göç yolları üzerinde, üreme ya da beslenme amaçlı konakladıkları yerler. Dolayısıyla kaybedilen biyoçeşitliliğin ölçeği ise düşündüğümüzün çok çok üstünde."" “Damlama suyla tarım yapılmalı"" Çok ciddi bir gıda krizinin de eşiğinde olduğumuzu ifade eden Beklioğlu, “Göller kurursa tarım yapamayacağız, çok ciddi bir gıda krizinin eşiğindeyiz ama bu kurumanın nedeni de yanlış yaptığımız tarım. Bunu iklim değişimi, olarak söylememiz mümkün değil, veriler bunu göstermiyor” diyor. Ürün desenini değiştirerek ve damlama suyla tarım yaparak önlem alınacağına dikkat çeken Prof. Beklioğlu ""Salma su ile sulamayı bırakmalıyız"" uyarısında bulunuyor."
76,Dünyanın sorunu: İklim değişikliği,Dünyanın önemli sorunlarının başında iklim değişikliği geliyor. Ya da diğer adıyla iklim krizi. Uzmanlar iklim değişikliğinin ülkelerin güvenliğini bile etkileyebileceğini belirtiyor. Türkiye'nin aldığı tedbirleri ve olası sorunlara çözüm yollarını araştırdık.,Çevre,https://www.trthaber.com/haber/cevre/dunyanin-sorunu-iklim-degisikligi-820792.html,"Ortalama hava sıcaklıkları son yıllarda arttı, yağışlar azaldı, rüzgarın hızı ve yoğunluğu değişti... Dünya iklim krizi ile karşı karşıya. İklim değişikliği, küresel bir tehdit olarak değerlendiriliyor. Çünkü ülkelerin güvenliğini de etkileyen bir faktör. Son 30 yılda yaşanan afetlerin yarısı hava, iklim ve su kaynaklı. Geçtiğimiz elli yılda dünyada kaydedilen afet sayısı ise 11 bin. Maddi kayıp bir tarafta, tam 2 milyon insan söz konusu afetlerde can verdi. İstanbul Teknik Üniversitesi Öğretim Üyesi Prof. Dr. Mikdat Kadıoğlu, ""İklim değişikliği yani bir ülkenin deniz su seviyesi kıyıları varsa yükselmesinin kıyılarda tuzlanması ve ülkedeki turizm sektörünü etkiler. En önce kış turizmini vurur. Sonra deniz, kum ve güneş turizmini vurur yaz aylarında. Kuraklık daha sık kuraklık yaşarız. Ve bunun sonucunda su kıtlığına doğru daha çok gidişat olur. Türkiye zaten yarı kurak bir ülke biraz daha kurak oldu mu tam kurak oluyor” ifadelerini kullandı. İklim değişikliği-Güvenlik ilişkisi Araştırmalar bugüne kadar iklim değişikliğinin 3,64 trilyon dolarlık kayba neden olduğunu gösteriyor. Kadıoğlu, ""Az bir su, sudaki değişiklik. Orman yakalarını arttırır. Kene gibi, haşere, böceklerin sayısını arttırır. Bu yağış rejimini değiştirdiği için yağışa bağlı olan işlerde, sulu tarım su ihtiyaçları büyük kentlerde eğer bir de kentler doğru planda almamışsa bunların yanlışlığı, çarpıklığı daha çok yüzümüze vurur. Yani iklim değişikliği sosyo ekonomik göçlerden tutun da, gıda güvencesi, ulusal güvenlik her şeyi etkileyebilen bir şey"" dedi. Türkiye'nin iklim değişikliği hedefleri İklim değişikliğinin önüne geçmek için en önemli tedbirlerin başında ise emisyon azaltımı geliyor. Bu kapsamda Türkiye sera gazı emisyonlarını azaltma hedefini yüzde 21’den yüzde 41’e çıkardı. 2053’e kadar da net sıfır karbon emisyon hedefi belirledi. Mücadele bununla da sınırlı değil. ""Sıfır Atık"" projesi 6 yıldır devrede. Proje, Cumhurbaşkanı Recep Tayyip Erdoğan'ın eşi Emine Erdoğan'ın himayesinde. Amaç atıkları azaltmak, yeniden kullanımı ve geri dönüşümünü sağlamak.
Türkiye'nin hedeflerine ulaşması için herkese çok iş düşüyor. Prof. Dr. Kadıoğlu, şöyle devam etti: ""Uygulamada ise en önemli çalışma yapılan sıfır atık projesi. Sıfır atık iklim değişikliğine önemli bir konu. Çünkü iklim değişikliği ile mücadelede bireyler az tüketmeli, geri dönüştürmeli ve yeniden kullanılmalı. Burada amaç sıfır atık sonuçta. Özellikle bireyler su, gıda ve enerjide mümkün olduğu kadar az tüketmeli yeniden kullanmalı, geri dönüştürmesi gerekiyor. Yerel yönetimler ise enerji politikalarını, yerleşimleri, şehirleşmeyi, şehirlerdeki binanın rengine kadar her şeyi dikkate alması gerekiyor. Yani bir tane binaların yönleri sokakların, caddelerin yönlerinden tutun da binaların üstteki bir bina yaptığın zaman toprağı yok ediyorsunuz bahçeyi. Onu alıp üste koymak, yeşil çatı yapmak gibi, aklınıza gelen her şeyi düşünmemiz gerekiyor.""  Kamera: Volkan Yazıcı"
77,Kartallar dahil 3 bin 600 kuşu öldürmekle suçlanan adamlar hakim karşısına çıkıyor,"ABD'li iki adam, aralarında kel ve altın kartalların da bulunduğu yaklaşık 3 bin 600 kuşu yasa dışı olarak öldürmekle suçlandı.",Çevre,https://www.trthaber.com/haber/cevre/kartallar-dahil-3-bin-600-kusu-oldurmekle-suclanan-adamlar-hakim-karsisina-cikiyor-820553.html,"Simon Paul ve Travis John Branson'un birkaç yıl boyunca kuşları vurduğu ve karaborsada sattığı iddia edildi. Paul ve Branson, Kel ve Altın Kartal Koruma Yasasını ihlal etmek ve yasa dışı hayvan ticareti yapmakla suçlanıyor. İki adamın Ocak ayında mahkemeye çıkarılmasına karar verildi. Çarşamba günü kamuoyuna açıklanan bir iddianamede, Branson'un kuşları öldürmekle övünen mesajlar gönderdiği ve çiftin kuşları ve tüylerini ""önemli miktarda nakit"" karşılığında sattığı belirtildi. İddianamede, Kartal Koruma Yasası'nın ihlal edildiği iddialarına ilişkin 13 ayrı olay sıralanıyor, ancak savcılar, adamların başka hangi kuş türlerini öldürdüğünü veya çoğunun nadir veya nesli tükenmekte olan türler olup olmadığını açıklamadı."
78,Türkiye'de 'İklim Değişikliği Bölgesel Faaliyet Merkezi' kurulacak,"Slovenya'da gerçekleştirilen Akdeniz'in Kirliliğe Karşı Korunması Sözleşmesi 23. Taraflar Konferansında (COP23), tüm tarafların onayı ile Türkiye'de İklim Değişikliği Bölgesel Faaliyet Merkezi kurulması kararı alındı.",Çevre,https://www.trthaber.com/haber/cevre/turkiyede-iklim-degisikligi-bolgesel-faaliyet-merkezi-kurulacak-820470.html,"Çevre, Şehircilik ve İklim Değişikliği Bakanlığından yapılan açıklamaya göre, Barselona Sözleşmesi olarak da bilinen Akdeniz'in Kirliliğe Karşı Korunması Sözleşmesi 23. Taraflar Konferansı (COP23), ""Kararlardan Eylemlere"" temasıyla 5-8 Aralık 2023 tarihlerinde Slovenya'da düzenlendi. COP23'ün açılış konuşmasını Barselona Sözleşmesi 2022-2023 Büro Başkanı ve Çevre, Şehircilik ve İklim Değişikliği Bakan Yardımcısı Fatma Varank yaptı. Bakan Yardımcısı Varank, konuşmasında, Türkiye'de yapılan 22. Taraflar Konferansı'nda, ""Tüm Taraf Ülkeler"" olarak Akdeniz'in çevresel açıdan iyileştirilmesine yönelik önemli karar alındığını belirtti. Varank, yapılan çalışmalara rağmen çevresel açıdan ""İyi Çevresel Durum""a ulaşmakta yetersiz kalındığını ve birlikte bir çözüm arayışına girilmesi gerektiğini vurguladı. Toplantının temasına da değinen Varank, artık kararlardan eylemlere geçilmesinin zamanının geldiğini ifade etti. Öte yandan Bakan Yardımcısı Fatma Varank, Uluslararası Sürdürülebilir Kalkınma Enstitüsü'nün ""Çevre Koruma ve Sürdürülebilirlikte Kadınların Liderliği"" temalı belgesel çekimine katıldı. Dünyaya yön verenlerin kadınlar olduğunu aktaran Varank, ""Dünya kurulduğundan beri kadınların dünyadaki yön vermişliği günümüzde çevre konusunda da net şekilde görülüyor."" ifadesini kullandı. Türkiye'de bulunan büro başkanlığı 2 yıllığına Slovenya'ya devredildi Cumhurbaşkanı Recep Tayyip Erdoğan'ın eşi Emine Erdoğan'ın teşrifleriyle 07-10 Aralık 2021'de gerçekleştirilen Barselona Sözleşmesinin 22. Taraflar Konferansında (COP22) Türkiye, Akdeniz'de iklim istikrarını sağlamaya yönelik ""İklim Değişikliği Bölgesel Faaliyet Merkezi"" kurulmasını önermişti. Bu kapsamında COP23 süresince Bakan Yardımcısı Fatma Varank, Avrupa Birliği Delegasyonu, İtalya, Yunanistan, Mısır, Lübnan, İspanya, Fas, Libya, Karadağ, Bosna Hersek, Slovenya ve diğer bölgesel faaliyet merkezleri yöneticileri ile yoğun ikili görüşmeler yaptı. Yapılan müzakereler sonucunda Türkiye'de, İklim Değişikliği Bölgesel Faaliyet Merkezi (CC/RAC) kurulması kararı tüm ülkeler tarafından desteklenerek onaylandı. Böylece, Türkiye'de bir Birleşmiş Milletler (BM) ofisi kurulacak, Akdeniz Bölgesi'nde iklim değişikliği ile ilgili politika belirleme çalışmalarında etkin olarak yer alınacak. Bu merkez ile uluslararası fon mekanizmalarından aktif şekilde yararlanılmasına da katkı sağlayacak. Halihazırda İtalya, Fransa, Tunus, Hırvatistan, Yunanistan ve İspanya'da bu merkezlerden bulunuyor. Türkiye'de kurulacak merkez, Doğu Akdeniz'de de dengeleyici bir unsur olacak. Ayrıca, Türkiye'de bulunan büro başkanlığı 2 yıllığına Slovenya'ya devredildi. Türkiye'den iki kuruluş sözleşmeye ortak oldu Konferans kapsamında farklı konularda Türkiye'yi ilgilendiren adımlar da atıldı. Bu kararlara göre; Türkiye, 2 yıl daha Barselona Sözleşmesi Büro Üyeliği görevini sürdürecek. Ayrıca Türkiye'den Deniz Hukuku Ulusal Araştırma Merkezi (DEHUKAM) ve GİSBİR (Gemi İnşa Sanayicileri Birliği), sözleşmeye partner kuruluş olarak katılacak. Öte yandan yapılan toplantılarda, kara kökenli kirleticilerin önlenmesine yönelik olarak kültür balıkçılığı, yağmursuyu ve tarım bölgesel planları onaylandı. Ayrıca, Akdeniz'de ""İyi Çevresel Durum""a ulaşılması hedefinin de içinde bulunduğu Akdeniz'de Deniz Saha Planlaması uygulanmasına yönelik hazırlanan ""Ortak Bölgesel Çerçeve"" belgesi kabul edildi. Türkiye, etkinlikler düzenledi Türkiye, konferans kapsamında 4 yan etkinlik düzenledi. ""Türkiye'nin Kıyılarında Yeşil Dönüşüm: Bütünleşik Kıyı Alanları Yönetimi ve Planlama Adaptasyonun Arttırılması"", ""Türkiye'nin Ulusal Deniz İzleme Programı"", ""Arıtılmış Atıksuların Yeniden Kullanımı"" ve ""Türkiye'de Deniz Koruma Alanları Çalışmaları"" etkinliklerine yoğun katılım sağlandı. Türkiye tarafından verilen İstanbul Çevre Dostu Şehir Ödülü'nün 4'üncüsünü de bu yıl İtalya'nın Cenova şehri kazandı. Ödül, kentsel planlama konusunda entegre kıyı alanları yönetim ilkelerinin uygulanması, çevre kirliliğini azaltma çabaları kapsamında yeşil teknolojilerin tanıtılması, ekosistem esaslı yönetim politikalarının teşvik edilmesi ve kıyı kentlerin yerel hükümetler ile işbirliğinin geliştirilmesi kapsamında kıyı şehirlere veriliyor."
79,"Öğretmenlere ""su verimliliği"" eğitimi","Tarım ve Orman Bakanı İbrahim Yumaklı, Bakanlığı tarafından öğretmenlere verilecek eğitimle, su verimliliği bilincini tüm eğitim kademelerindeki çocuklara aşılamak istediklerini söyledi.",Çevre,https://www.trthaber.com/haber/cevre/ogretmenlere-su-verimliligi-egitimi-820394.html,"Bakanlıktan yapılan açıklamaya göre, su kaynaklarının sürdürülebilir ve verimli kullanılması için ülke ölçeğinde büyük bir dönüşüm başlatılırken, yürütülen çalışmalarla toplumsal farkındalığın güçlendirilmesi hedefleniyor. Bakanlık koordinasyonunda, bütün paydaşlar sürece ortak edilerek daha hızlı dönüşüm sağlanması amacıyla ""Su Verimliliği Seferberliği"" başlatıldı. Seferberlikle, çocuklarda su verimliliği bilgisi ve bilinci geliştirilmek üzere 3 bin 500 öğrenci ile hayata geçirilen eğitimler, Milli Eğitim Bakanlığı işbirliğinde ve eğitici öğretmenlerin katkılarıyla 2023-2024 eğitim öğretim yılında da artarak devam edecek. Bu kapsamda, Tarım ve Orman Bakanlığı tarafından Milli Eğitim Bakanlığı işbirliğinde, 81 ilden öğretmenlerin katıldığı ""Su Verimliliği Eğiticilerin Eğitimi Programı"" düzenlendi. Tarım ve Orman Bakanlığına bağlı Su Yönetimi Genel Müdürlüğü organizasyonunda gerçekleştirilen programa, Ankara'dan 35 ve diğer illerden 250 öğretmen çevrim içi katıldı. Programda, ""Su Kaynaklarının Önemi"", ""İklim Değişikliğinin Su Kaynaklarına Etkisi ve Su Verimliliği Seferberliği"" ile ""Çocuklara Yönelik Su Verimliliği Eğitim Materyalleri"" konulu sunumlar yapıldı. ""Sudan elde edilen faydanın azami seviyeye çıkarılmasını hedefliyoruz"" Açıklamaya göre, Tarım ve Orman Bakanı Yumaklı, eğitime katılan öğretmenlere videolu bir mesajla seslendi. Mesajında, Türkiye'nin su stresi altında bir ülke olduğuna dikkati çeken Yumaklı, gerekli tedbirler alınmadığı takdirde 6 yıl sonra ""su kıtlığı"" yaşanabileceğini belirtti. Sudan elde edilen faydanın artırılmasının önemine işaret eden Yumaklı, şunları kaydetti: ""Su israfının engellenmesiyle sudan elde edilen faydanın azami seviyeye çıkarılmasını hedefliyoruz. Biz buna 'su verimliliği' diyoruz. Bu yılın başında Saygıdeğer Emine Erdoğan Hanımefendi'nin himayelerinde Su Verimliliği Seferberliği'ni başlattık. Stratejilerimiz arasında da yer alan ve toplumsal dönüşümün en önemli araçları olan eğitim ve farkındalık çalışmalarımızı sürdürüyoruz. Özellikle çocuklarımızın eğitimi, toplumun geleceği açısından anahtar niteliğinde. Tüm çocuklarımıza ulaşabilmek için eğitimleri daha sistematik hale getirmeyi hedefliyoruz. Bu eğitim programlarıyla sizlerle işbirliği içerisinde olmayı son derece önemsiyoruz. Öğretmenlere verilecek eğitimle, ilkokul çağındaki çocuklarımızla başladığımız bu yolculukta su verimliliği bilincini tüm eğitim kademelerindeki çocuklarımıza aşılamak istiyoruz."" Bakan Yumaklı, bu seferberlikte öğretmenlere büyük görev düştüğünü aktararak, Su Verimliliği Seferberliği’ne başından itibaren destek olan Milli Eğitim Bakanı Yusuf Tekin ile Bakanlık mensuplarına teşekkür etti."
80,İspanya'da aralık ayının sıcaklık rekoru kırıldı,"İspanya'nın güneyindeki Malaga kentinde hava sıcaklığı 29,9 dereceye kadar çıkarken, bunun ülke tarihinde aralık ayı içinde şimdiye kadar tespit edilen en yüksek sıcaklık olduğu bildirildi.",Çevre,https://www.trthaber.com/haber/cevre/ispanyada-aralik-ayinin-sicaklik-rekoru-kirildi-820252.html,"İspanya Meteoroloji Enstitüsü (Aemet), 12 Aralık Salı günü yerel saatle 14.20'de Malaga kentinde hava sıcaklığının 29,9 derece olarak tespit edildiğini açıkladı. ""Resmi kayıtların başladığı günden bu yana İspanya'da aralık ayındaki en yüksek hava sıcaklığı tespit edildi."" diyen Aemet, bundan önce Malaga'da aralık ayı için en yüksek hava sıcaklığının 24,5 derece olarak tespit edildiği bilgisini paylaştı. Aemet, Malaga için aralık ayındaki en yüksek hava sıcaklığının 4,9 derece gibi büyük bir farkla rekor kırmasının ""gerek İspanya gerekse küresel boyutta görülen iklim değişikliğiyle açıklanabileceği"" değerlendirmesinde bulundu. İspanya genelinde Malaga'dan önce aralık ayındaki en yüksek hava sıcaklığı 2010 yılında, ülkenin güneyindeki Granada kentinin Motril ilçesinde 29,4 derece olarak tespit edilip kayıtlara geçmişti. Son bir haftadır güney bölgelerinde, mevsim normallerinin üzerinde yüksek hava sıcaklıklarının görüldüğü İspanya'da, Valencia, Almeria, Malaga gibi sahil kentlerinde denize giren ve plajlarda güneşlenen insanların görüntüleri haber bültenlerinde veriliyor."
81,"İstanbul Havalimanı, karbon akreditasyonu sertifikası programında 4. seviyeye ulaştı","İstanbul Havalimanı, iklim krizi ile mücadelede ""2050 Net Sıfır Taahhüdü"" kapsamındaki çalışmalarıyla Uluslararası Havalimanları Konseyi Avrupa (ACI EUROPE) tarafından verilen ""Havalimanı Karbon Akreditasyonu"" sertifikası programında 4. seviyeyi elde etti.",Çevre,https://www.trthaber.com/haber/cevre/istanbul-havalimani-karbon-akreditasyonu-sertifikasi-programinda-4-seviyeye-ulasti-820103.html,"İstanbul Havalimanı işletmecisi İGA'dan yapılan açıklamaya göre, İstanbul Havalimanı, iklim kriziyle mücadelede ""2050 yılı için net sıfır taahhüdü"" ile ""IPCC (Hükümetlerarası İklim Değişikliği Paneli) 1,5 derece"" hedefleriyle uyumlu karbon ayak izi azaltım çalışmalarına devam ediyor. Yönetişim mekanizmalarına da dahil edilen bu çalışmalar sayesinde İstanbul Havalimanı, ACI EUROPE tarafından, iklim değişikliğiyle mücadele ve karbon ayak izi azaltımı konularında, havalimanlarında gereken yöntem ve standartların belirlendiği Havalimanı Karbon Akreditasyonu programında, 4. seviye olan dönüşüm seviyesine ulaştı. Toplam karbon emisyonunda 2019'dan bu yana yüzde 21 oranında düşüş sağlayan İstanbul Havalimanı, 2 yıl önce başladığı ACI EUROPE sertifika programında, seviye 1'den, seviye 4'e yükseldi. Kapsam 1 ve kapsam 2 emisyonlarını, 2030'a kadar yüzde 45 oranında azaltma hedefiyle çevre üzerindeki etkilerini sınırlama ve azaltma konusundaki kararlılığını sürdüren İstanbul Havalimanı, küresel havalimanı ekosisteminin iklim değişikliği sorununa verdiği yanıtın bir parçası olarak uluslararası ortaklarını ve paydaşlarını da emisyonlarını azaltmaya teşvik ediyor. ""Yakında en üst seviye olan Level 5'e ulaşacağız"" Açıklamada görüşlerine yer verilen İGA Üst Yönetici (CEO) Vekili Selahattin Bilgen, Havalimanı Karbon Akreditasyon sertifikasında 4. seviyeye ulaşmanın İstanbul Havalimanı'nın çevresel sürdürülebilirlik konusundaki kararlılığının bir göstergesi olduğunu belirtti. Bilgen, İstanbul Havalimanı olarak yolcularına güvenli ve konforlu bir seyahat deneyimi sağlamak için sürekli çalıştıklarının aktararak, ""Ülkemizin ve dünyanın sürdürülebilir bir gelecek inşa etme çabalarına katkı sağlamaya da devam ediyoruz. 2050'ye kadar net sıfır karbon emisyonuna ulaşma hedefimizin ışığında, 2024'ün ilk çeyreğinde başlatarak yılın sonunda tamamlamayı planladığımız Güneş Enerji Santrali projemizle kendi elektrik tüketiminin tamamını yenilenebilir enerji kaynakları aracılığıyla üretmeye başlayan ilk havalimanı olmayı hedefliyoruz. Yürüttüğümüz sıfır atık projelerimizle de ülkemizdeki çevre bilincinin gelişimine destek veriyoruz."" ifadelerini kullandı. Sürdürülebilir kalkınma hedefleri çerçevesinde havacılık sektörüne yön veren lider bir kuruluş olmanın en büyük amaçları olduğuna dikkati çeken Bilgen, ""Odağımız dünya, hedefimiz gelecek ilkemiz doğrultusunda, çağımızın en önemli ESG (environmental, social, governance-çevresel, sosyal, yönetişim) riski olan, iklim değişikliğiyle mücadele kapsamındaki faaliyetlerimizin uluslararası en üst seviyede onaylanarak takdir gördüğünü memnuniyetle takip ediyoruz. Yakında bu alanda yaptığımız çalışmalarla en üst seviye olan Level 5'e ulaşacağız."" değerlendirmesinde bulundu. ""Türkiye'de bu başarıyı elde eden ilk havalimanı oldu"" ACI EUROPE Genel Direktörü Olivier Jankovec de İstanbul Havalimanı'nı ve İGA yetkililerini tebrik ederek, şunları kaydetti: ""Paris İklim Anlaşması'nın hedefleriyle tamamen uyumlu bir karbon azaltım yolu izleyen İstanbul Havalimanı, Türkiye'de bu başarıyı elde eden ilk havalimanı oldu. Bu, kapsam 1 ve 2 emisyonlarında yıllık mutlak karbon azaltımlarının yanı sıra kapsam 3 azaltımlarını takip etmek için operasyonel ortaklarla yakın etkileşimi içeriyor. İstanbul Havalimanı ilk olarak sadece 2 yıl önce Havalimanı Karbon Akreditasyonu kapsamında sertifikalandırıldı ve ilk sertifikasyon seviyelerinden seviye 4'e yükselme konusundaki ilerlemeleri etkileyici oldu. Tüm İGA İstanbul Havalimanı ekibini, 2050 yılına kadar net sıfır karbon emisyonuna ulaşma yolunda gösterdikleri çabaları için takdir ediyorum."""
82,İstanbul ormanları iklim değişikliğiyle mücadeleye uygun planlanacak,"Doğa Koruma Merkezi (DKM) Yönetim Kurulu Başkanı Uğur Zeydanlı, Orman Genel Müdürlüğü (OGM) ve Uluslararası Doğayı Koruma Birliği (IUCN) ile işbirliğinde hazırladıkları proje sayesinde İstanbul'daki ormanları iklim değişikliğiyle mücadeleye uygun planlayacaklarını ve orman ekosistemlerinden elde edecekleri faydayı artıracaklarını kaydetti.",Çevre,https://www.trthaber.com/haber/cevre/istanbul-ormanlari-iklim-degisikligiyle-mucadeleye-uygun-planlanacak-819805.html,"Birleşmiş Milletler Ekonomik ve Sosyal İşler Departmanı'nın (UN DESA) verilerine göre, dünyadaki arazilerin yüzde 31'ini kaplayan ormanlar, her yıl yaklaşık 2 milyar ton karbondioksit tutarak küresel ısınmayla mücadelede doğal müttefik işlevi görüyor. Dünya genelinde yüzde 95'i bitki temelli olmak üzere 76 milyon ton gıda ürünü ormanlardan temin edilirken ormanlardan elde edilen doğal ilaçlar, gelişmiş ülkelerde kullanılan ilaçların yüzde 25'ini, gelişmekte olan ülkelerdekilerin ise yüzde 80'ini oluşturuyor. En fazla ağaçlandırma yapan ülkeler sıralamasında Avrupa'da 1'inci, dünyada 4'üncü sırada bulunan Türkiye'nin orman varlığı 23 milyon 245 bin hektarla ülke yüzölçümünün yaklaşık yüzde 29,8'ini kaplıyor. Yıl sonunda bu oranın yüzde 30'u bulması bekleniyor. Sanayileşme ve kentleşme gibi insan faaliyetleri orman ekosistemlerinin geri döndürülemez şekilde kaybedilmesine yol açarken, bu faaliyetlerin en yoğun olduğu şehirlerin başında gelen İstanbul, 531 bin 300 hektarlık yüzölçümünün 240 bin 688 hektarında ormanlık alanlara ev sahipliği yapıyor. Artan nüfusla birlikte kişi başına düşen ormanlık alan miktarının azaldığı kentte, mevcut ormanların korunması büyük önem taşıyor. Zeydanlı, hayatın her noktasını etkileyen iklim değişikliğine karşı tüm dünyada tercih edilen ""doğayı kullanma"" yaklaşımının Türkiye'de de uygulanması gerektiğini söyledi. Zeydanlı, ""İklim değişikliğinin etkilerinden doğa da oldukça olumsuz bir şekilde etkileniyor. Denizde yaşadığımız müsilaj, kuraklık, ormanlarımızda yaşadığımız yangınlar, böceklerden çok bahsedilmez ama en az yangınlar kadar orman ekosistemlerine böcek salgınları da zarar veriyor. Doğal ekosistemlerin uyum kapasitesini artırmamız lazım ama öte yandan bizim bu ekosistemlerin sağladığı faydaları iklim değişikliğinin olumsuz etkileriyle mücadelede etkin şekilde kullanmamız gerekiyor."" dedi. ""Sosyal refaha ve ekonomik etkinliklere katkı sağlayacak"" OGM'nin ev sahipliğinde 23-25 Kasım tarihlerinde Antalya'da düzenlenen ""İklim Değişikliği Sürecinde Orman Yönetimi Çalıştayı""nda orman ekosistemlerinin iklim değişikliğiyle mücadelede nasıl kullanılabileceği konusunun alanında uzman kişiler tarafından ele alındığını aktaran Zeydanlı, iklim değişikliğinin orman yönetimine entegre edilmesinin önemini vurguladı. DKM, OGM ve IUCN'nin, Avrupa Birliği tarafından da desteklenen ve İstanbul Orman Bölge Müdürlüğünü kapsayan bir proje hazırlığında olduğunu belirten Zeydanlı, şu bilgileri verdi: ""Proje, İstanbul'da bulunan ormanların ekosistem hizmetlerini yani bu ekosistemlerin sağladığı faydaları artırarak ve etkin bir şekilde kullanarak iklim değişikliği ile mücadele üzerine kurulu. Orman Genel Müdürlüğü, Doğa Koruma Merkezi ve Uluslararası Doğayı Koruma Birliği olarak İstanbul ormanlarını bu şekilde planlayacağız. Bu planlar uygulandıkça İstanbul ormanlarının hem korunmasına hem de oradaki insanlarının hem sosyal refahına hem de ekonomik etkinliklerine fayda sağlayacağını düşünüyorum."" ""Elde edilen sonuçlar haritalanarak sayısal verilere dönüştürülecek"" Henüz hazırlık aşamasındaki projenin ilk etabında vatandaşlarla ve farklı sektörlerle ortaklaşa hareket edileceğini ve orman ekosistemlerinin faydaları hakkında bilgi alışverişinde bulunacaklarını bildiren Zeydanlı, daha önce kırsal bölgelerde gerçekleştirilen çalışmanın ilk kez böylesine geniş bir havzada yapılacağını ifade etti. Elde edilen sonuçların haritalanarak sayısal verilere dönüştürüleceğini, sonrasında ise mekansal bilgi planlama sürecinde kullanılacağını anlatan Zeydanlı, şöyle devam etti: ""Burada yapacağımız en önemli şey sadece ormanı değil kaybolan faydayı da yöneticilere, karar vericilere ve halka göstererek ormanların korunmasıyla ilgili önemli bir destek sağlamak. Bunları ürettikten sonra, amenajman planı dediğimiz planlarda, o bölgede ormanların 10 yıl boyunca nasıl kullanılacağı, ne yapılıp ne yapılmayacağıyla ilgili bütün kararlar oldukça detaylı şekilde yazılıyor. Bence buradaki en kritik nokta, bilgileri doğru şekilde alıp o planlara entegre edebilmek. Oraya entegre edildikten sonra zaten artık bu, o bölgedeki ormanların yönetimiyle ilgili anayasa gibi oluyor, onu değiştiremiyorsunuz, 10 yıl boyunca adım adım uygulanması gerekiyor."" Zeydanlı, Türkiye'nin farklı bölgelerinde uygulanan fakat ilk kez bu kadar kalabalık nüfusun bulunduğu bir kentte hayata geçirilecek projenin ilerleyen dönemde diğer büyükşehirler için de örnek teşkil edebileceği görüşünü paylaştı."
83,Yapay resifler Marmara Denizi’ndeki canlılara yaşam alanı sunacak,Yapay resifler Marmara Denizi’ndeki canlılara yaşam alanı sunacak ‘Marmara Adaları Yapay Resif Projesi’ tamamlandı.,Çevre,https://www.trthaber.com/haber/cevre/yapay-resifler-marmara-denizindeki-canlilara-yasam-alani-sunacak-819303.html,"Proje kapsamında deniz canlılarının barınmasına, beslenmesine ve çeşitliliğin artırılmasına katkı sağlamak amacıyla üretilen toplam 280 yapay resif deniz tabanına yerleştirildi. Proje aynı zamanda inovatif ürün kullanımı yönüyle de farklılaşıyor. Marmara Denizi’nde üç boyutlu resiflerle yapılan ilk büyük çalışma olan projede, üç boyutlu yazıcılarla üretilen 160 adet yapay resif deniz canlılarına yuva olması için denize bırakıldı. Tarım ve Orman Bakanlığı Balıkçılık ve Su Ürünleri Genel Müdürlüğü onayı ile gerçekleştirilen proje ile bölgedeki hassas ekosistemin korunmasının yanında, biyolojik çeşitliliğin ve balık popülasyonunun artırılmasına katkıda bulunulması hedefleniyor. Akçansa daha sürdürülebilir bir geleceğe katkı sağlamak üzere önemli bir inisiyatif üstlenerek Marmara Adası Gündoğdu Köyü Kalkındırma ve Güzelleştirme Derneği iş birliğinde ‘Marmara Adaları Yapay Resif Projesi’ni hayata geçirdi. Resifler deniz dibine yerleştirilmeden önce dört farklı mevsimde yapılan ölçme ve değerlendirme çalışmaları ile denizel çeşitlilik ve balık popülasyonu gözlemlendi, ardından resifler denize bırakıldı. Toplam 280 yapay resifin 160 adeti üç boyutlu yazıcılarla üretilirken, söz konusu sayı Marmara Denizi’nde bu teknolojinin kullanıldığı ilk büyük çalışmaya işaret ediyor. Yaklaşık 3 yıl süren araştırma ve hazırlık sürecinin ardından tamamlanan projede son teknoloji ile hazırlanan resifler tasarım haritasına göre uygunca yerleştirildi. Proje bilimsel referans olacak Biyoçeşitliliğin geliştirilmesi ve sürdürülebilirliğin sağlanmasının amaçlandığı projede ayrıca bilimsel verilere dayanan kaynak oluşturulması da hedefleniyor. Resifler denize bırakıldıktan sonra bölgedeki iyileşme ve gelişmeler için yapılacak ölçme ve değerlendirme çalışmaları, üniversitelerin rehberliğinde beş yıl boyunca gözlemlenecek. Kayıt altına alınacak tüm bu bilimsel veriler ışığında yapay resif uygulama, izleme ve geliştirme rehberi oluşturulacak. Bu rehberin, sonraki projeler için referans niteliğinde olması hedefleniyor. Akçansa Genel Müdürü Vecih Yılmaz konuya ilişkin yaptığı açıklamada şunları söyledi: “Akçansa olarak Türkiye’nin en yüksek paydaş değerine sahip sürdürülebilir yapı malzemeleri şirketi olma vizyonuyla çalışmalarımızı geniş yelpazede sürdürüyoruz. Biyoçeşitliliği korumayı iklim değişikliğiyle mücadele konusunda çalışmalarımızın ayrılmaz bir parçası olarak görüyoruz. Üç boyutlu yazıcılarla üretilen yapay resifler başta olmak üzere yenilikçi teknolojileri kullandığımız Marmara Adaları Yapay Resif Projesi ile deniz canlıları için yaşam alanı sunmaktan mutluluk duyuyoruz. Projenin gelişimini düzenli bir periyotta izleyeceğiz. Akçansa olarak verdiğimiz desteğin daha yaşanabilir bir dünyaya katkı sağlamasından da gurur duyuyoruz”. Marmara Adası Gündoğdu Köyü Kalkındırma ve Güzelleştirme Derneği Başkanı Nevzat Ekmekçi şöyle konuştu: “Marmara Denizi adamızı çevreleyen büyük bir habitat. Bölgedeki biyoçeşitliği geliştirmek ve sürdürülebilirliği sağlamak amacıyla da yapay resif projelerini önemsiyoruz. Akçansa’nın desteğiyle hayata geçirdiğimiz Marmara Adaları Yapay Resif Projesi’yle, Marmara Denizindeki canlı popülasyonunu artıracak ve habitatı canlandıracak olmaktan mutlu ve gururluyuz. Resiflerin yenilikçi yaklaşımla üç boyutlu yazıcılarla üretilmesi ve tüm aşamalarının bilimsel çalışmalarla raporlanması, gelecekte yapılacak yapay resif projeleri için de rol model olacaktır”. Balıkesir Üniversitesi Fen Bilimleri Enstitüsü Müdürü Doç. Dr. Dilek Türker; “Marmara Adası’nın balık biyoçeşitliliğini resif öncesi dönemde izledik ve kayıt altına aldık. Bu doğrultuda yapay resiflerin adanın denizel biyoçeşitliliğini artıracağını; öncesi ve sonrası izlenen ilk yapay resif alanı olarak bilime de ayrıca katkı sağlayacağını düşünüyoruz. Projede yenilikçi uygulamaların kullanılması da çalışmayı öne çıkarıyor” dedi. Çanakkale Onsekiz Mart Üniversitesi Deniz Bilimleri ve Teknolojisi Fakültesi Öğretim Üyesi Prof. Dr. Uğur Altınağaç ise; “Marmara Adası’na yerleştirilecek yapay resifler için tespit edilen bölgeler, dip yapısı, akıntı durumu, termoklin tabakası ve su kriterleri gibi pek çok açıdan bilimsel veriler ışığında analiz edildi. Yapay resiflerin, Türkiye denizleri için son derece gerekli ve faydalı yapılar oluğu, daha önce yapılan pek çok örnek çalışma ile tespit edilmiştir. Sürdürülebilir balıkçılık ve biyoçeşitliliğin artırılması için yapay resif çalışmalarının tüm paydaşlarca desteklenmesi ve yaygınlaştırılması gerektiğine inanıyoruz"" şeklinde konuştu. "
84,"Türkiye'de toprağı korumak için ""iklim senaryoları"" uygulanıyor","Tarım ve Orman Bakanlığı, toprak kalitesini korumak için iyileştirici uygulamalar, yeni nesil nano gübre denemeleri, erozyonla biyolojik mücadele, sera gazı emisyonlarını azaltmaya yönelik müdahaleler ve iklim senaryolarının uygulanması gibi birçok proje yürütüyor.",Çevre,https://www.trthaber.com/haber/cevre/turkiyede-topragi-korumak-icin-iklim-senaryolari-uygulaniyor-818318.html,"Tarım ve Orman Bakanlığı Toprak, Gübre ve Su Kaynakları Merkez Araştırma Enstitüsü Müdürü Mehmet Keçeci, 5 Aralık Dünya Toprak Günü dolayısıyla AA muhabirine yaptığı değerlendirmede, toprak kalitesini iyileştirici çalışmalar yürüttüklerini söyledi. Dünyada sürekli artan nüfusun beslenmesinin önemli bir sorun olduğunu, her ne kadar topraksız tarım üzerine çalışmalar yapılsa da bunun artan nüfusun gıda talebini karşılayacak düzeyde olamayacağını belirten Keçeci, tarım arazilerinin amaç dışı kullanımına dikkati çekti. ""Bu durum tarım topraklarının korunması ve sürdürülebilirliğin sağlanmasını daha da önemli hale getirmektedir."" diyen Keçeci, tarım topraklarının bir yandan sanayileşme bir yandan da artan kentleşme ve aşırı ilaç kullanımı gibi yollarla niteliğinin değişmesine bağlı sürekli azalma eğiliminde olduğunu belirtti. Toprak ve su kaynaklarının korunmasına yönelik 1954'ten bu yana yüzlerce eğitim çalışması, çalıştay ve tarla günleri düzenlediklerini, AR-GE faaliyeti yürüttüklerini dile getiren Keçeci, şöyle dedi: ""Doğal kaynaklarımızı korumak, sahip çıkmak, bu bilinci gelecek nesillere aktarmak en önemli görevimizdir. Toprak kalitesini iyileştirici kompost ve biochar (organik toprak düzenleyicisi) uygulamaları, toprak sürüm teknikleri, yeni nesil nano gübre denemeleri, toprak mikroorganizmalarını artırmaya yönelik doğal kaynakları kullanarak mikrobiyal gübre üretimi ve uygulamasını teşvik etmek, erozyonla biyolojik mücadele, sera gazı emisyonlarını azaltmaya yönelik müdahaleler, iklim senaryolarının uygulanması ile bitkisel üretimin geleceği gibi birçok başlıkta projeler yürüterek Dünya Toprak Günü'ne katkıda bulunuyoruz."" Her 5 saniyede bir futbol sahasına eşdeğer toprak aşınıyor 5 Aralık Dünya Toprak Günü, 2014'ten bu yana her yıl toprağın önemi konusunda farkındalık yaratmak, toprağın korunmasını ve sürdürülebilir arazi yönetimini teşvik etmek için kutlanıyor. Söz konusu günle, toprağın gıda sağlama, ekosistemleri destekleme, iklim değişikliğini azaltmadaki rolünün anlatılmasının yanı sıra toprak bozulmasının yol açabileceği erozyon, organik madde kaybı ve toprak verimliliğinde azalma gibi önemli çevresel sorunlar konusunda farkındalığı artırmak hedefleniyor. Sanayileşme ve tarım arazilerinin yetersiz yönetimi toprak kalitesini düşürüyor. Toprak erozyonu tarihsel olarak iklim faktörlerinden kaynaklansa da yoğun tarım, ormansızlaşma ve kirlilik gibi faktörler de süreci hızlandırarak gevşek toprağı kuvvetli rüzgarlara, şiddetli yağmura ve diğer unsurlara maruz bırakıyor. Her 5 saniyede bir futbol sahasının büyüklüğüne eşdeğer toprak aşınıyor. 2050 yılına kadar dünyadaki toprakların yüzde 90'a kadarının bozulacağı öngörülüyor. Uzmanlar, erozyon devam ederse toprak verimliliğinin azalacağı ve kaybolacağını hatta küresel gıda tedariki ve gıda güvenliğinin tehdit altına gireceği uyarısında bulunuyor. Birleşmiş Milletlerin (BM) Toprak ve Sürdürülebilir Kalkınma Hedefleri arasında açlığı sona erdirmek, gıda güvenliğini sağlamak, beslenmeyi iyileştirmek ve sürdürülebilir tarımı teşvik etmek yer alıyor. Toprak, Gübre ve Su Kaynakları Merkez Araştırma Enstitüsü, BM hedefleri çerçevesinde de ulusal ve uluslararası düzeyde projeler yürütüyor."
85,Tarımda yoğun kimyasal kullanımı toprağa zarar veriyor,"Uzmanlar, özellikle birim alanda daha fazla ürün elde etmek için kimyasal ürünler kullanılarak yapılan yoğun tarımın, toprak başta olmak üzere çevre sağlığı açısından tehlikeli sonuçlar doğurabileceği uyarısında bulunuyor.",Çevre,https://www.trthaber.com/haber/cevre/tarimda-yogun-kimyasal-kullanimi-topraga-zarar-veriyor-818279.html,"Birleşmiş Milletler (BM), toprak kaynaklarının sürdürülebilirliğini sağlamak ve toprak verimliliğini korumak amacıyla 2013'te aldığı kararla 5 Aralık'ı Dünya Toprak Günü olarak kabul etti. Erozyon başta olmak üzere toprağın varlığını, kalitesini ve verimini tehdit eden birçok faktör bulunurken, özellikle son yıllarda artan tarımda yoğun kimyasal kullanımı da bu faktörler arasında öne çıkıyor. Tarım ve Orman Bakanlığının 2022 verilerine göre, insektisit, fungisit, herbisit, akarisit, rodentisit ve mollussisit ile diğer bitki koruma ürünlerinin kullanımında son yıllarda artış yaşanıyor. Özellikle, Türkiye’de en fazla kullanılan bitki koruma ürününün başında gelen herbisit ile akarisit ve insektisist türlerinin bazı çeşitleri kullanıldığı alanda kalıntı bırakarak toprak kirliliğine açabiliyor. Türkiye’de 2006’da kullanılan 45 bin 376 ton bitki koruma ürünü miktarı, 2022’de 55 bin 374 tona yükselirken bunların arasında 19 bin 446 ton ile fungisit, 14 bin 553 ton ile herbisit, 12 bin 205 ton ile insektisit, 2 bin 462 ton ile akarisit, 298 ton ile rodentisit ve mollussisit ve 6 bin 410 ton ile diğer bitki koruma ürünleri yer aldı. Dünya Toprak Günü dolayısıyla sorularını yanıtlayan Ankara Üniversitesi Ziraat Fakültesi Toprak Bilimi ve Bitki Besleme Bölümü Toprak Bilimi Anabilim Dalı Başkanı Prof. Dr. Günay Erpul, gübre kullanımındaki artışla birlikte toprağa verilen kimyasalların, kimyasal yüklü besinler olarak geri döndüğünü, bu durumun da toprak bozulmasının önemli bir göstergesi olduğunu söyledi. Erpul, topraktaki besin maddesi döngüsünün, nüfus artışına bağlı olarak yoğun tarım sistemlerine geçiş ve kimyasal kullanımında yaşanan artışla devam ettiğini belirtti. Türkiye topraklarında yıllardır biriken tuzların, sulu tarım sistemlerine geçişle iyi bir toprak yönetimi yapılmaması halinde çözünmeye başlayabileceğine değinen Erpul, bunun yanında aşırı kimyasal, pestisit, herbisit ve insektisit gibi maddelerin atıklarının da biyoçeşitlilik açısından ciddi sorunlara yol açtığını vurguladı. ""Küresel ortamdaki toprakların 3'te 1'i bozulmuş durumda"" Sağlıklı topraklarda asitliğe yol açan kimyasallardan kaçınılması gerektiğinin altını çizen bulunan Erpul, şöyle devam etti: ""Verimli veya iyi gelişmiş toprak kaynaklarının farklı amaçlarla kullanılması, bizim açımızdan tarım dışına çıkarılması ciddi tehlike. Siz toprağın, su ve hava almasını engellediğiniz zaman oradaki canlılığı da öldürüyorsunuz. Oksijenli koşullarda yaşayan dost mikroorganizmaların yerini bizim istemediğimiz farklı organizmaların almasına neden oluyor ve bu kaynakların biyokütle üretimi dışında kullanılmasını engelliyorsunuz ki biz buna betonlaşma diyoruz. Bu da Türkiye'de arazi kullanım değişiklikleriyle birlikte ciddi sorun olmaya başladı."" Küresel ortamda toprakların 3'te 1'inin bozulmuş hale geldiğini, Türkiye'deki toprakların ise tarım yapılan ilk alanlar olması nedeniyle daha büyük tehditler altında bulunduğunu ifade eden Erpul, şu değerlendirmeleri paylaştı: ""Her zaman söylediğimiz gibi gelecek nesillere verimli topraklar, yani göstergeleri iyi olan, bozulmamış topraklar bırakmak mümkün. Birim alandan çok fazla ürün almak kulağa çok hoş geliyor. Gübre, ilaç gibi yöntemlerle üretimi artırmak mümkün ama burada kullanma-koruma dengesine ulaşmazsanız devamlı gübre kullanmak zorunda kalacaksınız. Doğal ekosistem fonksiyonlarını öldürmeye başladığınızda bunun sürdürülebilirliği ciddi sıkıntıya girmeye başlıyor ki gönümüzde yoğun tarımın hem çevre hem de toprak kaynakları üzerindeki etkisi çok olumsuz olmaya başladı."" İklim değişikliğinin etkileriyle paralel olarak okyanusların ardından en büyük karbon yutak alanlarını oluşturan toprakta bulunan organik karbonun öneminin arttığından bahseden Erpul, toprakta tutulan karbonun kaybedilmesi halinde iklim değişikliğinin geri döndürülemez bir sürece gireceğine işaret etti. ""Doğrudan ekim"" ve ""korumalı tarım"" önerisi Doğa Koruma Merkezi (DKM) Yönetim Kurulu Başkanı Dr. Uğur Zeydanlı, toprağın ve suyun korunduğu bir sistemde aynı anda tarımsal girdinin azaltılması için çevredeki doğal ekosistemlerin tarımsal üretime sağladığı katkının ekosistem hizmetleri olarak adlandırıldığını kaydetti. Ekosistem hizmetlerinin daha etkin kullanıldığı, tarımsal üretimin toprak, su ve biyoçeşitliliğe daha az zarar verecek şekilde planlandığı çalışmaların hayata geçirilmesi için çiftçiler ve ilgili bakanlıklarla işbirliği içinde olduklarını bildiren Zeydanlı, toprak biyoçeşitliliğine zarar veren ve karbon salımına yol açan anız yakımını engellemek için ""doğrudan ekim"" veya ""korumalı tarım"" adı verilen uygulamaların tercih edilebileceğini anlattı. Zeydanlı, ""Burada da tohumu, anızı yakmadan toprağın üstünden toprağa çakıyorsunuz. Anızı yakmadığınız için de bütün sene boyunca anız orada hem toprağı hem de toprakta suyu korumuş oluyor."" dedi. Kimyasal kullanımına alternatif olan biyolojik mücadele konusunda özellikle kemirgenlerin engellenmesi için tarlaların etrafına kuş yuvaları ve tünekler yerleştirdiklerini böylelikle gündüz kerkenez gece ise baykuşların avlanabileceği vardiyalı bir ""zararla mücadele sistemi"" ortaya koyduklarını aktaran Zeydanlı, tüm bu çalışmalarla toprak, su ve biyoçeşitliliğin korunduğunu vurguladı. Çiftçiler uluslararası işbirliği çerçevesinde desteklenecek BM Gıda ve Tarım Örgütü (FAO) ve Tarım Reformu Genel Müdürlüğü işbirliğinde toprak, su ve biyoçeşitliliğin korunmasına yönelik faaliyetlerde bulunan çiftçilerin desteklenmesi amacıyla yeni bir proje başlatılacağı bilgisini veren Zeydanlı, şunları söyledi: ""Gelecek on, yirmi, otuz yıl boyunca tarımımızda çok önemli bir yeri olacağını düşünüyorum. Bunu hayata geçirebilirsek hem toprak hem de su kaynaklarımızın kullanılması açısından çok önemli bir sonuç elde edeceğiz. Tabii bunu insan sağlığı açısından da değerlendirmek lazım çünkü kullandığımız pestisitler, herbisitler, suni gübreler insan sağlığı açısından da oldukça önemli sorunlar yaratıyor. Bunların da uzun vadede aslında önüne geçmek için, projenin önemli bir araç olacağını düşünüyoruz."" Türkiye'de detaylı bir toprak haritası bulunmadığından, bu durumun da toplam toprak varlığı konusunda bilgi eksikliğine neden olduğunu dile getiren Zeydanlı, bu konudaki eksikliklerin bir an önce giderilmesi gerektiğini sözlerine ekledi."
86,Karbon emisyonlarının bu yıl tarihi zirveye ulaşacağı öngörülüyor,"Fosil yakıtlardan kaynaklanan karbon emisyonlarının bu yıl geçen yıla göre yüzde 1,1 artarak 36,8 milyar tonla tarihi zirveye ulaşacağı hesaplanıyor.",Çevre,https://www.trthaber.com/haber/cevre/karbon-emisyonlarinin-bu-yil-tarihi-zirveye-ulasacagi-ongoruluyor-818244.html,"Aralarında Exeter Üniversitesi, East Anglia Üniversitesi (UEA), CICERO Uluslararası İklim Araştırmaları Merkezi, Münih Ludwig-Maximilian Üniversitesi olmak üzere 90 farklı kurumdan 120 uluslararası bilim insanının oluşturduğu Küresel Karbon Bütçesi ekibi, karbon emisyonlarına ilişkin yeni araştırmalarını Birleşmiş Milletler İklim Değişikliği Çerçeve Sözleşmesi 28. Taraflar Konferansı'nda düzenledikleri basın toplantısında açıkladı. Araştırmaya göre, fosil yakıtlardan kaynaklanan karbon emisyonlarının bu yıl geçen yıla kıyasla yüzde 1,1 artarak 36,8 milyar ton seviyesine çıkacağı tahmin edildi. Fosil yakıtlar ve arazi kullanım değişikliği de dahil olmak üzere toplam küresel emisyonların ise bu yıl 40,9 milyar ton olacağı öngörüldü.   Karbon emisyonlarının bu yıl Hindistan'da yüzde 8,2, Çin'de yüzde 4 artacağı tahmin edilirken, emisyonların Avrupa Birliği'nde (AB) yüzde 7,4, ABD'de yüzde 3 ve dünyanın geri kalanında yüzde 0,4 azaltılması hedefleniyor. Kömür, petrol ve gaz kaynaklı karbon emisyonlarının 2022'ye göre artacağı öngürülüyor Bu yıl kömür kaynaklı karbon emisyonunun 2022'ye göre yüzde 1,1, petrol kaynaklı karbon emisyonların yüzde 1,5 ve gaz kaynaklı emisyonların yüzde 0,5 artacağı öngörülüyor. Atmosferik karbondioksit seviyelerinin bu yıl ortalama milyonda 419,3 parça olacağı ve sanayi öncesi seviyelerin yüzde 51 üzerine çıkacağı tahmin ediliyor. Yayılan karbondioksit emisyonunun yaklaşık yarısı kara ve okyanus yutakları tarafından emilmeye devam ederken, geri kalanı ise atmosferde kalarak sıcaklık artışına yol açıyor.   Mevcut emisyon seviyelerinin devam etmesi halinde, küresel sıcaklık artışının sanayi öncesi döneme göre 1,5 dereceyi aşma ihtimalinin, gelecek 7 yıl içinde sürekli olarak yüzde 50'nin üzerinde olacağı hesaplanıyor. Emisyonlardaki artış nedeniyle, Hükümetler Arası İklim Değişikliği Paneli'nin 1,5 derecenin aşılmasını öngördüğü, tarih şimdiden birkaç yıl öne çekilmiş durumda. Türkiye, karbon emisyonu salımında 15. sırada Araştırmaya göre, dünya genelinde geçen yıl en fazla karbon emisyonu salımı yapan ülke, yüzde 30,7 ile Çin oldu. Onu, ABD yüzde 13,6 ile ABD izledi. Hindistan, küresel karbon emisyonlarının yüzde 7,6'sına, AB yüzde 7,4'üne, Rusya yüzde 4,4'üne, Japonya yüzde 2,8'ine ve Endonezya yüzde 2'sine yol açtı. Sırasıyla İran, Suudi Arabistan, Almanya, Güney Kore, Kanada, Meksika, Brezilya bu ülkeleri takip ederken, Türkiye 2022'de 400 milyon ton karbon emisyonuyla en fazla emisyona neden olan ülkeler arasında 15'inci sırada yer aldı. Türkiye'de emisyonlarında 167,2 milyon ton karbondioksit eşdeğeriyle kömür başı çekerken, bunu petrol, gaz ve çimento sektörleri izledi. ""1,5 derece hedefini aşmamız kaçınılmaz görünüyor"" Araştırmayı yöneten Exeter Küresel Sistemler Enstitüsü Araştırmacısı Pierre Friedlingstein, iklim değişikliğinin etkilerinin her yerde açıkça görüldüğünü belirterek, ""Ancak fosil yakıtlardan kaynaklanan karbon emisyonlarını azaltmaya yönelik eylemler acı verici bir şekilde yavaş kalıyor. Paris Anlaşması'ndaki 1,5 derece hedefini aşmamız artık kaçınılmaz görünüyor ve COP28'de bir araya gelen liderlerin 2 derecelik hedefi canlı tutmak için bile fosil yakıt emisyonlarında hızlı kesintiler konusunda anlaşmaları gerekecek."" diye konuştu. UEA Çevre Bilimleri Okulu Royal Society Araştırmacısı Corinne Le Quere de mevcut çabaların küresel emisyonları net sıfır seviyesine doğru bir yörüngeye oturtmak için yeterli olmadığını ifade ederek, ""Bugünkü seviyedeki küresel emisyonlar atmosferimizdeki karbondioksit konsantrasyonunu hızla artırırken, iklim değişikliğinde giderek daha ciddi ve büyüyen etkilere neden oluyor. İklim değişikliğinin daha kötü etkilerinden kaçınmak için tüm ülkelerin ekonomilerini şu anda olduğundan daha hızlı bir şekilde karbonsuzlaştırması gerekiyor."" dedi."
87,Dünya Bankasından Türkiye'de elektrik iletimine 750 milyon dolar finansman hazırlığı,"Dünya Bankası Türkiye Ülke Direktörü Humberto Lopez, Türkiye'de elektrik iletim alanında 750 milyon doları bulabilecek yeni bir finansman operasyonu hazırlıklarına başladıklarını söyledi.",Çevre,https://www.trthaber.com/haber/cevre/dunya-bankasindan-turkiyede-elektrik-iletimine-750-milyon-dolar-finansman-hazirligi-818172.html,"Lopez, Birleşmiş Milletler İklim Değişikliği Çerçeve Sözleşmesi (UNFCCC) 28. Taraflar Konferansı (COP28) kapsamında Dünya Bankası tarafından düzenlenen ""Net Sıfır Emisyon'a Yeni Hedefler: Güneş, Rüzgar ve Akıllı Şebekelerle Türkiye'yi Dönüştürmek"" başlıklı panelde konuştu. ""Türkiye'nin 12 yılda 60 gigavat yenilenebilir enerji üretim kapasitesi kuracağını duyurması çok güzel bir haber"" diyen Lopez, bunun sadece soyut taahhüt olmadığını, Türkiye'nin iklim değişikliğiyle mücadele etmek istediği anlamına geldiğini belirtti. Lopez, Türkiye'nin karbondan arınmaya yardımcı olacak pragmatik bir plan hazırladığına işaret ederek, böylece Türkiye'nin yenilenebilir enerji kurulu gücünü 12 yıllık dönemde 3 katına çıkaracağını anlattı. 12 yılda yaklaşık 100 milyar dolara mal olacak Söz konusu programın üretim, iletim ve dağıtımı hesaba katıldığında 12 yılda yaklaşık 100 milyar dolara mal olacağına dikkati çeken Lopez, 60-75 milyar dolarlık bir üretim, 10 milyar dolarlık bir iletim ve 8-10 milyar dolarlık dağıtım içereceğini ifade etti. Lopez, Türkiye'nin bugünkü Gayrisafi Yurt İçi Hasılası'nın (GSYH) yüzde 10'u civarında olacak bir plan hazırladığını, bunun gelişmekte olan dünyada yenilenebilir kurulum için hazırlanan en büyük programlardan biri olduğunu vurguladı. ""Dünya Bankası olarak çalışacağımız alan iletim kısmı"" ""Dünya Bankası olarak çalışacağımız alan iletim kısmı"" diyen Lopez, ""750 milyon doları bulabilecek yeni bir operasyonun hazırlıklarına şimdiden başladık"" ifadesini kullandı. Lopez, elektrik iletim operasyonunun hassas bir konu olduğunu ve zaman alacağını belirterek, Türkiye ile birlikte çalıştıklarını ve ülkenin çok sağlam bir plan hazırladığını anlattı. ""Planın 10 milyar doları kamu, 90 milyar doları özel yatırımlardan oluşacak"" Planın 10 milyar dolarının kamu, 90 milyar dolarının özel yatırımlardan oluşacağını anımsatan Lopez, ""Diğer çok taraflı kalkınma bankalarıyla işbirliğinin kritik olacağını düşünüyorum"" dedi. Lopez, Dünya Bankasının Türkiye'yi toplam kurulu kapasitenin yüzde 55'ini oluşturan yenilenebilir enerji konusundaki olağanüstü başarısından dolayı tebrik ettiğini, ülkenin 2035'e kadar 60 gigavat güneş ve rüzgar enerjisi ekleyerek yenilenebilir enerji üretim kapasitesini artırma kararını da olumlu karşıladıklarını dile getirdi. Açılışında, Enerji ve Tabii Kaynaklar Bakanı Alparslan Bayraktar'ın video mesajı paylaşılan panelde, Türkiye Sınai Kalkınma Bankası Genel Müdür Yardımcısı Meral Murathan ve Avrupa İmar ve Kalkınma Bankası (EBRD) Sürdürülebilir İş ve Altyapı Direktörü Gianpiero Nacci, Türkiye'deki yenilenebilir enerji yatırımları ve bu alandaki gelişmeler konusunda görüşlerini paylaştı."
88,Devasa buz dağının hareketi gelecek yıllardaki iklim krizinin göstergesi olabilir,"Son yıllarda takip edilmiş ve kayıt altına alınmış en büyük buz dağı olan A23a, 30 yılı aşkın süre sonra hareket etti.",Çevre,https://www.trthaber.com/haber/cevre/devasa-buz-daginin-hareketi-gelecek-yillardaki-iklim-krizinin-gostergesi-olabilir-818019.html,"1986 yılında Antarktika kıyı şeridinden ayrılarak Weddell Denizi’nde karaya oturan A23a bir buz adasına dönüşmüştü. Geçtiğimiz yıllarda buz parçasında hareket sinyalleri tespit eden bilim insanlarının elde ettiği son verilere göre A23a, Antarktika'nın dışına doğru yeniden harekete geçti. Yüzölçümü yaklaşık 3 bin 900 kilometrekareye, kalınlığı ise 400 metreye kadar ulaşan bu devasa buzdağının neden hareket ettiğini ve olası etkilerini pek çok kez Antarktika’da bilimsel araştırmalar yapan TÜBİTAK MAM Kutup Araştırmaları Enstitüsü Müdürü ve 7. Ulusal Antarktika Bilim Seferi Koordinatörü Prof. Dr. Burcu Özsoy’a sorduk.   Eriyerek hafifliyor, yok olmaya doğru gidiyor İklim sisteminin, deniz seviyesi ve sıcaklığının, okyanus akıntılarının, tatlı su kaynaklarının ve tüm yaşam alanlarının korunması ve dengelenmesinde buzullar büyük bir öneme sahip. Özellikle son yıllarda buzulların küresel ısınmadan olumsuz etkilendiğini görmek mümkün. A23a da bunun en yakın örneği. Prof. Dr. Burcu Özsoy, A23a’nın harekete geçmesindeki baş faktörün son yıllarda artan ortalama sıcaklıklar olabileceğini belirterek şunları söyledi: İklim değişikliğiyle artan ortalama deniz suyu ve atmosfer sıcaklıkları 2022 ve 2023 yılında yeni rekorlara ulaştı. Yıllardır yerinden hareket edemeyen A23a da bu ısınmadan etkilendi. Buz dağının deniz altında da erimeye maruz kalarak hareketine sebep olduğu düşünülüyor. Antarktika yarımadasında Weddell Denizinde bulunan bu buz dağı geçen yıl sürüklenmeye başladı ve ilerleyen günlerde parça parça kopmalara uğrayacağını tahmin edebiliyoruz. Parçalandıktan sonra erime hızı da artarak, gelecek aylarda ve yıllarda buz dağı tamamen eriyerek deniz suyuna karışabilir.   Buz dağlarının erimesi ne gibi sonuçlar doğurur? Karbon ve sera gazı salınımı başta olmak üzere pek çok beşeri faktör küresel ısınma ve iklim değişikliğine yol açıyor. Bu ısınmadan etkilenerek eriyen buz kütleleri ise sürecin hem sonuç hem de sebebi haline geliyor. Nasıl mı? “Eriyen buz dağları deniz seviyelerini yükselterek dünyadaki denizlerimizin tümünü etkiler. Böylelikle buzul çağlarının erime dönemlerinde birçok kara parçası sular altında kalmıştır. Eriyen buz dağları tatlı su olmaları ve tuzlu deniz suyuna karışmaları nedeniyle okyanus akıntılarının sisteminin değişmesine sebep olarak iklim değişikliğine neden olur.”   “Deniz seviyesi 60 metre kadar yükselebilir” Yapılan çalışmalar dünyadaki iklim dengeleri açısından oldukça önemli olan buzulların her geçen gün daha fazla ısıya maruz kaldığını ortaya koyuyor. Peki bu etki ve tepki nereye kadar gidebilir, tüm buzullar erirse ne olur? Özsoy’a göre bu senaryoda Türkiye’nin bazı sahilleri sular altında kalabilir… “Eğer Antarktika buzullarının tamamı erir ise dünyadaki deniz seviyeleri 60 metre kadar yükselecek ve bu da Türkiye’nin bazı sahillerinin sular altında kalacağını bize gösteriyor. İşte buz dağlarının erimesi ve erime miktarlarının artması en başta deniz seviyelerinin yükselecek olmasının en büyük habercisidir. Ne yazık ki Antarktika’nın yarımadasında Türk Bilim Kampımızın da bulunduğu bölgede bu erimelere her geçen yıl daha fazla şahit oluyoruz.”   Dünyanın en uç noktalarında iklim değişikliğinin ipuçlarını araştırıyorlar Türkiye'nin Ulusal Kutup Seferleri'nin başında yer alan Prof. Dr. Burcu Özsoy, zorlu iklim şartları altında yürütülen çalışmalar hakkında da şu ifadeleri kullandı: TÜBİTAK MAM Kutup Araştırmaları Enstitüsü olarak, ekibimiz ve her yıl yeni araştırmacıların katıldığı Ulusal Kutup Bilim Seferleri ile ülkemizden kilometrelerce uzağa yani dünyanın en uç noktalarına giderek iklim değişikliğinin ipuçlarını araştırıyoruz. Enstitümüz her iki kutup bölgesiyle de yakından ilgilenerek ülkemizin bilim bayrağını dalgalandırmasını sağlamaktadır. Ülkemizin kutup araştırmaları tek bir çatı koordinasyonunda yönetilmekte, her yıl düzenli kutup seferleri gerçekleştirilmekte, eğitim ve farkındalık konularında genç neslimiz ve halkımız bilinçlendirilmektedir."
89,"Yok olma noktasına gelen kuş cenneti, yağışlı havayla yeniden canlandı","Türkiye’nin en uzun sahilinin sıfır noktasında bulunan ve yaz aylarında yok olma noktasına gelen Hatay’ın Samandağ ilçesindeki Mileyha Sulak Alanı, son günlerde etkili olan yağış nedeniyle suyla kaplanarak yeniden kuşların akınına uğradı.",Çevre,https://www.trthaber.com/haber/cevre/yok-olma-noktasina-gelen-kus-cenneti-yagisli-havayla-yeniden-canlandi-817819.html,"Hatay’da yaz aylarında hava sıcaklığı 50 dereceyi bulmuş ve son yılların en kurak yaz mevsimi yaşanmıştı. Bölgede bulunan sulak alanlar da kurak havadan etkilenmiş ve yok olma noktasına gelmişti. Türkiye’nin en uzun sahili olan 14 kilometrelik Samandağ sahilindeki, 304 kuş türüne ev sahipliği yapan Mileyha Sulak Alanı da kurak havadan etkilenmişti. Göçmen kuşların bu yıl teğet geçtiği sulak alan, son günlerde etkili olan yağış nedeniyle yeniden doldu. Kuşların yeniden bölgeye akın etmesiyse en çok kuş gözlemcilerini mutlu etti.    “Bol yağış burayı inanılmaz güzel ihya etti” Kuş gözlemcisi Erol Yüksek, yaz aylarında bölgenin kuruma noktasına geldiğini ifade ederek, “Kuş gözlemcisiyim ve 3 senedir büyük bir keyifle kuşları fotoğraflıyorum. Yazın hava inanılmaz kurak geçti. Geçen sene Mayıs ve Haziran ayında alınan yağışlardan Miheyla Sulak Alanı bir miktar iyi seviyedeydi. Yaz inanılmaz kurak geçince, su adeta çekilme noktasına geldi. Bu süreçte de kuşlar için sıkıntılı zamanlar oldu. Kasım ayında başlayan yağışlar yetersizken son günlerdeki yağış burayı inanılmaz güzel ihya etti. Binlerce ördek geri geldi. Buralara göç devam ediyor. Çok mutlu oldum, burası bir kuş cenneti ve bu kadar yağmur bu canlılar için çok iyi. Buradaki suyun devamlı olması lazım. Çok kuruydu, yürünecek hale geldi” dedi. "
90,"İklim müzakerelerinde sağlanan katkı, hedeflenen büyüklüğün henüz yüzde 1'i bile değil","İklim krizinin giderek artan etkilerinin gelişmekte olan ülkelerde yarattığı hasarı tazmin etmek için oluşturulan Kayıp Zarar Fonu'na ülkelerin taahhüdü 600 milyon dolara ulaşırken, bu rakam ilk etapta fon için hedeflenen 100 milyar dolar büyüklüğün yüzde 1'ini dahi oluşturmuyor.",Çevre,https://www.trthaber.com/haber/cevre/iklim-muzakerelerinde-saglanan-katki-hedeflenen-buyuklugun-henuz-yuzde-1i-bile-degil-817631.html,"Birleşmiş Milletler İklim Değişikliği Çerçeve Sözleşmesi (UNFCCC) 28. Taraflar Konferansı'nın (COP28) ilk günündeki müzakerelerde taraflar, Kayıp Zarar Fonu'nun kurularak operasyonel hale getirilmesi ve fonun taban çizgisinin 2030 itibarıyla yıllık en az 100 milyar dolar olması konusunda anlaştı. Anlaşmaya varılmasını takiben COP28'in ev sahibi ülkesi Birleşik Arap Emirlikleri fona 100 milyon dolar katkı sağlamayı taahhüt etti. Almanya fona 100 milyon dolar, İngiltere 50,6 milyon dolar, ABD 17,5 milyon dolar ve Japonya 10 milyon dolar katkı sağlayacağını açıkladı. COP28'in ikinci gününde İtalya Kayıp Zarar Fonu'na 109 milyon dolar, Fransa 109 milyon dolar, İspanya 21,8 milyon dolar, Hollanda 16,3 milyon dolar, Kanada 11,8 milyon dolar ve Danimarka 25 milyon dolar taahhüt etti. Avrupa Birliği ise fona 27,1 milyon dolar katkı sağlayacağını duyurdu. Böylece, COP28 iklim müzakerelerinde anlaşma sağlanan ilk gündem maddesi olan Kayıp Zarar Fonu'na ülkelerin taahhüdü 600 milyon doları buldu. Gelişmekte olan ve en az gelişmiş ülkelerin ihtiyacı yıllık 400 milyar dolar İklim krizinin meydana gelmesinde neredeyse hiç payı olmamasına rağmen etkilerinden en fazla etkilenen gelişmekte olan ve en az gelişmiş ülkeler, uzun yıllardır Kayıp Zarar Fonu'nun kurulması ve iklim krizinin etkilerinin yol açtığı zararlarının tazmin edilmesi için mücadele veriyordu. Fonun operasyonel hale getirilmesi konusunda anlaşmaya varılması ve ülkelerin taahhütleri önemli bir ilerleme olsa da, açıklanan taahhütler fonun 2030'da ulaşması hedeflenen en az 100 milyar dolarlık büyüklüğe ve bu ülkelerin yıllık yaklaşık 400 milyar dolar olduğu hesaplanan adaptasyon yatırımı ihtiyaçlarına göre oldukça düşük kalıyor. Öte yandan, küresel emisyonlarda tarihsel payı en yüksek olan ülke ABD, Kayıp Zarar Fonu'na sağlamayı taahhüt ettiği 17,5 milyon dolar nedeniyle eleştirilerin odağında yer alıyor. Afrika, Asya ve Güney Amerika'daki gelişmekte olan ülkeleri kapsayan Küresel Güney'de 2022'de iklim değişikliğinden kaynaklanan kayıp ve zararlar 1,5 trilyon doları buldu. Küresel Güney ülkeleri iklim değişikliğinin etkileri nedeniyle Gayri Safi Yurtiçi Hasılası'nın yüzde 8,3'ünü kaybetti. Kayıp Zarar Fonu nasıl çalışacak? UNFCCC'nin Kayıp ve Zarar Fonu müzakerelerine ilişkin metnine göre, Dünya Bankası dört yıllık bir süre için fonun geçici ev sahibi olacak. Fona katkı ""gönüllülük esasına dayalı"" olarak sağlanacak. Gelişmiş ülkelerden daha fazla katkı beklenirken, gelişmekte olan ülkelerin fona doğrudan erişimi olacak. Fon, karar alma mekanizması olan 26 üyeli bir kurul tarafından yönetilecek ve denetlenecek. Çevre ve Şehircilik Bakanı Mehmet Özhaseki COP28 Başkanı Sultan Ahmed Al Jaber ile yaptığı video konferans görüşmesinde Kayıp Zarar Fonu için oluşturulacak 26 üyeli kurulda Türkiye'nin de yer alması gerektiğini söylemişti. Marmara Üniversitesi Siyaset Bilimi ve Uluslararası İlişkiler Bölümü Öğretim Üyesi Prof. Dr. Semra Cerit Mazlum, konuya ilişkin değerlendirmesinde, Türkiye'nin Kayıp Zarar Fonu kurulunun içinde yer almasının odaklanılması gereken bir konu olduğunu belirterek, ""Kurulda yer almak, Türkiye'ye Paris Anlaşması'nın kurumlarında karar verecek bir konum sağlar ve dolayısıyla iklim müzakerelerinde Türkiye'nin pozisyonunu güçlendirir. Türkiye'nin fona katkı sağlama veya fondan yararlanmak yerine, bu karar verici yapıda çeşitli iklim kırılganlıkları olan bir ülke olarak tarafsız biçimde görev alması ülkemiz açısından önemli bir adım olur."" diye konuştu."
91,Tarım arazilerinde 'mikroplastik' tehlikesi: 1 kilogram topraktan 300 parça çıktı,"Ankara Üniversitesi Ziraat Fakültesi'nin çalışması ile tarım arazilerinde bulunan mikroplastik oranı tespit edildi. 9 ilden alınan toprak numunelerinde yapılan inceleme sonucunda Akdeniz’de 1 kilo toprakta 300, Ege'de 180, Marmara'da ise 160 parça plastik tespit edildi.",Çevre,https://www.trthaber.com/haber/cevre/tarim-arazilerinde-mikroplastik-tehlikesi-1-kilogram-topraktan-300-parca-cikti-817475.html,"Mikroplastik tehlikesi hayatın her alanında karşımıza çıkıyor. Japonya'da yapılan bir araştırma, bulutlarda bile insan sağlığına zararlı mikroplastiklerin bulunduğunu göstermişti.  Özellikle okyanuslarımızdan atmosfere kadar her yerde, hatta akciğer ve kalp gibi insan dokularının içinde bile çok küçük mikroplastik parçaları bulundu. Ankara Üniversitesi Ziraat Fakültesi Toprak Bölümü'nden öğretim üyeleri Prof. Dr. Oğuz Can Turgay ve Dr. Muhittin Onur Akça, Türkiye Bilimsel ve Teknolojik Araştırma Kurumu (TÜBİTAK) desteğinde, tarım arazilerindeki mikroplastiklerin içeriği ve birikimini tespit etmek amacıyla çalışma yaptı. 'Türkiye Topraklarının Farklı Arazi Kullanımı Koşullarında Mikroplastik Düzeylerinin Değerlendirilmesi' projesi kapsamında Akdeniz, Ege ve Marmara bölgeleri olmak üzere, Adana, Antalya, Mersin, Manisa, Aydın, İzmir, Sakarya, Bursa ve Çanakkale'de özellikle çilek üretilen alanlar tespit edilerek, alınan toprak örnekleri laboratuvar ortamında incelendi. Yapılan çalışma sonucunda Akdeniz Bölgesi’nde 1 kilogram toprakta yaklaşık 300 plastik parça, Ege'de 180, Marmara'da ise 160 plastik parça tespit edildi.    ""Topraktaki yaşama da zarar veriyor"" Prof. Dr. Oğuz Can Turgay, plastiklerin suda ve gıda ürünlerinde birikmesinin çok büyük bir endişe kaynağı olduğunu; ancak bunun toprak boyutuyla ilgili çok az farkındalık olduğunu söyledi. Turgay, farklı arazi kullanımlarında ne kadar plastik parça biriktiğini tespit için çalışmayı yaptıklarını, Türkiye çapında plastikle toprağın yoğun temasının olduğu örtü altı yetiştiriciliği yapılan noktalarda bir dizi örnekleme yapıp, bunu proje haline getirdiklerini belirtti. Prof. Dr. Turgay, ""Analiz sonuçlarını hem akademik, hem de ülkedeki toplumsal camiamıza açmak istedik. Çünkü bunlar çok küçük parçacıklar; ama hem uzun süre toprakta kalabiliyorlar, hem de kaldıkları süre boyunca başka etkiler sergilemek suretiyle topraktaki yaşama zarar veriyorlar. Dolayısıyla bu gidişata yön verebilmek, nasıl bir tehlikeyle karşı karşıya olduğumuzu anlayabilmek için boyutlarını ortaya koymamız, bir durum tespiti yapmamız gerekiyordu. Dolayısıyla biz projemizi Akdeniz, Ege ve Marmara kuşağında örtü altı yetiştiriciliği ve bunun içerisinde de çilek tarımı yapılan siyah naylon poşet kullanılan tarım alanlarında plastik birikimi ne düzeyde bunu ortaya koymak için geliştirdik"" dedi.    En fazla Akdeniz'de tespit edildi Prof. Dr. Turgay, çalışmanın uluslararası bilimsel dergide yayımlandığını söyleyerek, ""Bir noktada beklemediğimiz, diğer noktada kafamızda yeni soru işaretleri uyandıran sonuçlar elde ettik. Örneğin çok uzun süredir plastikle temas halinde olan toprakla daha fazla plastik parçacığın çıkmasını beklersiniz. Bunu gördük. Ama diğer yandan iklimsel koşulların, o tarlayı yöneten çiftçi amcanın toprakta gerçekleştirdiği diğer uygulamalar (ne sıklıkla sürüyor, nasıl bir sulama yöntemi kullanılıyor) gibi pek çok bileşeni olduğunu fark ettik. Dolayısıyla düşündüğümüz gibi 'ne kadar çok plastik giriyorsa o kadar çok plastik vardır' diyemeyeceğimizi de fark ettik. Plastik miktarı en fazla Akdeniz Bölgesi'nde tespit edildi. Sırasıyla Akdeniz’de 1 kilogram toprakta yaklaşık 300, Ege’de 180, Marmara'da 160 plastik partikül madde tespit edildi"" ifadelerini kullandı. Topraktan sofraya uzanan risk Prof. Dr. Turgay, topraktaki mikroplastiklerin insan zağlığına olabilecek zararlarına ilişkin, ""Mikroplastikler toprakta kaldığı sürece küçülecek, böylece su da bunları taşımaya başlayacak. Böylece karşısına çıkan bitkilerin köklerinin içine girebilecek. Köklerden daha yukarı tırmanıp da yetiştirilen ürünlerin tanesine, meyvesine geçecek. Sonuç olarak bugün endişe edilen konulardan bir tanesi gıda ürünlerinde plastiklerin birikimi. Bu daha çok gıdaların kaplandığı filmler, malzemeler; ama ilerleyen yıllarda aslında topraktan sofraya kadar uzanabilecek risk budur. O topraktaki küçük plastik parçalar o kadar küçülecek ki tarım ürünleri üzerinden evlerimize kadar gelebilecek ve biz bu küçük parçacıkları vücudumuza alırsak bu mikroplastik birikimi bu defa toprakta değil vücudumuzda başlayacak. İkinci sıkıntı; bu plastiklerin toprakta geçen zaman içinde kimyasal yapıları değişiyor, yapışkan hale gelebiliyor. Dolayısıyla etraftaki diğer ilaç ve gübre kalıntılarının üstlerinde birikmeye başlıyor. Bu da o civarda yaşayan toprak canlılarına zarar vermeye başlıyor"" dedi. ""Çözüm yeni bir materyal geliştirmek"" Dr. Öğretim Üyesi Muhittin Onur Akça da plastik partiküller toprağa ulaştığında sürecin farklı işlediğine değinerek, şöyle devam etti: ""Toprağa gelen mikroplastik bitkinin dokularına geçerek, bitkinin meyvesine kadar ilerlerse orada artık sorun daha da büyüyor. Oradan da aslında besin zincirinin bir halkası olan insanın tabağına, meyvesine, sebzesine ulaşırsa o zaman insan vücudunda da artık mikroplastiğin birikimi söz konusu olmaya başlayacak. Bundan 5 sene sonra, 10 sene sonra, 50 sene sonra baktığımızda belki de bizler vücutlarımızda çok fazla oranda mikroplastiği biriktiriyor olacağız, tarımsal faaliyetlerden kaynaklı mikroplastiklerden dolayı. Aynı zamanda mikroplastikler toprakta canlılar üzerinde de etkili oluyor. Mikroplastikler üretilirken ekstra kimyasal maddeler kullanılıyor. Bu kimyasal maddeler topraktaki yaşamlara, onların döngülerine zarar verdiği için kısa vadede etkisi olmasa bile uzun vadede oldukça büyük bir sıkıntı çıkartacaktır. Böyle durumlarda da toprak eğer bozulmaya başlarsa bu da tamamen besin döngüsüyle birlikte tarımsal faaliyetlerin de olumsuz yönde etkilenmesine sebebiyet verecektir. Böylelikle tarımsal verim de düşecektir. Tohum eğer plastiğin üzerine düşerse orada artık kendini geliştirecek bir ortam bulamadığı için bitkinin verimi düşüyor. Bu da üretici için çok olumsuz bir durum demek. Proje kapsamında tarımda plastik naylonların kullanılmasından ziyade başka bir ürün kullanımı ile ilgili çalışmamız da var."""
92,Avrupa'da derinleşen kuraklık birçok sektörü tehdit ediyor,"Uzmanlar, Avrupa'da iklim değişikliği nedeniyle yağışlarda meydana gelecek düşüşün kuraklığa yol açmasıyla tarımsal üretim, sulama ve enerjide sorunlar yaşanabileceğini düşünüyor.",Çevre,https://www.trthaber.com/haber/cevre/avrupada-derinlesen-kuraklik-bircok-sektoru-tehdit-ediyor-817465.html,"İklim değişikliğiyle birlikte tüm dünyada etkisini günden güne artıran kuraklık, Avrupa'da da başta tarım olmak üzere su kaynakları ve ekosistemleri tehdit ediyor. İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Prof. Dr. Levent Şaylan, Avrupa'da iklim değişikliği nedeniyle yağışlarda meydana gelecek düşüşün kuraklığa yol açmasıyla tarımsal üretim, sulama ve enerjide sorunlar yaşanabileceği değerlendirmesinde bulundu. Avrupa Komisyonu Ortak Araştırma Merkezi (JRC) tarafından hazırlanan ""Avrupa Kuraklık Risk Atlası"" adlı raporda yer alan bilgilere göre yaklaşık yüzde 38'i tarıma ayrılan Avrupa Birliği (AB) toprakları 10,3 milyon çiftlik barındırırken en fazla tarımsal alan yüzde 62 ile insan ve hayvan tüketimine yönelik gıdaların üretimi için kullanılıyor. Tarıma ayrılan toprakların yaklaşık yüzde 6'sında üzüm ve zeytin gibi çok yıllık bitkiler yetiştirilirken 3'te 1'inde kalıcı otlaklar bulunuyor. Raporda 27 AB ülkesinde hem mevcut koşullar dahilinde hem de sanayi devrimi öncesi sıcaklık seviyesinin 1,5, 2 ve 3 derece aşılması durumunda ortaya çıkabilecek olası iklim senaryolarının tarımı, su teminini, enerji sektörünü, nehir taşımacılığını, kara ve su ekosistemlerini nasıl etkileyebileceği incelendi. Buna göre, Avrupa'da 2011'den bu yana 21 şiddetli kuraklık dönemi yaşanırken 2022'de başlayan ve 2023'ün ilk aylarına kadar etkisini sürdüren kuraklık bölgede yıkıcı etkilere yol açtı. Kuraklıktan en fazla etkilenen Akdeniz bölgesi ve özellikle İber Yarımadası, hem mevcut hem de öngörülen iklim koşullarında diğer bölgelere kıyasla daha yüksek kuraklık riski altında bulunuyor. Kuraklık tehdidi su kısıtlamalarını beraberinde getirdi Kuraklıkla bağlantılı olarak buğday verimindeki yıllık azalma mevcut koşullarda en fazla İspanya, Romanya, Kıbrıs ve İtalya'nın güneyinde, arpa verimindeki yıllık azalma en fazla İspanya, Romanya, Yunanistan ve İtalya'nın güneyinde, mısır verimindeki yıllık azalma ise en fazla Romanya'da yaşandı. Pirinç verimiyle ilgili kuraklıkla bağlantılı olarak kesin bir veri bulunmasa bile en fazla kaybın İspanya, İtalya, Romanya, Yunanistan ve Fransa'nın güneyinde meydana geldiği tahmin ediliyor. AB'de içme suyunun temel kaynağı olan yer altı ve yer üstü su seviyelerinde kuraklık nedeniyle ciddi azalma gözleniyor. AB'de kamu su sistemi, yaklaşık 474 milyon kişiye, yüksek kalitede günlük 156 litre su sağlarken, 2022'deki kuraklık sırasında su kapasitesinde önemli problemler yaşandı. AB ülkeleri, kuraklık nedeniyle vatandaşlara su tasarrufu çağrısında bulunurken, İtalya'da yerel yetkililer 2022'nin yaz mevsiminde su kısıtlaması uyguladı. Avrupa'da son 40 yıldır sıklıkla tercih edilen nehir taşımacılığı da kuraklıktan etkilenebilecek sektörler arasında yer alıyor. Nehirlerdeki su seviyesinde meydana gelebilecek olası bir düşüşün, bazı bölgelerde derinlik kısıtlaması nedeniyle gemilerin eskiye kıyasla tam kapasite çalışmasını engelleyerek ürün dağıtımını aksatmasından endişe ediliyor. ""Kuraklık sistematik risk olarak değerlendiriliyor"" Prof. Dr. Levent Şaylan, belirli bir yerde uzun dönemde normalden daha az yağış görülmesiyle ortaya çıkan kuraklığın meteorolojik, hidrolojik, tarımsal ve sosyo-ekonomik olmak üzere 4 çeşidi olduğunu söyledi. Şaylan, meteorolojik kuraklığın yağışların geçmiş uzun yıllık ortalama değerlerin altına düşmesi, bununla bağlantılı hidrolojik kuraklığın su seviyeleri, tarımsal kuraklığın bitkinin ihtiyaç duyduğu su miktarı ve yağışın zamansal dağılımı, sosyo-ekonomik kuraklığın ise sosyal ve ekonomik etkilerle ilgili olduğunu anlattı. Akdeniz iklim kuşağında artan kuraklığın, Avrupa'da özellikle İspanya, İtalya, Yunanistan, Portekiz ve Romanya'da tarım, içme ve kullanma suyu, enerji, nehir taşımacılığı gibi alanları etkisi altına almasının beklendiğini bildiren Şaylan, şöyle devam etti: ""Gelecek için farklı iklim senaryoları var, bunlar iyimser ve kötümser senaryolar. Sıcaklık, yağış ve diğer meteorolojik faktörlerde zamansal ve miktarsal olarak olası değişimler gelecek için modelleniyor. Sıcaklıklardaki artışlar ve yağışlardaki azalmalar, doğal olarak buharlaşmanın artmasına ve kuraklık probleminin ortaya çıkmasına neden oluyor. Kuzeydeki ülkelerin kuraklıktan daha az etkilenmesi bekleniyor ancak bizim de bulunduğumuz Akdeniz, en riskli bölgelerden biri olarak görünüyor ve burası, tarımsal üretimin en fazla yapıldığı yer."" Şaylan, Avrupa'da yüzde 6 civarında olan sulanan alanların gelecekte kuraklık nedeniyle daha da artabileceğini, ayrıca hidroelektrik santrallerindeki üretimde yüzde 10, nükleer santrallerdeki üretimde ise yüzde 1 azalma yaşanmasının beklendiğini kaydetti. Kuraklığa karşı yenilenebilir enerji kaynakları Avrupa Kuraklık Risk Atlası'nda kullanılan 1,5, 2 ve 3 derecelik sıcaklık artışlarının tahminlerden daha yüksek olmasıyla Avrupa'nın çok daha kötü durumlarla karşılaşabileceği uyarısında bulunan Şaylan, ""Dünyada tarımsal üretimde bazı bitkiler var ki bunlar bizim ana besin kaynaklarımız. Genelde buğday, mısır, çeltik, arpa dünyadaki ana ürünler. Avrupa'da karaların yüzde 38'inde tarım yapılıyor. Güney Avrupa hariç sulamada kullandıkları su oranı yüzde 46. Bu Güney Avrupa'da yüzde 80-90'lara çıkıyor. Buradaki yağışlarda meydana gelebilecek azalmalar veya düzensizlikler tarımsal üretimi azaltır."" dedi. Kuraklığın artarak devam ettiği bir gelecekte ekonomik sorunların baş gösterebileceğine de dikkati çeken Şaylan, şu ifadeleri kullandı: ""Enerji sektöründe hidroelektrik santrallerinin veriminin azalacağı belli. Hidroelektrik santrallerinin yerine Avrupa uzun zaman önce rüzgar ve güneş türbinleriyle yenilenebilir enerji santralleri kurdu. Bizim gibi ülkelerde de bunlar artıyor. Nehirlerdeki su seviyesinin azalması söz konusu ama buna yapacak bir şey yok. Özellikle az düşen yağışlar ve artan kirlilik suyun kalitesini bozar. Bu durum hem tarımı etkiler hem de daha da önemlisi içme ve kullanma suyunun halka belli bir standartta ulaştırılması için yapılacak çalışmalar esnasında masrafların da artmaya başlayacağını gösterir. Bir yerde kirlilik artıyor, su miktarı da düşüyorsa, doğal olarak içerisindeki kirletici konsantrasyonları artıyor demektir."" Kuraklığın etkilerini en aza indirmek için alınabilecek önlemleri sıralayan Şaylan, hem Türkiye'de hem de dünyada tarımda kullanılan su miktarı ve su iletim kayıplarının azaltılması, suyu kullananların iklim değişikliği ile ilgili farkındalığının artırılması ve alınacak önlemler konusunda desteklenmeleri gerektiğini vurguladı."
93,"Bir günlük yağış, yağmur suyu hasadı yapılsa 100 günlük suya dönüşebilir","İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Prof. Dr. Hüseyin Toros, çarşamba günü İstanbul'a düşen yağış miktarının kentin 100 günlük suyuna denk geldiğini, yağmur suyu hasadı yapılmadığı için bunun elde edilemediğini söyledi.",Çevre,https://www.trthaber.com/haber/cevre/bir-gunluk-yagis-yagmur-suyu-hasadi-yapilsa-100-gunluk-suya-donusebilir-817449.html,"Akdeniz üzerinden gelen sistem çarşamba günü İstanbul'da metrekareye ortalama 58,9 kilogram yağış bırakırken yağışlar sonucunda yüzde 25,63 olan barajların doluluk oranı, bir gün içinde yüzde 31,03'e yükseldi. Toros, İstanbul'da 2021'de barajlara düşen yağış miktarının 901 kilogram, 2022'de 777 kilogram olduğunu, 2023'ün başından bu yana ise çarşamba itibarıyla 650 kilograma ulaştığını belirtti. İstanbul barajlarının mevcut durumunun ortalamaların altında, son 10 yılın aynı tarihli doluluk oranıyla kıyasladığında ise en düşük ikinci değerde olduğu bilgisini paylaşan Toros, en düşük değerin yüzde 24,76 ile 2020 yılı 30 Kasım tarihine ait olduğunu, ortalamalara ulaşmak için bir müddet bu mevsimde benzer yağışların alınması gerektiğini anlattı. Son yağışlarla birlikte yağmur suyu hasadının gerekliliğinin yeniden gündeme geldiğine değinen Toros, ""Kentin yüzölçümüne bakarak yaptığımız hesaplamayla 322 milyon metreküp yağış almışız. Günlük ortalama 3 milyon metreküp su kullanıyoruz, yağmur suyu hasadı yapsaydık yaklaşık 100 günlük suyumuzu elde etmiş olacaktık."" diye konuştu. Türkiye'nin Karadeniz ve Batı Akdeniz gibi belli bölgeler haricinde yağış yönünden zengin olmadığından bahseden Toros, ""Türkiye'nin yıllık su potansiyeli ortalama 450 milyar metreküp. Bu değer zaman zaman 350 milyar metreküpe kadar düşebiliyor, 550 milyar metreküpe kadar da yükselebiliyor. Biz bunun sadece 60 milyar metreküpünü kullanıyoruz, geri kalan suyumuz akıp gidiyor."" ifadelerini kullandı. ""En azından 15 gün öncesine göre daha rahat uyuyabiliyoruz"" Toros, Türkiye'nin yağışlarındaki dengesizliği göz önüne alarak 25 havza bazında en az 3 yıllık su bütçesi hesabı yapması gerektiğini, böylece ilerleyen yıllarda kurak geçebilecek dönemlerde, hem şehir suyu hem tarımda sulama hem de sanayi suyu anlamında yağışsızlıktan en az seviyede etkileneceğini dile getirdi. Son yağışların tüm Marmara ile Ege Bölgesi'nde etkili olduğunu ve kuraklığın engellenmesi ve barajların dolması anlamında fayda sağladığını kaydeden Toros, şu değerlendirmelerde bulundu: ""En azından 15 gün öncesine göre daha rahat uyuyabiliyoruz. Her ne kadar barajlardaki su seviyesi hızla yükselse de İstanbul su zengini bir şehir değil, suya her zaman ihtiyacımız var. Suyun her damlasını sayarak, her damlasının değerini bilerek kullanmamız gerekiyor. İstanbul'da günlük kişi başı su kullanımı 200 litre civarında, bunu 100 litrelere düşürmenin yollarını aramamız gerekiyor. Bunu yapmadığımız sürece bu yılı belki atlarız ama önümüzdeki başka bir yılda yine rahatsızlık yaşarız."" ""Yaza kadar kuraklık riski ortadan kalktı ama uzun vadede hala risk var"" Boğaziçi Üniversitesi (BÜ) Kandilli Rasathanesi ve Deprem Araştırma Enstitüsü Meteoroloji Laboratuvarı Başkanı Adil Tek, son yağışların ardından Türkiye'de kısa dönem için kuraklık riski bulunmadığını ancak bundan sonraki yıllar için aynı şeyin söylenemeyeceğini ifade etti. Tek, ""Mevsimsel tahminler, önümüzdeki aylarda Türkiye'nin üzerinden geçen sistemlerle gelecek yağışların ortalamalar seviyelerinde olacağını işaret ediyor. Bu da özellikle barajların doluluklarını ve tarımsal anlamda su miktarını artırmaya devam edecek gibi görünüyor."" yorumunu paylaştı. Tek, şöyle devam etti: ""Kış yağışlarını alacağız ama mevsimsel tahminler içerisinde sıcaklık sapmaları ortalamaların üzerinde görünüyor. Yani son 30 yılın ortalamalarına göre daha sıcak bir kış ve devam eden aylar gözüküyor. Bu da yağışların daha çok yağmur şeklinde olacağını, kar yağışlı gün sayısının fazla olmayacağını işaret ediyor."" İklim değişikliğinin en önemli etkisinin kuraklık olduğuna dikkati çeken Tek, 2021 yılında yayımlanan Hükümetlerarası İklim Değişikliği Paneli (IPCC) raporuna atıfta bulunarak, Türkiye'nin de içinde bulunduğu Akdeniz kuşağında yağışlarda, toprak neminde azalma öngörüldüğünü bildirdi. Tek, sözlerini şöyle tamamladı: ""Yaza kadar kuraklık riski ortadan kalktı ama uzun vadede hala risk var. Bunun için de stratejik planlar yapmamız, özellikle yağmur suyunu biriktirmeyi nasıl yapacağımıza karar vermemiz gerekiyor. Özellikle havzalar arasındaki su transferlerinin nasıl yapılacağına bakılması lazım. Bazı bölgelere aşırı yağışlar düşüyor ve taşkınlar oluyor, bu taşkın suyunun kontrol edilip başka havzalara aktarılması gerekiyor."" Boğaziçi Üniversitesi İklim Değişikliği ve Politikaları Uygulama ve Araştırma Merkezi Yönetim Kurulu Üyesi Prof. Dr. Murat Türkeş ise “Kasım ayındaki yağışlar, kuraklığı kısmen durdurdu. Ancak uzun süreli hidrolojik kuraklık yani baraj, göl, toprak nemi ve yer altı sularında hala risk var. Şu anda yani kasım ayında pek çok ilde meteorolojik kuraklık etkisini yitirdi. Öte yandan hala Toroslar'da yeterli kar yağışı yok."" görüşünü paylaştı."
94,"Emine Erdoğan'dan ""Ulusal Su Kurulu"" paylaşımı","Emine Erdoğan, Ulusal Su Kurulu'na ilişkin ""Kurulun etkin ve etkili çalışmaları doğrultusunda inanıyorum ki ülkemizde su verimliliği konusunda önemli adımlar atılacak"" açıklamasını yaptı.",Çevre,https://www.trthaber.com/haber/cevre/emine-erdogandan-ulusal-su-kurulu-paylasimi-817192.html,"Cumhurbaşkanı Recep Tayyip Erdoğan'ın eşi Emine Erdoğan, Cumhurbaşkanı kararı ile kurulan Ulusal Su Kurulu'na ilişkin paylaşım yaptı. Emine Erdoğan, sosyal medya hesabından yaptığı paylaşımda, şu sözlere yer verdi: ""Doğal su kaynaklarımızın korunması ve verimli şekilde kullanılmasında pusulamız olacak olan Ulusal Su Kurulu'nun hayırlı olmasını diliyorum. Kurulun etkin ve etkili çalışmaları doğrultusunda inanıyorum ki ülkemizde su verimliliği konusunda önemli adımlar atılacak."""
95,Türkiye kalıcı kuraklığa sürükleniyor: Su kıtlığına gidiyoruz,Türkiye'de 2023 su yılı yağış miktarı normal değerlere göre yüzde 6 düşerken uzmanlar yağışların azalmasıyla meteorolojik kuraklık tehdidinin büyüdüğü ve Türkiye'nin 4'te 3'ünün kalıcı kuraklığa sürüklendiği uyarısında bulunuyor.,Çevre,https://www.trthaber.com/haber/cevre/turkiye-kalici-kurakliga-surukleniyor-su-kitligina-gidiyoruz-817015.html,"İklim değişikliğine neden olan kömür, petrol, doğal gaz gibi fosil yakıtların kullanımında yaşanan artış küresel ortalama sıcaklıklarda yükselişe neden olurken bu durum aşırı hava olaylarını, sel felaketlerini ve kuraklığı beraberinde getiriyor. Küresel ısınma faktörüne bu yıl El Nino etkisinin eklenmesiyle tüm dünyada olduğu gibi Türkiye'de de aşırı hava olayları meydana geldi. Türkiye'de yaz mevsimi ortalama sıcaklığı, 1991-2020 yaz mevsimleri ortalaması olan 24 dereceyi 0,7 derece aşarak 24,7 derece ölçülürken, son 53 yılın en sıcak 7. yazı ve son 53 yılın en sıcak ikinci ağustos ayı yaşandı. Sıcaklıkların mevsim normallerinin üzerine çıkması ve yeterli yağış miktarına ulaşılamaması ise mevcut kuraklık sorununu büyüttü. Meteoroloji Genel Müdürlüğü verilerinden derlenen bilgilere göre, 1 Ekim 2022-30 Eylül 2023 dönemini kapsayan 2023 su yılında yağış miktarı, 1991-2020 yılları baz alınarak hesaplanan ve normal değerler olarak belirlenen 573,4 milimetrenin yüzde 6 altına gerileyerek 540,4 milimetre ölçüldü. Yağış miktarında en çok düşüş Marmara Bölgesi'nde Su yılı yağış miktarı normali 670 milimetre olan Marmara Bölgesi'nde 2023 yılında normaline göre yüzde 25 azalmayla 505,8 milimetre yağış kaydedildi. Su yılı yağış miktarı en çok azalan bölge Marmara Bölgesi oldu. Marmara Bölgesi'nin ardından yağış miktarında en fazla düşüş Akdeniz Bölgesi'nde yaşandı. Normali 665,1 milimetre olan Akdeniz'deki yağış miktarı, 2023 su yılında yüzde 15 azalmayla 567 milimetreye geriledi. Normali 533,9 milimetre olan Güneydoğu Anadolu Bölgesi'nde yağış miktarı yüzde 13 azalarak 465,9 milimetre, normali 604,77 milimetre olan Ege Bölgesi'nde yağış miktarı yüzde 4 düşüşle 578,3 milimetre olarak hesaplandı. Doğu Anadolu Bölgesinde, 2023 su yılı yağış miktarı normali olan 537,3 milimetrenin yüzde 2,81 altında, 522,2 milimetre ölçülürken İç Anadolu Bölgesi'nde 2023 su yılı yağış miktarı 395 milimetreyle, normal seviye kabul edilen 402,2 milimetrenin yüzde 1,79 altında gerçekleşti. 2023 su yılı yağış miktarında, normaline göre artış kaydedilen tek bölge Karadeniz oldu. Normali 697 milimetre olan Karadeniz'de 2023 su yılı yağış miktarı, yüzde 6 artışla 741,9 milimetre olarak kayıtlara geçti. ""Kuraklık belirti göstermeden vücuda yayılan bir kanser hücresi gibi"" Meteoroloji uzmanı ve İstanbul Aydın Üniversitesi Anadolu Bil Meslek Yüksekokulu Müdür Yardımcısı Dr. Öğretim Üyesi Güven Özdemir, kuraklığı, belirti göstermeden yavaşça ilerleyip vücuda yayılan bir kanser hücresine benzeterek ""Kuraklık, bir doğa felaketidir yani depremden daha tehlikelidir çünkü kalıcıdır. Deprem olur ama sonra yaralar sarılır, yine o yaşantıya devam edilebilir fakat kuraklık maalesef öyle değil"" ifadelerini kullandı. Sera etkisine yol açan metan, karbondioksit ve karbonmonoksit gazlarının atmosferdeki fazlalığının ve dünya nüfusunun hızla artmasıyla doğan enerji açığının karşılanması için kullanılan fosil yakıt ve petrol türevlerinin dünyanın sıcaklığını artırdığını belirten Özdemir, yağış düzenlerinin bu değişimlerden etkilenmesi sonucu iklim krizinin ortaya çıktığını kaydetti. İklim değişikliğinin, meteorolojik parametreler üzerindeki olumsuz etkisinden bahseden Özdemir, ""Meteorolojik kuraklık gelmeye başladı yani ülkemizde olduğu gibi yağışlar azalmaya başladı. Arkasından hidrolojik kuraklık geliyor. Göllerimizdeki, nehirlerimizdeki ve barajlarımızdaki suyun ve yer altı sularının hızla azalması da üçüncü olarak tarımsal kuraklığı tetikliyor. Bu bir döngü, bu döngüyü değiştirmek lazım"" diye konuştu. İklim değişikliği sonucu ortaya çıkan aşırı hava olayları dolayısıyla Türkiye'nin hemen her bölgesinde kuraklık etkilerinin hakim olduğunu vurgulayan Özdemir, şöyle devam etti: ""İstanbul haricinde diğer bölgelerde de susuzluk tehlikesi başladı. Sadece Karadeniz'in doğusu, Karadeniz'in kıyı bölgeleri, Marmara'nın Karadeniz'e kıyı bölgeleri kısmen susuzluk çekmiyor ama o bölgelerde de sera etkisi ve iklim değişikliğinden dolayı kuvvetli yağışlar, hortumlar, sel baskınları oluşabiliyor. Tabii ki bunlar da araziye ve o bölgeye zarar verebiliyor ama diğer bölgelere baktığınızda susuzluk had safhada. Türkiye’nin yaklaşık 4'te 3'ü kalıcı kuraklığa doğru gidiyor."" ""Su stresi çeken bir ülkeyiz ama su kıtlığına doğru sürükleniyoruz"" Türkiye'deki tatlı suyun yüzde 70'inin tarımda, yüzde 20'sinin sanayide, geri kalan yüzde 10'luk kısmının da bireysel ihtiyaçlarda kullanıldığı bilgisini paylaşan Özdemir, kuraklıktan en fazla etkilenen tarım sektöründe tercih edilen vahşi sulamadan vazgeçilerek modern sulama sistemlerine geçilmesi tavsiyesinde bulundu. 2023 su yılı yağış döneminde yeterli yağışın düşmediği Türkiye'nin su kıtlığına doğru sürüklendiği değerlendirmesini yapan Özdemir, şunları söyledi: ""Su stresi çeken bir ülkeyiz ama yavaş yavaş su kıtlığına gidiyoruz. O yüzden muhakkak su yönetim sistemi ülkemize en iyi şekilde yerleştirilmeli, yeşil binalar oluşturulmalı. Her binanın mutlaka su deposu olması gerekiyor. Yani her evin yağmur sularını depolaması ve bir İstanbul barajı kadar su biriktirilmesi gerekiyor ki o barajlarımız bizlere yeterli gelsin. Çünkü İstanbul'a bir yılda verilen su miktarı 1 milyar 103 milyon metreküp halbuki barajlarımızın tam kapasitesi 868 milyon metreküp. Demek ki bir kısmını dışarıdan taşımak zorundayız. İstanbul'un nüfusu giderek artıyor, sonunu göremiyorsunuz."" Özdemir, Türkiye'de olası bir susuzluk senaryosuyla karşı karşıya kalındığında uyuz gibi bulaşıcılığı yüksek hastalıkların özellikle büyük metropollerde hızla ortaya çıkabileceği, yeni bir salgınla karşılaşılabileceği ve bundan en çok çocukların, hamilelerin ve kronik hastalığı bulunanların etkilenebileceği uyarısını yaptı."
96,El Nino fırtına getirdi: Etkisini ne zaman kaybedecek?,"Türkiye’nin özellikle kıyı bölgelerinde günlerdir şiddetli rüzgarlar hakim. Denizin kabarmasına ve dev dalgalar oluşmasına neden olan fırtınanın, cuma gününe kadar etkisini sürdürmesi bekleniyor. Bu denli kuvvetli fırtınanın oluşmasına El Nino hava akımı ve denizlerdeki ısı yüksekliğinin yol açtığı belirtiliyor.",Çevre,https://www.trthaber.com/haber/cevre/el-nino-firtina-getirdi-etkisini-ne-zaman-kaybedecek-816694.html,"Önce Ege, ardından Marmara ve Karadeniz, fırtınanın etkisi altına girdi. Pek çok ilde deniz kabardı, küçük çaplı tsunamiler, dev dalgalar oluştu. Görüntüler, film sahnelerini aratmayacak türdendi. Peki fırtınanın bu denli şiddetli ve uzun süreli olmasının nedeni neydi? Olumsuz hava koşulları ne kadar ve hangi bölgelerde etkili olmaya devam edecek? Bu fırtınalara alışmalı mıyız? İstanbul Üniversitesi Coğrafya Bölüm Başkanı ve İklim Bilimci Prof. Dr. Barbaros Gönençgil ile konuştuk.   “Fırtınanın oluşması kuvvetli bir alçak basınç sistemiyle alakalı bir durum” diyerek söze başlıyor Prof. Dr. Gönençgil. Bu sene El Nino hava akımının etkili olduğunu hatırlatıyor ve “Özellikle El Nino yıllarında Akdeniz üzerinde alçak basınç sistemleri nispeten zayıflıyor. Balkanlar'da veya daha kuzey Avrupa'da da yüksek basınç sistemleri güçleniyor. Böyle olunca aradaki basınç farkının hızlı bir şekilde artışına da bağlı olarak rüzgarlar kuvvetli bir hale geliyor” diyor. Görmeye alıştığımızdan çok daha kuvvetli rüzgarlarla karşılaşmamızın bir nedeni daha var. O da yüzey sıcaklıklarının yüksek olması ile ilgili. Gönençgil bu durumu şöyle anlatıyor: “Yüzey sıcaklıklarının yüksek olmasıyla birlikte kış dönemine girerken üst atmosferden gelen soğuk havanın o bölgelerde zemin ve üst atmosfer arasındaki sıcaklık farkını artırmasıyla çok kuvvetli dikine hareketler gelişiyor alçak basınçlarda ve bu da kuvvetli bir rüzgarı beraberinde getiriyor. Yani şöyle düşünün öyle bir kuvvetli hareket oluşabiliyor ki sanki hava yerden yukarıya doğru adeta bir elektrik süpürgesi vakumuyla çekilirmiş gibi kuvvetli şekilde yükselime zorlanıyor. Tabii o şekilde bir sistem gelişince de onun boşalttığı yeri çevreden havanın doldurması lazım. Bu da çok kuvvetli rüzgarları beraberinde getiriyor.”   Fırtına kaç gün daha etkili olacak? Prof. Dr. Gönençgil, fırtınanın bir süre daha devam edeceğini belirtiyor. Özellikle İstanbul ve Karadeniz’de risk oluşturacak hava koşullarının görülebileceğini şu sözlerle anlatıyor: “Cuma gününe kadar özellikle Karadeniz'de yağışlarla birlikte riskli bir dönem söz konusu. İstanbul ve özellikle Batı Karadeniz, kuvvetli yağışların ve rüzgarların etkisi altında olacak. Bu etki batıdan doğuya kayarak cuma gününe kadar devam edecek gibi gözüküyor. Rüzgarla birlikte özellikle artacak olan yağışların da kıyı bölgelerde sel veya taşkınlara sebep olma ihtimali var. Dikkatli olmak lazım.”   Dev dalgaların nedeni rüzgarın şiddeti Son günlerde etkili olan fırtına Türkiye’nin kıyı kesimlerinde çok şiddetliydi. Ancak en kuvvetli halini Karadeniz'de gösterdi. Karadeniz'in kendine has lokal iklim özelliğinin etkisiyle rüzgarların kuvvetlendiğini vurguluyor Gönençgil. “Rüzgarların gerek şiddetleri, gerekse frekansları artıyor. Bu Karadeniz'de, özellikle deniz suyunun nispeten şu anda ılık olması nedeniyle de daha kuvvetli halde” diyor. Prof. Dr. Gönençgil, kuvvetli rüzgarların dev dalgalara da yol açtığını belirtiyor. Kıyı bölgesindeki yapılaşmanın ya da yatırımların bunun göz önüne alınarak yapılması gerektiğini dile getiriyor: “Dalgayı oluşturan enerji kaynağı kuvvetli rüzgarlar. Rüzgar hızları arttıkça onun etkisiyle deniz yüzeyinin sürüklenmesi artarak dalgalar oluşmaya başlıyor ve rüzgar ne kadar kuvvetlenirse dalga boyutu, büyüklükleri ya da yüksekliği de o kadar artıyor. Bu da tabii kıyılara vuruyor.”   Fırtınalara alışmalı mıyız? Prof. Dr. Gönençgil’e “Bu tür şiddetli hava olaylarını bundan sonra da beklemeli miyiz?” diye soruyoruz. “Tabii ki beklenebilir, beklenmeli de. Çünkü El Nino dediğimiz hadise zaten periyodik olarak tekrar eden bir hadise. Yani 2 yıldan 9 yıla kadar değişen bir periyotta olabiliyor. O tamamen atmosferik koşullar ve dünyanın hareketleriyle alakalı. Etkileri iki sebepten artıyor. Bir tanesi ısınmayla birlikte zeminle üst atmosfer arasındaki sıcaklık farkı arttığı için bu süreçler daha da etkili hale gelebiliyor. İkincisi bizlerin kıyılarda yapmış olduğumuz aslında ekosisteme uygun olmayan yapılar. Ekolojik olmayan yapıların etkisiyle zarar görebilirliğimiz artıyor.”   Doğal yapısının korunduğu kıyılarda deniz kabarmasının büyük hasarlara sebep olmayacağını anlatıyor Gönençgil. “Ama o kıyılarda yapılar oluştuğu sürece tabii ki zarar görebilirlik artmaya başlıyor. O zaman afet boyutuna dönüyor” diyerek Karadeniz kıyı şeridine dikkati çekiyor. “Bir taraftan atmosferik anlamda ortaya çıkan süreçler diğer taraftan da insanoğlunun bu süreç üzerindeki gayretleri nedeniyle zarar görebilirlik artmaya başladı. O yüzden Karadeniz'de bundan sonrasında bu olayların, şiddetlerinin ve frekanslarının artacağını da göz önünde bulundurarak yeni yatırımlara bakmak gerekiyor.” "
97,Kaptan Cousteau’nun torunundan Sıfır Atık Projesi'ne övgü,"Fransız deniz araştırmacısı Jacques-Yves Cousteau'nun torunu, su savunucusu ve Ocean 2050 organizasyonu kurucusu Alexandra Cousteau, Cumhurbaşkanı Recep Tayyip Erdoğan'ın eşi Emine Erdoğan’ın, Sıfır Atık Projesi ile diğer ülkelerin takip edeceği bir model oluşturduğunu söyledi.",Çevre,https://www.trthaber.com/haber/cevre/kaptan-cousteaunun-torunundan-sifir-atik-projesine-ovgu-815424.html,"Türkiye İhracatçılar Meclisi'nin ev sahipliğinde gerçekleştirilen Türkiye Innovation Week'e (Türkiye İnovasyon Haftası) katılmak için İstanbul'da bulunan Alexandra Cousteau, okyanusların iyileştirilmesi için yürüttüğü projeler ve plastik kirliliğine karşı yürütülen küresel çabalar hakkında soruları yanıtladı. Okyanuslarda son 50 yılda ciddi boyuta ulaşan tahribat ve kayıpların nedenlerinin aşırı avlanma, kirlilik ve iklim değişikliği olduğunu belirten Cousteau, bunun örneklerinden birinin geçen yaz Florida’da görüldüğünü, etkili olan sıcak hava dalgası sebebiyle ciddi miktarda deniz mercanı kaybı yaşandığını hatırlattı. Cousteau, ""Öte yandan biz 2030’a kadar küresel bir kayıp yaşayabiliriz. Mercan resifleri turizm, gıda güvenliği ve okyanustaki yaşam için çok önemli. Okyanuslardaki kaybın hızlandığı bir yoldayız."" dedi. Okyanuslarda yaşanan bu trajik kayba rağmen küresel fonların bu sorunu yeteri kadar önemsemediği görüşünü paylaşan Cousteau, okyanusların bir çöküş dönemi içerisinde olduğunu ve harekete geçilmediği takdirde bunun sonuçlarının tüm dünya toplumlarını etkileyeceğini ifade etti. ""Çok geç olduğunu düşünmüyorum"" Cousteau, bu durumun hala geri döndürülebilir olduğunu, gerekli iyileştirmenin yapılabilmesi için aşırı avlanmanın durdurulması, denizlerin kirletilmesinin önüne geçilmesi ve deniz çayırları ile deniz yosunları gibi deniz habitatlarının iyileştirilmesi gerektiğini kaydetti. Bu önlemlerin hayata geçirilebileceğini, bilimsel çalışmaların da bunu desteklediğini aktaran Cousteau, şunları söyledi: ""Eğer yeteri kadar yenilikçi olup diğer endüstrilerde kullanılmak üzere halihazırda geliştirdiğimiz teknolojiyi çevresel iyileştirme için kullanırsak o noktaya ulaşabiliriz. Çok geç olduğunu düşünmüyorum. Bilimsel çalışmalarda sadece okyanus habitatının korunması yeterli olmayacaktır, aynı zamanda iyileştirilme çalışmaları da gerekiyor. Çünkü bir şeyin yarısını korumak yeterli değil. Bu yüzden dikkatimizi bu zenginliği iyileştirmeye vermeliyiz."" Ocean2050 çatısı altında denizi yeniden canlandırmak ve okyanustan beslenen mavi ekonominin dinamiklerini değiştirmek amacıyla çeşitli çalışmalar yürüttüklerini bildiren Cousteau, bu bağlamda balıkçılık, deniz madenciliği ve petrol gibi faaliyetlerden bağımsız yeni mavi ekonomi modeli oluşturma hedefiyle kozmetik, yakıt gibi farklı alanlarda kullanılan deniz yosunu yetiştiriciliğine odaklandıklarını anlattı. Plastik kirliliğinin okyanuslar için ciddi bir sorun oluşturduğuna ve deniz canlılarının yaşamını etkilediğine dikkati çeken Cousteau, ""Okyanusları bu şekilde plastikle doluyken iyileştiremeyiz, bu nedenle tek kullanımlık plastikler için konulan yasaklar oldukça önemli. Bu noktada Avrupa'nın çeşitli yerlerinde özelikle kısıtlayıcı çalışmalar yapılıyor ve bu çalışmalar bize plastik olmadan da yaşanabileceğini gösteriyor."" değerlendirmesinde bulundu. ""Türkiye'nin liderliğini görme konusunda çok heyecanlıyım"" Türkiye’nin sıfır atık çalışmalarına değinen Cousteau, ""Kesinlikle Emine Erdoğan Hanımefendi'nin Türkiye’de sıfır atığı teşvik etmesini ve diğer ülkelerin takip edeceği bir model oluşturmasını takdir ediyorum."" ifadelerini kullandı. İstanbul ziyaretlerinde ambalajsız satılan bazı ürünler gördüğünü ve bunun aslında sıfır atığın prensiplerinden biri olduğunu vurgulayan Cousteau, şöyle devam etti: ""Eğer insanlar ürünleri, sürdürülebilir olmayan plastik paketlerde satın almak isterlerse bunu alacaklardır çünkü firmalar onlara bunu sağlayacaktır. Ama 'Hayır ben ambalajsız istiyorum, kendi çantamı getireceğim.' derler ve bunu talep ederlerse firmalar bu sefer de bunu sağlayacaktır. Ben Türkiye'nin sıfır atıkla ilgili neler yapılabileceğini gösterme konusunda liderlik için gerçek bir fırsatının olduğunu düşünüyorum."" ""Dedemin bahsettiği şanslı an bugün de yakalanabilir"" Aynı zamanda film yapımcısı olan Cousteau, Emine Erdoğan ile bir proje yürütmenin ilginç olabileceğini, Türkiye’nin bu konulardaki liderliğini görme konusunda heyecanlı olduğunu dile getirerek, şöyle dedi: ""Dedem Jacques-Yves Cousteau, 'Tüm bunları nasıl yapabildin?' sorusuna, 'Hayatta şanslı bir anı yakaladım.' şeklinde cevap vermişti. Onun yaşadığı dönem televizyonun icat edildiği, İkinci Dünya Savaşı'nın son bulduğu ve insanların diğer şeyler üzerine düşünebildiği; kendisinin de inovasyon için, hikaye anlatıcılığı için tutkulu olduğu, okyanusu ve okyanusun altında ne olduğunu keşfettiği bir zamana denk gelmişti. Tüm bu etmenler bir an içinde bir araya geldi ve yaptığı şeyleri yapabilmesini sağladı. Tabii ki o da tüm bu anlara sıkıca sarılarak büyük bir rol oynadı ve tüm bu fırsatları inşa etti. Bugünün teknolojisi ve iklim krizini çözme yönündeki hem bireysel hem de global çabaların bir araya gelmesiyle dedemin bahsettiği şanslı an yeniden yakalanabilir."""
98,Dünyanın en büyük buzdağı 30 yıl sonra hareket etti,"Dünyanın en büyük buzdağı, 30 yılı aşkın süredir okyanus tabanına sıkışıp kaldıktan sonra hareket halinde.",Çevre,https://www.trthaber.com/haber/cevre/dunyanin-en-buyuk-buzdagi-30-yil-sonra-hareket-etti-815410.html,"A23a adı verilen buzdağı, 1986 yılında Antarktika kıyı şeridinden ayrıldı. Ancak hızla Weddell Denizi'ne karaya oturdu ve bir buz adasına dönüştü. A23a'nın yüzölçümü yaklaşık 4 bin kilometrekare. Bilim insanları geçentiğimiz yıllarda buz parçasında hareket sinyalleri tespit etmişti. Ortaya çıkartılan son verilere göre A23a, Antarktika'nın dışına doğru yeniden harekete başladı. 30 yıldan uzun bir süre hareketsiz kalan A23a'nın kalınlığı 400 metreye kadar ulaşıyor. Bilim insanlarına göre aradan geçen 35 yıllık sürede A23a'nın kütlesinde azalma meydana geldi. Böylece devasa buz parçası hafifleyerek suyun yüzeyinde hareket edebilecek kadar küçüldü."
99,"DSÖ, iklim değişikliğiyle mücadelede ""sağlığın öncelenmesi"" çağrısı yaptı","Dünya Sağlık Örgütü (DSÖ), Birleşmiş Milletler İklim Değişikliği Çerçeve Sözleşmesi 28. Taraflar Konferansı (COP28) öncesinde iklim değişikliğiyle mücadeledeki ulusal planlarda sağlığın öncelenmesi ve bunların merkezinde yer alması gerektiğini belirtti.",Çevre,https://www.trthaber.com/haber/cevre/dso-iklim-degisikligiyle-mucadelede-sagligin-oncelenmesi-cagrisi-yapti-815263.html,"DSÖ, COP28 öncesinde insan sağlığına tamamen öncelik verilmesini ve iklim değişikliğiyle mücadeleye yönelik ulusal planlara entegre edilmesini sağlamak için gerekli eylemleri içeren ""2023 yıl değerlendirmesi"" başlığıyla bir yazılı açıklama yayımladı. Açıklamada, ""İklim değişikliği halihazırda insan sağlığına ve refahına zarar veriyor. Aşırı iklim olaylarının neden olduğu hastalıkların yanı sıra aşırı sıcaklık ve hava kirliliği kaynaklı kalp damar ve solunum yolu hastalıklarındaki artış neticesinde, iklimin değişikliğinin insan sağlığı üzerindeki etkileri kaçınılmaz"" ifadeleri yer aldı. Sürdürülebilir iklim finansmanının, sağlık politikalarına uyum, iklim değişikliğinin azaltılması ve buna dirençli kalkınma için gerekli olduğu vurgulanan açıklamada, iklim değişikliğiyle mücadeledeki ulusal planlarda sağlık alanındaki finansmanların yetersiz olmaya devam ettiği belirtildi. Açıklamada, ""Ülkelerin iklim değişikliğine uyum ve bununla mücadelede azaltım eylemlerine katılma yeteneği, büyük ölçüde mali kapasitelerine bağlı. İklim değişikliyle ilgili eylemleri finanse edecek kaynaklara sahip olmayan ülkeler, çoğunlukla bunun etkilerine karşı en savunmasız ülkeler oluyor"" değerlendirmesi yer aldı. DSÖ'nün, iklim değişikliğine dayanıklı sağlık sistemleri kurarak, sağlık hizmetlerinden kaynaklanan karbon emisyonlarını azalttığı ve küresel ilerlemeleri takip ederek sağlığın korunması konusunda ülkeleri desteklemeye devam ettiği belirtilen açıklamada, ""Sağlık, iklim değişikliğiyle mücadeleye yönelik ulusal planların önceliğinde ve merkezinde yer almalıdır"" ifadeleri kullanıldı. ""Yıllardır verilen vaatlerin ardından acilen harekete geçilmeli"" DSÖ'nün, COP28 başkanlığı ile birlikte çalışarak, sağlık odaklı iklim eylemini her düzeyde hızlandırmanın acil bir ihtiyaç olduğunun altını çizdiği de vurgulandı. Açıklamada görüşlerine yer verilen DSÖ Genel Direktörü Tedros Adhanom Ghebreyesus, insanların ve dünyanın sağlığının birbirine bağlı olduğunu belirterek, yıllardır verilen vaatlerin ardından her ikisini de korumak için acilen harekete geçilmesi gerektiğini vurguladı. Ghebreyesus, ""Yalnızca sağlıkla ilgili sonuçlara dayalı iklim politikaları, hayat kurtarmak, hastalıkları önlemek, daha sağlıklı ve adil toplumlar inşa etmek için gereken eylemlerle sonuçlanacaktır."" ifadelerini kullandı. COP28, 30 Kasım ve 12 Aralık arasında Birleşik Arap Emirlikleri'nin ev sahipliğinde gerçekleşecek."
100,Marmara Denizi'ndeki fırtına ekosistemin umudu pinalara da zarar verdi,"Marmara Denizi'nde geçen hafta sonunda etkili olan fırtına nedeniyle ölen midye çeşidi pinalardan bazıları, Balıkesir'in Erdek ilçesinde kıyıya vurdu.",Çevre,https://www.trthaber.com/haber/cevre/marmara-denizindeki-firtina-ekosistemin-umudu-pinalara-da-zarar-verdi-814812.html,"Bandırma Onyedi Eylül Üniversitesi Denizcilik Fakültesi Dekanı Prof. Dr. Mustafa Sarı, gazetecilere, doğal filtre işlevi görerek denizi temizlemesiyle ekosistemin umudu sayılan pinalardan bazılarının 18-19 Kasım'daki fırtınada Erdek'in Düzler mevkisinde sahile vurduğunu söyledi. Fırtına sırasında doğal olarak denizde dalgaların yükseldiğini belirten Sarı, ""Fırtına deniz için nimettir. Fırtınada denizin yüzeyindeki su ile dipteki su karışır. Bu durum dipteki besinin yüzeye çıkmasını sağlar. Yani deniz, besin açısından zenginleşir."" dedi.   Sarı, bilim insanları olarak denizdeki bu karışımdan memnuniyet duyduklarını ancak özellikle kıyı ve sığ bölgelerde önceden ölen ya da canlı olup deniz çayırı gibi alanların korumasından mahrum kalan pinaların yerlerinden sökülerek dalgaların etkisiyle sahile taşındığını anlattı. Erdek'deki olayın da bundan kaynaklandığını dile getiren Sarı, şöyle konuştu: ""Pinaların kıyıya vurduğu bölge, aslında deniz çayırlarının çokça bulunduğu bir bölge ancak yazın denize girecek misafirlerin ayağına yosun değecek diye bu çayırları söküyorlar. Dalgaların şiddetini azaltan yani bir yastık görevi gören deniz çayırları söküldüğünde pinalar neye tutunsun? Bu durum aslında bizlere kıyı bölgeleri korumamızın ne kadar önemli olduğunu gösteriyor. Bir dahaki fırtınada kıyıya daha çok pina vursun istemiyorsak deniz çayırlarını korumalıyız, kıyısal alanları doldurmamalıyız, duvarlar, setler çekmemeliyiz."""
101,İklim Şeffaflığı Raporu: ABD petrol ve gaza en bağımlı G20 ülkesi,"Dünya petrol ve gaz tüketiminin yüzde 75'inden sorumlu G20 ülkeleri arasında ABD'nin, üretim, tüketim ve planlanan genişleme yatırımları açısından bu kaynaklara en bağımlı ülke olduğu tespit edildi.",Çevre,https://www.trthaber.com/haber/cevre/iklim-seffafligi-raporu-abd-petrol-ve-gaza-en-bagimli-g20-ulkesi-814747.html,"G20 ülkelerinde iklim aksiyonuna yönelik şeffaflığı artırmak misyonuyla küresel bir işbirliği olarak çalışan İklim Şeffaflığı (Climate Transparency), bu yıl Birleşik Arap Emirlikleri'nin başkanlığını yürüttüğü ve 30 Kasım-12 Aralık tarihlerinde Dubai'de düzenlenecek Birleşmiş Milletler İklim Değişikliği Çerçeve Sözleşmesi (COP28) öncesinde, ""G20 Hızlandırma Çağrısı - Petrol ve Gaz İçin Zaman Tükeniyor"" başlıklı raporunu yayımladı. Rapora göre, küresel gayri safi yurtiçi hasılanın yüzde 85'ini ve uluslararası ticaretin yüzde 75'ini oluşturan G20 ülkeleri, küresel emisyonların da yüzde 75'inden sorumlu. ABD, yüzde 25 ile emisyonlarda tarihsel sorumluluğu en yüksek ülke olurken, ABD'yi yüzde 22 ile Avrupa Birliği, yüzde 13 ile Çin, yüzde 6 ile Rusya, yüzde 4 ile Japonya ve yüzde 3 ile Hindistan takip ediyor.   Bu nedenle, iklim değişikliğiyle mücadele için fosil yakıt kullanımının azaltılması ve emisyonların düşürülmesinde G20 ülkeleri en büyük sorumluluğu taşıyor. Buna rağmen kişi başı petrol ve doğal gaz tüketiminde başı çeken sanayileşmiş ülkeler, bu tüketimlerini belirgin şekilde düşürmeye yönelik neredeyse hiçbir adım atmıyor. Küresel petrol ve gaz üretiminin üçte ikisi G20 ülkelerinde G20 ülkeleri arasında ABD, petrol ve doğal gaz üretimi, tüketimi ve planlanan genişleme projelerinde açık ara lider konumda bulunuyor. 2050'ye kadar planlanan küresel petrol ve gaz genişleme yatırımlarının üçte birden fazlasını ABD oluştururken, bu ülkeyi Kanada ve Rusya takip ediyor. Dünyanın gaz tüketiminin yüzde 75'i ve gaz üretiminin üçte ikisi G20 ülkelerinde gerçekleşiyor. ABD, Rusya, Çin ve Kanada, G20 ülkeleri arasında gaz üretiminde başı çekmesine rağmen bu ülkelerin üretimi arasında da belirgin farklar söz konusu. ABD'nin gaz üretimi yıllık bir milyon ton, Rusya'nın yıllık 600 milyon ton, Çin'in 200 milyon tonun üzerinde ve Kanada'nın yaklaşık 200 milyon ton yıllık gaz üretimi bulunuyor. Suudi Arabistan, Kanada, Rusya, ABD ve Avustralya ise kişi başı gaz tüketiminin en yüksek olduğu G20 ülkeleri olarak öne çıkıyor. Küresel petrol üretiminin üçte ikisinden sorumlu G20 ülkeleri arasında, ABD ilk sırada yer alırken, bu ülkeyi Suudi Arabistan, Rusya, Kanada ve Çin izliyor. Bu 5 ülke, dünya petrol üretiminin yüzde 50'sinden fazlasını oluşturuyor. G20 ülkeleri dünya petrol tüketiminin de yüzde 75'ini gerçekleştiriyor. Bu tüketimin yüzde 21'ini tek başına ABD gerçekleştiriyor. Çin yüzde 15 ile ABD'yi takip ediyor. Fosil yakıt üretimi ve tüketiminin yüksek seyrettiği G20 ülkelerinin bu kaynaklara sağladığı sübvansiyonlar ise geçen yıl bir trilyon dolara ulaştı ve 2021'deki miktarın dört katına çıktı. Rusya, Suudi Arabistan, Meksika ve Birleşik Krallık, en fazla sübvansiyon sağlayan G20 ülkeleri oldu. Rapora göre, G20 ülkelerindeki petrol ve gaz tüketim oranları, küresel sıcaklık artışının 1,5 dereceyle sınırlandırılması hedefiyle uyumlu ve sürdürülebilir değil. G20 ülkelerine fosil yakıt destekleri ve bu yakıtların kullanımını sonlandırma çağrısında bulunulan raporda, Türkiye'nin de fosil yakıt sübvansiyonları yerine yenilenebilir enerjiye sağlayacağı desteklerle temiz enerji dönüşümünü hızlandırabileceği belirtiliyor. ""Bilime göre, sıcaklık artışını sınırlandırmak için tüm fosil yakıtların kullanımı sonlandırılmalı"" Climate Transparency Ortağı ICM yetkilisi ve raporun yazarlarından Mariana Gutierrez, iklim değişikliğiyle mücadelede sadece kömürün kullanımdan kaldırılmasının yeterli olmadığını belirterek, ""Yüksek sesle kömürden çıkış çağrısı yapan ancak kendi petrol ve doğal gaz bağımlılıklarını azaltma konusunda sessiz kalan ülkelerin harekete geçme zamanı geldi. Bilim açık, eğer küresel ısınmayı 1,5 santigrat derecede sınırlandırmak istiyorsak tüm fosil yakıtların aşamalı olarak kullanımdan kaldırılması gerekiyor. Bunun için de ülkelerin iddialı ve adil enerji dönüşüm planları geliştirmesi ve uygulaması gerekli."" ifadelerini kullandı. Sivil toplum kuruluşu Germanwatch Kıdemli Danışmanı Jan Burck ise Avrupa'da gaz tüketim seviyelerine ve tüketimi aşamalı olarak azaltma stratejisinin eksikliğine dikkati çekerek, ""Bu durum, AB'nin iklim hedeflerine ulaşması için bir tehdit oluşturuyor. Örneğin Almanya'da sıvılaştırılmış doğal gaz (LNG) terminallerine yapılan devasa yatırım, belirsiz bir süreyle gaz tüketimine bağlı kalınması gibi ciddi bir risk yaratıyor."" uyarısında bulundu."
102,"İklim teknolojileri, iklim değişikliğine dayanıklılığı destekliyor","Türkiye Teknoloji Geliştirme Vakfı Genel Sekreter Danışmanı Dr. Serdar Gökpınar, enerji sistemlerinin elektrifikasyonu, yenilenebilir kaynaklar, karbon yakalama ve hidrojen enerjisi gibi alanlarda geliştirilen iklim teknolojilerinin, iklim değişikliğine karşı uyum ve dayanıklılığı artırdığını kaydetti.",Çevre,https://www.trthaber.com/haber/cevre/iklim-teknolojileri-iklim-degisikligine-dayanikliligi-destekliyor-814158.html,"Türkiye İstatistik Kurumu'nun (TÜİK) Sera Gazı Emisyon İstatistikleri verilerine göre 2021'de Türkiye'nin toplam sera gazı emisyonları içinde karbondioksit eşdeğeri olarak en büyük pay, yüzde 71,3 ile enerji kaynaklı emisyonlara ait. Bunu sırasıyla; yüzde 13,3 ile endüstriyel işlemler ve ürün kullanımı, yüzde 12,8 ile tarım ve yüzde 2,6 ile atık sektörü takip ediyor. Tüm üretim süreçlerinde sera gazı emisyonunu azaltacak teknolojilerin önemi ise her geçen gün artıyor. Gökpınar, giderek yaygınlaşan iklim teknolojilerinin, insan faaliyetleri sonucu ortaya çıkan sera gazlarının salımının engellenmesini ve hatta atmosferden çekilmesini mümkün kılan tüm teknolojileri kapsadığını söyledi. Gökpınar, ""İklim değişimine uyumu ve dayanıklılığı teknoloji destekliyor. Nasıl destekliyor? Şöyle düşünebiliriz; iklim değişiyor, dünya ısınıyor ve bir şekilde belli bölgelerde kuraklık ortaya çıkmaya başlıyor. Siz bir şekilde suyu yönetmeyi başarabilirseniz, suyun kullanımıyla ilgili, teknolojik yenilikleri mümkün kılarsanız bir örnek olarak uyum ve dayanıklılığı da artırmış oluyorsunuz"" dedi. İklim teknolojilerinin kalkınma ve enerji bağımsızlığına da hizmet ettiğini ifade eden Gökpınar, Türkiye'nin iklim değişikliği ve teknolojileri konusunda diğer ülkelerle eş zamanlı olarak çalışmaya başladığını belirtti. İklim teknolojilerinin ""sanayi ve sektörler"" ile ""teknolojiler"" olmak üzere iki kapsamda ele alınması gerektiğini vurgulayan Gökpınar, şöyle devam etti: ""Sanayi ve sektörler bağlamında bir kere bütün enerji sistemlerinin dönüşümünden bahsedebiliriz. Enerji sistemlerinin elektrifikasyonu (elektrikle güç sağlama süreci) ve yönetimi, karbon salımı olmayan enerji üretimi ki bunun içinde rüzgar, güneş ve bununla ilgili yenilikler, bu enerji kaynaklarının kullanılması, karbon yakalama, hidrojen ekonomisi ve hidrojenin kullanımı iklim teknolojilerinin altında incelenebilir. Bunun yanında bataryalar, gıda, tarım, orman, inşaat ve yapıya yönelik konular, sektörel olarak; ulaşım, endüstriyel üretim ve sanayinin dönüşümü gibi konular, iklim teknolojileri başlığı altında sıralanabilir."" Gökpınar, iklim değişikliğinin etkilerini azaltmanın, ""enerji"", ""ulaşım"", ""tarım, gıda ve orman"", ""endüstriyel üretim ve yapı"" ile ""inşaat"" olmak üzere, fırsatlarla uyumlu beş geleneksel sektörde ele alınabileceğini anlattı. Enerjide sera gazı salımını azaltacak teknolojiler Enerji sektörünün altında yer alan elektrik üretiminin, küresel ölçekte sera gazı emisyon kaynağı olarak endüstriyel üretim sektöründen sonra ikinci sırada yer aldığını aktaran Gökpınar, iklim teknolojilerinin bu alandaki rolüyle ilgili şu değerlendirmelerde bulundu: ""Karbon salımı yaratacak herhangi bir şey yakmamak üzerine bir yaklaşım var. Bunun için birincisi; enerjinin yeşil ya da iklim dostu üretimi. İkincisi; tüm enerji sisteminin peyderpey elektrifikasyonu. Üçüncüsü; enerjinin depolanması. Enerji sektöründe değişim yaratacak hususlar; enerji üretirken karbon yakalanması; hidrojen gibi farklı enerji kaynaklarının yakıtlarının da devreye girmesi. Çok büyük bir dönüşümden bahsediyoruz."" Enerji sektöründe iklim değişikliği ile mücadelede en az dört konu başlığında değişime gidilmesi gerektiğini bildiren Gökpınar, bunları; karbonsuz enerjinin payını hızla artırmak, kömür ve gaz üretimini aşamalı olarak sonlandırmak, şebeke/depolama ve talep yönetimini uyarlamak ve herkes için güvenilir enerji erişimi sağlamak şeklinde sıraladı. Ulaşım, ormanlar ve tarım sektörü Gökpınar, dünyada ulaşım sektöründe kullanılan enerjinin yüzde 95’inin hala fosil yakıtlardan sağlandığını ve bu nedenle ulaşım sektörünün iklim değişikliğine olan etkisini azaltmak için acil ve gerekli önlemlerin; enerji verimliliğini artırmak ve fosil yakıtlara olan bağımlılığı azaltan teknolojileri yaygınlaştırılmak olduğunu kaydetti. Karbondioksit miktarının fotosentez yoluyla azaltılmasındaki başlıca aktörün ormanlar olduğuna ve ormansızlaşmanın atmosferdeki karbondioksit miktarının azalmasını engellediğine değinen Gökpınar, ""Biyokütle, başta ağaçlar olmak üzere havadan net karbon çekiyor. Bu bizler açısından çok faydalı. Onun için ormansızlaşmanın engellenmesi, ormanların yönetilmesi ve artırılmasına yönelik her türlü teknoloji burada kritik"" yorumunu yaptı. Gökpınar, tarım faaliyetlerinin hidrokarbon yakıt kullanmadan elektrikli tarım araçları veya hidrojenli tarım araçlarıyla gerçekleştirilmesi, toprağı sürerken karbon salımını azaltacak tekniklerin kullanımı gibi geniş yelpazede teknik ve teknolojilerin de gündeme geldiğinden bahsetti. Çimento ve inşaatta karbonsuzlaşma çalışmaları Türkiye'deki karbondioksit salımının yüzde 12 ila 13'nün çimento sektöründen kaynaklandığı bilgisini veren Gökpınar, özellikle çimento ve inşaatta kullanılan maddelerin karbonsuzlaşması üzerine derinlemesine analiz çalışmaları yürüttüklerini dile getirdi. Gökpınar, ""Bugünlerde üzerinde çalıştığımız önemli konulardan biri; çimento sektöründe ileri teknoloji bağlamında neler yapılabilir? İkincisi tüm diğer yapı malzemelerinin dönüşümü. Üçüncüsü yapının kendisinin tasarımı üretimine yönelik konular. Dördüncüsü bunun içine girecek olan tüm alet edevatın elektrikli olması, ısınmanın veya ısıtma hava iklimlendirmenin ısı pompalarıyla yapılması"" diye konuştu. İklim teknolojilerin gün geçtikçe yaygınlaşacağı öngörüsünde bulunan Gökpınar, sözlerini şöyle tamamladı: ""Teknolojilerin etkisini kısa vadede gözümüzde çok büyütme, uzun vadede küçümseme eğiliminde oluyoruz. 20-30 yıla kadar pek çok şeyin değişmiş olduğuna şahit olacağız. Ekonomik ve yaşamsal faaliyetler üzerine az veya çok bunların etkisi olacak. Aynen internette olduğu gibi. İnternette bugün tam otuzuncu yılında Türkiye'ye deneysel olarak Nisan 1993'te gelmişti. 30 yılda ne kadar yol kat ettiğimizi hatta onsuz yapamadığımızı bütün bu bilişim teknolojileriyle görüyorsunuz. İklim teknolojileri de böyle. 25-30 yıl sonra muhtemelen hayatımızın her alanına nüfuz etmiş olacak ve bizler için öncelikli teknolojiler haline gelecek."""
103,Marmara'da ekim ayı yağışları uzun yıllar ortalamasına göre yüzde 52 azaldı,"Marmara Bölgesi'nde ekim ayı yağışları, uzun yıllar (1991-2020) ortalamasına göre yüzde 52 düştü.",Çevre,https://www.trthaber.com/haber/cevre/marmarada-ekim-ayi-yagislari-uzun-yillar-ortalamasina-gore-yuzde-52-azaldi-813571.html,"Meteoroloji Genel Müdürlüğü verilerinden derlediği bilgilere göre, Marmara Bölgesi'nde ekim ayı yağış miktarının uzun yıllar ortalaması, metrekareye 72 milimetre olarak kayıtlara geçti. Bölgede geçen yıl ekimde metrekareye 20,7, bu yılın aynı ayında ise 34,3 milimetre yağış düştü. Yağışlar, uzun yıllar ortalamasına göre yüzde 52 azalırken geçen yılın aynı dönemine göre yüzde 66 arttı. Ekim ayındaki yağışlarda Kocaeli ve Sakarya'da yüzde 40 ila 60 arasında artış yaşanırken Marmara Bölgesi'nin batısında yüzde 80'in üzerinde azalma görüldü. Yağış gün sayıları Tekirdağ ve Kırklareli'de ekimde 3 günün altına düştü. ""Ülkemiz iklimsel değişiklikten çok yoğun etkileniyor"" İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Dr. Deniz Demirhan,  Türkiye genelinde yağışların ekim ayında uzun yıllar ortalamasına göre azaldığını söyledi. Marmara Bölgesi'nde de ekimde yağışların uzun yıllar ortalamasının altında kaldığını belirten Demirhan, ""Bu sene Marmara Bölgesi'nde yağışlar ortalamaların altında kayıtlara geçti. Bu bizim için yeni bir şey değil. 2000'li yıllardan beri aslında biz böyle genel olarak ortalamaların altında bir yağışla mücadele ediyoruz. Bu durum bize kuraklığı getiriyor ama bir yandan da kuvvetli sağanakları da yaşıyoruz"" dedi. Demirhan, yağışların azalmasının dönemsel olarak düşünülmemesi gerektiğinin altını çizerek, şöyle devam etti: ""Bu durumu uzun vadeli düşünmek gerekiyor. Marmara Bölgesi'nde geçen sene ve ondan evvelki sene de ekimde yağışların ortalamalara göre az olduğunu görmüştük. Bu ortalamaların altında kalmada meteoroloji de etkili ama asıl bizim bakmamız gereken nokta iklimsel yön. Bizim şu an ilgilendiğimiz nokta iklimsel değişiklik. Çünkü bizim ülkemiz iklimsel değişiklikten çok yoğun etkilenen bir ülke. Önemli miktarda etkilendiği nokta da kuraklık, susuzluk noktası. Trakya Bölgesi'nde, Marmara'nın güneydoğu bölgelerinde yine çok şiddetli kuraklık var. Kuraklıkla mücadele ediyoruz. Yağış azalıyor ama bir yandan da sellerle mücadele ediyoruz. Önümüzdeki sene de yine kuraklıkla mücadele ediyor olacağız."" ""Yağmur suyundan mutlaka faydalanmamız gerekli"" Demirhan, barajların dolması için yağışların barajlara gelmesi gerektiğini aktararak, bir kısmı şehir merkezlerinde asfalt yüzeylere düşen yağışların büyük oranda kaybedildiğini ifade etti. İstanbul'da ve Marmara Bölgesi'nde nüfusun çok yoğun olduğunu, barajların zaman zaman dolduğunu ancak sonra tekrar boşaldığını dile getirerek, çok fazla buharlaşma yaşandığını kaydetti. ""Arabalarımızı, halılarımızı yıkamak yerine silelim"" Kuraklıkla mücadelede su tasarrufunun önemine işaret eden Demirhan, şöyle dedi: ""Suyumuzu daha verimli kullanabileceğimiz yollar bulmalıyız. Yağmur suyundan mutlaka faydalanmamız gerekli. Yeni yapılacak binalarda yağmur suyunu tutmamız çok önemli. Ayrıca damlayan musluklardan çok büyük bir su kaybı yaşıyoruz. Öncelikli olarak evimizdeki damlayan muslukları tamir ettirmeliyiz. Bahçe alanlarının sulanması biraz kısıtlanmalı. Evimizde dişimizi fırçalarken suyu açık bırakmamak, bulaşık makinemizi tam dolu halde çalıştırmak, çamaşır makinemizi de yine alabileceği kapasitenin en maksimumuna getirip ondan sonra çalıştırmak gerekiyor. Arabalarımızı yıkamak yerine silmek daha faydalı. Halılarımızı silmek, yıkamak yerine daha faydalı olacaktır. Yani suyu mümkün olduğu kadar az kullanmak ve tasarrufu desteklemek çok önemli.''"
104,Rüzgar enerjisi dev adımlarla büyüyor,"Yenilenebilir enerji kaynaklarından rüzgara büyük çaplı yatırımlar yapılıyor. Ancak küçük bir türbinle kurulacak sistem sayesinde, ev ve küçük işletmelerde ihtiyaç duyulan elektriği rüzgardan elde etmek mümkün. Özellikle Marmara, Ege, Akdeniz ve Karadeniz'de çevreci bir çözüm olarak rüzgar enerjisinden yararlanılabilir.",Çevre,https://www.trthaber.com/haber/cevre/ruzgar-enerjisi-dev-adimlarla-buyuyor-813059.html," Yenilenebilir enerji kaynakları, tükenmeyen bir kaynak olmaları ve çevreye fosil yakıtlar kadar zarar vermemeleri nedeniyle, gittikçe daha fazla önem kazanıyor. Türkiye’de de güneş ve rüzgar başta olmak üzere yenilenebilir kaynaklara büyük yatırımlar yapılarak ‘2053 Sıfır Karbon Emisyonu’ hedefine doğru önemli adımlar atıldı. Özellikle AB’deki ticari düzenlemelerle ‘yeşil enerji’ kullanımına getirilen teşvikler ve ithal edilecek ürünlerde artık karbon emisyonuna da dikkat ediliyor olması, yenilenebilir kaynakları, sanayi açısından da önemli hale getirdi.    Evlerde faydalanmak mümkün Türkiye coğrafi konumu nedeniyle güneş ve hidroelektrik kaynaklar açısından zengin bir ülke. Marmara ve Ege bölgeleri rüzgar açısından da önemli avantajlara sahip. Yine Akdeniz ve Karadeniz bölgelerinde de rüzgarın ortaya koyduğu kinetik enerjiyi elektriğe çevirmek mümkün. Özellikle otomotiv sektörünün elektrik motorlu ağırlıklı olmaya başlamasıyla birlikte elektrik ihtiyacı daha fazla artacak. Bu ihtiyaca çevreci çözümlerden biri de rüzgar enerjisi olacak. Rüzgar enerjisinden, sadece büyük santraller kurarak değil, küçük bir türbin ve depolama gibi ünitelerle evde ve küçük iş yerlerinde faydalanmak da mümkün. Bunun için gerekli rüzgar ise saatte 3 kilometrelik bir hız. Özellikle yüksek bölgeler, yağışların rüzgara neden olduğu yerler, sürekli rüzgar alan vadiler, rüzgar kesici yapıların bulunmadığı meskun mahallerde, türbin yerleştirmek için uygun alan bulunması durumunda rüzgardan yararlanmak mümkün.     “Yer açısından avantajlı” Türkiye Rüzgar Enerjisi Birliği Başkanı İbrahim Erden, küçük iş yerleri için şehir içinde büyük türbinler kurmanın mümkün olmadığını ancak şehir dışındaki işletmeler için uygun bir çözüm olduğunu söylüyor: “Ege Bölgesi, Trakya, Kuzey Ege’de halen zaten endüstriyel rüzgar türbinleri mevcut. Bunlar genellikle 3-8 megavat arasında. 60 metrelik küçük kuleler ise Trakya’da organize sanayi bölgelerinde ve bağımsız fabrikalarda doğrudan ihtiyacı olan enerjiyi kullanmak üzere kuruluyor. Şu an çorlu, Hayrabolu OSB’lerde 1 megavatlık türbinler var. Sanayi bölgelerinin küçükleri için farklı çözümler var. Burada teknoloji sürekli geliştiği için büyük, üç kanatlı türbinler yanında dikey olanlar da artık kullanılmaya başlandı. Zaman içinde bu teknolojik gelişimle, kırsala yakın rüzgarlı alanlarla büyük türbinler yanında bu yeni teknoloji türbinler de ihtiyacı karşılayacaktır. Rüzgar enerjisinde en önemli konu yer avantajı sağlaması. Bugün yaygın olarak kullanılan 5-8 megavat bir türbini 500 metrekare alan üzerine kurabiliyorsunuz. 5 megavat bir güneş enerjisi santralini ise 50 bin metrekare alana kurabilirsiniz. Ayrıca çatı sağlam değilse, bina statiği iyi değilse, çatılara güneş enerjisi kurmanız mümkün olmayabiliyor. İkisinin farklı avantajları olması nedeniyle güneş ve rüzgar enerjisini hibrit olarak kullanmak çok daha avantajlı ve kolay gele geliyor.”    Türkiye’de önemli yatırımlar yapıldı Türkiye’de kule, kanat, jeneratör, bağlantı ekipmanları üretimi yapılıyor ve 25 binden fazla kişi bu sektörde istihdam ediliyor. Rüzgar enerjisi ekipmanlarının yıllık cirosu 1,5 milyar euroyu aştı ve üretimin yüzde 75’i yurt dışında, 52 ülkeye ihraç ediliyor. Rüzgar enerjisinde yerlilik oranı yüzde 60’ın üzerinde çıkarken, dünyanın rüzgardan enerji üretimi 906 gigavat. 2030 yılında dünyada üretim beklentisi ise 2 teravat. Bu nedenle yatırımların artması bekleniyor. Türkiye’de Rüzgar Enerji Santrali (RES) teşvik belgesi sayısı 388’e, yapılan yatırım 233 milyar liraya ulaştı. Kule, makine, ekipman üretimi için 53 teşvik belgesi verilirken gerçekleşen ekipman üretimi 8 milyar lirayı aştı. 76 KOBİ’ye 13 milyon lira finansman desteği sağlandı. Ayrıca TÜBİTAK tarafından 118 projeye verilen destek 405 milyon lira olurken, kalkınma ajanslarıyla 158 projeye de 575 milyon lira destek verildi. Halen teknoparklarda 40 yenilikçi girişim tarafından 700 civarında AR-GE projesi yürütülüyor. Yenilikçi girişimlere 1,5 milyar lira destek sağlandı. Rüzgar enerjisi konusunda AR-GE merkezi sayısı ise 25’e ulaştı. Rüzgar enerjisi elektrik üretiminin yanı sırası su depolama, taşımacılık, deniz ulaşımı, soğutma ve tahıl öğütme gibi sektörlerde kullanılıyor."
105,Küresel ısınmanın insan sağlığı üzerindeki etkileri tehlikeli boyutlarda,"Küresel sıcaklık artışının 2050'ye kadar devam etmesi halinde dünyada sıcaklığa bağlı ölümlerin 4,7 kat artma riski bulunurken, bilim insanları iklim değişikliğiyle mücadele konusunda daha fazla gecikme nedeniyle insan sağlığına yönelik tehditlerin ciddi boyutlara ulaşabileceği uyarısını yaptı.",Çevre,https://www.trthaber.com/haber/cevre/kuresel-isinmanin-insan-sagligi-uzerindeki-etkileri-tehlikeli-boyutlarda-812885.html,"University College London öncülüğünde bu yıl sekizincisi yayımlanan Lancet Sağlık ve İklim Değişikliği Geri Sayım 2023 Raporu, Dünya Sağlık Örgütü ve Dünya Meteoroloji Örgütü dahil olmak üzere farklı bölgelerden 52 araştırma kurumu ve Birleşmiş Milletler (BM) kuruluşundan 114 uzmanın katkısıyla hazırlandı. Bu yıl 30 Kasım-12 Aralık tarihlerinde Birleşik Arap Emirlikleri'nin ev sahipliğinde Dubai'de düzenlenecek BM İklim Değişikliği Çerçeve Sözleşmesi 28. Taraflar Konferansı (COP28) öncesi yayımlanan raporda, iklim değişikliği ve sağlık arasındaki ilişki 47 göstergede incelendi. Rapora göre, mevcut politikalar kapsamında küresel sıcaklığın sanayi öncesi dönemdeki seviyesine kıyasla 2100'e kadar 2,7 derece artma riski bulunuyor. Geçen yıl bir birey ortalama 86 gün boyunca sağlığı tehdit eden yüksek sıcaklıklara maruz kalırken, bu sıcaklıkların yüzde 60'ının insan faaliyetlerinden kaynaklanan iklim değişikliği nedeniyle meydana gelme olasılığının iki kat arttığı hesaplandı. 65 yaş üstü kişilerde sıcaklığa bağlı ölümler, 2013-2022 döneminde 1991-2000 yıllarına kıyasla yüzde 85 yükseldi. İklim değişikliği nedeniyle sıcaklıklar değişmemiş olsaydı, bu artışın yüzde 38 seviyesinde olacağı tahmin edildi. Daha sık görülen sıcak hava dalgaları ve kuraklıklar nedeniyle, 2021'de 122 ülkede 127 milyon daha fazla insan orta ila şiddetli gıda güvensizliği yaşadı. Lancet yazarları, değişen hava koşullarının yaşamı tehdit eden bulaşıcı hastalıkların yayılmasını hızlandırdığını tespit etti. Bunun örneği olarak, denizlerdeki ısınma nedeniyle, insanlarda hastalık ve ölüme yol açan Vibrio bakterilerinin yayılması için uygun kıyı şeridi alanı 1982'den beri her yıl 329 kilometre arttı ve 1,4 milyar insan ishalli hastalıklar, yara enfeksiyonları ve sepsis riski yaşadı. Vibrio bakterilerinin yayılmasına elverişli kıyı şeridinin her yıl 142 kilometre arttığı Avrupa'nın yüksek tehdit altında olduğu görüldü. Sanayi öncesi ortalamaya göre 1,14 dereceyi ulaşan küresel sıcaklık artışı sağlık sistemleri üzerinde baskı oluştururken, geçen yılki aşırı hava olaylarından kaynaklı ekonomik kayıpların 264 milyar dolara ulaşacağı öngörüldü. Bu rakam 2010-2014'te hesaplanan ekonomik kayıplardan yüzde 23 daha yüksek. Dünyada yüksek sıcaklık nedeniyle 2022'de 490 milyar potansiyel işgücü saati kaybı yaşandı, kişi başına düşen işgücü kaybı ise 143 saat oldu. Bu kayıplar da 1991-2000 dönemine göre yüzde 42 yükseldi. Sıcaklık stresine bağlı olarak yaşanan işgücü kayıpları nedeniyle, Afrika gayri safi yurt içi hasılasının yüzde 4,1'ini kaybetti. Bu kayıp Küçük Ada Devletleri'nde yüzde 2,7, Asya'da yüzde 2,6 ve Güney ve Orta Amerika'da yüzde 1,3 oldu. Hükümetler fosil yakıt sektörüne net 305 milyar dolar sübvansiyon sağladı İklim değişikliğine yol açan sera gazı emisyonlarına tek başına en büyük katkıyı veren enerji sektörü kaynaklı emisyonlar geçen yıl yüzde 0,9 artarak 36,8 gigatona ulaştı. Fosil yakıt kullanımı hükümetlerin sektöre sağladığı teşviklerle sürerken, 2020'de küresel karbon emisyonlarının yüzde 93'ünden sorumlu 69 ülke fosil yakıtlara net 305 milyar dolar sübvansiyon sağladı. Bu rakam 26 ülkedeki ulusal sağlık harcamalarının yüzde 10'unu, 10 ülkede ise yüzde 50'sini aştı. Özel sektör bankaları 2017-2021 döneminde fosil yakıtlara 572 milyar dolar kredi sağladı, fosil yakıt şirketleri ise geçen yıl sermaye yatırımlarının sadece yüzde 4'ünü yenilenebilir enerjiye ayırdı. Sıcaklık artışı herkes için daha büyük riskler barındırıyor Küresel sıcaklık artışının 1,5 dereceyi aşması halinde halk sağlığı açısından risklerin hızla artacağı öngörülürken, sıcaklıkların 2100'e kadar 2 dereceye yükselmesi halinde Lancet Geri Sayım raporunda izlenen 47 göstergenin daha da kötüleşeceği öngörülüyor. Bu senaryoya göre sıcaklığa bağlı ölümlerin 2050'ye kadar yılda yüzde 370 ve sıcaklık nedeniyle kaybedilen potansiyel işgücü saatinin yüzde 50 artma riski bulunuyor. Daha sık görülen sıcak hava dalgalarının 2041-2060 yılları arasında yaklaşık 525 milyon daha fazla insanın orta ila şiddetli gıda güvensizliği yaşamasına yol açma tehlikesi büyüyor. Yükselen sıcaklıklarla, hayatı tehdit eden bulaşıcı hastalıkların da yüzyıl ortasına kadar daha fazla yayılacağından endişe ediliyor. Vibrio bakterileri için uygun kıyı şeridi uzunluğunun yüzde 17 ila yüzde 25 arasında artarak daha fazla vakaya yol açma, dang hummasının bulaşma potansiyelinin yüzde 37 daha yüksek olma riski bulunuyor. Sıcaklık artışının sağlık ve toplumlar üzerindeki etkilerinin giderek artmasına rağmen Lancet yazarları, alınacak önlemler ve yapılacak iyileştirmelerle kayıpların azaltabileceği konusunda iyimser. Bu kapsamda, doğrudan fosil yakıt kaynaklı dış ortam kirliliğine maruz kalmaktan kaynaklanan 1,9 milyon yaşam kaybının çoğunun hava kalitesindeki iyileştirmelerle önlenebileceği tahmin edilirken, adil ve merkezine sağlığı koyan bir iklim eylemi beraberinde birçok fırsatı da getiriyor. ""Eylemsizliğin bedelini hayatlarla ödüyoruz"" Lancet Geri Sayım İcra Direktörü Marina Romanello, rapora ilişkin değerlendirmesinde, çıkardıkları sağlık envanterinin, iklim değişikliğinin artan tehlikelerinin dünya çapında yaşamlara ve geçim kaynaklarına mal olduğunu ortaya koyduğunu dile getirdi. Küresel sıcaklık artışını sınırlandırmak için bugüne kadar ortaya konulan çabaların hızı ve ölçeğinin insanların sağlığı ve güvenliğini korumak için yetersiz olduğunu belirten Romanello, şunları kaydetti: ""Her saniye 1.337 ton karbondioksit salınmaya devam ediyor ve biz iklim tehlikelerini sağlık sistemlerimizin baş edebileceği seviyelerde tutmak için emisyonları yeterince hızlı azaltamıyoruz. Eylemsizliğin muazzam bir insani maliyeti var ve bu düzeyde bir ilgisizliği kaldıramayız. Bu eylemsizliğin bedelini hayatlarla ödüyoruz. Geciktiğimiz her an, yaşanabilir bir geleceğe giden yolu daha da zorlaştırıyor ve adaptasyonu giderek daha maliyetli ve zorlu hale getiriyor."" Romanello, buna rağmen hala umut olduğunu dile getirerek, COP28'in sıcaklık artışını önlemek ve iklim eylemini güvence altına almak için bir fırsata dönüştürülmesi çağrısında bulundu."
106,Bayburt'ta çorak araziyi 3 bin ağaçlı ormana dönüştürdü,"Bayburt'ta 77 yaşındaki emekli doktor Arslan Özkan, çorak arazisine 49 yılda 3 bin ağaç dikerek ormana dönüştürmeyi başardı.",Çevre,https://www.trthaber.com/haber/cevre/bayburtta-corak-araziyi-3-bin-agacli-ormana-donusturdu-811910.html,"Özkan, çocuk hastalıkları uzmanı olarak meslek hayatına başladığı 1974'te hafta sonu tatillerini geçirmek için köyündeki arazisine iki katlı ev yaptı. Daha sonra evinin de içinde bulunduğu yaklaşık 60 dönümlük araziyi ağaçlandırmaya başlayan Özkan, 1700 rakımdaki köyün kurak iklimi ve soğuk havasına rağmen 49 yılda diktiği 3 bin fidanı büyütmeyi başardı. Aynı zamanda köyün muhtarı da olan Özkan, emekliliğinin ardından yerleştiği köyünde ağaçların arasında eşiyle birlikte yaşıyor. ""3 bin ağacım var burada, onların arasında yaşıyorum"" Özkan, göreve başladıktan sonra tatillerini köyünde geçirmek için çorak araziye ev yaptığını söyledi. Çevrede su bulunmadığı için çorak kalan araziyi ağaçlandırmaya karar verdiğini ifade eden Özkan, ""Burayı ağaçlandırma ihtiyacı duydum. Önce kavak diktim, daha sonra çam ağacının buraya daha uygun olabileceğini düşünerek çam dikmeye başladım. Allah'a şükür gayet güzel sonuç aldım. Bugün 3 bin ağacım var, burada onların arasında yaşıyorum"" dedi.    Özkan, özellikle son 5 yıldır eşiyle köyde yaşadıklarını, sakinlik içinde bol oksijeni teneffüs ederek mutlu bir hayat sürdüklerini anlattı. Ağaçların bakımını yaparken büyük mutluluk duyduğunu belirten Özkan, şöyle devam etti: ""Bunların hepsinin hikayelerini hatırlıyorum, o anları yaşıyorum. Diktiğim zaman ne kadar su taşımışım, ne gibi bakımlar yapmışım, bana nasıl cevap vermişler, eğri olanı nasıl düzeltmişim bunları hatırlıyorum. Çam ağaçlarının tohumları altlarına veya yakınlarına saçılıyor, oralarda yeni fidanlar oluşuyor yani bunların torunları burada büyüyor onları gözlemliyorum. Bu bana büyük mutluluk veriyor. Onların arasında yaşamak beni gerçekten mutlu ediyor."" ""Çam ağacı iğne yapraklı olduğu için kuraklığa, soğuğa dayanıklı"" Çocukluğunda, köyünde kendiliğinden bir tane iğne yapraklı çam ağacı yetiştiğine şahitlik ettiğini dile getiren Özkan, bu durumdan esinlenerek arazisine genellikle çam fidanı diktiğini aktardı. Özkan, diktiği ağaçların tohumunun yıllar içerisinde köyün belirli kısımlarına yayıldığına işaret ederek, şunları kaydetti: ""Kendi arazime bu çamları diktikten sonra, bunların tohumlarını kuşlar köyün her tarafına yayarak oralarda da yeni doğal çamlar oluşmasına sebep oldular. Bunu görmek nasip oldu. Bunu köyümde yaşıyorum. Bunu gören köylülerim de çam ağacının daha fazla faydalı olduğunu müşahede ederek çam dikmeye başladılar."" Köyde söğüt ve kavak fidanı diken kalmadığını dile getiren Özkan, ""Çünkü söğüt ve kavak suyun bulunduğu dere kenarlarında oluyor. Köyümüz oldukça kurak bir yer, bu ağaçlar kuraklığa dayanıklı değil. Ama çam ağacı iğne yapraklı olduğu için kuraklığa, soğuğa dayanıklı. Özellikle kışın burada beyaz bir dünya var, onun içerisinde yeşil çam ağaçları. Hem görünüşü harika hem de kışın o ortama devamlı oksijen üreterek canlıların yaşamlarına hizmet ediyorlar."" ifadelerini kullandı."
107,Kentleşmeyle artan bitki körlüğü biyoçeşitlilik farkındalığını engelliyor,"Uzmanlar, insanların biyolojik çeşitlilik konusundaki farkındalıklarını engelleyen bitki körlüğünün kentleşmeyle birlikte arttığını, şehirlerdeki botanik bahçelerinin bu farkındalığı artırma konusunda önemli alanlar olduğunu ifade ediyor.",Çevre,https://www.trthaber.com/haber/cevre/kentlesmeyle-artan-bitki-korlugu-biyocesitlilik-farkindaligini-engelliyor-811628.html,"Şehirleşme ve kırsaldan kente göçün artması gibi nedenlerle bitkilerin, doğayla bağı giderek zayıflayan insanlar tarafından bilinirliği de azalıyor. Bitkilerin ve biyoçeşitliliğin farkında olmamak, bu türlerin korunması ve sürdürülebilirliği açısından bir tehdit oluştururken bu tehdide dikkati çekmek amacıyla ""bitki körlüğü"" kavramı ilk olarak 1999'da ABD’li botanikçiler James Wandersee ve Elisabeth Schussler tarafından ortaya atıldı. İstanbul Üniversitesi Fen Fakültesi Biyoloji Bölümü Öğretim Üyesi Prof. Dr. Osman Erol, insanların; bitkilerin, bitki dünyasının ve bu dünyanın yaşam için öneminin farkında olmamalarının ""bitki körlüğü"" olarak tanımlanabileceğini söyledi. Bütün coğrafyalara bitkilerin hakim olduğunu, kuraklık stresinin yaşandığı kutuplarda bile antifriz molekülleri sayesinde, donmadan varlıklarını sürdürebilen kara yosunları bulunduğunu aktaran Erol, bu örnekler düşünüldüğünde dünyada insanlarla bitkilerin birlikte bir yaşam sürdüğünün kolayca farkına varılabileceğini kaydetti. Biyoçeşitlilik açısından zengin bir ülke olan Türkiye'de yaklaşık 11 bin bitki türü yetiştiği ve bunun, Avrupa kıtasının tamamındaki sayıya denk olduğu bilgisini paylaşan Erol, ""Bizim esas büyük problemimiz biyoçeşitliliğin farkında olmamamız. Yani sadece bitki örtüsü değil etrafımızdaki çeşitliliğin ve bu çeşitliliğin öneminin de farkında değiliz"" tespitinde bulundu. Prof. Dr. Erol, şöyle devam etti: ""İnsanların belki de en büyük yanılgısı etrafta yeşil gördükleri er yeri doğal ortam zannetmeleri ama böyle değil. Milyonlarca yıl sonunda ortaya çıkmış bir biyoçeşitlilik var ve bu biyoçeşitliliğin içindeki unsurların birbirleriyle olan ilişkileri söz konusu. Bu ilişkilerin çoğunu henüz kavramış vaziyette değiliz. Hangi bitki hangi bitkiyle ilişki halinde, hangi hayvan hangi bitkiye muhtaç, hangi bitki hangi hayvanın aracılığıyla tohumlarını ya da meyvelerini dağıtıyor. Bunları henüz anlamaya çalışıyoruz. Bu, insan yaşamı için de çok önemli çünkü bildiğiniz üzere bugün kullandığımız birçok ilaç ve kimyasal ham madde bitkilerden elde ediliyor."" ""Bütün yaşamın kökeni bitkilerden kaynaklanıyor"" Bitki körlüğü nedeniyle insanların, hayvanları bitkilerden daha üstün görme eğiliminde olduğu değerlendirmesinde bulunan Erol, bu nedenle bitkiler için koruma çabalarının sınırlı kaldığına dikkati çekti. Erol, şunları söyledi: ""Genelde insanlar, özellikle çocuklar ve gençler hayvanlara karşı özel bir ilgi duyuyorlar ama o hayvanların yaşayabilmeleri ve varlıklarını sürdürebilmeleri için doğal bir ortama, bitkilere ihtiyaçları var. Aslında bütün yaşamın kökeni bitkilerden kaynaklanıyor. Bitki dünyası ve bitkilerin çeşitliliği olmasa, hayvanların çeşitliliğinin olması da mümkün değil. Hayvanların yaşaması, barınması mümkün değil. Buna bir bütün olarak bakmamız daha doğru olacaktır."" Dünyanın en kapsamlı besin grubunu bitkilerin oluşturduğunu hatırlatan Erol, gıdanın sürdürülebilirliği açısından özellikle besin gruplarına ait bitki türlerinin bilinmesinin önemli olduğunun altını çizdi. ""İnsanların dokunmadığı, görmediği şeylere karşı körlük yaşaması çok normal"" Kentleşmeyle birlikte insanların doğadan koptuklarını, bitkilere olan farkındalıklarının da doğal olarak azalacağını vurgulayan Erol, ""İnsanların dokunmadığı, görmediği, içinde bulunmadığı şeylere karşı körlük yaşaması çok normal. Onlara bizim bunu anlatamamamız da çok normal. Bunu yaşamaları gerekiyor"" ifadelerini kullandı. Erol, bitki körlüğünün önüne geçmek için yapılabileceklerle ilgili şu önerilerde bulundu: ""Her şeyden önce bitki dünyası konusunda bir farkındalık yaratmak gerekiyor. Burada birçok parametre söz konusu. Bilim insanları bu farkındalığı yaratabilir. Aslında bitki farkındalığını yaratma konusunda dünyada bugün botanik bahçeleri öncü rol oynuyor. Botanik bahçeleri bitkileri insanlara tanıtmak, bitkilerin çeşitliliğini ve bitki dünyasının zenginliğini göstermek açısından çok önemli. Botanik bahçelerinde halk günleri düzenlenerek bitkiler yerinde gösterilip anlatılarak bu konuda farkındalık artırılabilir. Doğadan kopuk olmamızın suçlusu olarak şehir yaşamını gösteriyoruz ama bitkileri tanımak, bitki körlüğü yaşamamak ve bitki örtüsünü bilmek için illa kırsalda yaşamak gerekmiyor. Biraz bu konuda algımızı açmak ve eğitimle bunu desteklemek bitki körlüğüne engel olabilir."""
108,Milli Ağaçlandırma Günü’nde 5 milyon 2023 fidan toprakla buluşuyor,"Türkiye, 2019’dan itibaren 11 Kasım’ı Milli Ağaçlandırma Günü olarak kutluyor. Bu yıl da Cumhuriyet’in 100’üncü yılı nedeniyle 100’lerin ön planda olduğu organizasyonlar yapılacak. Yıl sonuna kadar toprakla buluşturulan fidan sayısı, 21 yılda 7 milyarı bulacak.",Çevre,https://www.trthaber.com/haber/cevre/milli-agaclandirma-gununde-5-milyon-2023-fidan-toprakla-bulusuyor-811395.html," ‘Yeşil Vatan’ olarak nitelenen ormanlar Türkiye’nin hem çevre hem de endüstriyel zenginliğini oluşturuyor. Havayı temizleyen, çevreyi güzelleştiren, toprak kaybını engelleyen, ekonomiye girdi sağlayan, canlı çeşitliliği için vazgeçilmez olan ve insan yaşamını kolaylaştıran ormanlar, en önemli değerler arasında kabul ediliyor. Türkiye’de de 2019 yılında, 11 Kasım tarihi ‘Milli Ağaçlandırma Günü’ ilan edilmişti. 2022 yılında Türk Dünyası ile birlikte kutlanan Milli Ağaçlandırma Günü’nde bu yılın teması ‘Türkiye Cumhuriyeti’nin 100’üncü Yılı’.    100’lerle kutlanıyor Tarım ve Orman Bakanlığı, Orman Genel Müdürlüğü koordinasyonunda Milli Ağaçlandırma Günü nedeniyle, ülke içi ve dışında programlar gerçekleştiriliyor. “Geleceğe Nefes, Cumhuriyete Nefes” sloganı ile gerçekleştirilen faaliyetlerin ağırlığını fidan dikimleri oluşturuyor.  11 Kasım nedeniyle 81 ilde ‘Cumhuriyet Ormanları’ oluşturuluyor. Cumhuriyetin 100’üncü yılı nedeniyle, 100 kamu kurumu ve sivil toplum kuruluşuna (STK), 100 ağaç hediye edildi. 2023 fidan dikim yerinde 5 milyon 2023 fidan da vatandaşlarla birlikte toprakla buluşturuluyor.    Orman alanı yüzde 30’a çıkıyor Türkiye’de ormancılık alanında son 21 yılda 90 milyar 458 milyon liralık yatırım yapıldı. Yıl sonuna kadar dikilecek olan fidanlarla birlikte, 21 yılda dikilen fidan miktarı 7 milyarı bulacak. Yeni ağaçlandırma bölgeleriyle birlikte Türkiye’nin orman alanı dünya ortalaması olan yüzde 30’un üzerine çıkacak. Yapılan gelir getirici ağaçlandırma çalışmalarıyla, 21 yılda 8 bin 600 orman köyünde ceviz, badem, kestane gibi 30 milyona yakın fidan toprakla buluşturuldu. 268 bin 118 orman köylüsüne 15 milyar lira kredi sağlandı. Orman köylüsüne orman gelirlerinden yüzde 10 kar elde etme yolu açılırken, yakacak ve kereste ihtiyacının maliyetinden yüzde 70 daha indirimli verilmesi için çalışma başlatıldı. Türkiye genelinde 28 bin kişinin ormanla ilgili mülkiyet sorunlarının çözümü için de harekete geçildi.    Yangınla mücadele Erozyonla mücadele için 1 milyon 176 bin hektar alanda çalışma yapılırken, yangına karşı 24 uçak, 100 helikopter, 10 İHA, 4 bin 400 kara aracı bulunan bir filo oluşturuldu. Ayrıca 776 gözetleme kulesi, 25 bin orman işçisi ve 118 bin de gönüllü yangın söndürme personeli bulunuyor. Orman yangılarına kısa sürede müdahale için 4 bin 630 havuz ve gölet oluşturuldu. Bu tedbirlerle yangına ilk müdahale süresi, 45 dakikadan 11 dakikaya düşürüldü.      Titizlikle korunuyor Akdeniz iklim kuşağında olması nedeniyle, küresel ısınma etkilerine maruz kalan Türkiye, yangınlardan da en çok etkilenen ülkelerin başında geliyor. Sanılanın aksine ormana en çok zararı veren ise ağaç zararlıları ve hastalıkları. Bunlar, ormana yangınlardan 5 kat daha fazla zarar veriyor. Bu nedenle bakanlık, 50 farklı zararlı türe karşı biyolojik mücadele yürütüyor. Bu kapsamda 54 üretim istasyonunda, 8 farklı türde 650 bin faydalı organizma üretilerek ormanlara bırakıldı.   "
109,"Brezilya Amazonlarında, 11 ayda ormansızlaştırma yüzde 22,3 azaldı","Brezilya'da Amazon yağmur ormanlarında yasa dışı ağaç kesimi ve orman tahribatı, Ağustos 2022 ile Temmuz 2023 arasında yüzde 22,3 oranında azaldı.",Çevre,https://www.trthaber.com/haber/cevre/brezilya-amazonlarinda-11-ayda-ormansizlastirma-yuzde-223-azaldi-811555.html,"Hükümetten yapılan açıklamada, Ağustos 2022 ila Temmuz 2023 arasında ormansızlaşmanın yüzde 22,3 oranında azaldığı belirtilerek bu oranın 2019'dan bu yana yakalanmış en düşük oran olduğu kaydedildi. Söz konusu süre içerisinde 9 bini aşkın kilometrelik alanın ormansızlaştırıldığına dikkati çekilen açıklamada, bunun kabaca İspanya'nın Madrid kentinin 14 katına denk geldiği ifade edildi. Açıklamada, Devlet Başkanı Luiz Inacio Lula da Silva'nın görev süresinin ilk 7 ayında Amazon yağmur ormanlarının korunması için ciddi mücadele verildiği ancak ulaşılmak istenen miktarın oldukça uzağında kalındığı bildirildi. Çevre Bakanı Marina Silva, düzenlediği basın toplantısında hükümetlerinin ormansızlaştırmayla aktif mücadele kapsamında, 2030'a kadar bu sorunu tamamen ortadan kaldırmayı taahhüt ettiğini söyledi. El Nino fenomeni ve iklim değişikliğiyle bağlantılı olarak Amazon eyaletinde ciddi kuraklık yaşandığını dile getiren Silva, ""Bunun çok büyük bir zorluk olduğunu biliyorduk ama denetim kapasitemizi yüzde 200 arttırdık ve plan çok hızlı sonuç veriyor."" ifadesini kullandı. Dünyanın en büyük tropikal ormanları olarak bilinen Amazonlar, bir önceki aşırı sağcı Devlet Başkanı Jair Bolsonaro döneminde her yıl rekorlar kırarak ciddi miktarda ormansızlaşmaya maruz kalmıştı."
110,"Dünya, en sıcak 12 aylık dönemi yaşadı","Dünya, Kasım 2022-Ekim 2023 döneminde, küresel sıcaklık artışının sanayi öncesi ortalamanın 1,32 derece üzerine çıkmasıyla kayıtlardaki en sıcak 12 aylık dönemini yaşadı. Yaklaşık 7,8 milyar insan, bu dönemde ortalamanın üzerinde sıcaklığa maruz kaldı.",Çevre,https://www.trthaber.com/haber/cevre/dunya-en-sicak-12-aylik-donemi-yasadi-811388.html,"Araştırma kuruluşu Climate Central tarafından yapılan analizde, 1 Kasım 2022-31 Ekim 2023 döneminde, 175 ülke, 154 eyalet/bölge ve 920 büyük şehrin günlük sıcaklık değerleri incelendi. Sıcaklıklar, Climate Central'ın günlük yerel sıcaklık ilişkilendirme sistemi olan İklim Değişim Endeksi (CSI) kapsamında analiz edildi. Fosil yakıt kullanımından kaynaklanan iklim değişikliğinin günlük sıcaklık değerlerini nasıl değiştirdiğini ölçümleyen CSI'nın merkezi sıfır olarak alınıyor, bir bölgedeki sıcaklık değeri için CSI seviyesinin sıfır olması insan faaliyetlerinden kaynaklanan iklim değişikliğinin sıcaklık üzerinde tespit edilebilir bir etkisi olmadığını gösteriyor. Pozitif CSI seviyeleri 1 ila 5, sıcaklıklarda iklim değişikliğinin tespit edilebilir etkisi olduğu anlamına geliyor. CSI 1 seviyesinde iklim değişikliğinin tespit edilebilir olduğu ve sıcaklığın 1,5 kat daha olası hale geldiğini gösteriyor. CSI 2 ve üstü seviyelerde, sıcaklık olasılığının çarpan etkisinde arttığı anlamına geliyor. Bu dönemde, 170 ülkede 30 yıllık normları aşan sıcaklıklar nedeniyle dünya nüfusunun yüzde 99'unu oluşturan 7,8 milyar insan ortalamanın üzerinde sıcaklığa maruz kaldı. Küresel sıcaklıkların sanayi öncesi seviyelerin 1,32 derece üzerine çıkmasıyla, dünya, kayıtlardaki en sıcak 12 aylık dönemini yaşadı. Sadece İzlanda ve Lesotho'da normalden daha düşük sıcaklıklar kaydedildi. Fosil yakıt kullanımı ve diğer insan faaliyetlerinin bir sonucu olan iklim değişikliğinin etkisiyle bu dönemin, yaklaşık 125 bin yılın en sıcak 12 aylık dönemi olmasının muhtemel olduğu da tespit edildi. Ortalama sıcaklık artışının en yüksek olduğu bölgeler arasında 1,8 dereceyle Tacikistan'ın başkenti Duşanbe, 1,6 dereceyle Japonya'da Tokyo, 1,5 dereceyle İran'ın Meşhed, Teksas'ın Houston, İspanya'nın Barselona, İsviçre'nin Bern ve Avusturya'nın Viyana şehirleri yer aldı. ABD'nin New York eyaletinde ortalama sıcaklık artışı 1,4 derece olurken, Çin'in birçok şehrinde sıcaklık artışları 1 ila 1,5 derece arasında ölçüldü. Türkiye'de nüfusun tamamı sıcak hava dalgasına maruz kaldı Türkiye'de ortalama sıcaklık artışı Kasım 2022-Nisan 2023 döneminde 1,6 derece, Mayıs-Ekim 2023 döneminde 1,1 derece oldu. Analizde, sıcaklık değerlerinin ölçüldüğü büyük şehirler arasında yer alan İstanbul'da 12 aylık dönemde ortalama sıcaklık artışı 1,2 dereceye ulaşırken, Ankara'da 0,9 dereceyi buldu. Yine bu dönemde Türkiye'deki nüfusun tamamı, iklim değişikliği kaynaklı sıcak hava dalgalarının etkilerini normalden üç kat fazla hissetti. 5,7 milyar insan en az 30 gün süreyle yüksek sıcaklıkları hissetti Bu dönemde, 5,7 milyar insan iklim değişikliğinin etkisiyle en az üç kat daha olası hale gelen ve 30 günden fazla sürede ortalamanın üzerinde seyreden sıcaklık periyotları yaşadı ve CSI 3 seviyesinde sıcaklıklara maruz kaldı. Japonya, Endonezya, Filipinler, Vietnam, Bangladeş, İran, Mısır, Etiyopya, Nijerya, İtalya, Fransa, İspanya, Birleşik Krallık, Brezilya, Meksika, Karayipler ve Orta Amerika ülkelerinde yaşayan nüfusun neredeyse tamamı, uzun süreli sıcaklıkları hissetti. Jamaika, CSI endeksinin 4,5 ile en yüksek ölçüldüğü ülke oldu. Bu da ülkede iklim değişikliği nedeniyle sıcaklığın en az 4 kat arttığı anlamına geliyor. Hindistan nüfusunun yüzde 86'sını oluşturan 1,2 milyar, Çin'de 513 milyon ve ABD'de 88 milyon insan, en az 30 gün boyunca iklim değişikliği nedeniyle CSI 3 seviyesinde sıcaklık yaşadı. Bu dönemde 7,3 milyar insan ise en az 10 gün süreyle çok yüksek sıcaklıklara, dünyadaki her 4 kişiden biri ise en az 5 günlük aşırı sıcak hava dalgasına maruz kaldı. ABD'nin Teksas eyaletinde yer alan Houston şehri, üst üste 22 günle aşırı sıcak hava dalgasının en uzun sürdüğü büyük şehir oldu. Aşırı sıcak hava dalgası New Orleans ve Endonezya'daki Jakarta ve Tangerang şehirlerinde 17 gün boyunca, ABD'nin Austin ve San Antonio kentlerinde sırasıyla 16 ve 15 gün boyunca sürdü. Bu şehirlerde, iklim değişikliğinin aşırı sıcaklıkları en az 5 kat olası hale getirdiği ölçüldü. ""Kimse iklim değişikliğine karşı güvende değil"" Climate Central Bilimden Sorumlu Başkan Yardımcısı Andrew Pershing, analize ilişkin değerlendirmesinde, ""Bu 12 aylık rekor, karbon kirliliğinin körüklediği bir küresel iklimden tam da beklediğimiz şey. Gelecek yıl da rekorlar kırılmaya devam edecek, özellikle de büyüyen El Nino etkisini göstermeye başlayıp, milyarlarca insanı olağandışı sıcaklıklara maruz bıraktıkça."" uyarısında bulundu. İklimin etkilerinin en çok Ekvator'a yakın gelişmekte olan ülkelerde hissedildiğini dile getiren Pershing, ""ABD, Hindistan, Japonya ve Avrupa'da iklim kaynaklı aşırı sıcakların görülmesi hiç kimsenin iklim değişikliğine karşı güvende olmadığının göstergesi"" ifadesini kullandı. Imperial College London Grantham Enstitüsü Kıdemli Öğretim Görevlisi Friederike Otto ise fosil yakıtlar kullanılmaya devam ettikçe sıcaklık artışının süreceğine işaret ederek, ""Küresel sıcaklık artışını 1,5 dereceyle sınırlandırmak istiyorsak, sınırlandırabiliriz ancak bunun için fosil yakıt kullanımını durdurmamız gerekiyor. Şu anda yeterli teknoloji ve politikalar var. Bunların uygulanması gerekli ve şu an bu politikalar uygulanmıyor. Bir 20 yıl daha beklersek, sıcaklıklar daha da artacak 1,5 dereceyi aşmış olacağız. O yüzden yapılması gerekenlere hemen başlanmalı."" değerlendirmesinde bulundu."
111,İstanbul’da “susuz kış” kapıda: Beklenen yağış ne zaman gelecek?,"Kurak mevsim ve her geçen gün kuruma noktasına gelen barajlar… 16 milyona yakın nüfusu olan İstanbul, susuz kalma tehlikesi ile karşı karşıya. Uzun süreli kar ve yağmur yağışlarının bu kış mevsiminde de görülmeyeceğini öngören uzmanlar, su tasarrufu konusunda seferberlik ilan edilmesi gerektiğini söylüyor.",Çevre,https://www.trthaber.com/haber/cevre/istanbulda-susuz-kis-kapida-beklenen-yagis-ne-zaman-gelecek-810905.html,"İklim değişikliği ve El Nino etkisiyle küresel sıcaklık ortalamaları bu yıl rekor değerlere ulaştı. Avrupa Komisyonu'na bağlı Kopernik İklim Değişikliği Servisi verilerine göre, küresel hava sıcaklığı yaz mevsiminde, 1991-2020 yaz mevsimleri ortalamasının 0,66 derece üzerine çıkarak 16,77 dereceyle rekor kırdı. Yazı geride bıraksak da yüksek sıcaklıklar etkisini hala sürdürmeye devam ediyor. Bu durum Türkiye’yi de olumsuz etkiliyor. Uzun süredir yağış almayan barajlarda ortaya çıkan manzara, kuraklığın geldiği seviyeyi de gözler önüne seriyor. Özellikle İstanbul’da durum hiç iç açıcı değil. İstanbul Su ve Kanalizasyon İdaresi Genel Müdürlüğü (İSKİ) verileri, bu endişe verici tabloyu gösteriyor.    İSKİ verilerine göre İstanbul’da ortalama baraj doluluk oranı yüzde 16,83. Bu oran son 10 yılın en düşük seviyesi. Son 15 gündeki doluluk seviyesi de düşüş eğiliminde.    Barajlar arasında en çok su, yüzde 35,96 ile Ömerli Barajı’nda. Sazlıdere Barajı yüzde 2,27 ve Büyükçekmece Barajı ise yüzde 3,86 ile su seviyesinin tükenme noktasında olduğu barajlar olarak dikkat çekiyor.    İstanbul beklenen yağışlara ne zaman kavuşacak? İstanbul’da kasım ayında olmamıza rağmen hava sıcaklıkları yüksek seyrediyor. Güneş ışığı yerini bir türlü yağmur yüklü bulutlara bırakmıyor. Peki bu durum daha ne kadar sürecek? İstanbulluların içini kemiren bu soruyu İstanbul Aydın Üniversitesi Öğretim Üyesi ve Meteoroloji Uzmanı Dr. Güven Özdemir’e sorduk.   İstanbul’un kasım ayında aralıklı olarak yağış alacağını söylüyor Dr. Güven Özdemir ve “ama” diye de ekliyor: Kasım ayının ikinci yarısından itibaren yağışlar artacak. Yani iki-üç günde bir yine ılık havalar söz konusu ama mümkün olduğu kadar Marmara ve Karadeniz bölgesi bu yağışları almaya devam edecek. 9 Kasım’da bir yağış bekliyoruz az da olsa. Ayın 14’ünden itibaren ise Balkanlar’dan gelen ciddi, kuvvetli bir soğuk hava dalgası var. İnşallah bunu da alırsak biraz daha rahatlamış olacağız. Ama barajlar için bu yeterli mi? Yeterli diyemiyoruz. Çünkü 14-15 aylık bir su açığımız var. Sadece İstanbul'da değil tüm Türkiye’de. İSKİ kayıtlarına göre İstanbul’daki barajlarda su seviyesi yüzde 17’nin altına düştü. Bu demek ki barajlarımızda su kalmadı. Şu ana kadar hiç susuz kalmadık çünkü Yeşilçay ve Melen'den takviye devam ediyor.   Kısa süreli ani yağışlar neden barajlara yansımıyor? Zaman zaman İstanbul’da günlük ya da saatlik ani ve yoğun yağışlar meydana geliyor. Ancak bu yağışlara rağmen barajlardaki su seviyesinde yukarı yönlü bir hareket görülmüyor. Dr. Özdemir, aslında her bir damlanın nasıl katkı sağladığını şu sözlerle anlatıyor: Kısa süreli yağışların faydası oluyor ama hemen etkisini maalesef göstermiyor. İlk olarak barajların etrafındaki ağaçlık bölgeler suyu çekiyor. Daha sonra toprak. Toprak suya doyduktan sonra da barajlara faydası olacaktır. Dikkat edersek barajlarda suyun çekildiği alanlar yeşermeye başladı. Demek ki toprak da artık yavaş yavaş nemi almaya başladı. Ama tabii ki yeterli değil.   İstanbul’da günlük 3 milyon metreküpün üzerinde su tüketimi olduğunu belirtiyor Özdemir. İstanbul barajlarının tamamının dolu olması durumunda bile kente yetmeyeceğini vurguluyor. Dışarıdan su alımı yapılmasının zorunlu olduğunu söylüyor. Bu noktada da su tasarrufunun önemine dikkat çekiyor. “Acil bir şekilde vatandaşların su tasarrufuna geçmesi lazım. Yetkili kurum ve kuruluşlar tarafından su için bir olağanüstü hal durumuna geçilmesi lazım. Bunun öneminin anlatılması lazım. Bu artık kaçınılmaz. Çünkü önümüz kış olmasa, yaz olsa demek ki İstanbul susuz kalacak. Aralık ve ocak ayında yağış bekliyoruz. Ama tabii ki büyük kent, suyu müthiş bir şekilde çekiyor. İnşallah o yağışları aldığımız takdirde barajlarımız belli bir seviyeye gelecektir ama bu demek değil ki susuzluk bitti. Çünkü tüm dünyada müthiş bir kuraklık var. Bu kuraklıktan tüm Türkiye etkileniyor. Suyu boşa akıtmamamız, suyu da biriktirmemiz gerekiyor.” İstanbulluları nasıl bir kış bekliyor? Ümitler aralık ve ocak ayında. Peki meteorolojik modeller bize bu dönemler için ne söylüyor? İstanbul özelinde Dr. Özdemir eski kış aylarını görmenin artık pek de mümkün olmadığı görüşünde. “Aralıklı, kesintili bir şekilde yağışlar alacağız. Eski kışları görme şansımız yok. Yani o güzel kar yağışlı, soğuk, yağmurlu kışlar yok. Çünkü hava sıcaklığı yüksek. Bu nedenle uzun süreli kar ve yağmur alma olasılığımız az. Bunun en önemli nedeni fosil yakıtları kullanmamız. İstanbul'da 5 milyon civarında araç var. Bunların kullanımıyla bile müthiş bir sıcaklık atmosferi yayılıyor. Bu atmosfere yayılan sıcaklık neyle yayılıyor? Karbondioksit, karbonmonoksitle yayılıyor. Bu da sera etkisi yapıyor. Sera etkisi yaptığı zamanda sanki bir metropolün üzerinde fanus bir sera oluşmuş oluyor. Bu da güneşten gelen ışınları absorbe ediyor ve tekrar geri bırakmıyor. Böylece hava sıcaklığı artmaya başlıyor. Bu tüm dünyada aynı şekilde.”   “Kuraklık depremden tehlikeli” Kuraklığın tarımdan sanayiye, balıkçılıktan kültürel yaşama kadar birçok alanı olumsuz etkilediğine vurgu yapan Dr. Özdemir, “Kuraklık öyle bir şey ki, depremden daha tehlikeli” diyor. Ciddi bir su seferberliğinin yanı sıra ağaç dikimine önem verilmesi gerektiğini de söylüyor. “Mümkün olduğu kadar her bulduğumuz araziye ağaç dikmemiz lazım. Bu ağaçların barajlarımıza faydası olacaktır. Göllerimize faydası olacaktır. Su için en önemli şey ağaç. Neden? Çünkü karbondioksitin karbonunu alacak. Oksijeni verecek. Eğer atmosferdeki oksijen çoğalmaya başlarsa muhakkak karbondioksit etkisi de azalacaktır.”"
112,Copernicus İklim Değişikliği Servisi: 2023 kaydedilen en sıcak yıl olabilir,"Avrupa Birliği'nin (AB) finanse ettiği Copernicus İklim Değişikliği Servisi (C3S), 2023'ün kayıtlara geçen en sıcak yıl olabileceğini belirtti.",Çevre,https://www.trthaber.com/haber/cevre/copernicus-iklim-degisikligi-servisi-2023-kaydedilen-en-sicak-yil-olabilir-810810.html,"C3S internet sitesinde yayımladığı raporda, 2023 yılına ilişkin sıcaklık verilerini paylaştı. Raporda dünya genelindeki sıcaklık ortalamaları itibarıyla 2023'teki sıcaklığın daha önce en sıcak yıl olarak kayıtlara geçen 2016'ya göre 0,10 santigrat derece daha yüksek olduğu bildirildi. Bu yılın sıcaklık ortalamasının sanayi devrimi öncesindeki ortalamanın 1,43 santigrat derece üstünde olduğu aktarılan raporda, 2023'ün şu ana kadar kayıtlara geçen en sıcak yıl olabileceği ifade edildi. Raporda, bu yıl dünya genelinde ekimdeki sıcaklık ortalamasının 15,3 santigrat dereceyle rekor kırdığı bildirildi. Ekim 2023'te kaydedilen sıcaklığın 1991-2020'deki ortalama sıcaklıktan 0,85 santigrat derece daha yüksek olduğu belirtilen raporda, bir önceki en sıcak ekimin yaşandığı 2019'daki ortalamadan da 0,40 santigrat derece daha yüksek olduğu ifade edildi. Raporda, ekim ayında ölçülen Antarktika'daki deniz buzu miktarının, ortalamanın yüzde 11 altında kaldığı ve yılın bu dönemi için buz miktarının rekor düşük seviyelerdeki art arda altıncı ayı olduğu bildirildi. C3S Direktör Yardımcısı Samantha Burgess konuya ilişkin, ""Neredeyse kesin olarak söyleyebiliriz ki 2023 yılı kayıtlara geçen en sıcak yıl olacak. Birleşmiş Milletler (BM) İklim Değişikliği Çerçeve Sözleşmesi 28. Taraflar Konferansı (COP28) öncesinde, iklim için ciddi şekilde harekete geçilmesine ihtiyaç duyuluyor."" ifadelerini kullandı."
113,Kocabaş Çayı'ndaki balık ölümlerine inceleme,Çanakkale'nin Çan ilçesinden geçen Kocabaş Çayı'nda balık ölümleri görülmesi üzerine inceleme başlatıldı.,Çevre,https://www.trthaber.com/haber/cevre/kocabas-cayindaki-balik-olumlerine-inceleme-810685.html,"Büyükpaşa köyündeki Kocabaş Çayı'nda sağanak sonrası suların çekilmesiyle yüzlerce ölü balık yüzeye çıktı. Durumun bildirilmesinin ardından köye gelen İlçe Tarım ve Orman Müdürlüğü ekipleri, incelemek üzere numune aldı. Hava sıcaklığının yükselmesiyle kötü kokuya da yol açan balık ölümlerinin nedeni, numunelerin incelenmesiyle tespit edilecek."
114,Tekirdağ sahilinde kırmızı yosun birikti,Tekirdağ'ın Süleymanpaşa ilçesinde lodos nedeniyle sahilin bir kısmında kırmızı yosun birikintisi oluştu.,Çevre,https://www.trthaber.com/haber/cevre/tekirdag-sahilinde-kirmizi-yosun-birikti-810642.html,"Kentte 3 gündür etkisini sürdüren rüzgarla oluşan dalgalar, kıyıya yosun ve bazı atıklar sürükledi. Sahildeki bazı alanlar da kırmızı yosunla kaplandı. Tekirdağ Namık Kemal Üniversitesi Çorlu Mühendislik Fakültesi Dekanı Prof. Dr. Lokman Hakan Tecer, yosun görüntüsünün kirlilikten kaynaklanmadığını söyledi.    Lodosun denizin dibindeki yosunları kıyıya vurmasından kıyıda yosun birikintisi oluştuğunu aktaran Tecer, ""Rüzgarların uzun süre etkili olmasından dolayı yosunlar kıyıya vuruyor. Çevre kirliliği gibi bir durum söz konusu değil. Sıcaklığa da bağlı olarak bu yosunlar koku yapabiliyor."" dedi. Tekirdağ Süleymanpaşa Su Ürünleri Kooperatifi Başkanı İbrahim Pehlivanoğlu da zaman zaman kentte sahillerde bu durumun meydana geldiğini dile getirdi.    Bütün sahillerde yosun olmadığını belirten Pehlivanoğlu, ""Vatandaşların tedirgin olmasını gerektirecek bir durum yok. Lodosla birlikte gelen yosunlar yine havanın karayele dönmesiyle gidiyor. Kalan yosunlarda belediye ekipleri tarafından temizleniyor."" diye konuştu. Sahilin bazı kesimlerini kaplayan kırmızı yosunlar Süleymanpaşa Belediyesi ekiplerince toplanıyor."
115,Bitmeyen yaz nedeniyle su sıkıntısı büyüyor,İklim değişikliği ve El Nino etkisiyle küresel sıcaklık ortalamalarında rekor değerler kaydedilirken uzmanlar İstanbul'un baraj havzalarındaki sıkıntının artacağı ve kar yağmaması durumunda sorunun büyüyeceği uyarısı yaptı.,Çevre,https://www.trthaber.com/haber/cevre/bitmeyen-yaz-nedeniyle-su-sikintisi-buyuyor-810551.html,"Avrupa Komisyonu'na bağlı Kopernik İklim Değişikliği Servisi verilerine göre küresel hava sıcaklığı bu yıl haziran, temmuz ve ağustos aylarını kapsayan yaz mevsiminde, 1991-2020 yaz mevsimleri ortalamasının 0,66 derece üzerine çıkarak 16,77 dereceyle rekor kırdı ve dünya en sıcak yaz mevsimini yaşadı. Yaz mevsimi geride kalsa da sıcaklıklar eylül ayında rekor kırmaya devam etti. Eylül ayı küresel ortalama sıcaklık ortalaması, 1991-2020 yılları arasında 15,45 derece olarak hesaplanırken, bu yıl sıcaklığın 16,38 derece ölçüldüğü eylül ayı tarihin en sıcak eylülü, tüm aylar içinde de tarihteki en sıcak 18. ay oldu. Ortalamanın üzerindeki 0,93 derecelik fark, şu ana kadar tüm aylar içinde görülen en büyük sapma olarak kayıtlara geçti. Eylül ayında rekor kıran sıcaklıklar, kuraklık başta olmak üzere birçok sorunu beraberinde getirirken barajlardaki su seviyesini de olumsuz etkiledi. İSKİ verilerine göre ağustos sonunda yüzde 29,22 olan İstanbul barajlarındaki doluluk oranı, eylül sonunda yaklaşık 6,5 puan azalarak yüzde 22,7'ye geriledi. Sıcaklıkların eylül sonrasında da ortalamanın üzerinde devam etmesinin etkisiyle 6 Kasım itibarıyla doluluk oranı yüzde 17,31'e düştü. Bu rakam, geçmiş yılların aynı tarihiyle kıyaslandığında son 10 yılın en düşük doluluk oranı olurken, sıcaklıkların normalden yüksek seyretmesi, eylül ayındaki günlük ortalama su tüketiminin, yaz mevsimi ortalamasının üzerinde gerçekleşmesine neden oldu. İstanbul'da haziran ayında 3,15, temmuzda 3,35, ağustosta 3,34, yaz mevsimi ortalamasında ise 3,28 milyon metreküp olan günlük tüketim, eylülde 3,29 milyon metreküp olarak gerçekleşti. Boğaziçi Üniversitesi İklim Değişikliği ve Politikaları Uygulama ve Araştırma Merkezi Müdürü Prof. Dr. Levent Kurnaz, iklim değişikliğinin en fazla etkileyeceği bölgenin Akdeniz Havzası olduğunu, bu bölgede bulunan Türkiye'de de dünyadaki hava olaylarının yansımasının görüldüğünü söyledi.   ""Yaz bir türlü bitmiyor"" El Nino'nun iklim kriziyle birleştiğini ve eylül ayının, beklentilerin üzerinde sıcak geçmesine yol açtığını kaydeden Kurnaz, ""Tarihte eylül ayı kadar açık bir fark yok. Normalden çok daha sıcak bir ekim yaşadık, bütün dünyada ekim ayı her gün bir rekor kırdı ancak eylüldeki rekorlar daha da açık farklı rekorlardı."" dedi. Son yıllarda yaz mevsiminin önceki yıllara kıyasla daha uzun ve sıcak geçmesi, kış mevsiminin daha geç başlaması ve sonbahar ile ilkbaharın yavaş yavaş kaybolmasıyla yaz ve kış dönemlerinden oluşan iki mevsimli dönemlere geçiş yapıldığını anlatan Kurnaz, kış mevsiminin yaz mevsimine göre daha fazla ısındığının altını çizdi. Kasım ayına girilmesine karşın sıcaklıkların mevsim normallerinin üzerinde seyretmesinin anormal koşullar oluşturduğunu vurgulayan Kurnaz, ""Kasım ayına geldik ve yaz bir türlü bitmiyor. Anormal olan bu, yaz çok genişledi."" ifadelerini kullandı. İklim değişikliğine bağlı olarak hem Türkiye'yi hem de dünyayı vuran kuraklık dalgasının tarım sektörünü ciddi boyutlarda etkilediğine değinen Kurnaz, şunları söyledi: ""Türkiye'de tarım, artık gökten düşecek yağış, hava sıcaklığı gibi faktörleri dikkate alarak yaşamak zorunda. Orta Anadolu'da biliyorsunuz çok sayıda obruk oluşmaya başladı. Bunun arkasındaki temel sebep gökten düşen suya bakmadan yer altı suyunu çekerek tarım yapmaya başlamamız. Ayağımızı yorganımıza göre uzatmamız gerek. Bir haber geldi, Rusya 2024 yılı için buğday ihracatını durduruyormuş, bizim de önemli miktarda buğday kaynağımız orası olduğu ciddi bir sorun yaşayacağız. Kendi buğdayımızı kendimizin yetiştirmesi gerekiyor."" İstanbul'daki barajların doluluk oranlarının alarm verdiğini dile getiren Kurnaz, belediyelerin, devletin ve vatandaşların suyun daha verimli kullanılması için birlikte hareket etmesi gerektiği değerlendirmesini yaptı. ""Suyun yüzde 4,5'i, nüfusun yüzde 25'i Marmara'da"" İstanbul Üniversitesi Su Bilimleri Fakültesi Deniz ve İçsu Kaynakları Yönetimi Bölümü Öğretim Üyesi Prof. Dr. Meriç Albay, İstanbul barajlarındaki doluluk oranlarının yüzde 18'in altına gerilediğini hatırlatarak Marmara havzasında Türkiye'nin suyunun yüzde 4,5'inin bulunduğunu buna karşılık bölgenin, toplam nüfusun yüzde 25'ini barındırdığını belirtti. Albay, ""Trakya'dan, Melen'den su getiriyoruz, yetmeyecek. İstanbul'da barajların tamamı dolu olsa bile 800 milyon metreküpün üzerinde su eder. Burada Türkiye'nin en büyük şehrinden bahsediyoruz ki yılda 1,3 milyar metreküp su kullanıyor yani neredeyse 2 katı su lazım."" dedi. Yağış yetersizliği nedeniyle barajlarda su tutmanın zorlaştığına işaret eden Albay, bu nedenle yolda suyun kaybolmaması için barajların daha yüksek rakımlı bölgelere inşa edilmesi gerektiği görüşünü paylaştı. Kasım sonundan itibaren ciddi bir şekilde yağmur yağmaması ve ocak-şubat aylarında kar yağışı gerçekleşmemesi durumunda büyük bir sıkıntı yaşanacağı uyarısında bulunan Albay, şöyle devam etti: ""Kuraklıkla beraber İstanbul için herkes Melen Çayı'na güveniyor ama debisi düşecek ve İstanbul daha sıkıntılı günler yaşayacak gibi görünüyor. Baraj havzalardaki sıkıntılar iklim değişikliğiyle birlikte daha da artacağı için İstanbul gibi büyük şehirlerde nüfus planlaması ile su planlamasını birlikte yapmamız gerekiyor. Sadece yağmura güvenmeyelim çünkü kar yağmazsa devasa bir sorun bizi bekliyor. Bunu sürdürmek mümkün değil. Su bitti mi, her şey bitti demektir, bunu anlamamız lazım."" Halk arasında su tasarrufu konusunda hala bir bilinç oluşturulamadığı ve suyun çok ölçüsüzce kullanıldığı eleştirisinde bulunan Albay, alınması gereken önlemleri şöyle sıraladı: ""Geri dönüşüme muhtacız. Suyun arıtılarak tarımda, bahçelerde, evde kullanılması mümkün. En önemlisi tasarruf olan bireysel tasarruf, büyük bir şehirde 2-3 barajın yeniden kullanılması demektir. Çok küçümseniyor ama ben özellikle diş fırçalarken, yüz yıkarken, tıraş olurken, bulaşık yıkarken, temizlik yaparken, gereksiz tüketimden kaçınarak tasarruf edebileceğimizi düşünüyorum."""
116,Savaş ve çatışmalar biyoçeşitliliği tehdit ediyor,"Biyoçeşitlilik açısından zengin bölgelerin yaklaşık 3'te 2'si son 60 yılda savaş ve çatışmalara sahne oldu. Uzmanlar, bazı türlerin kaybedilmesinin geri dönülemez sonuçlara yol açabileceği uyarısında bulunuyor.",Çevre,https://www.trthaber.com/haber/cevre/savas-ve-catismalar-biyocesitliligi-tehdit-ediyor-810280.html,"BM Genel Kurulu, doğanın, savaşın kurbanlarından biri olduğu hakkında farkındalık yaratmak amacıyla 2001'de aldığı kararla 6 Kasım'ı ""Savaş ve Silahlı Çatışmalarda Çevrenin İstismarının Önlenmesi Günü"" kabul etti. UNEP'in 2018'de yayımladığı ""Biyoçeşitliliği Savaşın ve Silahlı Çatışmaların Zararlı Etkilerinden Neden Korumamız Gerekiyor?"" başlıklı çalışmada, savaş ve çatışma durumunda çevrenin hem doğrudan zarar gördüğü hem de bu gibi kriz anlarında çevre yönetim sistemlerinin işlevselliğini yitirmesi sonucu ekosistemin dolaylı etkilendiği anlatıldı. Son 60 yılda biyolojik çeşitliliğin zengin olduğu bölgelerin yaklaşık 3'te 2'sinde savaş ve çatışmalar meydana geldiği ve bu durumun koruma çabalarını tehlikeye soktuğu belirtilen çalışmada, bu bağlamda çevre tahribatına yol açan bazı örnekler sıralandı. Vietnam Savaşı'nın çevresel boyutundan bahsedilen çalışmada ABD ordusunun 1961-1971 arasında Vietnam'ın güneyindeki bölgeye, bitkileri öldüren herbisitler ve yaprak dökücü defoliantlar yaydığı, ayrıca Amerikan güçlerinin, bir savaş stratejisi olarak ormanları kasıtlı olarak yok ettiği vurgulandı. Kongo'daki iç savaşın da örnek gösterildiği çalışmada 1990'lı yılların ortalarından itibaren bölgede kanlı çatışmalar meydana geldiği, tarafların gıda kaynağı olarak yaban hayvanlarını tüketmesi sonucu bölgedeki yaban hayatının ciddi zararlar gördüğü ve sonuç olarak, antiloplar, maymunlar ve kemirgenler gibi küçük türlerle orman filleri gibi daha büyük türlerin çatışmalardan zarar gördüğü bilgisi paylaşıldı. İsrail saldırıları nedeniyle Akdeniz'e arıtılmamış kanalizasyon suları karışıyor Çalışmada biyoçeşitliliğin zarar gördüğü bir diğer bölgenin ise Irak olduğu, Dicle ve Fırat nehirlerinin birleştiği noktada yer alan ve Orta Doğu'daki en geniş sulak ekosistemlerden biri olarak kabul edilen Mezopotamya bataklıklarının, ülkenin devrik lideri Saddam Hüseyin'in 1990'ların başında aldığı kararla, güneydeki Şii ayaklanmasına tepki olarak kurutulduğu hatırlatıldı. Afganistan'da uzun yıllar devam eden çatışmalar sonucu, ormanların yarısından fazlasının yok olduğu, savaş koşullarında ortaya çıkan yönetimsel bozukluklar sebebiyle de ormansızlaşma oranının bazı bölgelerde yüzde 95'e kadar çıktığı aktarılan çalışmada, bunun sonucunda milyonlarca Afgan'ın sel, çığ ve toprak kayması gibi doğal afetlere karşı savunmasızlıklarının arttığına dikkat çekildi. UNEP tarafından işgal altındaki Filistin toprakları hakkında 2020'de yayımlanan bir başka çalışmada ise bölgede yaşanan su krizinin oluşturduğu çevre tahribatının boyutları gözler önüne serildi. Raporda, İsrail saldırıları sonucu alt yapı sistemlerinin ağır hasar alması sonrası Gazze'den Akdeniz'e akan arıtılmamış veya kısmen arıtılmış kanalizasyon sularının ve atık suların miktarının 2018'de günde 110 bin metreküp olduğu ve deniz ekosisteminin ciddi şekilde etkilendiği vurgulandı. Doğal Hayatı Koruma Vakfı (WWF) tarafından Rusya-Ukrayna Savaşı üzerine yapılan çalışmada, Ukrayna'nın Avrupa'nın biyoçeşitliliği için önemli bir bölgede yer aldığı ifade edilerek, ülkede 70 binden fazla nadir ve endemik bitki ve hayvan türü bulunduğu ve çatışmalardan kaynaklı orman yangınları sonucu, aralarında koruma altındakilerin de olduğu 100 bin hektar alanın tahrip edildiği bildirildi. ""Biyoçeşitliliğin yeniden kazanılması çok zor"" Savaş ve çatışmalar sonucu meydana gelen doğa tahribatı hakkında soruları yanıtlayan Uluslararası Orman Araştırma Kuruluşları Birliği (IUFRO) Bilim ve Politika Programı Koordinatör Yardımcısı Dr. Nelson Grima, savaşlar esnasında karar vericilerin, biyoçeşitliliğin insan yaşamı için ne kadar önemli olduğunu anlamadıklarını söyledi. Grima, ""Bu yüzden doğayı ve ekosistemi korumak öncelik haline gelmiyor. Bu konuya çatışmalar bittikten sonra önem veriliyor ama ne yazık ki karar verdiklerinde çoğu zaman geç kalınmış olunuyor."" dedi. Savaşlar ve çatışmalar esnasında karar vericilerin, biyoçeşitliliğin korunmasının önemi hakkında uygun bir şekilde bilgilendirilmesi gerektiğini vurgulayan Grima, şöyle devam etti: ""Silahlı çatışmalar sonucu kaybedilen biyoçeşitliliğin yeniden kazanılması çok zor. Bazı türlerin ortadan kaldırılması ya da ağır şekilde tahrip edilmesi geri dönülemez sonuçlara yol açabilir. Tamamen iyileştirme genellikle mümkün olmasa da yeniden ormanlaştırma ya da popülasyonu artırma gibi çalışmalar biyoçeşitliliği geri getirmeye katkı sunabilir. Bu iyileştirme sürecinin genellikle çok uzun süreceğini ise aklımızda tutmamız gerekiyor."" Çatışmalar sonucu kaybedilen biyoçeşitliliğin doğrudan veya dolaylı olarak iklim değişikliğini etkilediğini dile getiren Grima, iklim değişikliği kaynaklı heyelan, toprak kayması ve kuraklık gibi aşırı hava olaylarıyla mücadelede yerel doğal sistemlerin korunmasının en iyi yöntem olduğu değerlendirmesinde bulundu."
117,Yerli hava kirliliği sensörleri ile yüksek çözünürlükte ölçüm yapılabilecek,"""Hava Kirliliği Ölçümü İçin Floresans Tabanlı Gaz Sensörü Mimarisinin Geliştirilmesi"" projesiyle hava kirliliği ölçümünde kullanılan sensörlerin yerli ve milli imkanlarla, daha uygun maliyetle geliştirilmesi, sayılarının artırılması ve daha yüksek çözünürlükte veri elde edilmesi hedefleniyor.",Çevre,https://www.trthaber.com/haber/cevre/yerli-hava-kirliligi-sensorleri-ile-yuksek-cozunurlukte-olcum-yapilabilecek-809208.html,"TÜBİTAK 1501 Sanayi AR-GE Projeleri kapsamında desteklenen ""Hava Kirliliği Ölçümü İçin Floresans Tabanlı Gaz Sensörü Mimarisinin Geliştirilmesi"" projesi, Türkiye'de ilk kez hava kirliliği sensörü geliştirmek amacıyla başlatıldı. İstanbul Üniversitesi-Cerrahpaşa Mühendislik Fakültesi Çevre Mühendisliği Bölümü Öğretim Üyesi Prof. Dr. Ülkü Alver Şahin ve İstanbul Teknik Üniversitesi Fen-Edebiyat Fakültesi Fizik Mühendisliği Bölümü Öğretim Üyesi Prof. Dr. Ali Gelir'in danışmanlığındaki projenin sanayi yürütücülüğünü Innovathink Mühendislik üstleniyor. Projeyle ilgili soruları yanıtlayan Şahin, temel amaçlarının hava kirliliğinin ölçümünde kullanılan ithal sensörlere alternatif, daha uygun maliyetli, muadillerine göre daha hızlı sonuç alabilecekleri ve yeni nesil bir sensör teknolojisi geliştirmek ve bunu yerli ve milli imkanlarla yapmak olduğunu anlattı.    Dünya Sağlık Örgütünün (DSÖ) verilerine atıfla, her yıl yaklaşık 7 milyon insanın hava kirliliğine bağlı sebeplerle hayatını kaybettiğini aktaran Şahin, görülmeyen kirlilik olarak nitelendirilen hava kirliliğinin izlenebilmesi için Türkiye'de 360 dolayında hava kirliliği ölçüm istasyonu bulunduğunu fakat Türkiye gibi büyük bir coğrafya için bu sayının yeterli olmadığını kaydetti. Prof. Dr. Şahin geliştirdikleri sensörler kullanılarak mekansal hiper lokal boyutta ölçümler yapılabileceğini ve insanların doğrudan maruz kaldığı kirletici gazların tespit edilebileceğini sözlerine ekledi.    Düşük maliyet, yüksek kararlılık ve daha yüksek çözünürlük Prof. Dr. Ali Gelir, sensörün havadaki birçok gaz bileşenini algılayabilecek bir teknolojiye sahip olduğunu, proje kapsamında özellikle hava kirliliğinde önemli olan azot dioksit ve ozon ölçümüne odaklanıldığını belirtti. Gelir, şu bilgileri paylaştı: ""Kimyasal, optik ve farklı türde sensörler hava kirliliği ölçümü için kullanılıyor ancak bunların kararlılık, kullanım ömrü ve maliyet açısından bazı dezavantajları bulunuyor. Bizler bu dezavantajları minimize edecek daha farklı bir yöntemle sensör geliştiriyoruz. Floresans tabanlı, hem maliyet hem tepki hem de kullanım ömrü açısından benzerlerine göre daha iyi performans gösteren sensör tipi üzerinde çalışıyoruz."" Geniş bir coğrafyada yüksek mekansal çözünürlükte ölçüm yapabilmek için sensörlerin uygun maliyetli olması gerektiğini fakat halihazırda kullanılan teknolojilerin maliyetinin yüksek olduğunu vurgulayan Gelir, geliştirdikleri sensör sayesinde düşük maliyetle, yüksek kararlılıkta ve birçok noktada yüksek çözünürlükte ölçüm yapmanın mümkün olacağını ifade etti.    ""6-12 ay içinde prototipi ortaya koyacağız"" Sensörün, havadaki gazları, moleküler yapıların ışık yayma özelliğinden faydalanarak tespit edeceğine ve bu yönüyle hava kirliliği ölçümünde kullanılan mevcut elektrokimyasal sensörlerden farklı olduğuna dikkati çeken Gelir, üretim süreci hakkında şunları söyledi: ""Çalışmanın ilk aşaması moleküllerin sentezlenmesiyle başlıyor. Sentez sonrası bu molekülleri özel bir altlık üzerine kaplıyoruz. Kaplama sonrası kurutma aşaması geliyor. Malzememizi donduruyoruz ve donmuş haldeyken bunları kurutuyoruz. Bunun en önemli sebebi gözenekliliği korumak. Sonrasında lazer dağlama aşaması var. Bu aşamada sensör üzerinde desenler oluşturulabiliyor böylece sensörün kullanım ömrü artırılabiliyor. Son aşama olan paketleme aşamasında sensör, bir kılıfın içine yerleştiriliyor ve orada artık gazla etkileşmesi sonrası veriler alınmaya başlıyor."" Moleküllerin, laboratuvar testlerini tamamlayarak doğruluklarını ve kararlılıklarını gösterdiklerini anlatan Gelir, 6 ila 12 aylık bir sürede paketlenmiş sensörün prototipini ortaya koyacaklarını bildirdi."
118,"Bakan Özhaseki: Sıfır Atık Projesi'yle 45,5 milyon ton çöpü ayrıştırdık","Çevre, Şehircilik ve İklim Değişikliği Bakanı Mehmet Özhaseki, Sıfır Atık Projesi'yle 45,5 milyon ton çöpü ayrıştırdıklarını belirterek, ""Eğer biz ayrıştırmasaydık hepsi tabiata bir zehir olarak karşımızda duracaktı. Sadece bunlardan elde ettiğimiz gelir ise 4 milyar dolar."" dedi.",Çevre,https://www.trthaber.com/haber/cevre/bakan-ozhaseki-sifir-atik-projesiyle-455-milyon-ton-copu-ayristirdik-808643.html,"Bakan Özhaseki, Birleşmiş Milletler (BM) İnsani Yerleşim Programı ""UN-Habitat"" tarafından her yıl farklı bir kentte kutlanan, bu yılki kutlamalar kapsamında Türkiye Cumhuriyeti Cumhurbaşkanlığı himayesinde Üsküdar Belediyesi ev sahipliğinde ""Herkes için sürdürülebilir kentsel geleceğin finansmanı"" temasıyla bir otelde düzenlenen ""Dünya Şehirler Günü"" programında konuştu. İsrail'in, Filistin'e yönelik saldırılarına değinen Özhaseki, Filistin'de mazlumların öldürüldüğünü, İsrail Hükümeti'nin emrindeki katiller ordusunun, çoluk çocuk, yaşlı, kadın demeden öldürmeye devam ettiğini, vicdanı olan herkesin katlanamayacağı bir tabloyla karşı karşıya kalındığını, mazlumların yanında durmayı sürdüreceklerini dile getirdi. Bakan Özhaseki, medeniyette şehrin çok önemli bir yere sahip olduğunu, dünyada insanoğlunun topluca yaşadığı en eski yerleşim yerlerinden birinin Mezopotamya, birinin de Anadolu toprakları olduğunu, burada onlarca medeniyetin iz bıraktığını ve kavimlerin yaşadığını anlattı. Şehirlerde bir yandan üretim, ticaret, sanayi, kültür, sanat ve din bir yandan da ikili insan ilişkilerinin olduğuna, eğer o şehrin kadim bir tarihi, özgün mimarisi ve kültürü varsa oraya şehir denilebileceğine dikkati çeken Özhaseki, şehirlerin canlı organizmalar gibi olduğunu, doğup büyüyüp geliştiklerini, doğru bir şekilde bakım görürlerse çok uzun ömürlü olabileceklerini, şehirlerin geleceğinin yerel yöneticilerin ufuklarıyla doğru orantılı olduğunu söyledi. Sürdürülebilirlik denilince birçok belediye başkanının, merkezi hükümetlerin kendilerine ayıracakları paylardan ne kadar çok alacağını düşünerek sohbete başladıklarını kaydeden Özhaseki, ""Halbuki bir taraftan şehirlerimizin geleceğini inşa ederken, şu anda kirlettiğimiz dünyanın çocuklarımıza zehir olarak bırakılan bir miras olduğunu düşünmemiz lazım. Bir taraftan da eğer kaynak meselesi söz konusu ise bu konuda herkesin de üzerine düşeni hakkıyla yapması lazım."" ifadesini kullandı. Özhaseki, 5 dönem üst üste seçime girdiğini, büyükşehir belediye başkanlığı yaptığını anımsatarak, şöyle devam etti: ""Bir gün olsun Ankara'ya gelip de 'Bana para verin. Bana yardım edin' dememişimdir. Çünkü bir belediye başkanının önce para, insan, mekan, problem, zaman ve algı yönetimini bilmesi lazım. Ama günümüzde ne yazık ki özellikle bizdeki muhalefetin belediyecilik anlayışında başta saydığım 5 yönetimi bilmeksizin sadece ve sadece organizasyonlara büyük paralar vererek algı yönetimiyle uğraştıkları da açık bir gerçek. Onların böyle bir dünya hakkında doğrusu çok fazla söz söylemeye hakkının da olmadığını düşünüyorum."" Millet bahçelerinde hedef 100 milyon metrekare Türkiye'nin de dünyadaki birçok ülkede olduğu gibi iklim krizinin sonuçlarıyla karşı karşıya olduğunu vurgulayan Özhaseki, bilimsel araştırmalara göre, dünya ısısının son 100 yıl içerisinde bir derece arttığını, ısının iki dereceye çıkması durumunda gıda krizinin doğacağını, göçlerin olacağını ve dünyanın yaşanmayacak bir yer haline geleceğini aktardı. Bakan Özhaseki, iklim değişikliğinin en büyük sebebinin, Sanayi Devrimi ile başlayan çok üretim, tüketim ve kirletme olduğunun altını çizerek, bu fiillerin, dünyanın dengesini bozduğunu ve insanların karşısına felaket olarak çıktığını kaydetti. Bu felaketlerin önlenmesi için dünyadaki bütün ülkelerin çaba sarf ettiğini, Türkiye'nin de dünyayı en az kirleten ülkeler sınıfında olmasına rağmen elinden gelen gayreti gösterdiğini dile getiren Özhaseki, bir taraftan Paris İklim Anlaşması'na taraf olduklarını, bir taraftan İklim Değişikliği Ulusal Eylem Planı'nı kamuoyuyla paylaştıklarını ve titizlikle bu konuyu takip ettiklerini belirtti. Bir taraftan da yeşil alanları çoğaltmaya çalıştıklarına değinen Özhaseki, ""Sayın Cumhurbaşkanımız Recep Tayyip Erdoğan'ın talimatlarıyla başlayan millet bahçeleri, şu anda 80 milyon metrekareyi geçti. İnşallah 100 milyon metrekarede buluşturacağız."" diye konuştu. Bakan Özhaseki'den Emine Erdoğan'a ""Sıfır Atık"" teşekkürü Türkiye'de, Sıfır Atık Projesi'nin 6 yıl kadar önce başladığını hatırlatan Özhaseki, ""O dönemde epeyce muhalefet edenler oldu. 'Nereden çıktı bu sıfır atık, böyle şey mi olur?' diyenlerden geçilmiyordu. Hürmetlerimi, minnetlerimi ve her türlü teşekkürümü huzurunda değerli Hanımefendi'ye sunmak istiyorum. O meseleyi aldı, azimle arkasında durdu, takip etti ve bugün Türkiye için bir marka haline geldi."" dedi. Çevre, Şehircilik ve İklim Değişikliği Bakanı Özhaseki, Sıfır Atık Projesi ile ilgili verileri de paylaşarak, şunları söyledi: ""O günden bu tarafa 45,5 milyon ton çöpümüzü ayrıştırmış olduk. Eğer biz ayrıştırmasaydık hepsi tabiata bir zehir olarak karşımızda duracaktı. Sadece bunlardan elde ettiğimiz gelir ise 4 milyar dolar. Kağıt atıklarının toplanmasıyla kesilmekten kurtardığımız ağaçların sayısı 432 milyon. Bu bile sıfır atık konusunda ne kadar çok çaba içerisinde olmamız gerektiğini de ortaya koyuyor."" Kahramanmaraş merkezli 6 Şubat depremlerine de değinen Özhaseki, 7,7 ve 7,6 büyüklüklerindeki iki depremden 18 ilin doğrudan ve dolaylı etkilendiğini, 14 milyon insanın zarar gördüğünü, 850 bin civarında ev, iş yeri ve deponun hasar gördüğünü anımsattı. Bu hasarı giderebilmek adına ilk günden itibaren Cumhurbaşkanı Recep Tayyip Erdoğan'ın liderliğinde çalışmaya başladıklarını anlatan Özhaseki, deprem bölgesinde 200 bin konutun inşasının devam ettiğini, bir ay içerisinde 50 bin kadar konutu teslim edeceklerini, evini yapmak isteyenlere maddi yardımda bulunacaklarını, çelikten köy evlerini de 6 ay içerisinde tamamlayıp dışarıda kalan vatandaşların evlerini en geç 2 sene içerisinde teslim edeceklerini sözlerine ekledi. ""Atık üretmeyen bir yaşam modelini benimsiyoruz"" Türkiye Belediyeler Birliği (TBB) Başkanı ve Balıkesir Belediye Başkanı Yücel Yılmaz ise Emine Erdoğan'ın öncülüğünde 2017'de başlatılan Sıfır Atık Hareketi'nin, birçok ülkenin sahiplendiği büyük bir çevre hareketine dönüşmesinden gurur duyduğunu ifade etti. Son 3-4 yıldır yaşanılan iklim değişikliğinin artan etkilerinin, ekonomik zorlukların ve savaşların, sürdürülebilir kalkınma amaçları noktasında kaydedilen ilerlemeyi geriye götürdüğüne işaret eden Yılmaz, yerel yöneticiler olarak sürdürülebilir kalkınma amaçlarına ulaşmak ve daha dirençli bir gelecek inşa etmek için her zaman olduğundan daha hızlı hareket etmeleri gerektiğini vurguladı. Yılmaz, ""Sürdürülebilir kalkınma amaçlarını günlük yaşamımıza entegre etmediğimiz, yaşam tarzlarımızı, üretim ve tüketim biçimlerimizi gözden geçirmediğimiz sürece sürdürülebilirliği yakalama şansımız olmayacak. Bu nedenle küresel Sıfır Atık Hareketi büyük önem taşıyor. Türkiye'deki yerel yönetimler olarak atık üretmeyen bir yaşam modelini benimsiyor, bu harekete öncülük edecek şehirleri inşa etme gayretiyle çalışıyoruz."" değerlendirmesinde bulundu. ""2023'te 5 bin ton dönüşebilen atık toplandı"" Üsküdar Belediye Başkanı Hilmi Türkmen de bu toplantıyla kentleşmeye dair küresel bir gündem belirlemeyi, toplumların kentleşmeye yönelik ilgilerini teşvik etmeyi ve dünyada sürdürülebilir kentsel gelişimlere destek olmayı amaçladıklarını aktardı. İlçesinde hayata geçirdikleri projelere ilişkin bilgi veren Türkmen, Sıfır Atık Projesi'nin önemli bir parçası olduklarını, 2016'da ilçede ayda 300-400 ton civarında dönüşebilen atık toplanırken, bunun 2021'den 3 bin, 2023'te ise 5 bin tona çıktığını dile getirdi. Türkmen, bu atıklardan elde ettikleri gelirle engelli bireylere akülü ve tekerlekli sandalyeler ile hasta yatakları, çocuklara giyecek ve kırtasiye yardımları, ihtiyaç sahipleri, yaşlılar ve yatağa bağımlı hastalar olmak üzere toplamda 3 bin aileye sıcak yemek yardımı yaptıklarını bildirdi. Piyanist Büşra Kayıkçı'nın, Filistin halkına adadığı bestesiyle resital sunduğu programda, küresel ısınma ve iklim değişikliği tehdidine karşı çözüm sunmayı hedefleyen Sıfır Atık Projesi'nin, Türkiye'den dünyaya açılmasına ilişkin tanıtım filmi de gösterildi."
119,BM Sıfır Atık Danışma Kurulu yarın İstanbul'da toplanacak,Cumhurbaşkanı Erdoğan'ın eşi Emine Erdoğan'ın başkanlığını yürüttüğü Birleşmiş Milletler Sıfır Atık Danışma Kurulu'nun üyeleri ilk yüz yüze toplantıları için yarın İstanbul'da bir araya gelecek.,Çevre,https://www.trthaber.com/haber/cevre/bm-sifir-atik-danisma-kurulu-yarin-istanbulda-toplanacak-808530.html,"Sıfır Atık Projesi, Cumhurbaşkanı Recep Tayyip Erdoğan'ın eşi Emine Erdoğan'ın himayelerinde Çevre, Şehircilik ve İklim Değişikliği Bakanlığınca 26 Eylül 2017'de başlatıldı. Altıncı yılını tamamlayan proje, bu süre zarfında uluslararası alanda da bilinirliğini artırarak BM seviyesinde destek gördü. Emine Erdoğan'ın BM Genel Sekreterliğinin özel davetlisi olarak geçen yıl eylül ayında katıldığı BM Genel Kurulu'nda 30 Mart, Uluslararası Sıfır Atık Günü ilan edildi. BM Genel Sekreteri Antonio Guterres'in, Emine Erdoğan'a yazılı olarak BM Sıfır Atık Danışma Kurulu Başkanlığı teklifinde bulunması üzerine Emine Erdoğan, kurulun başkanlığını üstlendi. Öte yandan Emine Erdoğan'ın öncülüğünde Küresel Sıfır Atık Hareketi'ne uluslararası bireysel katılımı sağlamak amacıyla ""Küresel Sıfır Atık İyi Niyet Beyanı"" bu yılın eylül ayında imzaya açıldı.   Cumhurbaşkanı Recep Tayyip Erdoğan, New York'ta gerçekleştirilen BM 78. Genel Kurulu kapsamında ""Küresel Sıfır Atık İyi Niyet Beyanı""nı imzalayan ilk kişi olarak sıfır atık gönüllüsü oldu. Beyanı imzalayanlar arasında Katar Emiri Şeyh Temim bin Hamed Al Sani'nin annesi Şeyha Moza binti Nasır, Fransa Cumhurbaşkanı'nın eşi Brigitte Macron, Ukrayna Cumhurbaşkanı'nın eşi Olena Zelenska, Kore Cumhuriyeti Cumhurbaşkanı'nın eşi Kim Keon-Hee’nin de bulunduğu birçok devlet başkanı eşi yer alıyor. Beyanda, BM Genel Sekreter Yardımcısı ve BM-Habitat İcra Direktörü Maimunah Mohd Sharif, BM Genel Sekreter Yardımcısı ve UNEP İcra Direktörü Inger Andersen gibi isimlerin de imzası bulunuyor. Kurul üyeleri Emine Erdoğan’ın başkanlığında temmuz ayında yapılan çevrim içi tanışma toplantısı sonrası Sıfır Atık Danışma Kurulu’nun üyeleri ilk yüz yüze toplantılarını yarın İstanbul’da gerçekleştirecek. Politikadan Sorumlu BM Genel Sekreter Yardımcısı Guy Bernard Ryder, Surinam Devlet Başkanı Chandrikapersad Santokhi'nin eşi Melissa Santokhi-Seenacherry ve Sierra Leone Cumhurbaşkanı Julius Maada Bio'nun eşi Fatima Maada Bio kurul üyeleri arasında yer alıyor. Kurulun Başkan Yardımcılığı görevini, sürdürülebilir alışveriş deneyimi sunan Şili merkezli Algramo firmasının kurucusu ve Üst Yöneticisi (CEO) Jose Manuel Moller üstleniyor. Hayata geçirdiği girişimle birçok ödüle layık görülen Moller ayrıca Dünya Ekonomik Forumu tarafından ""Genç Küresel Liderler"" arasında gösterilmişti. Yoksulluk içinde yaşayan insanlar için mikrokredi ve mikrofinans kavramlarına öncülük eden Grameen Bank'ı kuran ve bu girişimiyle 2006'da Nobel Barış Ödülü'ne layık görülen Prof. Dr. Muhammed Yunus da kurulun bir diğer üyesi. Kurulun üyeleri arasında Brezilya merkezli Uluslararası Katı Atık Birliği (ISWA) Başkanı Carlos Silva Filho, Kolombiya merkezli döngüsel ekonomi alanında projeler yürüten CEMPRE organizasyonunun İcra Direktörü Laura Reyes, organik atıklarını sürdürülebilir çözümlere dönüştürerek döngüsel ekonomi projeleri üreten Hollanda merkezli ""Atık Dönüştürücüleri"" (The Waste Transformers) kurucusu ve CEO'su Lara van Druten, ABD'deki Delaware Üniversitesinden Enerji ve Çevre Profesörü Prof. Dr. Saleem Ali, Fas'ın eski Çevre Bakanı Hakima el Haite, sürdürülebilir kentler ve yaşam alanları inşa etmek için çalışmalar yürüten Sürdürülebilirlik İçin Yerel Yönetimler Ağı (ICLEI) Genel Sekreteri Gino Van Begin ve Asya-Pasifik bölgesinin sürdürülebilir kalkınması için çalışmalar yürüten CityNet organizasyonunun Genel Sekreteri Dr. Vijay Jagannathan da yer alıyor."
120,Ormanlar atmosferdeki karbon emisyonunu azaltıyor,"İstanbul Üniversitesi Cerrahpaşa Orman Fakültesi Öğretim Üyesi Prof. Dr. Ender Makineci, orman ekosistemlerinin atmosferdeki karbon emisyonunu azaltmada önemli rol oynadığını söyledi.",Çevre,https://www.trthaber.com/haber/cevre/ormanlar-atmosferdeki-karbon-emisyonunu-azaltiyor-808484.html,"Trakya Üniversitesinin ev sahipliğinde düzenlenen konferans için Edirne'ye gelen Prof. Dr. Makineci, ormanların toprağın korunması ve havanın temizlemesini sağlarken yaban hayatına ev sahipliği yaptığını ifade etti. Makineci, küresel ısınma nedeniyle atmosferdeki karbon ve diğer metan gazı konsantrasyonlarının arttığını vurguladı. Ormanlarda farklı türlerde binlerce ağacın bulunduğunu belirten Makineci, ağaçların fotosentez yoluyla karbondioksit gazını bünyesine hapsettiğini dile getirdi. Küresel ısınma nedeniyle atmosferde biriken karbon artışını engellemede ormanların çok önemli görev üstlendiğine dikkati çeken Makineci, ""Fotosentezle atmosfere verilecek karbonu bünyelerinde tuttukları için tüm dünyada karbon bağlamada en önemli ekosistem orman ekosistemleridir. Atmosferdeki karbon emisyonunun azaltılmasında ormanların çok önemli rolü var."" dedi. Makineci, orman varlığının korunması ve geleceğe sağlıklı şekilde taşınması gerektiğini anlattı. Ormanların yangınlardan ve yasa dışı kesimlerden korunması için önlemlerin artırılması gerektiğine işaret eden Makineci, şunları kaydetti: ""Karbon oranının azaltılması için ormanlar ne kadar önemliyse, ormanların zarar görmesi ve yok olması da bir o kadar zararlıdır. Ormanların kesilmesi, orman yangınları karbon emisyonlarının artmasına neden olur. Ormanların sağlığını ve varlığını korumalıyız. Bu ekosistemler üzerindeki baskıyı azaltmalıyız."""
121,İstanbul'da barajlardaki su seviyesi yüzde 20'nin altına düştü,Yağışların azalmasıyla birlikte İstanbul'a su sağlayan barajlardaki doluluk oranı bugün itibarıyla yüzde 20'nin altına gerileyerek son 16 yılın aynı dönemine göre en düşük seviyeye indi.,Çevre,https://www.trthaber.com/haber/cevre/istanbulda-barajlardaki-su-seviyesi-yuzde-20nin-altina-dustu-807160.html,"İstanbul Su ve Kanalizasyon İdaresi (İSKİ) verilerine göre, 20 Ekim'de yüzde 21,12 olan barajlardaki doluluk, bugün itibarıyla yüzde 19,89'e kadar geriledi. Azami 868 milyon 683 bin metreküp su biriktirme hacmine sahip kente su sağlayan baraj ve göletlerdeki su miktarı ise 172 milyon 76 bin metreküp seviyesinde kaldı. Su miktarı Istrancalar'da yüzde 22,52, Terkos'ta yüzde 9,43, Sazlıdere'de yüzde 4,94, Alibey'de yüzde 21,73, Büyükçekmece'de yüzde 3,97, Ömerli'de yüzde 42,61, Darlık'ta yüzde 31,18, Elmalı'da yüzde 15,98, Pabuçdere'de yüzde 3,25 ve Kazandere'de yüzde 6,32 olarak ölçüldü.    Barajlar dışında kente su sağlayan Yeşilçay ve Melen'den 2023'te 614 milyon metreküp su alındı. Son 16 yılın doluluk oranları İSKİ istatistiklerine göre 26 Ekim tarihli baraj doluluk oranları 2008'de yüzde 23,19, 2009'da yüzde 81,17, 2010'da yüzde 63,93, 2011'de yüzde 60,69, 2012'de yüzde 49,50, 2013'te yüzde 45,09, 2014'te yüzde 24,32, 2015'te yüzde 69,62, 2016'da yüzde 39,25, 2017'de yüzde 55,37, 2018'de yüzde 51,67, 2019'da yüzde 43,02, 2020'de yüzde 30,89, 2021'de yüzde 46,26, 2022'de yüzde 42,21 iken bugünkü oran yüzde ise 19,89 ölçüldü. Bu veri, son 16 yılın aynı dönemine göre en düşük oran olarak kayıtlara geçti. Büyükçekmece Barajı kuruma noktasına geldi Alibey Barajı'nda geçen yıl 26 Ekim'de yüzde 26,93 olan doluluk oranı, bugün yüzde 21,73'e düşerken Büyükçekmece Barajı'nda geçen yıl aynı tarihte yüzde 48,77 olarak ölçülen su doluluk oranı, bugün itibarıyla yüzde 3,97'ye geriledi. Darlık Barajı'nda geçen yıl aynı tarihte yüzde 44,37 olarak ölçülen doluluk oranı, bugün itibarıyla yüzde 31,18 olurken Elmalı Barajı'nda geçen yıl aynı tarihte yüzde 46,15 olan doluluk oranı, yüzde 15,98'e düştü. Istrancalar'da geçen yıl aynı tarihte yüzde 35,08 olan doluluk oranı, bugün yüzde 22,52 olarak kaydedildi. Kazandere Barajı'nda ise geçen yıl 26 Ekim yüzde 31,45 olarak ölçülen doluluk oranı, bugün 6,32'ye kadar düştü. Su doluluk oranının bugün yüzde 42,61 olduğu Ömerli Barajı'nda bu oran, geçen yıl aynı tarihte yüzde 45,07 idi.    Su seviyesi en düşük Pabuçdere İstanbul'a su sağlayan barajlar arasında su doluluk seviyesi en düşük olan baraj Pabuçdere oldu. Pabuçdere Barajı'nda su doluluk oranı geçen yıl 26 Ekim'de yüzde 10,66 idi, bugün ise yüzde 3,25 olarak kaydedildi. Sazlıdere Barajı'nda ise geçen yıl aynı tarihte yüzde 45,19 olan doluluk, bugün itibarıyla 4,94 oldu. Terkos Barajı'nda su doluluk oranı bugün itibarıyla yüzde 9,43 olurken geçen yıl aynı dönemdeki oran yüzde 44,77 olarak kayıtlara geçmişti. ""Önümüzdeki 10-15 gün görünmüyor"" İstanbul Aydın Üniversitesi Dr. Öğretim Üyesi ve Meteoroloji Mühendisi Güven Özdemir, AA muhabirine yaptığı açıklamada, kuraklığın hemen hemen Türkiye'nin her yerinde kendini gösterdiğini söyledi. İstanbul'un uzun süredir yağış alamadığına dikkati çeken Özdemir, ""Barajlarda doluluk yüzde 20'nin altında. Barajlardaki doluluk azalıyor. Önümüzdeki 10-15 gün yağış görünmüyor. Sıcaklıklar yüksek, bu nedenle buharlaşmalar fazla olacaktır."" diye konuştu. Özdemir, 2007 yılında da İstanbul'da kuraklığın yaşandığını ve doluluk oranının yüzde 15'lere kadar düştüğünü belirterek şöyle devam etti: ""İstanbul'daki nüfusun artışıyla birlikte su kullanımı arttı. Nüfus 20 milyon civarında olunca da maalesef barajlarımızın su miktarları hızlı bir şekilde azalıyor. Melen ve Yeşilçay'dan su takviyesi yapılarak İstanbul'daki halkın susuz kalması önleniyor. Herhangi bir su kesimi söz konusu değil şu an için ama bu şekilde giderse barajlarımız kuruma noktasına geliyor yavaş yavaş. Barajlarımızın çoğunluğu belli bir seviyenin altında."" Barajlardaki doluluğun yüzde 20'nin altına düşmesinin, sudaki kaliteyi de azalttığını belirten Özdemir, su derinliğinin azalmasıyla canlı mikro mikroorganizmaların, bakterilerin daha fazla olmaya, üremeye başladığını, su kalitesinin çamur haline geldiğini ifade etti. ""Büyük bir su kıtlığına doğru gidiyoruz"" Yağışların azalmasında küresel iklim değişikliğinin etkisinin oldukça fazla olduğunun altını çizen Özdemir, fosil yakıtların büyük şehirlerde kullanımının azaltılarak bunun yerine yenilenebilir enerjinin kullanılması gerektiğini aktardı. Özdemir, artık su tasarrufuna önem verilmesini gerektiğini vurgulayarak ""Sulama sisteminin acil değişmesi, modern hale gelmesi lazım. Büyük bir su kıtlığına doğru gidiyoruz. Bunun için ülke olarak tedbirler almamız lazım. Çünkü Akdeniz makro iklimi ve subtropikal iklimi içerisinde yer alıyoruz. Subtropikal iklim var ama yavaş yavaş tropikal iklime doğru gidiyoruz. Bu, kuraklık demek. Kuraklık depremden daha tehlikeli."" değerlendirmesinde bulundu."
122,Meksika'nın meşhur plajı 'Kategori 5' kasırgasına hazırlanıyor,"ABD Ulusal Kasırga Merkezi'nin açıklamasına göre Otis kasırgası ünlü Acapulco sahil beldelerinin yakınlarına ulaştı. Kasırga ""yıkıcı hasara"" yol açma potansiyeli taşıyor.",Çevre,https://www.trthaber.com/haber/cevre/meksikanin-meshur-plaji-kategori-5-kasirgasina-hazirlaniyor-806721.html,"Merkez, kasırganın Acapulco yakınlarına ulaştığını ve saatte 270 km civarında sürekli rüzgar ve şiddetli yağmur getirdiğini söyledi . ""Fırtına, Guerrero ve Oaxaca'nın bazı kısımlarında 51 cm kadar yağmur getirebilir; ani sel ve çamur kayması olasılığı, potansiyel olarak felaket olabilir ver fırtına dalgası hayatı tehdit edebilir"" denildi. Meksika'nın ulusal su kurumu CONAGUA, Acapulco'ya ev sahipliği yapan Guerrero eyaleti ve ayrıca Oaxaca eyaletinin bazı kısımları açıklarında sörf yapılmaması konusunda uyarı yayınladı. Vali Evelyn Salgado sosyal medyada yaptığı açıklamada, Guerrero'daki okulların dersleri iptal ettiğini söyledi."
123,Mikroplastik riski olmayan yenilebilir bitki çayı poşeti geliştirildi,"Sivas Cumhuriyet Üniversitesi akademisyenlerince geliştirilen TÜBİTAK destekli projeyle, meyve-sebze kabuklarından, yenilebilir poşetiyle suda eriyen bitki çayı elde edildi.",Çevre,https://www.trthaber.com/haber/cevre/mikroplastik-riski-olmayan-yenilebilir-bitki-cayi-poseti-gelistirildi-805897.html,"Cumhurbaşkanı Recep Tayyip Erdoğan'ın eşi Emine Erdoğan'ın himayelerinde başlatılan Sıfır Atık Projesi'ne, akademisyenler de geliştirdikleri projelerle katkı sağlıyor. Sivas Cumhuriyet Üniversitesi Turizm Fakültesi Gastronomi ve Mutfak Sanatları Bölümü Öğretim Üyesi Doç. Dr. Emre Hastaoğlu, Araştırma Görevlisi Şefahat Taşçı, yüksek lisans öğrencisi Beyza Nur İlhan Akyel ve lisans öğrencisi Büşra Kocaman'la birlikte gıda sektöründe ""sıfır atık"" imkanı sağlayacak proje geliştirdi.    Hastaoğlu, ""Meyve ve Sebze Kabuklarından İçecek Geliştirilmesi ve Moleküler Gastronomi Teknikleri ile Sunum Olanaklarının Belirlenmesi"" başlıklı projeyle, TÜBİTAK'tan ""Sosyal ve Beşeri Bilimlerde Yenilikçi Çözümler Araştırma Projeleri Destek Programı"" kapsamında destek almaya hak kazandıklarını söyledi. Yenilebilir kılıf içinde, kurutulmuş meyve-sebze kabuklarından elde edilmiş suda çözünebilir toz bitki çayı yaptıklarını anlatan Hastaoğlu, kılıfı yenilebilir ve sıcak suda eriyen bir materyalden elde edilen ürünün, mikroplastiğin olumsuz etkilerini ortadan kaldırdığına işaret etti. Mikroplastiklerin kullanımının azaltılması amaçlanıyor Hastaoğlu, proje kapsamında, gıda artıklarını kullandıkları anlatarak, ""Bazı sebze ve meyve kabuklarının sebep olduğu çevre kirliliğini azaltmak ve aynı zamanda bitki çaylarının kullanıldığı poşetlerdeki mikroplastik kullanımını azaltmak amacıyla böyle bir proje geliştirdik"" dedi.    Proje hakkında bilgiler veren Hastaoğlu, şu değerlendirmede bulundu. ""Sıfır Atık Projesi'ne katkı sağlamak amacıyla, meyve ve sebze kabuklarının atık olmasını engellemek ve tekrar öğüterek tüketilebilir hale gelmesini sağlamayı hedefledik. Proje sayesinde zengin fenolik (kimyasal bileşik) içeriğe sahip meyve ve sebze kabuklarını çöpe atmak yerine, raf ömrü uzun içecek haline dönüştürmeyi planladık. Böylelikle hem Sıfır Atık Projesi'ne, hem de Birleşmiş Milletler Sürdürülebilir Kalkınma Hedefleri'nden 'sorumlu üretim ve tüketim' alt hedefine de katkı sağlamayı amaçladık."" 4 renk için 16 farklı meyve ve sebze kabuğu kullanıldı Hastaoğlu, proje kapsamında 4 farklı renk oluşturmak amacıyla 16 farklı meyve ve sebze kabuğunu kullandıklarını belirtirken, ""Turuncu, sarı, kırmızı ve yeşil renklerde ürün hazırlığı yaptık. Daha çok portakal, limon ve kırmızı pancar kabuğu gibi hem yüksek renge hem de yüksek fenolik içeriğe sahip bitki çayları hazırladık"" ifadesini kullandı. Proje kapsamında temelde üç hedeflerinin olduğunu aktaran Hastaoğlu, şunları kaydetti: ""Bunlar, atıkların tekrar kullanımını sağlayabilmek, atıkları tekrar kullanırken çevre kirliliğini azaltabilmek ve aynı zamanda bitki çaylarında kullanılan mikroplastiklerin kanserojen etkisini azaltabilmek. Yenilebilir şeffaf poşetler kullanarak, tüketicinin kolay kullanabileceği ve daha sağlıklı şekilde bitki çayına ulaşabileceği çay ürünleri geliştirmeyi hedefledik."""
124,Türkiye ağaçlandırmada Avrupa'nın zirvesinde,"Birleşmiş Milletler Gıda ve Tarım Örgütünün (FAO) dünyada en çok ağaçlandırma yapan ülkeler sıralamasında Türkiye Avrupa'da ilk, dünyada ise 4. sırada yer alıyor.",Çevre,https://www.trthaber.com/haber/cevre/turkiye-agaclandirmada-avrupanin-zirvesinde-805887.html,"Tarım ve Orman Bakanlığı Orman Genel Müdürü Bekir Karacabey, Genel Müdürlüğün Türkiye Cumhuriyeti'nin 100. yıl vizyonu çerçevesinde geldiği noktayı değerlendirdi. Kurumun 184 yıllık geçmişe sahip bir değer olduğunu ifade eden Karacabey, kuruluşundan bugüne kadar sadece Türkiye'ye değil dünya ormancılığına da büyük katkılar sağladığını belirtti. Karacabey, kurumun zaman içerisinde gelişen şartlar neyi gerektiriyorsa onu yerine getirmeye çalıştığına işaret ederek, Genel Müdürlüğün 1917'den itibaren planlı ormancılığa geçtiğini anlattı. Ormancılık faaliyetlerinde ani değişiklikler yapılamadığı için planlı çalışmanın çok önemli olduğuna dikkati çeken Karacabey, çok yönlü düşünülmeden atılabilecek adımların 100 yıl sonra geri dönülemeyecek kötü sonuçlar doğurabileceğini vurguladı. Türkiye, orman varlığını artırmada Avrupa'nın zirvesinde Karacabey, planlı çalışmalar sonucunda, özellikle ağaçlandırma konusunda, Genel Müdürlüğün dünya çapında ön plana çıktığını belirterek, şunları kaydetti: ""1900'lü yılların başından 2002'ye kadar yapılan ağaçlandırmaların yılık ortalamasına bakıldığında, son 21 yılda bu çalışmaların 5 katını yapar hale geldik. 2000 yılların başında 20,8 milyon hektar olan orman varlığımız 23,2 milyon hektara ulaştı. Ülkemizin 29,6'sı ormanlarla kaplı durumda. Dünyada en çok ağaçlandırma yapan ülkeler sıralamasında Türkiye, FAO'nun raporlarına bakıldığı zaman Avrupa'da ilk, dünyada ise 4. sırada. Türkiye, orman varlığını en çok artıran ülkeler sıralamasında ise dünyada 6., Avrupa'da ilk sırada yer alıyor. Kumul ağaçlandırması gibi özel çalışmalarda da Avrupa'da en başarılı ülkeyiz. 13 bin hektar kumul alanda ağaçlandırma çalışması gerçekleştirdik."" Ağaçlandırma konusunda Cumhurbaşkanı Recep Tayyip Erdoğan'ın Cumhuriyet'in kuruluşunun 100. yılı kapsamında kendilerine bir hedef belirlediğine işaret eden Karacabey, ""Bize ülkemizin yüzölçümünün en az yüzde 30'luk kısmını ormanlarla kaplı olması hedefini koymuşlardı. Biz de bu kapsamda son 20 yılda 6 milyar 600 milyon fidanı toprakla buluşturduk. Bu yıl sonuna kadar yapacağımız çalışmalarla 7 milyar hedefinin üzerine çıkacağız ve ülkemizin yüzde 30'unu ormanlarla kaplı hale getireceğiz."" diye konuştu. ""Yangınlara ilk müdahale süremizi 11, haber alma süremizi 2 dakikaya düşürdük"" Karacabey, teşkilatın ormanların korunmasına ilişkin çok ciddi adımlar attığına dikkati çekerek, başta orman yangınlarıyla mücadele olmak üzere ""dumansız yangın"" olarak nitelendirilen orman zararlılarına karşı da biyolojik müdahalelerde bulunduklarını ifade etti. İklim değişikliğinin olumsuz etkilerinin özellikle orman yangınlarıyla mücadelede kendini gösterdiğini dile getiren Karacabey, şu değerlendirmede bulundu: ""Yangınlarla mücadelede nitelikli personel gücünü artırırken teknolojik gelişmeleri de yakından takip ederek bünyemize kazandırıyoruz. 20 yıl öncesinde Türkiye genelinde sadece 600 arazöz varken bugün 1560 aracımız hizmet veriyor. 20 yıl öncesinde teşkilatımızda bulunmayan ilk müdahale aracından şu an bünyemizde 2 bin 524 adet bulunuyor. Aynı dönemde yangına müdahalede hava araçlarının bir seferde attıkları su miktarı 84 ton iken bugün 322 ton. 20 yıl önce 3 uçak 19 helikopterle yangına müdahale ederken bu yıl mücadelemizi 22 uçak 69 helikopterle sürdürüyoruz. Avrupa'da ormancılık faaliyetlerinde İHA kullanılmazken biz 8 İHA'mızla 7 gün 24 saat ormanlarımızı gözetleyebiliyoruz."" Karacabey, İHA'lar sayesinde haber alma ve müdahale sürelerinde ciddi mesafeler alındığını vurgulayarak, ""Yangına ilk müdahale süremiz 2000 yılların başında 40 dakika iken bugün 11 dakikaya düştü, hedefimiz bu süreyi 10 dakikaya indirmek. Yangın haber alma süremiz ise 2 dakika. Bu haber alma süremiz bize mücadelede çok önemli üstünlük sağlıyor."" dedi. Karacabey, kurum bünyesinde yapay zekanın da aktif kullanıldığına işaret ederek, ""Kullandığımız yapay zeka teknolojisiyle yangınların istikametini, büyüme potansiyelini, kullanılabilecek araç sayısını anlık belirleyebiliyoruz."" ifadesini kullandı. ""2026 yılına kadar 200 ekoturizm alanı kurmayı hedefledik"" İnsanların gün geçtikçe doğadan yararlanma yaklaşımlarının geliştiğini anlatan Karacabey, Genel Müdürlük olarak bu gelişime paralel şekilde çalışmalar yaptıklarını söyledi. Karacabey, orman ekosisteminin sağladığı tüm imkanları, sürdürülebilir bir şekilde, vatandaşların istifadesine sunmaya da gayret gösterdiklerini belirterek, sözlerini, ""Bu kapsamda 2021'de Ekoturizm Eylem Planı'nı hayata geçirdik. Plan kapsamında 2026'ya kadar 200 ekoturizm alanı kurmayı hedefledik, şu ana kadar 90'ını tamamladık. Önümüzdeki süreçte 110 alanı daha vatandaşlarımızın istifadesine sunacağız. "" diye tamamladı."
125,Türkiye’nin genetik hazinesi koruma altında,"Biyolojik çeşitlilik açısından dünyanın en zengin ülkeleri arasında yer alan Türkiye’de genetik miras korunuyor. Kardelen, zambak, yılan ve kelebekler kaçakçıların gözdesi olsa da 2007 - 2023 yılları arasında 86 biyokaçakçılık vakası engellendi.",Çevre,https://www.trthaber.com/haber/cevre/turkiyenin-genetik-hazinesi-koruma-altinda-805207.html," Biyokaçakçılık, belirli bir bölgede endemik (yalnızca o bölgede yaşayan) bitki, hayvan, bitki tohumları, hayvanların parçaları, kan veya dokularını yetkili makamların izni olmadan toplayarak ülke dışına çıkarma suçuna deniliyor. Genellikle tıp, kozmetik ya da koleksiyon amacıyla yapılıyor. Türkiye biyoçeşitlilik açısından en zengin ülkelerden biri. Tüm Avrupa kıtasında bulunan bitki türlerinin yüzde 75’i Türkiye’de… 12 bin 476 tespiti yapılmış bitki türü var ve bunların 4 bin 80’i endemik bitkilerden oluşuyor. Omuzgasızlara ait 6 binden fazla tür bulunduğu tahmin edilirken, omurgalı canlı türü sayısı ise yaklaşık bin 500 olarak hesaplanıyor. Bu zenginliği, bilimsel amaçlı olarak değerlendirmek mümkün. Bunun için Tarım ve Orman Bakanlığı Doğu Koruma ve Milli Parklar Genel Müdürlüğü’ne üç ay önceden başvurmak yeterli. Ancak endemik türleri ülke dışına çıkarmak yasak. Türkiye’nin kardelenleri, Kum Zambakları, bir çeşit orkide olan Salep, Trüf Mantarı olarak bilenen Keme, Doğu Karadeniz Kafkas Engereği, Doğu ve İç Anadolu’da yaşayan Uludoğan, Amanoslar’da yaşayan Geyik Böcekleri, Sivas’ın şifalı balıkları bile yurt dışına kaçırılmak istendi. Kaçakçılar, canlı, ölü hayvan, yumurta, tohum, organ parçaları hatta ‘ayı dışkısı’ bile kaçırmayı denedi. Milli Parklar’ın verilerine göre 2007-2023 döneminde toplam 86 biyokaçakçılık vakası yaşandı. Son beş yılda ise ağırlıklı olarak bitkiler kaçırılmak istendi.    En çok vaka 2011'de Biyokaçakçılık vakaları en çok 2011 yılında meydana geldi. 21 vaka tespit edilen 2011’i, 11 vakanın yaşandığı 2012 yılı takip etti. 2010’da 9, 2019’da ise 8 vaka tespit edildi. En çok kaçakçılık girişimi 18 vaka ile Hatay’da olurken, biyokaçakçılık yapmak isteyen kişilerden 7’i Almanya, 6’sı Macaristan, 5’i Rusya vatandaşıydı. Çekya, Japonya, İspanya, Makedonya, Suriye gibi ülke vatandaşları yanında 9 Türk vatandaşı da bu olaylarda yakalandı.   Uluslararası sözleşme var Dünyada biyolojik çeşitliliği korumak için Birleşmiş Milletler Çevre Programı (UNEP) tarafından bir sözleşme metni oluşturulmuş ve 1992 yılında imzalanmıştı. Türkiye’nin de imza koyduğu ‘Biyolojik Çeşitlilik Sözleşmesi’yle, canlı ve cansız hayvan ve bitki ticaretine düzenleme geldi. Buna rağmen yabancıların Türkiye’den biyokaçakçılık yapmasına ilişkin çabaları sürüyor. Örneğin geçmiş yıllarda Japonya’da ‘Böceklerin Kralı – Mushiking King of the Beetles) çizgi filmi yüzünden, 6 antene sahip olan Akbez Geyik Böceği’nin koleksiyon amaçlı kaçırmak isteyen bir Japon vatandaşı yakalandı. Artvin’de tespit edilen 194 kelebek türü, özellikle koleksiyoncuların ilgisini çekerken, kum zambakları ise tıbbi amaçlı olarak kaçırılmak isteniyor. Canlı türünün küçük bir parçasından dahi genetik bilgiyi elde etmek ve biyeteknolojik çalışmalarda kullanmak, sözgelimi hastalıklara, kuraklığa dirençli, yüksek verimli yeni türler elde etmek mümkün. Uluslararası sözleşme, bu genetik kaynakların kullanımı hakkını bulunduğu ülkeye veriyor.    Geçmişten beri görülüyor Geçmişte de Osmanlı döneminde kaçırılan laleler, Hollanda’da yetiştirilerek bu ülkenin bugün ‘lale ülkesi’ olarak anılmasına ve önemli bir endüstri haline gelmesine neden olmuş, Türkiye’den götürülen Ankara Keçisi (Tiftik) ve Ankara Tavşanı gibi türler, Avustralya, Güney Afrika gibi ülkelerde büyük bir sektöre dönüşmüştü. ‘Halfeti Gülü’ olarak bilinen ‘Kara Gül’, bugün yurtdışında ‘Rosa Odorata’ olarak pazarlanıyor. Türkiye’den kaçırılan ‘Bambus’ türü arılar ise çoğaltılarak dünyanın farklı ülkelerine kiralanıyor.   Kaçırma yolları Kaçırma yöntemleri içinde canlı olarak götürme, formaldehit içinde taşıma, tohum ya da soğan olarak taşıma gibi yöntemler var. Yapılan denetimlerde mantarların kurutularak götürüldüğü, film kutusu içinde doku parçaları kaçırılmaya çalışıldığı tespitleri yapıldı. Buna ek olarak özellikle hayvan türlerinden alınan kan örneklerinin tüpler içinde kaçırılması, soğuk zincire sahip uluslararası nakliyattan faydalanılması gibi yöntemler tespit edildi. Bazı canlı kuş türleri ise sınırdan diğer tarafa uçurularak ve hazırlanan tuzaklarla kaçırılmak istendi.   Kolluk güçlerine eğitim Milli Parklar, ‘Biyokaçakçılıkla Mücadele Projesi’ kapsamında Jandarma, Emniyet, Sahil Güvenlik birimlerinde görev yapan kolluk kuvvetlerine eğitimler veriyor. İlgili kurumlarla eşgüdüm sağlanırken, yasal düzenlemelerdeki eksikliklerin giderilmesine ilişkin çalışmalar da sürüyor. Ancak konuya ilişkin vatandaşların bilinçlendirilmesi en önemli hedefler arasında. Biyokaçakçılık şüphesi bulunması durumunda kolluk kuvvetleri ya da Tarım ve Orman Bakanlığı’na haber verilmesi isteniyor."
126,"Türkiye'nin ilk ""sıfır atık adası""","Bu adadan hiçbir atık çıkmıyor. Atıklar ayrıştırılarak geri dönüşümle ekonomiye kazandırılıyor. Balıkesir'in Marmara ilçesine bağlı Ekinlik Adası, Türkiye'nin ilk sıfır atık adası. Emine Erdoğan'ın himayesindeki ""sıfır atık"" projesi Marmara ve Avşa adalarında da hayata geçecek.",Çevre,https://www.trthaber.com/haber/cevre/turkiyenin-ilk-sifir-atik-adasi-805390.html,
127,Kuraklık denizlerdeki balık sayısını da etkiliyor,"İklim değişikliğiyle birlikte görülen sorunlardan biri de kuraklık. Bu durum sadece toprak verimliliğini düşürmekle, sel gibi felaketlere zemin hazırlamakla kalmıyor. Deniz canlılarının en önemli yiyecek kaynağı olan, nehirlerin denize döküldüğü deltalarda da verimi azaltıyor. Balıklar tüketecek gıda bulamıyor.",Çevre,https://www.trthaber.com/haber/cevre/kuraklik-denizlerdeki-balik-sayisini-da-etkiliyor-805357.html,
128,İstilacı türler denizdeki yaşamı tehdit ediyor,"Ege Denizi'ndeki deniz çayırlarının son 10 yılda azaldı. Uzmanlar, bu azalmanın nedenlerinden birinin istilacı türler olduğunu söylüyor.",Çevre,https://www.trthaber.com/haber/cevre/istilaci-turler-denizdeki-yasami-tehdit-ediyor-805169.html,"Dünyadaki bütün bitki habitatları içerisinde en fazla karbon depolama kapasitesine sahip olan ve ""denizlerin akciğerleri"" olarak nitelendirilen deniz çayırları, iklim değişikliğiyle mücadelede insanlığın en önemli müttefiklerinden biri olarak gösterilirken birçok deniz canlısı türü için barınak işlevi görerek biyoçeşitliliğin korunmasına katkı sunuyor. Ege Denizi de Türkiye kıyılarındaki deniz çayırlarının önemli bir kısmına ev sahipliği yapmasıyla öne çıkıyor. Manisa Celal Bayar Üniversitesi Fen Edebiyat Fakültesi Biyoloji Bölümü Hidrobiyoloji Ana Bilim Dalı Başkanı ve deniz biyoloğu Prof. Dr. Ergün Taşkın, Türkiye'de deniz çayırlarının en yoğun Ege Denizi kıyılarında, sonrasında ise sırasıyla Akdeniz kıyıları, Marmara Denizi ve Karadeniz'de yayılım gösterdiğini söyledi. Taşkın, 1960'lı yıllardan itibaren deniz çayırlarının bütün Akdeniz'de olduğu gibi Türkiye'de de karasal baskılardan etkilendiğini belirterek, ""TÜBİTAK 1001 projesi kapsamında yaptığımız çalışmalarda özellikle Ege Denizi'nde deniz çayırlarının birçok noktada alt yayılış limitinin etkilendiğini ve çekilmeye başladıklarını tespit ettik. Kıyılarımızın akciğeri sayılabilecek bir bitkinin, belki de yok olma tehlikesiyle karşı karşıya kaldığını söyleyebiliriz"" dedi. Deniz çayırlarının yaşama ortamının 0 ila 45 metre derinlikte olduğunu, Ege Denizi'nde 35-40 metreye kadar gözlemlenirken son dönemde birçok istasyonda yaptıkları ölçümlerde alt sınırı 20 metrelerde tespit ettiklerini aktaran Taşkın, özellikle son 10 yılda deniz çayırı alanlarında ciddi şekilde gerilemeler olduğunu, yaptıkları çalışmalar kapsamında İzmir Ildır'da 2-3 metrelik bir çekilme gözlemlediklerini bildirdi. Çekilmenin gelecek dönemde ciddi olumsuzluklar yaratacağından bahseden Taşkın şunları söyledi: ""Deniz çayırları barındırdığı türler, ürettiği oksijen, denizlerin emdiği karbondioksiti oksijene çevirme, karbondioksiti kökleri aracılığıyla kumda hapsetmeleri açısından ciddi yararları olan bir canlı. Karasal baskının artması sonucu maalesef geri çekilmeler gözlemledik. 20 metre derinlikte deniz çayırı yayılışına rastlarken 25-35 metrelerdeki kumun ya da balcığın içerisinde köklerini gördük ki bu da 25-30 metrelerden kıyıya doğru çekildiği anlamına geliyor."" Deniz çayırlarının derinlerdeki yayılışının ve kapladığı alanın azalarak kıyıya doğru çekilmelerinin birçok nedeni olduğunu kaydeden Taşkın, ""Başta küresel ısınma olmak üzere, yabancı türler, yabancı türlerin bunları otlama yoluyla tüketmesi, artan kirlilik, evsel ve endüstriyle atıklar, balıkçılık, dip trolüyle avlanma, günübirlik yat turizmiyle üzerlerine atılan çapalar ciddi şekilde etkiliyor. Ayrıca, suda artan bulanıklık, ışığı keserek oksijen üretmelerini ve sağlıklı gelişmelerini engelliyor."" diye konuştu. Ege'deki deniz çayırlarının üzerindeki baskıların bölgelere göre değiştiğine değinen Taşkın, kuzeyde bulanıklığın ve kirlilik, orta bölgede kirlilik ve akuakültür faaliyetleri, güneyde ise hem evsel kirlilik hem de günübirlik yat ve turizm faaliyetleri sonucunda geri çekilmeler yaşandığını anlattı. Yabancı istilacı türler Deniz çayırlarının kıyılara çekilmesinin nedenlerinden birinin yabancı istilacı türler olduğunu işaret eden Taşkın, yabancı türlerin yarısının Süveyş Kanalı'ndan diğer yarısının ise akuakültür ve gemi balast sularıyla Ege Denizi'ne giriş yaptığı bilgisini verdi. Taşkın şöyle devam etti: ""Ülkemizdeki yaklaşık 550 türün 100'den fazlası istilacı özellikte. Makroalglerden 50 yabancı türümüz var, bunların da yaklaşık 15'i yayılımcı istilacı özellik gösteriyor. Denizlerimize göre bu türler değişiklik göstererek birbirinden farklı yoğunlukta olabiliyorlar. Ege Denizi'ndeki makroalglerden 10'u istilacı türde. Buradaki bütün istilacı türler biyoçeşitlilik üzerinde etkili çünkü ya yerli tür üzerinden besleniyor ve yok etmeye başlıyor ya da habitatı kaplayarak yaşam ortamlarını azaltıyor. İstilacı özellikteki türler, örneğin bir deniz kestanesi ve birçok balık, deniz çayırlarına otlanma yoluyla ciddi zararlar verebiliyor. Makroalglerin, özellikle yabancı yayılımcı olanlarının, ortamın bozulmasına, sağlıklı olan türlerin çekilmesine, yerli türlerin üzerini kaplayarak habitatın bozulmasına etkileri var. Örneğin Çanakkale Babakale kıyılarında 35 metre derinlikteki deniz çayırlarının çekildiğini ve yabancı istilacı bir makroalg türünün ortamı kapladığını tespit ettik."" Deniz çayırlarının ve ekosistemin sağlıklı şekilde gelecek kuşaklara aktarılması için atık suların minimuma indirilmesi, balıkçılık faaliyetlerinin 40 metre altına çekilmesi, koruma alanlarını artırılması, marina, liman gibi alanların çayırların olmadığı bölgelere yapılması ve ekolojik şamandıra sistemine geçilmesi önerilerinde bulunan Taşkın, sözlerini şöyle tamamladı: ""Daha sıkı yönetmeliklerle, balast sularının kontrollerini sağlayarak azalmasını sağlayabiliriz. Süveyş Kanalı'ndan giriş yapan türler uluslararası bir sorun ve çözüm için mutlaka uluslararası işbirliği olması gerekiyor. Bu fırsatçı türler aynı bir hastalık gibi ortama giriyor ve kaplıyor, yerli olan türlerin yerini yabancılar alıyor, bir noktada 10-15 farklı yerli tür varken, o noktanın, sadece 1 türün hakimiyetine girdiğini görüyoruz. Ege Denizi'nden Marmara Denizi'ne giriş yapıyorlar ve Karadeniz'e doğru yayılış gösterebiliyorlar. Yabancı türler sıcak, ılıman ortamları seven türler, denizlerimizdeki su sıcaklığı arttıkça yayılış alanları da artacak. Küresel ısınma, evsel endüstriyel atıklar ve birçok faaliyet çöküşü hızlandırıyor, önlem almazsak birkaç on yılda çöküş görebiliriz."""
129,Uşak’ta güneş enerji santrali açıldı,Uşak’ın Banaz ilçesinde kurulan Güneş Enerji Santrali törenle açıldı.,Çevre,https://www.trthaber.com/haber/cevre/usakta-gunes-enerji-santrali-acildi-804530.html,
130,Elektrikli araç şarjı için güneş alternatifi,Türkiye'de Togg ile birlikte hareketlenen elektrikli araç piyasası hem ülke içinde hem de dünyada giderek büyüyor. En öncelikli mesele ise şarj imkanı ve süresi. Doğru bir hesaplama ve yatırımla güneş enerjisi de ihtiyaç duyulan enerji ve şarj için alternatifler arasında.,Çevre,https://www.trthaber.com/haber/cevre/elektrikli-arac-sarji-icin-gunes-alternatifi-803891.html,"Elektriği konut, iş yeri ve fabrikalarda olduğu gibi trafikte de kullanmak hem çevreci olması hem de birçok ülke için ‘enerjide dışa bağımlığını azaltması’ nedeniyle oldukça cazip bir seçenek. Elektrikli araçlar hem karbon salınımı yapmıyor hem sessiz çalışıyor hem de ulaşım maliyetlerini düşürüyor. Bu nedenle gittikçe daha fazla tercih ediliyor. Tüketicileri bugün için düşündüren konuların başında ise “araç bataryasını şarj etmek için gereken elektriğin nereden temin edileceği” sorusu geliyor. Türkiye’nin yerli elektrikli otomobili Togg ile birlikte neredeyse tüm otomotiv firmalarının elektrik motorlu modelleri var ve hem şehir içinde hem de trafiğin yoğun olduğu kara yollarında sürekli yeni şarj istasyonları hizmete giriyor.    Konutlarda şarj Ortalama bir elektrikli araç, 5 kilometrede 1 kW saat elektrik tüketiyor. 100 kilometrede ise ortalama 20 kW elektriğe ihtiyaç duyuluyor. 50 kWh kapasiteli bir bataryanın tam olarak şarj edilmesi için ev tipi şarjla yaklaşık 15 saate ihtiyaç duyulurken, üç fazlı ve 11 kW DC şarj istasyonu ile bu süre 5 saate inebiliyor. Geçmişte yalnızca akaryakıt istasyonlarında yapılan depo dolumları, elektrikle birlikte AVM’lerde, otoparklarda, site otoparklarında hatta müstakil konutlarda yapılmaya başlandı. Apartman yönetimleri, Kat Malikleri Kanunu’na göre üye sayısının yarından bir fazlası ile ‘hızlı şarj istasyonu’ kurma yetkisine sahip olabilirken, bunun maliyeti ise hizmetten faydalananlar tarafından karşılanıyor. Yalnızca elektrikli araçlar için veya güneş enerji paneli yerleştirmek için bir alan tahsisi için ise yasa gereği yüzde 80’lik bir ‘kabul’ oyu gerekiyor. Birçok apartmanda kat maliklerinden elektrikli araç sahibi olanlar ortaya çıkmasıyla birlikte, buna ilişkin çalışmalar başladı.    Doğru abonelik tipi ile maliyeti düşürmek mümkün Elektrikli araçlar, fosil yakıtlara göre daha ucuz bir ulaşım maliyeti sunuyor olsa da bedava değil. Elektrik için ödenen faturalara artık şarj maliyetleri de eklenmeye başladı. Tek zamanlı (tüm gün için aynı hesaplama) yapılan abonelik tipi yanında, üç zamanlı (günün üç ayrı diliminde üç ayrı fiyatlandırma) yapılan abonelikler de var. Bu tip aboneliklerde gece saatlerinde elektrik maliyeti daha düşük olduğu için, araca daha az ihtiyaç duyulan bu zaman diliminde şarj da maliyeti düşürüyor. Her iki durumda da hizmet sağlayıcı enerji firmasına bir fatura ödemek gerekiyor.   Sınırsız kaynak: Güneş İhtiyaç duyulan elektrik enerjisini sağlamakta yeni alternatiflerden biri de güneş enerjisinden yararlanmak. Bu amaçla akaryakıt istasyonları, şarj istasyonları, bina çatı ve yüzeyleri, otopark çatıları ve apartman çatı ve yüzeylerine güneş paneli takılması gibi çözümler ortaya çıktı. Türkiye Güneş Enerjisi Topluluğu (GÜNDER) Başkanı Kutay Kaleli, “Güneş enerjisinin sınırsız bir kaynak” olduğunu altını çizerken, bu çözümün bugünkü şartlarda ‘az daireli konutlarda’ daha faydalı olabileceğini belirtiyor: “Eğer yüz daireli bir yapıdan bahsediyorsak, güneş enerjisi ile şarj istasyonunun ihtiyaç duyduğu enerjiyi sağlamak zor. Ancak beş daireli bir apartman için güneş enerjisinden elektrik elde edip bunu hem konutlarda hem de araç şarjında kullanmak için çözüm olur. Bununla birlikte sadece güneş enerjisi panellerinin çatılara yerleştirilmesi yeterli değil. Üretilen enerjinin depolanabilir olması da gerekiyor. Yani güneş panelleri ile elde edilen enerjinin depolama ünitesini de kurmak gerekir. Ayrıca panellerin yerleşimi için çatılar tercih edilecekse, mimari anlamda binanın buna uygun olup olmadığının incelenmesi lazım. Çok eski binalarda çatıya güçlendirme gerekebilir. Müstakil evlerde ise güneş enerjisi, elektrikli araç için gerekli şarj sorununu çözer. Hatta üretilen elektrik fazlası konusunda mahsuplaşmaya da gidilebilir ve dağıtım firmasından alınan elektriğin maliyeti de düşer.”    Otobüsler için tekne örneği Güneş enerjisini, ışığın ulaştığı her yerde üretmek mümkün. Ancak bunun da bir dezavantajı var. Günün bir bölümünde güneş ışığı varken, bir bölümünde yok. Kaleli, sözlerini şöyle sürdürüyor: “Güneş enerjisi aynı zamanda mevsimseldir. Ürettiğiniz enerjinin yüzde 50'sini yazın üretiyorsanız, kalan yüzde 50'sini kalan üç mevsimde üretiyorsunuz. Bu nedenle ya güneş enerjisini depolanabilir ve 24 saat kullanılabilir hale getirmeniz gerekir ya da birincil kaynaklarla desteklemeniz gerekir.” Kaleli, birçok teknenin üstünde güneş paneli bulunduğunu, buradan elde edilen enerjinin depolanarak kullanıldığını hatırlatıyor. Aynı durumun otobüs gibi büyük araçlarda da mümkün olabileceğini ifade eden Kaleli, otomobil gibi küçük araçlarda ise bunun şimdiki teknoloji ile pek mümkün olmadığının altını çiziyor. Kaleli, “Ancak Ar-Ge için çok yüksek bütçeler kullanılıyor. İleride daha küçük alanlardan daha fazla enerji elde edilecektir” diyor.    Farklı seçenekler geliştiriliyor Elektrik enerjisi kullanımına karar verilmesi durumunda güneş paneli, depolama ünitesi, elektrik şarj kiti ve kurulum (işçilik vs) maliyetleri ortaya çıkıyor. Güneş enerjisinin konutlarda teşvik etmek isteyen bazı firmalar finans hizmetini de üstleniyor. Bununla birlikte güneş enerjisinden şarj sağlamak için farklı seçenekler de geliştiriliyor. Özellikle kamp alanları ve doğal ortamlarda kullanmak üzere taşınabilir güneş panelleri de tüketicilere sunulmuş durumda. "
131,Temizlenen hayalet ağlar ile 2 milyon 750 bin balığın ölümü engellendi,"Tarım ve Orman Bakanlığı, 8 yılda 1 milyon metrekare ağ ve 40 bin sepet, algarna ve benzeri terkedilmiş av aracı temizledi. Temizlenen hayalet ağlar sayesinde 2 milyon 750 bin balık, kaplumbağa, kabuklu gibi sucul canlının ölmesi engellendi.",Çevre,https://www.trthaber.com/haber/cevre/temizlenen-hayalet-aglar-ile-2-milyon-750-bin-baligin-olumu-engellendi-802924.html,"Tarım ve Orman Bakanlığı, Balıkçılık ve Su Ürünleri Genel Müdürlüğü ekiplerince, 'Hayalet Av Araçlarının Temizlenmesi Projesi' kapsamında deniz, göl ve barajlar, su canlılarına tuzak olan terk edilmiş hayalet ağlardan temizleniyor. Proje kapsamında 2014-2021 yılları arasında İstanbul, Kocaeli, Tekirdağ, Yalova, Balıkesir, Çanakkale, Bursa, İzmir, Mersin, Hatay, Adana, Muğla, Aydın, Rize, Sinop, Konya, Isparta, Antalya ve Ankara'da deniz ve göllerde kaybolan veya terkedilen av araçları çıkarılarak, ekosistemin sürdürülebilirliği sağlandı. 2022 yılında ilk kez akarsularda da hayalet av araçlarının temizlenmesi çalışmalarına başlandı.    2023 yılı itibarıyla Diyarbakır, Muş, Batman, Van ve Bitlis'te akarsularda temizlik çalışmaları yürütüldü. Proje başlangıcından bugüne kadar iç sular ve denizlerde toplam 166 milyon metrekare alan taranarak, yaklaşık 1 milyon metrekare ağ ve 40 bin sepet, algarna ve benzeri terkedilmiş av aracı sulardan çıkarıldı. İstanbul'da denizde tespit edilen ağlar ile Bafa Gölü’ndeki hayalet av araçları da yıl sonuna kadar temizlenecek ve çalışmalar yıl boyunca devam edecek. Yapılan akademik ve saha çalışmalarına göre kaybolan her 100 metrelik bir posta ağa, av yapamaz hale gelinceye kadar 309, her bir sepet veya pintere 5 sucul canlının (balık, kaplumbağa, kabuklu vb.) takılarak öldüğü tahmin ediliyor. Buna göre proje kapsamında şu ana kadar sucul ortamlardan temizlenmiş olan ağlar sayesinde yaklaşık 2,5 milyon, sepet/pinterler sayesinde ise yaklaşık 250 bin olmak üzere toplam 2 milyon 750 bin sucul canlının ölmesi engellendi.    Eğitim çalışmaları yürütüldü Hayalet ağ sorununun önüne geçilmesi için bakanlık tarafından eğitim faaliyetleri de yürütülüyor. Bu kapsamda, mülki amirlerin, yerel yönetimlerin, ilgili kamu kurum/kuruluşlarının, balıkçı kooperatiflerinin, ticari/amatör balıkçıların ve sivil toplum kuruluşlarının katılımlarıyla her yıl bir program dahilinde 'Hayalet Av Araçları Farkındalık Etkinlikleri' düzenleniyor. Bu yıl, hedef kitle ve toplumda farkındalık oluşturmak amacıyla Ankara, Konya, Van, Elazığ, Samsun, Bursa, Muğla, Eskişehir, Antalya ve Isparta'da bilim insanları, araştırmacılar ve teknik personelin sunumlar gerçekleştirdiği programlar düzenlendi, bu programlara 747 kişi katıldı. Marmara Denizine kıyısı olan İstanbul, Kocaeli, Tekirdağ, Yalova, Balıkesir, Çanakkale ve Bursa'da balıkçılarla görüşülerek hayalet ağların bulundukları yerler tespit edildi. Şu ana kadar Marmara Denizi Eylem Planı kapsamında 84 bin 650 metrekare ağ çıkartıldı. Çalışmalara her yıl düzenli olarak devam edilecek. Ayrıca, çıkartılan ağlar, kullanışlı olanları geri dönüşüme kazandırılarak farklı sektörlerde kullanılıyor.    ""100 bin metrekare hayalet ağı çıkartacağız"" Tarım ve Orman Bakanı İbrahim Yumaklı, bu yıl sonuna kadar 100 bin metrekare hayalet ağı daha deniz, göl ve akarsulardan çıkarmayı hedeflediklerini bildirdi. Bakan Yumaklı, avcılık kaynaklarının sürdürülebilirlik ilkeleri çerçevesinde yönetilmesi ve mevcut su kaynakları potansiyelinden maksimum yararlanılmasının artık zorunluluk haline geldiğinin altını çizdi. Bakanlık olarak denizler, göller, akarsular ve barajlardaki su ürünleri kaynaklarını korumak ve sürdürülebilirliğini sağlamak için çalıştıklarını belirten Yumaklı, ""Başta bakanlık olarak bizler, bilim insanları ve bu kaynakları kullanan balıkçılarımız hep birlikte biyolojik kaynakların korunmasından ve sürdürülebilir işletiminden sorumluyuz. Bunun için işbirliği ve güç birliği yapmak zorundayız. Unutulmamalıdır ki; doğal kaynaklar sonsuz değildir ve sadece bugünümüzü değil yarınlarımızı, çocuklarımızı da düşünmeliyiz"" dedi. ""150 futbol sahasını dolduracak kadar ağ toplandı"" Yumaklı, Hayalet Av Araçlarının Temizlenmesi Projesi kapsamında avcılık esnasında kaybedilen veya terk edilen 'hayalet ağ' olarak adlandırılan av araçlarını deniz, göl, akarsu ve barajlardan temizlediklerini dile getirerek, sözlerini şöyle noktaladı: ""Bu kapsamda son 8 yılda 1 milyon metrekare hayalet ağı deniz ve iç sularımızdan temizledik. Bu yaklaşık 150 futbol sahasını dolduracak kadar hayalet ağ toplandı anlamına geliyor. Bu yıl sonuna kadar 100 bin metrekare hayalet ağı daha sularımızdan çıkarmayı hedefliyoruz. Biz denetimlerimize ve çalışmalarımıza hız kesmeden devam edeceğiz. Mavi sular hepimize emanet. Bu zenginliğimize başta ekmeğini sulardan çıkaran balıkçılarımız başta olmak üzere tüm vatandaşlarımızın sahip çıkacağından zerre şüphemiz yok."""
132,Dünyada her yıl 10 milyar dolarlık e-atık geri dönüşüm yerine 'çöpe' gidiyor,"Dünyada her yıl kablolar, elektronik oyuncaklar veya elektronik sigara gibi aletlerin oluşturduğu 10 milyar dolar değerinde e-atık, geri dönüşüm yerine çöpe gidiyor.",Çevre,https://www.trthaber.com/haber/cevre/dunyada-her-yil-10-milyar-dolarlik-e-atik-geri-donusum-yerine-cope-gidiyor-802881.html,"Uluslararası Atık Elektrikli ve Elektronik Ekipman (WEEE) Forumu'nun 14 Ekim Uluslararası E-Atık Günü dolayısıyla yayımladığı rapordan derlediği bilgilere göre, e-atık miktarı yıllık 9 milyar kilogramı buluyor. WEEE Forumu'nun e-atıklar arasında ""görünmeyen"" kategori olarak tanımladığı kablolar, elektronik oyuncaklar, elektronik sigara, kumanda, bilgisayar klavyeleri, kulaklık, hoparlör, elektrikli diş fırçaları ve küçük ev aletleri gibi e-atıkların geri dönüşüm yerine çöpe giden kısmının ekonomik büyüklüğü ise her yıl 10 milyar dolara ulaşıyor. Söz konusu e-atıkların 3,2 milyar kilogramını yarış arabası setleri, elektrikli trenler, müzikli oyuncaklar ve diğer robotik aletler dahil elektronik oyuncaklar oluşturuyor. Toplamda her yıl 7,3 milyar adet elektronik oyuncak çöpe atılıyor. 6 Eyfel Kulesi ağırlığında elektronik sigara atılıyor Paris'teki Eyfel Kulesi'nin 6 katı ağırlığına denk gelen 844 milyon adet elektronik sigara ve kolayca geri dönüştürülebilen bakır içeren 950 milyon kilogramlık kablo da e-atık olmasına rağmen değerlendirilemiyor. Birleşmiş Milletlere göre, e-atıkların geri dönüşüm için toplanma oranı dünyada ortalama yüzde 17 seviyesinde bulunurken, bu oran Avrupa'da yüzde 55. Bu yıl kişi başı 8 kilogram e-atık oluşacağı hesaplanıyor. WEEE Forumu'na göre, toplumdaki farkındalık eksikliği ülkelerin e-atıklara yönelik döngüsel ekonomiler geliştirmesini engelleyen faktörler arasında bulunuyor. ""e-atıklardaki kritik minerallerin ekonomiye kazandırılması gerekli"" WEEE Forumu Genel Direktörü Pascal Leroy, e-atıkların doğru şekilde geri dönüşümünün sağlanması ve ekonomiye kazandırılması için uluslararası bir protokol veya anlaşma olmadığını, Avrupa başta olmak üzere bazı bölgelerde bu konuda gelişmeler sağlandığını söyledi. Leroy, e-atık oluşumunun Asya bölgesinde daha hızlı artış gösterdiğini, buradaki nüfus artışı ve ekonomik büyümenin daha yüksek olmasının önemli bir faktör olduğunu belirterek, ""Görünmez olarak nitelendirdiğimiz bu e-atıklar, doğası veya görünümü nedeniyle fark edilmiyor ve tüketiciler bunların geri dönüştürülebilir potansiyelini gözden kaçırıyor."" dedi. e-atıkların ekonomiye kazandırılmasının temiz enerji teknolojilerinde kullanılan kritik mineral arzına katkı sağlayacağını kaydeden Leroy, şöyle devam etti: ""Kritik mineral madenciliğinin sona ermesine imkan yok. Nüfus arttıkça, madencilik devam edecek ve bu mineraller çıkarılacak çünkü arza ihtiyaç devam edecek. Temiz enerji dönüşümüyle giderek daha fazla rüzgar türbini veya güneş paneli üretimi için bu kritik minerallere ihtiyaç olduğunu görüyoruz. Bu kritik minerallerin kullanıldığı e-atıkların geri dönüşümünün yapılması gerekiyor ki arz güvenliğine katkı sağlanabilsin ve rüzgar türbini, güneş paneli veya bataryalar gibi teknolojilerin üretimindeki ihtiyaç karşılanabilsin."" Leroy, e-atıkların geri dönüşümü için gerekli tesis kapasitesinin bölgelere göre değişkenlik gösterdiğini dile getirdi. Avrupa'da bu kapasitenin yüksek olduğunu ancak Afrika ve Asya gibi bölgelerde geri dönüşüm tesisi kapasitesinin yetersiz kaldığını vurgulayan Leroy, geri dönüşüm tesislerinin ekonomik ve finansal olarak bir iş modeli oluşturması için teşviklere ihtiyaç duyulduğunu sözlerine ekledi."
133,İklim felaketlerinin önüne geçmek karbon emisyonlarını azaltmakla mümkün,Son 30 yılda iklimle ilgili felaketlerin sayısının 3 katına çıktı. İklim değişikliğinin önüne geçebilmek için karbon emisyonlarını azaltmak artık bir seçenek değil zorunluluk haline geldi.,Çevre,https://www.trthaber.com/haber/cevre/iklim-felaketlerinin-onune-gecmek-karbon-emisyonlarini-azaltmakla-mumkun-802872.html,"Küresel iklim değişikliğinin etkilerinin her geçen gün daha fazla hissedilmesiyle doğal afetlerin sayısında da artış yaşanıyor. Dünyanın farklı noktalarında aynı anda hem sel hem de kuraklık ile mücadele ediliyor. Ondokuz Mayıs Üniversitesi Mühendislik Fakültesi Çevre Mühendisliği Bölümü Öğretim Üyesi Prof. Dr. Yüksel Ardalı, afetlerin çoğu durumda aniden meydana gelerek insanlarda, nesnelerde ve çevrede ciddi rahatsızlıklara neden olan, can ve mal kaybıyla sonuçlanan olaylar şeklinde tanımlanabileceğini söyledi. ""20 milyondan fazla insan evlerini terk etmek zorunda kaldı"" Normal yaşam düzeninin bozulmasına yol açarak insanları çaresizliğe sürükleyen afetlerin, ülkelerin sosyoekonomik yapısını da etkilediğini ifade eden Ardalı, şu bilgileri verdi: ""Farklı tipte afetler var. Doğal afetler; deprem, tsunami, kütle hareketleri, heyelan ve volkanik hareketlerdir. Meteorolojik afetler; fırtına, tornado, kum fırtınası, kar fırtınası, aşırı rüzgarlar ve aşırı sıcaklıklardır. Hidrolojik afetler; sel, akarsu selleri, kıyı selleri, buz erimesi, aşırı dalgalardır. Klimatolojik afetler; kuraklık, buzul gölü patlamaları, büyük orman yangınlarıdır. Biyolojik afetler; epidemik viral hastalıklar, bakteri, parazit, mantarlarla veya böcek istilalarıyla olabilir. Bir de kimyasal sızıntı, çökme, patlama, yangın, gaz sızıntısı, zehirlenme, radyasyon gibi endüstriyel kazalar var. Son 30 yılda iklimle ilgili felaketlerin sayısı 3 katına çıktı. 2006 ila 2016 yıllarında küresel deniz seviyesindeki yükselme neredeyse 20. yüzyıldakinden 2,5 kat daha hızlı olurken yılda 20 milyondan fazla insan iklim değişikliği nedeniyle evlerini terk etmek zorunda kaldı."" İklim felaketlerinin ulaştığı yıkıcı boyut Birleşmiş Milletler Çevre Programı (UNEP) verilerine göre, iklim değişikliğine uyum sağlamanın, gelişmekte olan ülkelere 2030'a kadar yılda 140 ila 300 milyar dolara mal olabileceğini aktaran Ardalı, 2005-2015 yılları arasında dünya genelinde meydana gelen afetlerde 700 binden fazla kişinin hayatını kaybettiğini, yaklaşık 23 milyon kişinin evsiz kaldığını ve 1,5 milyar kişinin de afetlerden etkilendiğini vurguladı. Mevcut iklim tahminlerine göre, 2030'a gelindiğinde dünyanın yılda yaklaşık 560 felaketle karşılaşacağına, tahminen 37,6 milyon kişinin iklim değişikliği ve afetlerin etkileri nedeniyle aşırı yoksulluk koşullarında yaşamak zorunda kalacağına değinen Ardalı, iklim değişikliği ve felaketlere ilişkin en kötü senaryo düşünüldüğünde 100,7 milyon kişinin yoksullukla mücadele edeceğinin öngörüldüğünü bildirdi. İklim değişikliğinin, su döngüsü değişikliklerine ve aşırı hava koşullarına da yansıdığını, son 10 ila 20 yılda hava sıcaklıklarında hızlı artış, deniz seviyelerinde yükseliş, okyanuslarda asitlenme gibi doğa olaylarıyla daha sık karşılaşıldığını dile getiren Ardalı, teknolojik gelişmeler, hızlı nüfus artışı, gelişmişlik düzeyi, çevre kirliliği ve çarpık kentleşmeye bağlı teknolojik afetlerin sayısı ve sıklığında da dünya genelinde artış görüldüğünü anlattı. Ardalı, 2023 yılının Mart ayında yayınlanan Hükümetlerarası İklim Değişikliği Paneli (IPCC) raporunda yoğun fırtına, sel ve baskınlar konusunda tahminlerde bulunulduğunu hatırlatarak, şunları kaydetti: ""Gezegen, ısındıkça su döngüsünün yoğunlaşmaya devam edeceği konusunda bizi uyarıyor. Aşırı muson yağışlarının yanı sıra kuraklık, dağ buzullarının fazla erimesi, kar örtüsünün azalması, karların daha erken erimesi gibi doğa olaylarının kayması gibi bir durum söz konusu. Gezegen ısındıkça yüksek enlemler de olmak üzere pek çok bölgede, yıllık ortalama yağışın artması öngörülüyor."" İklim değişikliğine uyum süreci İklim değişikliğinin iki tür davranış şeklini ortaya koyduğunu anlatan Ardalı, şu değerlendirmeyi yaptı: ""Bir tanesi iklim değişikliğini durdurmak. Bu da sera gazı salımının durdurulması demek. Bütün fabrikaları ve trafiği durduralım, atıkları atmayalım, şu an her şeyi sıfırlayalım yine de dünyanın kendini toparlaması için 10 ila 20 yıllık bir süreç lazım. İkincisi ise uyum programı. Burada yeşil dönüşümden bahsediliyor. Yeşil geçiş ekonomik olarak sürdürülebilir büyümeye, fosil yakıtlara ve doğal kaynakların aşırı tüketimine dayanmayan bir ekonomiye doğrudan geçişi ifade ediyor."" Düşük karbonlu ekonomi ve yeni teknolojiler ile değişen yaşam biçimleri sayesinde enerji tüketimini azaltıp mevcut enerjiden maksimum verim elde etmenin önemine dikkati çeken Ardalı, karbonsuz sıfır emisyonlu enerji teknolojilerinin kullanılması, fosil yakıt tüketiminin minimize edilmesi veya hiç kullanılmaması tavsiyelerinde bulundu. Karbonsuzlaşmanın, sanayi ve konut başta olmak üzere tüm alanlarda verimli enerjiye erişme yolculuğunda artık bir seçenek değil zorunluluk haline geldiğinin altını çizen Ardalı, sözlerini şöyle tamamladı: ""Endüstrinin karbondan arındırılması, binalarda enerji verimliliği ve elektrifikasyonun sağlanması, ulaşımda elektrikli sistemlere geçilmesi, doğada karbon yutak kapasitesinin güçlendirilmesi, tarım sektörünün karbondan arındırılması, iyi bir atık ve su yönetimi yapılması gerekiyor. Bugün kullanılan gri altyapı sisteminden acilen vazgeçmememiz gerekiyor çünkü gri altyapı hem geleneksel hem de çok pahalı bir sistem. Bunun yerine yeşil altyapı olan bitkilerle örtülü sistemlerin kurgulanması, yağmur bahçelerinin, yağmurun değerlendirilmesi gibi birtakım yöntemler... Yeşil altyapı ve doğa tabanlı çözümler iklim değişikliğinin olumsuz etkileriyle mücadele etmede ve kentsel dayanıklılığı artırmada önemli araç olacaktır."""
134,"Türkiye'nin ilk ""Sıfır Atık Adası""nda her atık değer kazanıyor","Cumhurbaşkanı Recep Tayyip Erdoğan'ın eşi Emine Erdoğan'ın himayesinde başlatılan ""Sıfır Atık Projesi"" kapsamında, Türkiye'nin ilk ""Sıfır Atık Adası"" olarak yapılandırılan Ekinlik Adası'nda atıklar dönüştürülerek hem çevreye hem de ekonomiye kazandırılıyor.",Çevre,https://www.trthaber.com/haber/cevre/turkiyenin-ilk-sifir-atik-adasinda-her-atik-deger-kazaniyor-802689.html,"Balıkesir Belediyesinden yapılan yazılı açıklamada, 2017 yılında Emine Erdoğan'ın himayesinde, Çevre, Şehircilik ve İklim Değişikliği Bakanlığınca uygulanan proje çerçevesinde, sıfır atık prensip ve politikalarını daha etkin hale getirmek, kent olarak öncü olmak amacıyla çalışmaların yürütüldüğü belirtildi. Sürdürülebilir kalkınma hedefleri çerçevesinde gerçekleştirilen çalışmalara bağlı olarak, Balıkesir'in Marmara ilçesi Ekinlik Adası'nda Türkiye'nin ilk ""Sıfır Atık Adası""nın oluşturulduğu aktarılan açıklamada, projenin Ekinlik'te gerçekleştirilmesinin kontrol edilebilir atık miktarı, sürdürülebilirlik ve uygulanabilirliğin sağlanması açısından önemli olduğu bildirildi.    Adada oluşan her atığın ekonomik bir değer niteliği taşıdığı göz önünde bulundurularak harekete geçildiği anlatılan açıklamada, ""Adada atık yönetiminin sıfır atık prensiplerine bağlı olarak, vatandaşlarımızın da katkısıyla akıllı, duyarlı bir şekilde sürdürülmesi hedeflenmiştir."" ifadesi kullanıldı.    Ortak kullanım alanlarına ve sokaklara yeterli sayıda yerleştirilen üçlü toplama sistemi ve Mobil Atık Getirme Merkezi ile cam, metal, kağıt, plastik gibi geri kazanılabilir atıkların kaynağında ayrı toplanarak döngüsel ekonomiye katkı sağlandığına işaret edilen açıklamada şunlar kaydedildi: ""Biyobozunur atıklardan ise Atık Getirme Merkezi'nde kompost makinesi vasıtasıyla kompost üretimi gerçekleştirilmektedir. Düzenli olarak eğitim çalışmaları gerçekleştirilmekte hem farkındalık artırılmakta hem de projeye dair fikir alışverişleri gerçekleştirilmektedir. Atık piller, elektronik atıklar, tekstil atıkları, bitkisel atık yağlar, ömrünü tamamlamış lastikler gibi diğer atık türlerinin de ayrı toplanması sağlanarak çevreye olan zararlarının önlenmesi hedeflenmiştir.    Ekinlik Adası'nda enerji güneşten, kullanım suyu ise denizden arıtma yöntemiyle sağlanmaktadır. Başkanlığımızca, kaynakların verimli kullanılması, oluşan atık miktarının azaltılması, israfın önlenmesi ve çevresel risklerin en aza düşürülmesi kazanımlarının ilk ve en önemli basamağı olan 'Sıfır Atık Hareketi' kapsamında gerek sahada gerekse görünürlük, farkındalık ve bilinçlendirme amaçlarına yönelik çalışmalar sürdürülmektedir."""
135,Bodrum’a su sağlayan barajlarda su bitti,Dünyaca ünlü turizm kenti Bodrum’un su ihtiyacını karşılayan Bodrum Mumcular ve Milas Geyik Barajı'nda su bitti.,Çevre,https://www.trthaber.com/haber/cevre/bodruma-su-saglayan-barajlarda-su-bitti-802391.html,"Yeterli miktarda su kalmayan Mumcular Barajı'nın 5 Ekim’de DSİ tarafından kapatılmasının ardından Geyik Barajı’nın da 12 Ekim’de kapatılacağı açıklandı. Muğla Büyükşehir Belediyesinden yapılan açıklamada, “Yaşanan kuraklık nedeniyle yeterli miktarda su kalmayan Mumcular Barajı 5 Ekim 2023 tarihinde Devlet Su İşleri (DSİ) tarafından kapatılmış, barajdan Bodrum’a su iletimi kesilmiştir. Yine aynı nedenlerden dolayı Bodrum’un en büyük içme suyu kaynağı olan Geyik Barajında da su miktarı, iletimi mümkün kılacak seviyenin altına düşmüştür. Devlet Su İşleri (DSİ) tarafından barajın Perşembe günü kapatılacağı ve su iletiminin kesileceği tarafımıza iletilmiştir. Hemşehrilerimizin olumsuz etkilenmemesi amacıyla alınan tedbirler ve yapılan hazırlıklar doğrultusunda gerekli düzenlemeleri yaparak kamuoyunu bilgilendirmeye devam edileceğiz” denildi. "
136,"Türkiye ve AB şehirleri, iklim değişikliği alanında ortak projeler geliştirecek","Avrupa Birliği (AB) ülkelerinden ve Türkiye'den şehirlerin, eşleşerek iklim değişikliği alanında imza atacağı 26 projenin açılışı yapıldı.",Çevre,https://www.trthaber.com/haber/cevre/turkiye-ve-ab-sehirleri-iklim-degisikligi-alaninda-ortak-projeler-gelistirecek-802013.html,"AB tarafından finanse edilen ve Türkiye Belediyeler Birliğinin (TBB) ana faydalanıcısı olduğu ""Türkiye ve AB Arasında Şehir Eşleştirme-II: Yeşil Gelecek Projesi""nin açılışı, Brüksel'deki AB Daimi Temsilciğinde gerçekleştirildi. Türkiye'nin AB Daimi Temsilcisi Büyükelçi Faruk Kaymakcı, açılışta yaptığı konuşmasında, şehir eşleştirme projesinin ikincisinin düzenlendiğini belirterek, bu anlamdaki işbirliğinin derinleşeceğini umduğunu söyledi. Kaymakcı, şehirler üzerinde iklim değişikliğinin doğrudan etkilerinin görüldüğü bir dönemde, bu tür projelerin kentleri yakınlaştırdığı gibi kişisel ilişkilerin kurulmasına da katkıda bulunarak ""daha barışçıl bir Avrupa"" mesajını yaymaya yardımcı olacağını vurguladı. AB Komisyonu Türkiye Masası Şefi Bernard Brunet ise Türkiye ve AB arasında bu gibi etkileşimlerin sürmesini istediğini ifade ederek, proje sayesinde hem Türkiye hem AB şehirlerinin birbirlerinin tecrübelerinden istifade etmelerini umduğunu dile getirdi. Brunet, ""AB şehirlerinin, Türk şehirlerinin deneyimlerini görmesinin ve bunlardan faydalanmasının çok önemli olduğunu düşünüyorum. Bu çok verimli projenin devamını diliyorum"" diye konuştu. TBB Genel Sekreteri Hayri Baraçlı da projenin Türkiye genelinde birçok paydaşla gerçekleştirileceğinden duyduğu memnuniyeti vurgulayarak, devamlılık arz etmesinin planlandığını aktardı. Baraçlı, projenin, Türkiye'nin AB üyeliği yolculuğundaki uyum sürecine de olumlu etki edeceğini umduğunu belirtti. Avrupa Belediyeler ve Bölgeler Konseyi (CEMR) Genel Sekreteri Fabrizio Rossi ise AB Komisyonu'nun da projeye destek vermesinden memnuniyet duyduğunu dile getirerek, proje ile AB ve Türk şehirleri arasında etkileşimin artacağını kaydetti."
137,"İspanya, 2022'de son 700 yılın en sıcak yazını yaşadı","İspanya'dan bilim insanları, geçen yıl ülkede son 700 yılın en sıcak yazının yaşandığını bildirdi.",Çevre,https://www.trthaber.com/haber/cevre/ispanya-2022de-son-700-yilin-en-sicak-yazini-yasadi-801938.html,"İspanya Bilimsel Araştırmalar Yüksek Konseyine (CSIC) bağlı Ulusal Doğa Bilimleri Müzesi'nden (MNCN) bir ekip, ülkenin Sahra Çölü'nden gelen sıcak hava dalgaları nedeniyle rekor kıran sıcaklıklarla geçen 2022 yazını analiz etti. Bilim insanları yaptıkları analizler sonucunda, İspanya'da geçen yıl 1322'den bu yana en sıcak yazın yaşandığını tespit ederken, 2022 yazının son 279 yılın en kurak yazı olduğu bilgisine de ulaştı. Araştırmacılar, geçmiş hava durumu verilerine bakarak, geçen yıl ülkede son 700 yılın en sıcak yazının yaşandığını, 2022 yazında ülkedeki deniz yüzeyi sıcaklığının ortalamadan 3,3 derece, karanın da ortalamadan 2,1 derece daha sıcak olduğunu tespit etti. Araştırma yazarlarından Ernesto Tejedor, konuya ilişkin yaptığı açıklamada, ""2022 yazı, ülke tarihine bir anormallik olarak geçse de 21. yüzyılın başından bu yana giderek daha da sıcak geçen yazlar bu anormalliğin birkaç yılda bir tekrarlanma olasılığını artırıyor."" ifadesini kullandı. Araştırmanın detayları ""Atmospheric Research"" dergisinde yayımlandı."
138,12. Türkiye Rüzgar Enerjisi Kongresi 7-8 Kasım'da İstanbul'da yapılacak,"Türkiye Rüzgar Enerjisi Birliği (TÜREB) tarafından düzenlenen Türkiye Rüzgar Enerjisi Kongresi (TÜREK), ""Rüzgarın Yüzyılı"" temasıyla 7-8 Kasım'da İstanbul'da gerçekleştirilecek.",Çevre,https://www.trthaber.com/haber/cevre/12-turkiye-ruzgar-enerjisi-kongresi-7-8-kasimda-istanbulda-yapilacak-801371.html,"TÜREB'ten yapılan açıklamaya göre, Hilton Bomonti Hotel İstanbul'da düzenlenecek 12. Türkiye Rüzgar Enerjisi Kongresi, Cumhuriyetin 100. yılına damgasını vuran öncü sektörlerden rüzgar enerjisiyle ilgili tüm konu başlıklarının ele alınacağı zengin içeriğiyle dikkati çekiyor. Enerji ve Tabii Kaynaklar ile Sanayi ve Teknoloji Bakanlıklarının üst düzey temsilcileri ve sektörün önde gelen yatırımcılarının bir araya geleceği ""İstişare Toplantısı"" ile başlayacak kongre, Türkiye'den ve dünya genelinden 3 binden fazla rüzgar profesyonelini de İstanbul'da buluşturacak. TÜREK'in rüzgarla ilgili tüm başlıkları içeren programında, Türk ve yabancı konuşmacıların, geçen yıl büyük ilgi gören ve geleceğin rüzgar teknolojileri ile dijitalleşme bağlamlarının birlikte değerlendirileceği oturumlar, WindEurope iş birliğiyle düzenlenecek ""Türk Tedarikçi Zirvesi"" etkinlikleri, şirketlerin açık iletişim gerçekleştireceği ""Açık Kürsü"" buluşmaları, yakın geleceğin sektör profesyonelleri olan üniversite öğrencilerinin sektörle ilk elden tanışacağı ""Kariyer Festivali"" ve farklı kategorilerde verilecek ""Rüzgara Güç Verenler Ödülleri""nin yer alacağı 2 günlük etkinlik, Türkiye enerji gündemini belirleyecek. Kongre yatırımlar, sanayi gelişimi, finans, servis bakım ve karasal rüzgarın ağırlıklı olduğu konu başlıklarının yanı sıra geçen yıl başlatılan ""Geleceğin Rüzgarı"" vizyoner etkinliği çerçevesinde enerji depolama, deniz üstü rüzgar enerjisi, hibrit ve hidrojenle ilgili ayrı bir bölümü de içerecek. Öte yandan Avrupalı türbin ve aksam üreticilerinin tedarik zinciri yöneticilerinin TÜREK 2023 kapsamında Türk tedarikçilerle doğrudan buluşturulmasına imkan verecek ""Türk Tedarikçiler Günü"" etkinliği ise WindEurope işbirliğiyle bu yıl ilk kez hayata geçirilecek. "
139,"Su seviyesi yüzde 80 düştü, ağaçlar ortaya çıktı",Tokat’ta tarımsal sulamada kullanılan Akın Göletinde su seviyesinin yaklaşık yüzde 80 oranında düşmesi sonucu ağaçların dalları su yüzeyine çıktı.,Çevre,https://www.trthaber.com/haber/cevre/su-seviyesi-yuzde-80-dustu-agaclar-ortaya-cikti-801115.html,"Tokat merkeze bağlı Çamlıbel Beldesi Akın Mahallesinde bulunan gölet bölgede yağışların az olmasından dolayı adeta kurudu. Tarımsal sulamada kullanılan gölette yağışların az olması ile birlikte su seviyesi yüzde 80 oranında çekildi. Suyun çekilmesi ile birlikte göletin ortasında bulunan ağaçların dalları su yüzüne çıktı. Birçok kuş türünü barından gölette su yüzüne çıkan ağaçlar kuşların konaklama mekanı oldu. ""Yüzde 80 oranında su bitmiş durumda"" Su seviyesinin yüzde 80 oranında azaldığını belirten Nuri Can Arslan, ""Bu bölgeye pek yağış gelmedi. Çiftciler de tarımsal sulamayı bitirmiş durumda. Su çok azalmış. Yüzde 80 oranında su bitmiş durumda. Balıklar bu su da ancak yüzüyor, büyük ihtimalle de bu baraj tarımsal sulama için daha açılmaz. Buraya geldiğimiz yol da bir zamanlar sular altındaydı"" diye konuştu. ""Yüzde 80 veya 90 oranında suyu azalmış"" Aytekin Ekinci, ""Bu bölgeye yağmur yağmıyor, bu bölgede kuraklık hakim. Tarımsal olarak da tarlaların suyu eksik kaldı. Böyle devam etmesi herkes için çok kötü bir durumdur. Yağmur yağmasını bekliyoruz, yağmazsa yapabilecek bir şeyimiz yok. Yüzde 80 veya 90 oranında suyu azalmış, bulunduğumuz konumda sular altındaydı ama şu an yok"" dedi."
140,"Hindistan'ın başkenti Yeni Delhi'de hava kirliliği ""düşük"" kategorisine ulaştı","Hindistan'ın başkenti Yeni Delhi'de hava kirliliği seviyesi ""düşük"" kategorisine gerilerken, hükümetin ""Aşamalı Mücadele Eylem Planı'nı (GRAP)"" devreye sokması bekleniyor.",Çevre,https://www.trthaber.com/haber/cevre/hindistanin-baskenti-yeni-delhide-hava-kirliligi-dusuk-kategorisine-ulasti-801092.html,"Hindustan Times'ın haberine göre, Yeni Delhi'de bu sabah itibarıyla hava kalitesi ""düşük"" kategorisine ulaştı. Hükümetin, bu durumda GRAP'i devreye sokması bekleniyor. Hindistan'daki GRAP'e göre hava kirliliği kategorileri ""düşük"", ""çok düşük"", ""şiddetli"" ve ""aşırı şiddetli"" olmak üzere dörde ayrılıyor. ""Düşük"" kategorisinde, GRAP kapsamında, 500 metrekarenin üzerindeki alanı kapsayan inşaat ve yıkım yerlerinin kapatılması, iş yerlerinin çalışanlarına toplu taşıma imkanı sunmaya teşvik edilmesi ve trafiğin yoğun olduğu bölgelere trafik polisleri konuşlandırılması gibi önlemler alınıyor."
141,Bu kış nasıl geçecek? Kar yağışı ne zaman geliyor?,Hem sıcak hem de kurak geçen ilkbahar ve yaz aylarının ardından gözler şimdi sonbahar ve kışa çevrildi. Meteorolojik verileri değerlendiren uzmanlar bu yıl El Nino hava akımının etkili olduğuna dikkati çekiyor. Bu durumun Türkiye için yağış anlamına geldiği belirtiliyor. Peki ama ne zaman?,Çevre,https://www.trthaber.com/haber/cevre/bu-kis-nasil-gececek-kar-yagisi-ne-zaman-geliyor-800744.html,"Meteoroloji uzmanlarına göre geçtiğimiz sonbahar ve kış dönemi, Türkiye için son 60 yılın en kurak dönemiydi. İlkbahar yağışlı olsa da ardından gelen yaz ayları yine sıcak ve kurak geçti. Bu durum tarımdan sanayiye birçok alanda sıkıntıya kapı aralıyor, su kaynakları ve havzaları kuruma noktasına getiriyor. Ancak içinde bulunduğumuz sonbahar ve önümüzdeki kış aylarında, meteorolojik verilere bakılırsa, kurak dönemi geride bırakmaya hazırlanıyoruz gibi görünüyor. Dünya, El Nino hava akımının etkisinde. Daha önceki deneyimler, El Nino yıllarında Türkiye'nin içinde bulunduğu Doğu Akdeniz havzasında genelde bol yağışlı kış mevsimlerinin olduğunu gösteriyor. Yani bu durum, yağışa susayan ülkemiz için umut verici bir tabloyu ortaya koyuyor. Meteorolojik verilerin bizler için ne söylediğini Afyon Kocatepe Üniversitesi Fen Edebiyat Fakültesi Coğrafya Bölümü Öğretim Üyesi ve İklim Bilimci Dr. Okan Bozyurt anlatıyor.   “Bu kış çok yağışlı olacak” El Nino’nun etkili olduğu yıllarda Türkiye’nin bol yağış aldığını söyleyen Bozyurt, sıcaklık detayına vurgu yapıyor. “Bazı El Nino yıllarında bol yağışlı fakat ılık olmuş. Bazı El Nino yıllarında ise yine bol yağışlı fakat soğuk olduğunu görüyoruz” diyor ve bu seneki modellerin Türkiye için ne gösterdiğini açıklıyor: “Bu sene özellikle sonbahar ve kış mevsimi bol yağışlı ve soğuk olacak gibi görünüyor. Özellikle kasım ayından itibaren. Şimdi önümüzde ekim ayının ortasına kadar kısa bir kurak dönem var. Ekimin ortasından sonra yeniden yağışlı bir sistemin ülkemize sokulacağını düşünmekteyim.”   “Cumhuriyet Bayramı’nda bazı şehir merkezlerine kar yağabilir” Ekim ayında daha çok yağmur şeklinde yağışlar beklediğini belirten Bozyurt, ayın 15-20’sine dikkat çekiyor. “Balkanlar üzerinden gelecek olan sistem soğuk ve yağışlı olacak gibi duruyor. Bu durumda yurdun iç kesimlerinin yükseklerinde karla karışık yağmur ve kar yağışı bekliyorum. Ekimin 27-29’unda yine kuzeyden ciddi bir sistem bekliyorum. Hatta bu sefer, eğer sapmazsa, Cumhuriyet Bayramı dönemlerinde hava sıcaklıkları hissedilir derecede azalacak. İç kesimlerde belki mevsimin ilk karı da yağabilir diye düşünüyorum. Mesela Ankara, Eskişehir, Afyonkarahisar, Kütahya gibi bazı şehirlerde sezonun ilk karı yağabilir.”   Kasım ayında hem kar, hem de pastırma yazı var Kasım ayı için de tahminlerin yine soğuk havanın habercisi olduğunu ifade ediyor Bozyurt. “7-10 Kasım arasında yine çok ciddi bir soğuk hava kütlesi bekliyorum” diyerek bu soğuk hava sisteminin de kar yağışı getirebileceğini belirtiyor. Soğuk ve kar yağışlı günlerin ardından ise pastırma yazının geleceğini söylüyor: “11 Kasım gibi yine bir yüksek basınç gelecek. Bir hafta ila 10 gün mevsim normalleri civarında veya biraz da mevsim normalinin üzerine çıkacak bir hava sıcaklığı olabilir. Buna halk arasında pastırma yazı adını veriyoruz. Pastırma yazları genelde 2-3 hafta sürer. Ama bu yıl ben çok uzun sürmesini beklemiyorum. Yani bir hafta 10 gün kadar olacak gibi görünüyor.”   İstanbul’u nasıl bir kış bekliyor? Barajlardaki su seviyesinin alarm noktasında olduğu İstanbul’da kuraklık endişe verici bir durum. Ancak meteorolojik tahminlere göre bu, sonbahar ve kış yağışları ile yerini iyimser bir tabloya bırakabilir. Bozyurt İstanbul'a yönelik önümüzdeki döneme ilişkin verileri şöyle yorumluyor: “Genelde yurdun kuzeybatı bölgelerinde bu kış yağışlı geçecek. Ama İstanbul ve çevresinde aralık ayına kadar çok üst seviyede yağışlar görülmüyor. Aralıktan itibarense yoğun yağışlar bekliyorum. Ocak ve şubat aylarında da deniz etkili kar yağışları olabilir. Karın su tutma kapasitesi çok fazla ve dolayısıyla kar erimelerinde potansiyel su ortaya çıkıyor. Barajlarda da çok olumlu bir etkisi var. Bunun dışında bir de kar havadan amonyağı da indiriyor ve toprağın daha verimli olmasını sağlıyor.”"
142,Fukuşima Dai-içi Nükleer Santrali'ndeki atık suyun okyanusa boşaltılmasında ikinci evre başladı,Japonya'daki Fukuşima Dai-içi Nükleer Santrali'nde biriken radyoaktif özellikli işlenmiş atık suyun okyanusa boşaltılmasında ikinci evreye geçildi.,Çevre,https://www.trthaber.com/haber/cevre/fukusima-dai-ici-nukleer-santralindeki-atik-suyun-okyanusa-bosaltilmasinda-ikinci-evre-basladi-800729.html,"Santral işletmecisi Tokyo Electric Power'ın (TEPCO) açıklamasına göre, ilki 24 Ağustos-11 Eylül tarihlerinde tamamlanan işlenmiş atık su boşaltımında, ikinci evre başlatıldı. Günde yaklaşık 460 tonluk atık su, deniz seviyesinin altına inşa edilen tünel vasıtasıyla sahil kıyısından 1 kilometre açığa, Pasifik Okyanusu sularına salıverilecek. Santralde ikinci evre boşaltımın 3 haftadan daha az sürmesi bekleniyor. Üçüncü ve dördüncü evrelerdeki boşaltımlarla santralden Mart 2024'e kadar toplam 31 bin 200 ton atık su boşaltılacak. Uluslararası Atom Enerjisi Ajansı (UAEA), santraldeki incelemelerin ardından temmuz başındaki nihai raporunda, planın, güvenlik standartlarıyla uyumlu olduğunu duyurmuştu. Boşaltım planı, bölgede yaşayan balıkçıların ve çevre koruma aktivistlerinin yanı sıra başta Çin başta olmak üzere komşu ülkelerin tepkisine yol açıyor. Mart 2011'de meydana gelen 9 büyüklüğündeki depremin yol açtığı tsunami, Fukuşima Dai-içi Nükleer Santrali'nde hasara neden olmuş, radyoaktif serpinti nedeniyle santralin çevresi ""tahliye bölgesi"" ilan edilmişti."
143,İstanbul'un barajlarındaki su seviyesi sağanağın ardından yükseldi,"İstanbul'a su sağlayan barajlar 5 günlük sağanakta 17 milyon 700 bin metreküp su alırken, doluluk oranı da yüzde 23,49'a çıktı.",Çevre,https://www.trthaber.com/haber/cevre/istanbulun-barajlarindaki-su-seviyesi-saganagin-ardindan-yukseldi-800378.html,"İstanbul Su ve Kanalizasyon İdaresi (İSKİ) verilerine göre, 28 Eylül'de yüzde 22,41 seviyelerine kadar gerileyen barajlardaki doluluk oranı, son günlerdeki yağışların ardından tekrar yükselişe geçti. Son yağışlarda 17 milyon 700 bin metreküp su alan barajların doluluk oranı bugün itibarıyla yüzde 23,49'a yükseldi. Sağanağın en olumlu etkilediği baraj Alibey oldu. 5 gün önce yüzde 16,06 doluluk oranına sahip Alibey Barajı yağışlarda 3 milyon metreküp su aldı. Barajın doluluk oranı yüzde 8,82 artarak 24,88'e çıktı. Son yağışlarla birlikte doluluk oranları Büyükçekmece Barajı'nda yüzde 3,65'ten 4,4'e, Elmalı Barajı'nda yüzde 13,85'ten 18,71'e, Pabuçdere Barajı'nda yüzde 2,53'ten 2,63'e, Sazlıdere Barajı'nda yüzde 7,87'den yüzde 9,53'e ve Terkos Barajı'nda yüzde 10,24'ten 12,61'e yükseldi."
144,"IMF, iklim yatırımları için daha fazla özel sektör finansmanına ihtiyaç duyulduğunu bildirdi","Uluslararası Para Fonu (IMF), yükselen piyasalar ve gelişmekte olan ekonomilerde, zorlu piyasa koşullarında sınırlı mali alan göz önüne alındığında, iklim değişikliğinin etkilerinin hafifletilmesine yönelik yatırımların finansmanında özel sektörün kilit bir rol oynaması gerekeceğine işaret etti.",Çevre,https://www.trthaber.com/haber/cevre/imf-iklim-yatirimlari-icin-daha-fazla-ozel-sektor-finansmanina-ihtiyac-duyuldugunu-bildirdi-800105.html,"IMF, Küresel Finansal İstikrar Raporu'nun ""Yükselen Piyasalar ve Gelişmekte Olan Ekonomilerde Özel İklim Finansmanının Ortaya Çıkarılmasına Yönelik Finansal Politikalar"" başlıklı analitik bölümünü yayımladı. Raporda, 2050 yılına kadar net sıfır emisyona ulaşmak için küresel iklim yatırımlarının 2030'a kadar yıllık yaklaşık 5 trilyon dolara ulaşmasının gerekeceği, yükselen piyasalar ve gelişmekte olan ekonomilerde ise iklim değişikliğinin etkilerinin hafifletilmesine yönelik yatırım ihtiyacının aynı dönemde 2 trilyon dolara çıkacağının öngörüldüğü kaydedildi. Yükselen piyasalar ve gelişmekte olan ekonomilerde, zorlu piyasa koşullarında sınırlı mali alan göz önüne alındığında, iklim değişikliğinin etkilerinin hafifletilmesine yönelik yatırımların finansmanında özel sektörün kilit bir rol oynaması gerekeceği belirtilen raporda, bu ülkelerdeki yatırım ihtiyacının çoğunun özel sektör tarafından karşılaması gerektiği, kamu yatırımlarındaki artışın sınırlı olmasının beklendiği aktarıldı. Raporda, yükselen piyasalar ve gelişmekte olan ekonomilerde 2030'a kadar özel sektörün iklim yatırımlarının yaklaşık yüzde 80'ini sağlaması gerekeceğinin tahmin edildiği belirtildi. Yükselen piyasalar ve gelişmekte ekonomilerde özel sermaye için çekici bir ortam yaratmak amacıyla geniş bir politika karışımına ihtiyaç olduğu vurgulanan raporda, karbon fiyatlandırmasının sermaye akışlarını düşük karbonlu yatırımlara kaydırmada son derece etkili olabileceği ancak politika yapıcıların bunu ek politikalarla tamamlaması gerektiğine işaret edildi. ""Karbon fiyatlandırması politika karışımının ayrılmaz bir parçası olmalı"" Öte yandan IMF, Mali İzleme Raporu'nun ""İklim Dönüm Noktası: Isınan Dünyada Maliye Politikaları"" başlıklı ilk bölümünü yayımladı. Net sıfır emisyon hedeflerine ulaşmaya yönelik çoğunlukla harcamaya dayalı önlemlere güvenmenin giderek daha maliyetli hale geleceği vurgulanan raporda, bu durumun yüksek emisyonlu bir ülke için kamu borcunun gayrisafi yurtiçi hasılaya (GSYH) oranının yüzde 45-50 seviyesine çıkaracağı ve borcun sürdürülemez bir seyre girmesine neden olabileceği uyarısında bulunuldu. Raporda, sınırlı bir iklim eyleminin ise dünyayı küresel ısınmanın olumsuz sonuçlarına maruz bırakacağı kaydedildi. Emisyonları azaltmada uygun maliyetli olan ve aynı zamanda borç yükünü hafifletmek için gelir sağlayacak karbon fiyatlandırmasının uygulanabileceği vurgulanan raporda, karbon fiyatlandırmasının politika karışımının ayrılmaz bir parçası olması gerektiği ifade edildi."
145,Fırat ve Dicle nehirlerindeki çoklu baskılar balık türlerini tehdit ediyor,"İklim değişikliği, aşırı su tüketimi, kirlilik ve istilacı türler gibi baskılar Fırat ve Dicle nehirlerindeki balık türlerinin neslini tehdit ediyor. Uzmanlar, bu nehirlerdeki balıklarda tespit edilen mikroplastik miktarının çok yüksek olduğunu belirtiyor.",Çevre,https://www.trthaber.com/haber/cevre/firat-ve-dicle-nehirlerindeki-coklu-baskilar-balik-turlerini-tehdit-ediyor-799973.html,"Dicle ve Fırat nehirlerindeki biyolojik çeşitliliği inceleyen çalışmalara göre, nehirlerin tamamında 92, Türkiye sınırları içinde kalan bölümünde ise 78 endemik balık türü bulunuyor. Kirlilik, su kaynaklarının aşırı kullanımı ve iklim değişikliği etkileri gibi nedenlerle bu türlerin 7'si Uluslararası Doğayı Koruma Birliğinin (IUCN) Kırmızı Listesi'nde yer alıyor. Her iki nehirdeki biyolojik çeşitliliğinin tespit edilmesi amacıyla 15 yıldır çalışmalar yürüten Recep Tayyip Erdoğan Üniversitesi Su Ürünleri Fakültesi Su Ürünleri Temel Bilimleri Bölümü Öğretim Üyesi Doç. Dr. Cüneyt Kaya, yaptıkları çalışmalara ilişkin soruları yanıtladı. Anadolu'nun biyolojik çeşitlilik anlamında dünyanın kritik bölgelerinden biri olduğunu vurgulayan Kaya, ""Sıfırdan beş binli rakımlara kadar su kaynakları, kapalı göl havzaları, birbirinden bağımsız nehir ve nehir drenajlarına sahip olduğu için birçok korunaklı alana sahip olmuş ve birçok tür, neslini bu bölgede devam ettirmiştir."" dedi. Konum olarak Avrupa, Asya ve Afrika'nın kesişim noktasında bir kavşak olduğu için Anadolu'nun 3 kıtanın biyolojik çeşitliliğinden önemli izler taşıdığını söyleyen Kaya, dünyada belirlenmiş 36 biyoçeşitlilik sıcak noktasının 3'ünün Türkiye'de kesiştiğini ve Fırat ve Dicle nehirlerini içine alan Mezopotamya'nın bunlardan biri olduğunu ifade etti. Kuraklık ve iklim değişikliğinin biyoçeşitlilik üzerindeki etkilerine dikkati çeken Kaya, ""Dünyanın neredeyse her su kaynağı bundan nasibini aldı ve son yıllardaki saha çalışmalarımızda Dicle ve Fırat nehirlerinde ciddi sıkıntılar gördük. Su kaynaklarımız azalıyor. Bir yandan biz su kaynaklarımızı kirletiyoruz, bir yandan da kaynaklarımızı doğru yönetemiyoruz. Su kaynaklarımızın azalması doğal olarak biyolojik çeşitliliğimizin azalması şeklinde bize geri yansıyor."" diye konuştu. Biyolojik çeşitliliği etkileyen faktörler Yukarı Dicle-Fırat balık faunasının çok önemli bir kısmının, akademik çalışmaların hız kazanmasıyla 2000'li yıllardan sonra anlaşılmaya başlandığına işaret eden Kaya, şöyle devam etti: ""Soyu tehdit altında olan türlerin çoğu endemik türler oluyor. Dicle ve Fırat'ta IUCN Kırmızı Listesi'nde 7 tür bulunurken, yakın zamanda bir güncelleme yapılması planlanıyor ve kırmızı listedeki tür sayısının maalesef 16'ya ulaşacağı öngörülüyor. Bu balıkların üzerindeki tehditlerin başında kirlilik geliyor ve zaman ilerledikçe kirlenme hızı artıyor. Teknoloji avantaj olabilecekken biz doğru kullanmadığımız için dezavantaja dönüşüp daha fazla kirlilik, daha fazla tehdit olarak karşımıza çıkabiliyor."" Nehirlerin, kanalizasyon atıkları, zirai gübreler ve yoğun plastik kullanımı gibi çok önemli sorunlarla karşı karşıya olduğunu kaydeden Kaya, dere yatağında yaşanan değişimler, istilacı türlerdeki artış, hidroelektrik santralleri ve barajların da biyoçeşitliliği etkilediğini belirtti. Kaya, biyolojik çeşitliliğin korunmasına yönelik yapılabilecekler hakkında şu tavsiyeleri paylaştı: ""Bölgede ciddi şekilde vahşi sulama devam ediyor, suların seviyeleri ani olarak düşüyor ve balık yumurtaları su seviyesinin üzerinde kalıp kuruyarak işlevsiz hale gelebiliyor. Damla sulamaya geçilmesi gerekiyor. Derede, gölde balık bitmez anlayışı var. Akarsuların, su kaynaklarının bir sistemi var, sizin oradan çıkardığınız ya da popülasyonunda ciddi bir düşüşe sebep olduğunuz her bir tür, sisteme ciddi bir darbe olarak dönebiliyor, çökmesine sebep olabiliyor. Bizler ekosistemi korumakla mükellefiz. Özellikle öğretmenler, bölgedeki kanaat önderleri ve imamların ekosistemin önemi ve maruz kaldığı tehditler konusunda eğitilmesi ve bunları kitlelere aktarmaları gerekiyor."" Balıklardaki mikroplastik varlığı Recep Tayyip Erdoğan Üniversitesi Su Ürünleri Fakültesi Su Ürünleri Temel Bilimler Bölümü Deniz Biyolojisi Ana Bilim Dalı Öğretim Üyesi Doç. Dr. Ülgen Aytan, Dicle Nehri'nde yaşayan ve ""Mezopotamya incisi"" olarak da anılan ""Alburnus sellal"" balığında 2007'den 2021'e kadar mikroplastik incelemesi yaptıklarını aktardı. Nehrin ana gövdesi üzerinden, ayrıca Göksu, Ambar, Batman, Yanarsu, Botan, Nerduş, Hezil ve Zapsuyu bölgelerinden balık örnekleri topladıklarını bildiren Aytan, ""Alburnus sellal balık türüne ait 536 bireyi inceledik ve yüzde 57'sinde mikroplastiklere rastladık. İncelediğimiz balıklarda en sık rastladığımız mikroplastikler yüzde 96 oranında fiberlerden oluşuyor ve bu tablo deniz canlılarında da aynı şekilde."" dedi. ""Balıklarda mikroplastik bulunma sıklığı arttı"" Çalışma kapsamında yerleşim yerlerine ve yıllara göre kirletici baskısını değerlendiren Aytan, şu bilgileri paylaştı: ""Özellikle derelerin alt kısımlarında birikimin akış yönünde çok daha fazla olduğunu gördük. Ayrıca 2007'ye kıyasla 2021 yılında balıklarda mikroplastik bulunma sıklığının arttığını gördük. Çalışmanın 15 yıllık veri setine baktığımızda, 2007'de balıkların yaklaşık yüzde 40'ında mikroplastiklere rastlanırken 2021 yılındaki araştırmamız bu rakamın yüzde 60'a çıktığını gösteriyor. Sadece bir bireyde yaklaşık 1200 mikroplastiğe rastladık ki bu literatürde rastlanmış bir şey değil. Bu bilimsel veride bir sapma olarak değerlendirilir ancak aynı bölgelerden alınmış diğer balıkları incelediğimizde birinde 700, diğerinde 400 mikroplastik parçacığına rastladık, inanılmaz rakamlar vardı."" Çalışmanın bir sonraki adımında bölgedeki kaynaklarla sediment ve sudaki ilişkileri incelemek istediklerini dile getiren Aytan, sözlerini şöyle tamamladı: ""Tehdit giderek büyüyor. Bu durumun yerel yönetimler tarafından en kısa sürede iyileştirilmesi, en başta plastik tüketiminin azaltılması, kullanılan plastiklerin doğru şekilde bertaraf edilmesi ve tekrar döngüsel ekonomiye sokulması lazım. Ayrıca eğitim ile farkındalığın artırılması yoluyla bu özel ekosisteme giren plastik miktarının acilen azaltılması gerekiyor."""
146,Marmara Gölü'nden geriye tabelalar ve hurdaya dönmüş tekneler kaldı,Manisa'da doğal ve beşeri nedenlerle kuruyan Marmara Gölü'nden geriye tabelalar ve hurdaya dönmüş balıkçı tekneleri kaldı.,Çevre,https://www.trthaber.com/haber/cevre/marmara-golunden-geriye-tabelalar-ve-hurdaya-donmus-tekneler-kaldi-799958.html,"Alüvyal set gölüyken Devlet Su İşleri (DSİ) tarafından 1945 yılında setlerle rezervuar alanına dönüştürülen Saruhanlı, Salihli ve Gölmarmara ilçeleri arasındaki göl, zamanla 320 milyon metreküp su kapasitesine ulaştı. Dolu olduğu dönemlerde yılda ortalama 150 milyon metreküp suyu Gediz Ovası'na veren gölde su seviyesi, kuraklığın ve kaçak sulamaların etkisiyle her geçen yıl azaldı. Tepeli pelikan, küçük karabatak gibi nesli tehlike altında olan kuş türleri de dahil olmak üzere yaklaşık 20 bin su kuşuna ev sahipliği yapan, çevresindeki mahalle sakinlerince sazan avlanan ve bu özelliğinden dolayı 2017 yılında ""Ulusal Öneme Haiz Sulak Alan"" ilan edilen göl, geçen yıl tamamen kurudu.   Kuruyan alanların kaçak şekilde tarla olarak kullanılması üzerine, Manisa Valiliği, DSİ Genel Müdürlüğü, Doğa Koruma ve Milli Parklar Genel Müdürlüğü ile Tarım İşletmeleri Genel Müdürlüğü (TİGEM) çalışma başlattı. Geçen yıl imzalanan işbirliği protokolü sonucunda göl arazisinin 35 bin dekarlık bölümü, organik buğday ve ayçiçeği üretimi için TİGEM'e tahsis edildi. Bölgede Marmara Gölü'nün eski halini hatırlatıcı yalnızca tabelalar ile balıkçı tekneleri kaldı.   ""Birçok ciddi soruna sebep olacak"" Manisa Celal Bayar Üniversitesi Çevre Sorunları Araştırma ve Uygulama Merkezi Müdürü Prof. Dr. Nüket Tirtom, küresel ısınma ve iklim değişikliği gibi sorunların dışında beşeri nedenlerle gölün kuruduğunu vurguladı. Beşeri nedenler arasında ""yanlış sulama yöntemleri"", ""tarımsal sulama amaçlı açılan kuyuların sayısının giderek artması"", ""Gördes Barajı temelli havzalar arası su transferi""nin sayılabileceğini belirten Tirtom, ""Bu doğal ve beşeri sebeplerin sonucunda, küçük derelerle ve yer altı sularıyla beslenen gölün kuruması kaçınılmaz oldu."" dedi.   Ötrofikasyonun (plankton ve alg varlığının aşırı şekilde çoğalması) da gölün kurumasında bir etken olarak sayılabileceğini kaydeden Tirtom, ""Tarımsal gübrelerden bol miktarda azot ve fosfor göle karışmakta, bu azot ve fosfor göl tabanındaki bitkilerin çoğalmasına sebep olmaktadır. Bu da bitkiler çoğaldıkça gölün bataklığa dönüşmesi ve suyunu kaybetmesi anlamına gelir."" diye konuştu. Gölün kurumasının sonuçlarına ilişkin ise Tirtom, şu değerlendirmeyi yaptı: ""Gölün kuruması, hem biyoçeşitlilği hem de göl kıyısındaki sosyoekonomik hayatı olumsuz etkilemiştir. Kuraklık sonucundaki yer altı su seviyesindeki azalma, ekosistemlerin zarar görmesi, biyoçeşitliliğin azalması ve gıda güvensizliği gibi birçok ciddi soruna sebep olacaktır. Ayrıca toprağın kuruması, tarımsal kuraklığa sebep olacaktır."""
147,Karadeniz için kritik uyarı: Deniz suyu sıcaklıkları sel riski oluşturuyor,"2023 yazında seyreden yüksek kara sıcaklıkları denizleri de olumsuz etkiledi. Serin suyuyla bilinen Karadeniz de bundan nasibini aldı. Uzmanlara göre Karadeniz’de su sıcaklığının yüksek seyretmesi, sel ve taşkın gibi afetlere davetiye çıkarıyor.",Çevre,https://www.trthaber.com/haber/cevre/karadeniz-icin-kritik-uyari-deniz-suyu-sicakliklari-sel-riski-olusturuyor-799885.html,"Küresel ısınmanın sonuçları ve El Nino hava akımının etkileri, bu yıl yaz aylarında rekor sıcaklıklara sebep oldu. Karada görülen bu aşırı sıcaklar deniz ve okyanusları da etkisi altına aldı. Türkiye’nin denizlerinde de bu etki fazlasıyla hissedildi. Uzun yıllar sonra deniz suyu sıcaklıklarında rekorlar kayda geçti.   Sonbahara girdiğimiz bugünlerde kıyı kesimlerini, özellikle de Karadeniz sahillerini bekleyen bir risk var. O da sel ve taşkınlar… En basit tabiriyle Karadeniz suyunun sıcak olması ancak karadan soğuk sistemlerin geçiyor olması, bu riski ortaya çıkaran en önemli etken. Riskin tam olarak ne olduğunu ve en kritik dönemleri, İstanbul Üniversitesi Coğrafya Bölüm Başkanı ve İklim Bilimci Prof. Dr. Barbaros Gönençgil ile konuştuk. Sıcak ve soğuk havanın buluşması büyük risk Prof. Dr. Barbaros Gönençgil, deniz suyunun ısınmasıyla kuvvetli meteorolojik hadiselerin ortaya çıkmasının olağan bir durum olduğunu belirtiyor, “Çünkü ısınan deniz suyu daha fazla buharlaşmayı da beraberinde getiriyor. Atmosfere daha fazla su buharının katılmasıyla atmosfer kararlılığında bir bozulma söz konusu oluyor” diyor. Kara üzerindeki soğuk hava ile deniz üzerindeki sıcak havanın buluşması sonucu oraj, kuvvetli fırtına, yağış, kuvvetli yağış gibi meteorolojik hadiseler ortaya çıkıyor.    Sel ve taşkın riski ne zaman, hangi bölge için söz konusu? Prof. Dr. Gönençgil, geçtiğimiz haftalarda Kırklareli ve İstanbul’un kuzeybatısında meydana gelen aşırı yağışların ve ardından oluşan sellerin ‘deniz etkisi yağış’ adı verilen bu tür meteorolojik olaylara örnek olduğunu söylüyor.   Gönençgil, özellikle sonbahar aylarına dikkat çekiyor ve Karadeniz Bölgesi için konuyu ayrıca detaylandırıyor: “Karadeniz kıyıdan itibaren hızlı bir şekilde yükselen, yani yükselti açısından 3-4 bin metrelere kadar ulaşabilen bir topografyaya, yüzey şekillerine sahip. Bunun da etkisiyle yükselime zorlanan hava kütleleri içindeki yağışı veya potansiyel yağışı tamamıyla bırakabilecek veyahut çok yüksek miktarda yağış bırakabilecek bir potansiyele geliyor. Önümüzdeki 1-2 aylık dönemde taşkınlar, seller gibi hadiselerin oluşmasına da sebep olabilir maalesef.”   Karadeniz Bölgesi'ni de kısım kısım ayırıyor Gönençgil. Risk açısından öne çıkan bölümlerin Orta ve Doğu Karadeniz olduğunu belirtiyor. “Karadeniz'in coğrafi özelliklerine bakarsak özellikle Kastamonu, Sinop arasındaki burun şeklinde uzanan kısım ve bir ölçüde de Rize ile Trabzon’un doğusu riskli görünen bölgeler. Çünkü oraların kıyı yapısının özelliklerine bağlı olarak daha fazla etkilendiğini görüyoruz. Zonguldak-Sakarya tarafları ya da Ordu-Giresun tarafları ikinci derecede riskli diyebiliriz.”   “En büyük risk Karadeniz Bölgesi’nde” Prof. Dr. Gönençgil, “Aynı koşullarda olmamak şartıyla Akdeniz sahilleri de zaman zaman bu riskin altına giriyor” diyor. Diğer kıyı bölgelerinde de lokal etkenlere ve koşullara bağlı olarak riskler gelişebileceğini söylese de en büyük riskin Karadeniz’de olduğunun altını çiziyor. “Karadeniz toplam yağışı yüksek olan bir bölgedir. Yani yağış bütün aylara, bütün yıla yayılmıştır. Yılda toplam 2 bin milimetre yağış alıyorsa bu 12 aya nispeten düzenli yayılmıştır. Akdeniz iklim tipi öyle değildir. Kışı daha yağışlı, yaz döneminde ise çok az bir kısmını alır."""
148,Pembe flamingoların göç yolundaki Sicumi Göleti çevre kirliliğinin tehdidi altında,"Tunus’ta artan çevre kirliliği, her yıl göç mevsiminde binlerce pembe flamingoya ev sahipliği yapan Sicumi Göleti'ni tehdit ediyor.",Çevre,https://www.trthaber.com/haber/cevre/pembe-flamingolarin-goc-yolundaki-sicumi-goleti-cevre-kirliliginin-tehdidi-altinda-799605.html,"Başkent Tunus’un batısında yer alan Sicumi Göleti, biyolojik çeşitliliği ve zenginliği açısından Kuzey Afrika’nın dördüncü en önemli sulak alanı kabul ediliyor. Çevresel kirlilik, inşaat atıkları ve kentsel gelişim nedeniyle gitgide alan kaybeden göletin yüz ölçümü 3 bin 500 hektardan 2 bin 600 hektara kadar inmiş durumda. Başkentin “akciğeri” olarak nitelenen gölet, pembe flamingoların yanı sıra ördek çeşitleri, siyah sakarcalar, martılar ve leyleklere de göç zamanlarında ev sahipliği yapıyor. Ülkenin ekosistem dengesine büyük katkı sağlayan gölet, dünyadaki sulak alanların korunması hedefiyle 1971'de 168 ülke tarafından imzalanan ""Ramsar Sözleşmesi"" kapsamında kayıt altına alınan listede de yer alıyor.    Sicumi Göleti'nde yaşanan kirlilik ekosistem için tehdit Tunuslu çevre aktivisti Bedreddin Cuma, Sicumi Göleti'nin karşı karşıya kaldığı tehlikeleri ve çözüm yollarını anlattı. Gölet çevresindeki kirliliğin ekosistem için büyük bir tehdit oluşturduğunu söyleyen Cuma, ""Göletin en büyük düşmanı, bölgede bayındırlık işleri kaynaklı yıkımlardan oluşan atıklar. Bu atıklar su yollarını tıkamak suretiyle göletteki sulak alanın azalmasına neden oluyor. Ayrıca göletin yüzeyini dolduran atıklar, suyun derinliğinin azalmasına sebep oluyor"" dedi. Suyun derinliğinin azalmasının sıcaklığa neden olduğunu belirten Cuma, şöyle devam etti: ""Gölet sularında artan sıcaklıktan dolayı meydana çıkan zararlı gazlar, bitki ve böcek çeşitliliğinin yavaş yavaş azalmasının, hatta yok olmasının önünü açıyor. Göleti olumsuz etkileyen ikinci unsur ise, özensiz bağlantı kanallarından dolayı göleti besleyen yağmur sularına kanalizasyon sularının karışması. Bu kirlilik göletteki suyun yaşam kalitesini azaltıyor. Üçüncü unsur ise, çarpık kentleşmeden dolayı gölete yakın kısımlara kaçak yerleşim alanlarının yapılması."" ""Tunus Ulusal Çevre Ajansı, göleti besleyen su kaynaklarını izlemeli"" Cuma, göletin temizlenmesi için ilk olarak bölgeye dökülen inşaat atıklarının kaldırılması gerektiğini vurguladı. Tunuslu aktivist, ""İskan ve Teçhizat Bakanlığının inşaat ve evsel atıkların geri dönüştürülmesi için çöp sahaları tesis etmesi gerekiyor. İlk adım, gölete atılan bu atıkların başka bölgelere yönlendirilmesi olmalı. Ayrıca Ulusal Çevre Ajansı, göleti besleyen su kaynaklarını ve su yollarını izlemeli. Gölette yaşayan canlı organizmaların korunması ve kimyasal atıkların önüne geçilmesi için bunu yapmak zorundayız"" diye konuştu. Sicumi Göleti'nin başkent Tunus’un en alçak noktası olduğuna dikkati çeken Cuma, sözlerini şu şekilde tamamladı: ""Gölet aynı zamanda yağmurdan dolayı yaşanabilecek su taşkınlarını doğal olarak önlemede çok önemli bir yere sahip. Alçakta bulunan gölete giden yağmur suları, göletin daha değerli olmasını sağlıyor. Sicumi Göleti tamamen koruma altına alınarak her türlü bakımı yapılmalı ve bölge halkının bilinçlenmesi için göletin önemini anlatan etkinlikler düzenlenmeli."" Sicumi Göleti göçmen kuşların önemli duraklarından biri Tunus’u Temizle Derneğinden Temizlik Kampanyaları Koordinatörü Esma Zelima ise Sicumi Göleti'nin korunması için tüm ilgili bakanlıkların ortak çalışması gerektiği görüşünde. Başkentin doğal zenginliklerinden Sicumi Göleti'ni korumak ve atıklardan arındırmak için çözüm bulunması gerektiğini belirten Zelima, ""Bizim bireysel çabalarımız göçmen kuşların önemli duraklarından biri olan göleti temizlemeye ya da temiz tutmaya yetmiyor. Halkı bilinçlendirmek ve göletin önemine ilişkin çalışmalara katkı sunmak için birçok etkinlik düzenliyoruz. İklim değişikliğinden etkilenen Tunus'ta artık kış aylarında bile kuru bir iklim hakim olmaya başladı. Bu da gölete gelen göçmen kuş sayısının azalmasına neden oluyor"" dedi. Göleti kirletenlere karşı caydırıcı cezaların verilmesi gerektiğini vurgulayan Zelima, sivil toplum kuruluşlarına çevreyi korumaya yönelik çalışmalarını artırma çağrısı yaptı."
149,"İngiltere'de tek kullanımlık plastik çatal, bıçak, tabak ve tepsi yasağı başlıyor","İngiltere'de tek kullanımlık çatal, kaçık, bıçak, tabak ve strafor tepsi kullanımına getirilen yasak Pazar günü (1 Ekim) uygulanmaya başlıyor.",Çevre,https://www.trthaber.com/haber/cevre/ingilterede-tek-kullanimlik-plastik-catal-bicak-tabak-ve-tepsi-yasagi-basliyor-799238.html,"Yasak kapsamında satıcılar, paket servis restoranları ve diğer ikram servisleri plastik çatal, bıçak, kaşık, strafor tabak ve kaseleri kullanamayacak. Ancak önceden paketlenmiş ve hazır gıdalarda kullanılan plastikler yasak kapsamında değil. Yani lokanta ve paket servisler, gıdaları önceden paketlemek için plastik tabak, tepsi ve kase kullanmaya devam edebilecek. Hükümet bu ürünlerin ""ambalaj"" kapsamına girdiğini ve başka kurallarla düzenleneceğini söylüyor. Bu ambalaj atıklarıyla başa çıkmanın maliyetinin yerel yönetimlerden, ambalaj üreticilerine kaydırılması hedefleniyor. Hükümet, yeni yasağın ""2042 yılına kadar, tüm kaçınılabilir plastik atıkları ortadan kaldırma yolculuğunun büyük bir adımı"" olduğunu söylüyor. Plastiğin doğada çözünmesi yüzlerce yıl alıyor, suyu kirletiyor ve sera gazı salımına da neden oluyor. İngiltere'de geçen yıl da tek kullanımlık plastik pipetler, karıştırıcılar ve plastik içeren kulak pamukları yasaklanmıştı."
150,İsviçre'deki buzulların hacminde son 2 yılda yüzde 10 azalma görüldü,Son yılların en sıcak yazlarından birini yaşayan İsviçre'de buzulların hacminin son 2 yılda yüzde 10 azaldığı tespit edildi.,Çevre,https://www.trthaber.com/haber/cevre/isvicredeki-buzullarin-hacminde-son-2-yilda-yuzde-10-azalma-goruldu-799069.html,"İsviçre Bilimler Akademisi Kriyosfer Komisyonu, mevsim normallerin üzerinde seyreden sıcaklar ve eskiye kıyasla daha az kar yağması sebebiyle İsviçre Alplerindeki buzul erimesinin ""ciddi derecede"" hızlandığını bildirdi. Komisyondan yapılan açıklamada, Avrupa'da en fazla buzula sahip İsviçre'de, 2022 ve 2023'te buzul hacminin yüzde 10 azaldığı ifade edildi. Sadece iki yıl içerisinde 1960-1990 yılları arasında olduğu kadar buz kaybedildiği vurgulanan açıklamada, bu dönemde buzul dillerinin çökmesinin birçok küçük buzulun erimesine yol açtığı ifade edildi. Açıklamada, ciddi buz erimesinin, buzulların üzerine düşen ve doğrudan güneş ışığına maruz kalmasından koruyan karın çok az yağmasından kaynaklandığı kaydedilirken, haziranda görülen aşırı sıcakların karların normalden 2-4 hafta önce erimesine neden olduğuna işaret edildi. İsviçre'nin sıcaklık ölçümlerinin başladığı 1864'ten bu yana ""beşinci en sıcak yazını"" yaşadığı, mevsim boyunca Alpler'in kuzeyinde iki, güneyinde de üç sıcak hava dalgasının görüldüğü bildirilmişti."
151,Yıl başından bu yana 34 bin çevre denetimi gerçekleştirildi,"Bakan Özhaseki, ""425 adet Sürekli Atık Su İzleme İstasyonumuzla, atık su arıtma tesislerimizi 7/24 online takip ediyor; su kirliliğinin önüne geçiyoruz. 2023 yılı itibarıyla 34 bin 519 çevre denetimi gerçekleştirdik"" açıklamasını yaptı.",Çevre,https://www.trthaber.com/haber/cevre/yil-basindan-bu-yana-34-bin-cevre-denetimi-gerceklestirildi-798559.html,"Su kirliliğinin önlenmesi için atık su arıtma tesisleri sıkı şekilde takip ediliyor. Arıtma tesislerinde deşarj edilen atık sular, Çevresel Etki Değerlendirmesi İzin ve Denetim Genel Müdürlüğü tarafından 7/24 çevrim içi takip ediliyor. Çevre, Şehircilik ve İklim Değişikliği Bakanı Mehmet Özhaseki, konuyla ilgili sosyal medya hesabından yaptığı açıklamada, ""Suyumuz da çevremiz de bizim için çok kıymetli. 425 adet Sürekli Atık Su İzleme İstasyonumuzla, atık su arıtma tesislerimizi 7/24 online takip ediyor; su kirliliğinin önüne geçiyoruz. 2023 yılı itibarıyla 34 bin 519 çevre denetimi gerçekleştirdik. Çevreyi kirlettiğini tespit ettiğimiz 274 tesis ile 22 deniz aracına idari yaptırım uyguladık, 11 tesisin faaliyetini durdurduk. Atık suları deşarj eden tesisleri sürekli denetleyerek çevre kirliliğinin önüne geçiyoruz"" açıklamasını yaptı."
152,Sıfır Atık 6 yılda tüm dünyaya yayıldı,"Emine Erdoğan tarafından başlatılan ""Sıfır Atık"" projesi, aradan geçen zamanda binlerce ton atığın geri dönüşüme kazandırılmasını sağlarken, BM tarafından desteklenen küresel bir politika haline geldi. 30 Mart artık dünyada ""Sıfır Atık Günü"" olarak kutlanıyor ve projeye ödüller gelmeye devam ediyor.",Çevre,https://www.trthaber.com/haber/cevre/sifir-atik-6-yilda-tum-dunyaya-yayildi-798247.html," Dünyada yaklaşık 8 milyar insan var ve bunların her biri günde 1 gram atık ortaya çıkarsa, günlük atık miktarı 8 bin tonu buluyor. Ancak bir insan bunun kat kat fazlasını çıkarıyor. Bu da kıt imkanlara sahip dünyanın, sınırsız insan ihtiyaçlarını karşılayamaz hale gelmesine neden oluyor. Geri dönüşüm ise kullanılan kaynakların çöp olarak doğaya bırakılması ve çevreyi kirletmesi yerine yeniden hammadde haline getirilmesi ve tekrar kullanılabilmesini sağlıyor. Binlerce ağacı kesmek yerine kullanılmış kağıdı yeniden hammaddeye dönüştürmek, maden çıkarmak için tonlarca toprağı kazmak yerine kullanılmış metalleri geri kazanmak ve plastik kirliliğini önlemek adına var olanı yeniden değerlendirmek hem yerküre hem de insan için önemli bir çaba... Her ne kadar insanoğlu geri dönüşümle ilgili uyanışı 2. Dünya Savaşı sonrasında yaşamaya başlamış olsa da bunun ""bir sonraki adımı"" olarak nitelenebilecek ""sıfır atık"" konusu ise daha yakın zamanlarda insanlığın gündemine girdi.    Erdoğan öncülük ediyor Türkiye’de, 2017 yılında Cumhurbaşkanı Recep Tayyip Erdoğan’ın eşi Emine Erdoğan tarafından başlatılan ""sıfır atık"" projesi, cam, kağıt, plastik, elektronik parçalar, organik atıklar, metaller, tekstil, ahşap ve daha birçok maddenin ilk kullanımda tüketici tarafından ayrıştırılarak geri dönüşüme kazandırılmasını içeriyor. Böylece sürdürülebilir bir kaynak tüketimi ve yeniden üretim sağlanabiliyor. Hem çevre, hem doğal kaynaklar, hem de ülke zenginliği korunabiliyor. Proje, aralarında TRT’nin de bulunduğu kamu kurumları, üniversiteler, sivil toplum kuruluşları, belediyeler ve özel sektör tarafından destekleniyor.    Sistem nasıl çalışıyor? ""Azalt, yeniden kullan ve geri dönüştür"", ""uzun ömürlü tasarım yap"", ""döngüyü kapat"" ilkelerine göre çalışan ""Sıfır Atık"" sistemi, ""azaltılmış kirlilik"", ""iyileştirilmiş kaynak verimliliği"", ""sürdürülebilir ekonomik büyüme"" hedefliyor. Sistemin bir ayağını geri dönüşüm, bir ayağını tamir, bir ayağını yeniden kullanım ve bir ayağını da ileri dönüşüm oluşturuyor. Daha en baştan kurumlarca ayrıştırılarak toplanan değerlendirilebilir ve organik atıklar, yeniden sisteme sokuluyor ve neredeyse hiçbir şey boşa gitmiyor. Metal, cam, plastik, kağıt gibi atıklar geri dönüşüme, teknolojik atıklar ileri dönüşüme, organik atıklar gübre üretimi gibi alanlara yönlendiriliyor.    Dünya benimsedi, ödüller geldi 2017 yılının 26 Eylül’ünde duyurulan ""Sıfır Atık"" projesi artık küresel olarak benimsenmiş bir yaşam felsefesine dönüştü. Türkiye’de alışveriş poşetlerinin ücretlendirilmesi, depozito-iade sistemlerinin devreye sokulması, yüz binlerce ton atığın toplanması ve yeniden üretime kazandırılması gibi etkileri olan proje, 2019 yılında 11. Kalkınma Planı ile ülke politikası haline geldi. Dünyada ise 2022’de BM Genel Sekreteri Antonio Guterres ile Emine Erdoğan tarafından ""Sıfır Atık Projesi""nin yaygınlaştırılması için iyi niyet beyanı imzalandı. BM Genel Kurulu, aldığı kararlar 30 Mart’ı ""Uluslararası Sıfır Atık Günü"" ilan etti. Sıfır Atık projesine 2018’de BM Gıda ve Tarım Örgütü (FAO) tarafından ""Sıfır Atık, Sıfır Açlık Ödülü"" verildi. Sonrasında da çok sayıda ödül geldi.  "
153,Kuruyan gölde duvar kalıntıları ve mikrobiyalitler gün yüzüne çıktı,"Bitlis'in Adilcevaz ilçesi sınırlarında bulunan Arin Gölü'nde, kuraklık ve iklim değişikliği, duvar kalıntıları ile mikrobiyalitlerin ortaya çıkmasına neden oldu.",Çevre,https://www.trthaber.com/haber/cevre/kuruyan-golde-duvar-kalintilari-ve-mikrobiyalitler-gun-yuzune-cikti-798163.html,"Adilcevaz ilçesi sınırlarında bulunan Arin Gölü kuraklık ve iklim değişikliği nedeniyle gün geçtikçe kuruyor. Kuş cenneti olarak bilinen Arin Gölü'nün suyu çekilince binlerce yıllık duvar kalıntıları ve mikrobiyalitler gün yüzüne çıktı. Taş duvarların ortaya çıkması, Arin Gölü'nde daha önceden bir yerleşim yeri olduğunu ortaya koyuyor. Nedim Atalay isimli köy sakini, ""Kuş cenneti Arin Gölü 200'e yakın kuş türüne ev sahipliği yapıyordu. Maalesef bu görüntüler endişe verici. Göründüğü gibi bu duvarlar neyin nesi bunun araştırılması gerekiyor"" dedi. "
154,Saka kuşlarını avlayan 2 şahıs suç üstü yakalandı: 73 bin TL ceza,"Mersin Erdemli'de çok sayıda saka kuşunu avlayan 2 şüpheli tespit edilip yakalandı. Yakalanan şüphelilere 73 bin 456 TL para cezası kesilirken, saka kuşları tekrar doğal ortamına salındı.",Çevre,https://www.trthaber.com/haber/cevre/saka-kuslarini-avlayan-2-sahis-suc-ustu-yakalandi-73-bin-tl-ceza-798141.html,"İlçeye bağlı Karahıdırlı Mahallesi'nde çalışma yapan Doğa Koruma ve Milli Parklar Mersin Şube Müdürlüğü Erdemli Şefliğine bağlı Av Koruma ve kontrol ekipleri, bazı şahısların saka kuşu avladığı bilgisine ulaştı. Bölgeye giden ekipler, yakalanıp kafeslere yerleştiren kuşlarla 2 şahsı suç üstü yakaladı.    Yakalanan şahıslara 73 bin 456 TL para cezası kesildi. Saka kuşlarına el koyan ekipler, gerekli kontrolleri yaptıktan sonra hayvanları doğal ortamına bıraktı. Sahada çalışmasına gece ve gündüz devam eden ekipler ayrıca biri 4-5 metrelik ağaca yerleştirilmiş iki farklı noktada bıldırcın avında kullanılan ses cihazı ele geçirdi. Ele geçirilen cihazlar imha edilirken, gerekli soruşturmanın da başlatıldığı bildirildi. DKMP Erdemli Şefi Mevlüt Çetin, ""Av koruma ve kontrol ekiplerimiz tarafından Karahıdırlı Mahallesi'nde yasa dışı saka avı yapan 2 kişiye cezai işlem uyguladık. Toplamda 73 bin 456 lira para cezası kestik. Saka kuşlarına el koyduk. Gerekli kontrolleri yapıldıktan sonra doğal ortamına tekrar saldık. Ayrıca bıldırcın avı için ses cihazları kuruluyor, bunları da topladık"" dedi. "
155,Emine Erdoğan'ın öncülüğündeki 'Küresel Sıfır Atık Hareketine Doğru' etkinliği çevre projelerine ilham oldu,"Birleşmiş Milletler (BM) 78. Genel Kurulu'nun yan etkinliği olarak New York'ta Türkevi'nde Emine Erdoğan'ın öncülüğünde düzenlenen ""Küresel Sıfır Atık Hareketine Doğru"" etkinliği, ""Sıfır Atık"" konusunda çok sayıda çevre ve geri dönüşüm projelerine ilham kaynağı oldu.",Çevre,https://www.trthaber.com/haber/cevre/emine-erdoganin-onculugundeki-kuresel-sifir-atik-hareketine-dogru-etkinligi-cevre-projelerine-ilham-oldu-798112.html,"Geçen yıl BM Genel Sekreteri Antanio Guterres ile Emine Erdoğan'ın önderlik ettiği Küresel Sıfır Atık İyi Niyet Beyanı'na ilk imzaların atılmasının ardından Türkevi'nde düzenlenen etkinlik, devlet başkanı eşleri, Birleşmiş Milletler'in üst düzey yöneticileri, diğer ülke diplomatları ve New York Belediye Başkanı Eric Adams'ın katılımıyla yoğun ilgi gördü. Programda Emine Erdoğan ve New York Belediye Başkanı Adams'ın yanı sıra söz alan BM Genel Sekreter Yardımcısı Guy Ryder, Birleşmiş Milletler Habitat İcra Direktörü Maimunah Mohd Sharif, BM Çevre Programı (UNEP) İcra Direktörü Inger Andersen, Emine Erdoğan'a hem yerel hem de küresel düzeyde ""Sıfır Atık"" girişiminde gösterdiği liderlikten ötürü teşekkür etti hem de bu projenin önemine vurgu yaptı. ""Herkes İçin Sürdürülebilir Kentsel Geleceğin Finansmanı"" ana temasıyla gerçekleştirilecek Dünya Şehirler Günü BM İnsan Yerleşimleri Programı İcra Direktörü Maimunah Mohd Sharif, etkinlikte yaptığı konuşmada, 31 Ekim'de İstanbul'da ""Herkes İçin Sürdürülebilir Kentsel Geleceğin Finansmanı"" ana temasıyla gerçekleştirilecek olan Dünya Şehirler Günü'nü hatırlatarak, ""Sıfır Atık"" hareketinin eşitlikçi ve kapsayıcı olmasının öneminden bahsetti. Sharif, atık problemine yeni bir bakış açısı kazandırmanın önemini vurgulayarak, Emine Erdoğan'a hem yerel hem de küresel düzeyde ""Sıfır Atık"" girişimindeki ""fevkalade liderliği ve olağanüstü başarıları"" için teşekkürlerini sundu. Sharif, ""Küresel Sıfır Atık Hareketine Doğru"" etkinliğine davet edilmekten gurur duyduğunu söyledi. Tüm davetlileri bu harekette aktif katılımcı olmaya çağıran Sharif, sözlerini şöyle sürdürdü: ""Bu yol, atıklarla olan ilişkimizi yeniden tasarlamamızı ve atıkların bir hikayenin sonu değil, yeni bir hikayenin, beceriklilik, sürdürülebilirlik ve umut hikayesinin başlangıcı olduğunu kabul etmemizi gerektiren bir yoldur. Her birinizi bu hayati hareketin aktif bir katılımcısı olmaya davet ediyorum. Bugün burada Küresel Sıfır Atık hareketini toplumlarımızda, ulusumuzda ve dünyamızda gerçeğe dönüştürmek için yenilenmiş bir taahhütte bulunalım. Bu çalışma, diğer çalışmaların yanı sıra, Türkiye Cumhurbaşkanı'nın eşi Sayın Hanımefendi himayelerinde gerçekleştirilmektedir. Ve birlikte, küresel döngüsel ekonomiye geçişi hızlandırabilir ve bu yöntemlerin gezegenimiz üzerindeki olumsuz etkilerini azaltabiliriz."" Küresel Sıfır Atık hareketinin bir gereklilik olduğunu vurgulayan Sharif, ""Küresel sıfır atık hareketi kavramı sadece büyük bir hedef değil, bir gerekliliktir. Bu hareket, dünyadaki kaynaklarımızın sınırlı ve ekosistemimizin kırılgan olduğunun, geleceğimizin doğrusal kullan-at ekonomisinden atıkların en aza indirildiği ve kaynakların yaşam döngüsünün en üst düzeye çıkarıldığı döngüsel bir ekonomiye geçme becerimize bağlı olduğunun kabulüdür. Bu nedenle, 31 Ekim 2023'te İstanbul Üsküdar'da düzenlenecek olan Dünya Şehirler Günü'nde bunu ön plana çıkaracağız."" diye konuştu. Sharif, ""BM İdari Direktörlerinden biri olarak, Emine Erdoğan'ın liderliğini yaptığı BM Sıfır Atık Yüksek Düzeyli Şahsiyetler Danışma Kurulu'nun Atık Şehir Programı kapsamında tüm kalbimle atık oluşumunun engellenmesi görevini üstleniyorum."" dedi. BM Çevre Programı'nın üçüncü müzakeresi kasımda Nairobi'de düzenlenecek UNEP İcra Direktörü Inger Andersen de BM Çevre Programı kapsamında Emine Erdoğan'ın atık problemini ele alarak, ""liderliğini BM'nin ana salonlarına taşımasını"" takdirle karşıladığını kaydetti. Geri dönüşümün atıkla mücadelede yeterli olmadığını belirten Andersen, atıklara olan bakış açısının yeniden şekillendirilmesi gerektiğini dile getirdi. Andersen, tüm ülkelere sıfır atık davetini, ""Bu girişimde gördüğümüz sıfır atık yaklaşımıyla gerçekten bir etki yaratmak için eşsiz bir fırsata sahip olduğumuzdur. Sayın Emine Erdoğan Hanımefendi'nin ustalıkla savunuculuğunu yaptığı ve geçtiğimiz aralık ayında Genel Kurul'da kabul edilen Sıfır Atık Günü olan 30 Mart, sıfır atık için tüm dünyaya açıkça çağrı yapacağımız bir gündür. Bizler bunu gerçekleştirebiliriz. Türkiye gibi ülkeler halihazırda bu alanda adım atıyor ve ben diğer tüm ülkeleri de bu konuyu takip etmeye davet ediyorum."" sözleriyle yaptı. BM Çevre Programı olarak plastik kirliliğini sona erdirecek yeni bir anlaşma için müzakereler yürütüldüğünü anlatan Andersen, Türkiye'nin bu müzakerelerde güçlü bir rol üstlenmesinden memnuniyet duyduklarını, üçüncü müzakerenin ise kasım ayında Nairobi'de gerçekleşeceğini duyurdu. BM Sıfır Atık Yüksek Düzeyli Şahsiyetler Danışma Kurulu liderliği ""asli önem"" taşıyor BM Genel Sekreter Yardımcısı Guy Ryder da BM Genel Sekreteri Antonio Guterres'in Emine Erdoğan'a ""Sıfır Atık"" girişimi için destek ve teşekkürlerini iletti. Ryder, Emine Erdoğan'ın BM Sıfır Atık Yüksek Düzeyli Şahsiyetler Danışma Kurulu liderliğinin ve söz konusu girişimin ""asli önem"" taşıdığını vurgulayarak, kurulun, kasımda Türkiye'de düzenlenecek toplantıda Emine Erdoğan ile yeniden görüşmeyi ""dört gözle beklediğini"" kaydetti. Guy Ryder, konuşmasında şunları kaydetti: ""Sürdürülebilir Kalkınma Hedefleri'nin gerektirdiği gibi öncelikle günlük yaşamımızda üretim ve tüketim biçimlerimizi gözden geçirmedikçe ve bu faaliyetlerin kaçınılmaz olarak ürettiği atıkları ele alma biçimimizi de değiştirmedikçe ortak evimizin hakkını veremeyiz. Ortak evimiz dünyanın sürdürülebilirliğini sağlayamayız. İşte tüm bu nedenlerle, sizin, Sayın Türkiye Cumhurbaşkanı Eşi olarak, girişiminiz, liderliğiniz ve Küresel Sıfır Atık girişiminin Danışma Kuruluna başkanlık etmeniz çok büyük önem taşımaktadır. Şahsen ben ve eminim ki hepimiz, Kasım ayının ilk günü Türkiye'de Danışma Kurulumuzun ilk toplantısı için bir araya gelmeyi sabırsızlıkla beklerken, Birleşmiş Milletler'in bir bütün olarak bu girişimi alkışladığını, ağırlığını, otoritesini ve desteğini bu girişimin arkasına koyduğunu söylemeliyim."" New York Belediye Başkanı'ndan Emine Erdoğan'a teşekkür Etkinliğe katılan New York Belediye Başkanı Eric Adams da ""Sıfır Atık"" projesi için Emine Erdoğan'a şükranını, ""Ancak bize yaşam veren anneyle ilgili çok şey yapabilirim. Bu değişime öncülük edecek bir şehir olabilirim ve dünyanın dört bir yanındaki büyük şehirlere şunu söyleyebilirim: Bizim bir yükümlülüğümüz ve sorumluluğumuz var çünkü ilerlememizde, teknolojimizde, büyümemizde, gezegen için en üst düzeyde emisyon yaymaya ve yıkıcı davranış sergilemeye devam edemeyiz. Bu şekilde kaynakları dünya çapında paylaşma yükümlülüğümüze sadık kalamayız. Bu yüzden size teşekkür ediyorum Sayın Hanımefendi. Vizyonunuz, bilgeliğiniz ve çocuklarımıza miras bırakmak üzere bizi hayatta tutan annenin yaşamını sürdürme yükümlülüğümüz olduğuna dair anlayışınız için teşekkür ederim."" sözleriyle dile getirdi. Etkinlikte Cumhurbaşkanı Recep Tayyip Erdoğan, eşi Emine Erdoğan'ın önderlik ettiği Küresel Sıfır Atık İyi Niyet Beyanı'na ilk imzayı attı. Emine Erdoğan, ""İnsanlık ailesini, Sıfır Atık İyi Niyet Beyanı'nı imzalayarak yarın değil, bugünden değişimin bir parçası olmaya davet ediyorum. Bugün, ülkemde ektiğimiz sıfır atık tohumunun gölgesinin, dünyayı ferahlatacak bir çınara dönüşmesine tanıklık ediyoruz."" sözleriyle, projeye katılım çağrısı yaptı. Erdoğan, ""İklim krizi için kritik eşik, kapımıza dayandı ve bugün, konuşma, değerlendirme faslını geride bırakıp acil eylem planlarını uygulamak mecburiyetindeyiz. Ortak evimiz dünya, iklim değişikliğinin en önemli sorunumuz olduğu gerçeğini her geçen gün daha şiddetli bir şekilde hatırlatıyor."" ifadelerini kullandı."
156,Ihlara Vadisi'ndeki bitki ve hayvan türleri kayıt altına alındı,"Çevre, Şehircilik ve İklim Değişikliği Bakanı Mehmet Özhaseki, Özel Çevre Koruma Bölgesi olan Ihlara Vadisi'nde yürütülen biyolojik çeşitlilik çalışmasıyla 84 kuş, 11 balık, 294 böcek ve 11 sürüngen türü ile 179 tohumlu, 11 tohumsuz bitki türünü tespit ettiklerini açıkladı.",Çevre,https://www.trthaber.com/haber/cevre/ihlara-vadisindeki-bitki-ve-hayvan-turleri-kayit-altina-alindi-798010.html,"Tabiat Varlıklarını Koruma Genel Müdürlüğünce yürütülen çalışmalar kapsamında 1990'dan bu yana Özel Koruma Çevresi ilan edilen ve birçok bitki türü ve canlıya ev sahipliği yapan Aksaray'daki Ihlara Vadisi'nin de değerlerini tespit etmek amacıyla biyolojik çeşitlilik projesi başlatıldı. Proje kapsamında bugüne kadar bölgede yapılan arazi çalışmalarında yeni bitki ve canlı türleri tespit edildi. Çevre, Şehircilik ve İklim Değişikliği Bakanı Mehmet Özhaseki, yürütülen çalışmanın sonucunu sosyal medya hesabından duyurdu. Paylaşımda ""Özel Çevre Koruma Bölgelerimize tecrübemizle, emeğimizle gözümüz gibi bakıyoruz"" ifadesini kullanan Özhaseki, şunları söyledi: ""19 Özel Çevre Koruma Bölgemizden biri olan Ihlara Vadisi'nde başlattığımız biyolojik çeşitlilik çalışmasıyla 84 kuş, 11 balık, 294 böcek ve 11 sürüngen türü ile 179 tohumlu, 11 tohumsuz bitki türünü tespit ettik. Ihlara Vadisi'nin eşsiz güzelliğini görmek isteyen tüm vatandaşlarımızı bekliyoruz. Evlatlarımız bu doğal güzelliklerden mahrum kalmasın diye gayretle, aşkla çalışıyoruz."""
157,Kentler sele karşı taşkın ve yağmur suyu depolama alanlarıyla dirençli hale getirilebilir,"Samsun Ondokuz Mayıs Üniversitesi (OMÜ) Mimarlık Fakültesi Şehir ve Bölge Planlama Bölümü'nden Dr. Öğretim Üyesi Tuğçe Şanlı Katı, kentlerin sele karşı taşkın ve yağmur suyu depolama alanlarıyla dirençli hale getirilebileceğini söyledi.",Çevre,https://www.trthaber.com/haber/cevre/kentler-sele-karsi-taskin-ve-yagmur-suyu-depolama-alanlariyla-direncli-hale-getirilebilir-798005.html,"Katı, yaptığı açıklamada, iklim değişikliklerinin etkilerinin son yıllarda net şekilde görüldüğünü söyledi. İklim değişikliğiyle yağış rejiminin değiştiğini, bir yıl içinde belirli aralıklarla düşmesi beklenen yağış miktarının bir günde düşebildiğini ifade eden Katı, kentsel planlamanın ve altyapının, depremin yanı sıra iklim değişikliği göz önüne alınarak yeniden yapılması ya da düzenlenmesi gerektiğini vurguladı. ""Üstyapı ve altyapı arasındaki bağın koptuğunu görüyoruz"" İnsanoğlunun doğaya kafa tutma lüksünün olmadığının altını çizen Katı, şöyle devam etti: ""Eskimiş altyapının bir an evvel değişime uğraması lazım. Aslında tüm kentlerimizin yasal düzeyde bakıldığında iyi kötü bir planı var ancak bütün planlar tadilat imar planı vesaire gibi kavramlarla daha bütüncül yaklaşımdan uzaklaşan parçacı yaklaşımlara doğru ilerleyen bir sistem üzerinde devam ediyor. Dolayısıyla da üstyapı ve altyapı arasındaki bağın koptuğunu görüyoruz. Suyla savaşmak değil, suyla birlikte yaşamayı öğrenmek zorundayız. Suyun erişmek istediği yere ulaşmasını sağlamalıyız."" Suyun toprakla kavuşmasının en iyi yeşil alanlarla, park alanlarıyla sağlanabileceğini dile getiren Katı, kentlerin betonlaştığını, mahallelerde yeşil alanların artırılması gerektiğini kaydetti. Katı, kentlerde park ve yeşil alanlar dışındaki bölgelerde de su geçirimli malzemelerin kullanılmasının önemine değinerek, ""Yurt dışında sıklıkla kullanılıyor, yağmur suyunun yerküreyle buluşmasını sağlamak için dolaşımını da engellemeyecek şekilde geçirimli yüzeyler kullanılıyor. Bu yüzeylerde insanlar yürüyüşüne ve o anki aktivitesine devam ediyor, bir yandan da yağış aynı şekilde düştüğü anda yerde birikim sağlamadan zeminin altından toprağa kavuşmuş oluyor"" diye konuştu.    ""Yağmur hasadı"" uygulamalarının dünyada çok yaygın olduğunu belirten Katı, Türkiye'de de ""yağmur hasadı""nın çok yeni bir kavram olmadığını, büyükşehirlerde buna yönelik projeler üreten üniversitelerin bulunduğunu dile getirdi. Akarsu yataklarındaki yapılaşmanın, afetlere yol açtığına dikkati çeken Katı, şu görüşleri paylaştı: ""Kuru dere yataklarının da dikkate alınarak planlama yaklaşımında bulunulması lazım. Yasalarımızda kişi başına yaklaşık 10 metrekare yeşil alan hesabıyla plan yapmamız söylenir. Ülkemizin tamamı için bu yasa geçerliyken iklim koşulları daha farklılaşan yerlerde bu standartları kimi zaman artırmak gerektiğini düşünüyorum. Karadeniz Bölgesi gibi yağış miktarı son derece fazla olan kentsel yerleşik alanlar içindeki yeşil alan miktarının da bu anlamda düzenlenmesi, daha fazla olması gerekiyor. Su birikintileri ve gölleşmeye sebep olmayacak, oluşabilecek gölleşmenin de kimi zaman önüne geçebilecek geçirimli yüzey yaratmanın elzem olduğunu düşünüyorum."" ""Doğayla uyumlu bir sistem kurulmalı"" Kriz yönetiminden risk yönetimine geçilecek bir anlayışın hakim olması gerektiğini ifade eden Katı, ""Kentleri her türlü afete dirençli hale getirmek gerekiyor. Kentlerin de bir taşıma kapasitesi olduğunu unutmamamız gerekli. Bu, hem altyapı üstyapı anlamında hem de nüfus anlamında bir taşıma kapasitesi."" dedi. Tuğçe Şanlı Katı, şu önerilerde bulundu: ""Yapı ölçeğinde nasıl bir yağmur suyu depolama alanı öneriyorsak mahalli ölçekte de taşkınların önüne geçebilmek için taşkın depolama alanları, yine yağmur suyu depolama alanları kurulabilir. Akarsuların üst havzalarında çalışma yapan yetkili kurumların, bu çalışmaların detaylarından diğer alt ölçekteki çalışacak kurumları da haberdar etmesi çok önemli. Kapalı dere yataklarının ivedi açılması gerekiyor. Zaten aslında DSİ'nin kararlarıyla bunlar gündeme geldi. Artık kapalı dere yatakları açılıyor ancak kuru dere yatakları da diğer akarsular ve kent içinde kalan alanlar da bu kapsamda değerlendirilmeli. Akarsu koruma bantlarının içerisinde yapılaşmaya müsaade ettiğimiz sürece bundan negatif anlamda etkilenmeye devam edeceğiz. İklim krizinden daha fazla zarar göreceği tahmin edilen illerde bu standartlar geliştirilebilir."" Akarsu koruma bantlarının içerisinde yapılaşmaya müsaade edilmemesi gerektiğini vurgulayan Katı, bu alanlarda yapılaşmayı önlemek için caydırıcı önlemler alınması gerektiğini söyledi. Bu kapsamda kurumlar arasında tam uyum sağlanması gerektiğini belirten Katı, doğayla mücadele yerine doğayla uyumlu bir sistemin kurulmasının elzem olduğunu sözlerine ekledi."
158,Dünya 1.5 derecelik küresel ısınma sınırını aşma yolunda,"Gezegenimiz, 1.5 derecelik küresel ısınma sınırına dayanma eğiliminde. Bu da ciddi iklim değişikliği tehditlerini artırabilir. Öyle ki bazı kurumlarca hazırlanan raporlar, bu tehdidin çok da uzak olmadığını gösteriyor. Sera gazı emisyonlarının hızla azaltılması ve sürdürülebilir enerjiye geçiş, sıcaklığı korumak için alınması gereken önlemlerden.",Çevre,https://www.trthaber.com/haber/cevre/dunya-15-derecelik-kuresel-isinma-sinirini-asma-yolunda-797562.html,"Türkiye'nin de onayladığı 2015 Paris İklim Anlaşması, küresel ortalama yüzey sıcaklığındaki artışı 2 derece ile sınırlandırmayı, mümkünse 1.5 derecenin altında tutmayı hedefliyor. Bilim insanları, 1.5 derece eşiğinin aşılmasının insanlar, vahşi yaşam ve ekosistemler üzerinde çok daha şiddetli iklim değişikliği etkilerine yol açacağı görüşünde. 2023 yazında hissedilen sıcaklıklar yüksek seviyelerdeydi ve uzun sürdü. Art arda rekorların kırıldığı temmuz ve ağustos ayının sıcaklığı raporlarla da kanıtlandı. Avrupa Birliği (AB) destekli Copernicus İklim Değişikliği Servisi'nin son raporlarına göre, bu yaz küresel sıcaklık rekorları kırılarak ortalamanın 0.66 derece üzerine çıkıldı. Hava sıcaklığı ortalaması 16.77 derece oldu. 2023 yılı şu ana kadar 2016’dan sonra kayıtlardaki en sıcak yıl oldu. 2023’teki ortalama sıcaklık, 2016’nın sadece 0.01 derece altında kaldı. Deniz suyu sıcaklıkları da buna bağlı olarak arttı. Aşırı sıcakların ardından bazı ülkelerde acı veren doğa olayları da yaşandı. Yunanistan’daki orman yangınları ve sel ile Libya’daki sel felaketi, durumun tehlikeli boyutunun en acı örnekleri oldu.    Dünya küresel ısınma sınırına yaklaşıyor Bu çarpıcı veriler, iklim değişikliğinin dünya genelindeki etkilerini gösteriyor. Ayrıca, raporun ortaya çıkardığı bir başka detay ise sıcaklıkların, böyle giderse, Paris İklim Anlaşması’nda küresel ısınma için sınır olarak konulan 1.5 dereceye ulaşılacak olması. Günlük küresel ortalama yüzey hava sıcaklığı, ağustos ayında 1.23 dereceye ulaştı. Bu, daha önce 2015 ve 2016 yıllarında tek bir gün olarak yaşandı. Ancak rapora göre; küresel anlamda günlük olarak birkaç kez sınırın aşılması bir ilk. Bu bilgiden yola çıkarak Copernicus İklim Değişikliği Servisi'nin son raporlarına yansıyan öngörü dikkat çekici. Eğer sıcaklıkların yükselmesine neden olan atmosferdeki sera gazlarının yoğunluğu artmaya devam ederse, Aralık 2034’de küresel ortalama yüzey hava sıcaklığı 1.5 dereceye ulaşabilir. Bu durumun ciddi bir iklim değişikliği krizi oluşturabileceği belirtiliyor.    Seller, yangınlar, aşırı sıcaklar artıyor BM İklim Bilimi Paneli’ne (IPCC) göre, insan etkisinin olmadığı bir iklimde her on yılda bir meydana gelen aşırı sıcaklık olayı, 1.5 derecelik ısınmada on yılda 4,1 kez ve 2 derecelik ısınmada 5,6 kez gerçekleşecek. Küresel ısınma 4 derece ısınmaya ulaşırsa bu tür olaylar on yılda 9,4 kez gerçekleşebilir. Daha sıcak bir atmosfer aynı zamanda daha fazla nem tutabilir ve bu da sel riskini artıran daha yoğun aşırı yağışlara neden olabilir. Ayrıca buharlaşmayı artırarak daha yoğun kuraklıklara yol açabilir. Bütün bu tahminlerin gösterdiği ise 1,5 ve 2 derece arasındaki 0,5 derecenin hayati öneme sahip olduğu. 2 derecenin üstünde kalırsa ne olur? Küresel ısınmanın 2 derecenin üstüne çıkması, ciddi iklim değişikliği sonuçlarına yol açabilir. Ülkelerin şu ana kadar yaptığı iklim taahhütleri bile 1.5 derecelik hedeften uzak. Ancak 2 derecelik bir ısınma, bazı zaman dilimlerinde, tropikal ve subtropikal bölgelerde yaşanamayacak kadar yüksek sıcaklıklara yol açabilir. Bilim insanları, bu koşullar altında biyoçeşitliliğin büyük ölçüde zarar göreceğini, gıda güvenliğinin tehlikede olacağını ve kent altyapı kapasitelerinin aşırı hava olaylarıyla başa çıkamayacağını öne sürüyor.
 "
159,Yüksek sıcaklıklar denizlerdeki ekosistemi tehdit ediyor,"Orta Doğu Teknik Üniversitesi (ODTÜ) Deniz Bilimleri Enstitüsü ve ODTÜ İklim Müdürü Prof. Dr. Barış Salihoğlu, Türkiye'yi çevreleyen denizlerde yüzey suyu sıcaklıklarının deniz ekosisteminde değişimlere neden olduğunu, iklime dirençli şehirler gibi iklime dirençli deniz ekosisteminin hayata geçirilmesi gerektiğini söyledi.",Çevre,https://www.trthaber.com/haber/cevre/yuksek-sicakliklar-denizlerdeki-ekosistemi-tehdit-ediyor-797528.html,"Küresel sıcaklık ortalamasının rekor seviyelere eriştiği bu yaz, deniz suyu sıcaklıklarında da rekor değerler kaydedildi. Türkiye'yi çevreleyen denizlerdeki sıcaklık değerlerini 1984'ten itibaren düzenli olarak ölçen ODTÜ Deniz Bilimleri Enstitüsünün müdürü Salihoğlu, bu yıl ocak ayından bu yana yaptıkları ölçümlerde elde ettikleri verilerle ilgili AA muhabirine değerlendirmelerde bulundu. Ocak ayına deniz yüzey sularının çok yüksek değerlerde başladığını bildiren Prof. Dr. Salihoğlu bahar sıcaklıklarının ortalamanın altında kaldığını, yazın yüksek sıcaklıkların gelmesiyle deniz yüzey suyu sıcaklıklarında da en yüksek değerlere çıkışların görüldüğünü belirtti. Akdeniz'in farklı bölgelerinde, ocak ayında bugüne kadar görülmüş en yüksek sıcaklıklara ulaşıldığına dikkati çeken Salihoğlu, ""İskenderun Körfezi'nde ocak ayı ortalaması 18-19 dereceyken bu yıla 20 dereceyle girdik. Mersin Körfezi, Antalya, Fethiye'de de rakamlar aynı. Kış çok sıcak başladı, buralarda rekorlar gördük."" dedi. Salihoğlu, ocak ayı ortalama sıcaklığının 8-10 derece olduğu Marmara Denizi'nde bu yılın ilk ayında 12 derece, ortalamanın 8 derece olduğu Batı Karadeniz'de de yine 12 derece sıcaklık değerine ulaşıldığını kaydetti. Yaz dönemi sıcaklık değerleri Karadeniz'de temmuz sonu, ağustos ortasında genelde maksimum sıcaklıklara ulaşıldığını, Marmara Denizi'nde de Karadeniz'e benzer bir durum olduğunu anlatan Salihoğlu, şu bilgileri paylaştı: ""Batı Karadeniz'de daha önce deniz yüzey suyu sıcaklıkları 26 derecenin üzerine çıkmış, bu yıl da 26 derece civarını bulmuş. Ağustos ayı başından itibaren deniz yüzey suyu sıcaklıkları poyrazın etkisiyle düşüşe geçiyor. Doğu Karadeniz'de rüzgarların etkisi daha az, ağustos sonu itibarıyla 27,5-28 derece sıcaklıklar var, bunlara biz anomali diyoruz, görülenin üzerinde sıcaklıklar. Marmara Denizi'nde ise Bandırma ve Erdek'te 24, İzmit Körfezi 23,7 dereceyle, ortalamalarda devam etti ve ağustos başından itibaren görülen ciddi poyraz, suların soğumasına ve karışmasına sebep oldu."" Deniz yüzey suyu sıcaklıklarının Akdeniz ve Ege'de ağustos ayı boyunca en üst seviyelerde seyrettiğini vurgulayan Salihoğlu, ""Akdeniz ve Ege'de eylül ortalamalarının üzerinde deniz yüzey suyu sıcaklıklarını bekliyoruz. Marmara ve Karadeniz ciddi bir karışım geçirdi, buraların ortalamanın üzerinde sıcaklıklara çıkıp çıkmayacağını bekleyip göreceğiz. El Nino ya da başka sebeplerden ciddi bir sıcak hava dalgası gelmezse rakamlar ortalama değerlerde devam eder. Doğu Karadeniz'de sıcaklıklar beklenenin üzerinde olabilir."" diye konuştu. Isınmanın denizlere etkisi Salihoğlu, sıcaklık artışlarıyla birlikte denizlerin daha katmanlaşmış bir yapıya dönüştüğünü, yüzeydeki sıcak su daha hafif olduğu için bu suyun denizdeki karışımı azalttığını ve ekosistemi etkilediğini, buharlaşmanın arttığını ve derinlere ulaşan su kütlelerinin değişmeye başladığını ifade etti. Akdeniz'in ısınmasının, alt tabakasını oluşturduğu Marmara'nın derin suyunda ısınmaya sebebiyet verdiğine, Ege Denizi'nin de rüzgar yapısından dolayı iklim değişikliğinde en az etkilenen bölge olduğuna değinen Salihoğlu, Karadeniz'de daha önce 70-80 metrelerde başlayan ve kalınlığı 150 metreye kadar çıkabilen soğuk ara tabakanın artık görülmediğinin altını çizdi. Barış Salihoğlu, denizlerdeki değişimler hakkında şu ayrıntıları paylaştı: ""Karadeniz’in yüzeyindeki yoğunluk az olduğu için derinle karışım zaten azdı, bu iyice artmaya başladı, soğuk ara tabakanın aradan çıkmasıyla oksijensiz sular giderek yüzeye yaklaşıyor, bu durum şu anda bütün ekosistemi baştan sona değiştiriyor. Zaten kirlilik, balıkçılık, istilacı türler baskısı yoğun bir deniz, bir de üstüne fiziksel değişimler eklediğiniz zaman ekosistemin tüm direncini azaltıyorsunuz. Marmara Denizi'nin direnci çok azalmış durumda, 25 metrenin altında kirlilikten ötürü oksijen azalmıştı, yüzeydeki sıcaklıklar iyice artıyor, ekosistemi buraya hapsediyor ve oksijeni azaltıyor. Marmara şu anda marjinal bir noktada, bir eşikte. Hiç istemediğimiz bir noktaya doğru da kayabilir. Akdeniz'de yapı giderek değişiyor, artan sıcaklıklar Kızıldeniz türlerinin giderek Ege'ye oradan da Marmara ve Karadeniz'e doğru yayılmasına yol açmış durumda. Deniz üretkenliği bazı bölgelerde artarken bazı bölgelerde düşmekte. Kıyılarda, özellikle İskenderun, Mersin Körfezi gibi bölgelerde giderek oksijen seviyelerinde iklim baskısının da etkisiyle azalma görüyoruz.” ""İklime dirençli deniz ekosistemleri"" önerisi Salihoğlu, alınması gereken önlemleri ise şöyle sıraladı: ""Bütün denizlerimizdeki kirlilik, avcılık gibi baskıları kontrol altına almamız, denizleri planlamamız, koruma alanlarını artırmamız lazım yoksa iklime dirençli denizler oluşturamayız. Nasıl 'iklime dirençli şehirler' diyorsak, denizi de aynı şekilde planlayıp iklime dirençli deniz ekosistemlerini hayata geçirmemiz gerekiyor. Hem Akdeniz'in hem Karadeniz'in ekosistemini yansıtan Marmara zaten öyle bir yerde ki, burada olacak bir değişim diğer denizleri etkiler, diğer denizlerde olacak değişimler de burayı etkiler. Geçmişte bu etkiyi gördük, 'yıkım' ya da 'rejim değişikliğinin' domino taşı etkisi yapması beklenir."""
160,Kayseri'deki katı atık depolama tesisi 140 milyon metreküp sera gazı salımını engelledi,Kayseri Büyükşehir Belediyesi tarafından kurulan Katı Atık Düzenli Depolama Tesisi sayesinde 7 yılda 140 milyon metreküp sera gazı salımı engellendi.,Çevre,https://www.trthaber.com/haber/cevre/kayserideki-kati-atik-depolama-tesisi-140-milyon-metrekup-sera-gazi-salimini-engelledi-797370.html,"Belediyeden yapılan açıklamaya göre, Cumhurbaşkanı Recep Tayyip Erdoğan'ın eşi Emine Erdoğan tarafından himaye edilen ""Sıfır Atık Projesi"" kapsamında kurulan Katı Atık Düzenli Depolama Tesisi'nde 7 yılda 274 milyon 533 bin kilovat/saat elektrik üretilerek 140 milyon metreküp sera gazı salımı da engellendi. Kayseri Büyükşehir Belediyesi, kentin İklim Değişikliği Azaltım ve Uyum Eylem Planı'nı hazırlayarak sektörel bazlı sera gazı emisyonlarının azaltılmasına yönelik çalışma yürütüyor.    Açıklamada görüşlerine yer verilen Kayseri Büyükşehir Belediye Başkanı Memduh Büyükkılıç, sıfır atığı önemsediklerini belirterek, ""Katı Atık Düzenli Depolama Tesisi bünyesinde bulunan 16 megavat lisansa ve 11,7 megavat kurulu güce sahip elektrik üretim santrali marifetiyle 2016 yılından itibaren deponi gazından 274 milyon 533 bin 197 kilovat/saat elektrik üretimi gerçekleştirilerek 140 milyon metreküp sera gazı salımı engellendi."" ifadesini kullandı.    Büyükkılıç, enerji üretim tesislerinde oluşan atık ısıyı da çevreye duyarlı şekilde değerlendirdiklerini, 11 bin metrekare serada 2016 yılından itibaren 4 milyon kilogram domates ürettiklerini aktardı. Memduh Büyükkılıç, yıllık 200 ton park ve bahçe atığının da gübreye dönüştürüldüğünü sözlerine ekledi."
161,Türkiye'nin 2030 iklim hedefleri için eylem planları hazır,"Çevre, Şehircilik ve İklim Değişikliği Bakanlığı İklim Değişikliği Başkanı Prof. Dr. Halil Hasar, 2023-2030 İklim Değişikliği Azaltım Eylem Planı'nın temel amacının 2030 yılına kadarki olağan senaryoya göre yüzde 41 sera gazı emisyonu azaltım hedefine ulaşmak olduğunu söyledi.",Çevre,https://www.trthaber.com/haber/cevre/turkiyenin-2030-iklim-hedefleri-icin-eylem-planlari-hazir-797244.html,"Nihai amacın küresel ortalama sıcaklık artışını 1,5 derece ile sınırlandırmak olduğu ve Türkiye'nin 10 Kasım 2021 tarihi itibarıyla resmi olarak taraf olduğu Paris Anlaşması, küresel bazda emisyonları en kısa sürede tepe noktasına ulaştırarak yüzyıl ortasında net sıfır olunmasını hedefliyor. Paris Anlaşması'nın ve uzun vadeli iklim hedeflerine ulaşılmasının merkezinde yer alan Ulusal Katkı Beyanları (NDC'ler), her ülkenin kendi koşullarına göre ve gönüllü olarak belirlediği ulusal emisyonları azaltma ve iklim değişikliğinin etkilerine uyum sağlama çabalarını somutlaştıran bildirimleri kapsıyor. İklim değişikliği azaltım ve uyum eylem planlarıyla ilgili soruları yanıtlayan Hasar, Türkiye'nin hem sera gazı emisyonu azaltımı alanında hem de iklim değişikliğine uyum kapsamında Ulusal İklim Değişikliğine Uyum Stratejisi ve Eylem Planı (2023-2030) ile İklim Değişikliği Azaltım Eylem Planı (2023-2030) olmak üzere iki ayrı eylem planı hazırladığını belirtti. Birbirini tamamlayıcı nitelikteki iki eylem planının, kapsadıkları sektörler ve iklim değişikliğine ilişkin yaklaşım anlamında önemli farklılıklar içerdiğini bildiren Hasar, ortak noktalarının ise iklim değişikliği ile mücadelede kilit ve öncelikli hedefler belirlenmesi olduğunu vurguladı. İklim Değişikliği Azaltım Eylem Planı'nın temel amacının, güncellenen Ulusal Katkı Beyanı ile belirlenen, 2030 yılına kadar olağan senaryoya göre yüzde 41 sera gazı emisyonu azaltım hedefine ulaşmak ve Türkiye'yi iklim değişikliğine daha dirençli hale getirmek olduğunu kaydeden Hasar, planın iklim değişikliğine yönelik hedeflere ulaşmak adına belirlenen dönem içerisinde enerji, sanayi, binalar, ulaştırma, tarım, atık, arazi kullanımı ve ormancılık olmak üzere 7 sektörde sera gazı emisyonunun azaltımına ilişkin bir yol haritası olduğuna işaret etti.    ""Yenilenebilir enerjiye geçiş en kritik stratejik hedeflerden biri olarak öne çıkıyor"" Hasar, plan kapsamında sektörel çalışmalarda öne çıkan stratejik hedeflerle ilgili şu bilgileri verdi: ""Yenilenebilir enerjiye geçiş en kritik stratejik hedeflerden biri olarak öne çıkıyor. Bu kapsamda elektrifikasyon (elektrikle güç sağlama süreci) oranının, yenilenebilir enerjiye dayalı kurulu gücün ve biyoyakıt ve hidrojen gibi alternatif yenilenebilir enerji kaynaklarının kullanımının artırılması planlanıyor. Enerji verimliliğinin artırılması hemen her sektörde ön plana çıkan bir stratejik hedef ve sadece enerji üretimi konusunda değil, aynı zamanda sanayi, binalar, ulaştırma ve tarım gibi sektörlerde enerji kullanım süreçlerinin daha verimli bir şekilde yürütülmesi yoluyla enerji yoğunluğunun azaltılması planlanıyor. Bu noktada özellikle binalar sektöründe mevcut binalarda enerji verimliliğinin artırılmasının yanı sıra, yeni inşa edilecek binalar için Neredeyse Sıfır Enerjili Bina (NSEB) konseptinin hayata geçirilmesine yönelik eylemler mevcut. Aynı şekilde ulaştırma sektöründe de elektrikli araç kullanımının artırılması, toplu ulaşım ve mikromobilite sistemlerinin güçlendirilmesi gibi eylemler ön plana çıkıyor.""   Döngüsel ekonomiye geçişin özellikle sanayi, tarım ve atık sektörlerinde ön plana çıkan stratejik hedeflerden biri olduğuna değinen Hasar, döngüsel ekonomi modelinin hayata geçirilmesiyle endüstriyel süreçlerin daha verimli yürütülmesi ve atık miktarlarının azaltılması ile bunlara bağlı olarak sera gazı emisyonlarının azaltılmasının amaçlandığını aktardı. Hasar, tarımda ayrıca metan emisyonlarının azaltılması için hayvancılık faaliyetlerinden kaynaklanan atıkların kontrolü, özellikle organize biyogaz tesislerinde enerji kaynağı olarak kullanılması ve yem endüstrisinin geliştirilmesinin planlandığını dile getirdi. Sanayi sektöründe üretim süreçlerinde bir dönüşüm planlandığından ve çeşitli sektörlerde destek ve teşvik mekanizmaları tasarlandığından bahseden Hasar, ""Ülkemizde kurulacak olan Emisyon Ticaret Sistemi vasıtasıyla özellikle emisyon yoğun sanayi faaliyetlerinde azaltım tedbirlerinin daha etkin bir şekilde hayata geçirilmesi ve sanayide yeşil dönüşüm ile iklim değişikliği eylemleri için bir finansal kaynak yaratılması planlanıyor."" dedi. Yutak alanların korunması ve geliştirilmesinin bir diğer önemli stratejik hedef olduğunu anlatan Hasar, özellikle azaltılması mümkün olmayan sera gazı emisyonlarının dengelenmesi ve böylece net sıfır hedefine ulaşılması adına ormanlık ve sulak alanlar başta olmak üzere Türkiye'nin karbon yutak kapasitesinin geliştirilmesi için çalışılacağını ifade etti. Ulusal İklim Değişikliğine Uyum Stratejisi ve Eylem Planı'ndaki hedefler ve uyum eylemleri Hasar, 2023-2030 Ulusal İklim Değişikliğine Uyum Stratejisi ve Eylem Planı kapsamında ise tarım ve gıda güvencesi, sanayi, enerji, kent, su kaynakları yönetimi, biyoçeşitlilik ve ekosistem hizmetleri, halk sağlığı, turizm ve kültürel miras, ulaşım ve iletişim, sosyal kalkınma ve afet riski azaltma olmak üzere 11 sektör özelinde yapılan etkilenebilirlik ve risk analizleri sonucunda stratejik hedefler ve uyum eylemlerinin belirlendiğini belirtti. Kent başlığı kapsamında belirlenen stratejilerin; teknolojik, toplumsal ve doğa temelli eylemler olmak üzere üç kategoride tanımlandığının altını çizen Hasar, şöyle devam etti: ""Teknolojik eylemler; yapı malzemeleri, set ve altyapı inşası, yeşil çatı ve cepheler gibi uygulamaları kapsarken, toplumsal eylemler; eğitim, kapasite artırımı, mevzuat değişiklikleri, koordinasyon sağlanması, iş birliği ve plan geliştirilmesi gibi hususları içeriyor. Doğa temelli eylemler ise yeşil alanların artırılması, mevcutların korunması, ekolojik koridor oluşturulması, kentsel tarım uygulamaları ve yağmur suyu toplama sistemleri gibi eylemleri içeriyor."" Hasar, su kaynakları yönetimi kapsamında su kaynaklarına ilişkin havza koruma çalışmalarının sürdürülmesi, arıtılmış atık su miktarının artırılması ve yeniden kullanım oranının 2030 yılına kadar yüzde 15 seviyesine çıkarılmasının hedeflendiği, ayrıca güvenli içme suyu şebekesine erişim ve tarımsal sulamada verimliliği artırıcı uygulamaların yaygınlaştırılmasının tasarlandığı bilgisini paylaştı. ""İklim değişikliği nedeniyle ortaya çıkan hastalıkların izlenmesi planlanıyor"" Tarım ve gıda güvencesi alanında; iklim değişikliğine dirençli ve teknolojiyi etkin kullanan, havzanın ürün desenini ve su bütçesini dikkate alan sürdürülebilir ve rekabetçi bir tarım sektörü hedeflendiğini sözlerine ekleyen Hasar, diğer başlıklarla ilgili şunları söyledi: ""Biyolojik çeşitlilik ve ekosistem hizmetlerini tehdit eden, habitat parçalanması ve değişikliği, kirlilik, aşırı kullanım gibi faktörlerin baskısının doğa temelli çözümler dikkate alınarak azaltılması planlanıyor. Korunan alan miktarının artırılması, tahrip olmuş ekosistemlerin restorasyonu, orman yangınlarıyla mücadelede önleyici tedbirlere öncelik verilmesi gibi hususlar ön plana çıkıyor. Halk sağlığı kapsamında, iklim değişikliği nedeniyle ortaya çıkan hastalıkların izlenmesi planlanırken iklime duyarlı hastalık listesi hazırlanması, İş Sağlığı ve Güvenliği mevzuatının, iklim değişikliği etkileri doğrultusunda gözden geçirilmesi gibi eylemler de yer alıyor."" Son haline getirilen İklim Değişikliği Azaltım Eylem Planı'nın (2023-2030) ve Ulusal İklim Değişikliğine Uyum Stratejisi ve Eylem Planı (2023-2030) çalışmalarının 200'e yakın paydaş kurumun katkısıyla bir yıldır devam ettiğini hatırlatan Hasar, eylem planlarının bu yıl içerisinde İklim Değişikliği ve Uyum Koordinasyon Kuruluna sunularak kurul tarafından onaylanmasının ardından yayımlanmasının planlandığını bildirdi."
162,"Emine Erdoğan, başkanlığını yaptığı BM Sıfır Atık Danışma Kurulu üyeleriyle bir araya geldi","Cumhurbaşkanı Recep Tayyip Erdoğan'ın eşi Emine Erdoğan, başkanlığını üstlendiği Birleşmiş Miletler (BM) Sıfır Atık Yüksek Düzeyli Şahsiyetler Danışma Kurulu üyeleri ile New York'ta düzenlenen yemekte bir araya geldi.",Çevre,https://www.trthaber.com/haber/cevre/emine-erdogan-baskanligini-yaptigi-bm-sifir-atik-danisma-kurulu-uyeleriyle-bir-araya-geldi-796745.html,"Birleşmiş Milletler (BM) 78. Genel Kurul toplantıları kapsamında New York'ta bulunan Emine Erdoğan, BM Sıfır Atık Yüksek Düzeyli Şahsiyetler Danışma Kurulu üyeleri ile Türkevi'nde düzenlenen yemekte görüştü. Emine Erdoğan, kendi himayelerindeki ""Küresel Sıfır Atık İyi Niyet Beyanı""nın ilk imzalarının atıldığı günde, Danışma Kurulu üyeleri ile bir araya gelmekten memnuniyet duyduğunu söyledi. ""Sıfır Atık"" hareketinin başarıya ulaşmasında Cumhurbaşkanı Erdoğan'ın liderliğinin, bugün ilk imzayı yine kendisinin atmasıyla yinelendiğini belirten Emine Erdoğan, bu harekete gereken desteği her zaman verdiğini dile getirdi. Yemekte, tüketici alışkanlıklarını değiştirerek sürdürülebilirliğe odaklanılması, bu konudaki pilot uygulamaların yaygınlaştırılması, geri dönüşüme odaklanan çözümlere ağırlık verilmesi, ulusal sıfır atık girişimleri, bilgi birikimlerinin farklı ülkeler ve sektörlerle paylaşılması konuları ele alındı. Danışma Kurulu üyeleri de Türkiye'nin sıfır atık konusunda katettiği mesafenin takdir edilesi olduğunu belirterek Emine Erdoğan'a ev sahipliği için teşekkür etti."
163,İklim değişikliği kuşları da olumsuz etkiliyor,"Küresel ısınma sonucu etkisini hissettiğimiz iklim değişikliği sadece insan yaşamını etkilemekle kalmıyor, doğadaki dengeleri de değiştiriyor. Kuşlar da bu değişimden olumsuz etkilenen türlerin başında geliyor.",Çevre,https://www.trthaber.com/haber/cevre/iklim-degisikligi-kuslari-da-olumsuz-etkiliyor-796724.html,"Sıcaklıkların yükselmesi, fırtına, dolu ve hortum gibi ani gelişen ekstrem hava olaylarından gezegendeki tüm canlılar etkileniyor. Peki ya kuşlar bu değişimden nasıl etkileniyor? Bu sorunun yanıtını almak için işinin uzmanı bir isme danıştık. Dünyanın birçok noktasında kuş gözlemi yapan yaban hayatı uzmanı Emin Yoğurtçuoğlu küresel ısınmanın kuşlar üzerindeki etkisini anlattı.    “Yaklaşık bin 600 kuş türü tehlike altında” İklim değişiklikleri neticesinde çok sayıda türün tehlike altında olduğunu söyleyerek söze başlıyor Yoğurtçuoğlu... “Küresel iklim değişikliği sadece insanlığı etkileyen bir durum değil. Dünyadaki birçok canlı adaptasyon gösteremediği için yok olma eşiğine gidiyor. Ve bu bir zincirleme reaksiyon gibi, işin ucunda bize dokunacak bir şey. 10 bin 800 kuş türünden yaklaşık bin 600 tanesi yakın bir gelecekte yok olma tehlikesi altında.” Kuşlar değişimden nasıl etkileniyor? İklim değişikliği sonucu yaşanan hava olayları kuşlar üzerinde birbirini takip eden olumsuzluklara yol açıyor. Kuşlar için ilk değişiklik bulundukları yaşam alanlarından başlıyor. Habitatları ile birlikte besin kaynakları da değişen kuş türünün nesli beslenme sorunundan dolayı tehlike altına giriyor. Kuşların yaşadığı bu olumsuz süreci Emin Yoğurtçuoğlu şu örnekle anlatıyor: “Tropik bölgede bir dağ düşünelim. Bin ile 2 bin metre arasında yaşayan kuş türleri ısınmadan dolayı yukarı doğru gidiyor. Ama o bin ile 2 bin metre arasındaki yerde onun besleneceği ağaç ve canlılar var. Eğer bu hayvan bu ısınmadan dolayı hızlı yer değiştirirse bu sefer kendi beslenme düzeninin dışına çıkıyor. En yukarıda yaşayan canlıları düşünelim. 3 bin metre sınırına yakın ağaç sınırında yaşayan kuşlar ise gidecek bir yer bulamadığı için sayıları azalıyor.”   Rotalar değil döngü değişiyor Konuyla ilgili en çok merak edilenlerden biri de kuşların göç rotalarını değiştirip değiştirmedikleri. Göç eden kuşların kullandığı rotaların milyonlarca yılda oluştuğunu ve tamamıyla değişmesinin mümkün olmadığını belirtiyor Emin Yoğurtçuoğlu. Dikkat çeken değişikliklerin kuşların göç ettiği dönemlerde olduğunu söylüyor: “Mevsimlerden dolayı leylekler eskisine göre daha çok kalıyor ülkemizde. Kışın Afrika'ya gitmesi gerekirken birçok leyleğin gitmediğini görüyoruz. Kalıyorlar. Kırlangıçlar daha geç gidiyorlar. Ya da sinekkapan kuşları kışın etrafımıza sinek kalmadığı için Afrika'ya giderler. Daha erken geliyorlar. Havalar erken ısındığı için.” Yoğurtçuoğlu, iklim değişikliğinin kuşlar üzerindeki etkisinin en çok da deniz kuşları üzerinde görüldüğünü vurguluyor.  “Biz bunu uluslararası camiada deniz kuşları üzerinde çok iyi görüyoruz. Okyanus akıntılarının yönleri ve zamanlamaları değiştiği için İzlanda'da ya da İskoçya'nın kıyılarında üreyen kuşlar balık popülasyonları yeteri kadar olmadığı için aç kalıyor, hastalanıyorlar. Yavrularını besleyemiyorlar. Bunun neticesinde toplu ölümlerle yok oluyorlar. Bu çok kritik derecede şu an, bizi endişe ettiren boyutta. Çünkü deniz kuşlarının popülasyonları ciddi düşüşte.”   “Yaşadığımız gezegenle bir bütün olduğumuz unutulmamalı” Pek çok kuş türü için sulak alanlar hayati öneme sahip. Emin Yoğurtçuoğlu, onların yaşam alanı olduğu için bu bölgelerin korunmasının önemine değiniyor. Bireysel olarak atılacak ilk adımın ise gözlem ve farkındalıktan geçtiğini söylüyor: “Bizim Türkiye'de yapacağımız çok fazla iş var. En başta sulak alanların kontrol altında tutulması. Küresel iklim değişikliğine karşı durmak bireysel olarak zor olabilir. Ama çevrenizi fark etmemiz hepimize faydası olan bir şey. Etrafımızda yaşayan canlıları fark etmek, oradaki değişimi idrak etmek adına ilk adımdır. Biz bugün doğamızda bir yere gittiğimizde her yeri çöp içinde buluyoruz. Yaşadığımız gezegendeki yaşamla bir bütün olduğumuzu unutursak bu değişimler yakın gelecekte hepimizi çok ciddi etkileyecek.”
 "
164,Fransa'da kayak merkezi kar eksikliği nedeniyle kalıcı olarak kapandı,"Fransız Alpleri'ndeki bir kayak merkezi, küresel ısınmanın neden olduğu kar eksikliğinin kayak sezonunu sadece birkaç haftaya indirmesinin ardından kapılarını kalıcı olarak kapattı.",Çevre,https://www.trthaber.com/haber/cevre/fransada-kayak-merkezi-kar-eksikligi-nedeniyle-kalici-olarak-kapandi-796578.html,"Fransa'nın Trois Vallees kayak alanına yakın küçük bir aile tesisi olan La Sambuy, geçen sezon yalnızca bir ay açılabildi. La Sambuy Belediye Başkanı Jacques Dalex, ""Tatil beldesinde 1 Aralık'tan 30 Mart'a kadar neredeyse her gün kar yağıyordu. Ancak 2022/23 sezonunda yalnızca dört hafta kar yağdı ve o zaman bile çok fazla kar yoktu. Pistte taşlar ve kayalar çok hızlı belirdi"" dedi. Dalex'e göre, yıllık 80 bin euroluk bir maliyetle, bu kadar kısa bir süre için asansörleri çalıştırmak mali açıdan uygun değil. 2023'ün Ocak ve Şubat aylarında sadece birkaç hafta açılmaya yetecek kadar kar olduğundan, tesis yılda yaklaşık 500 bin euro kaybediyordu. Bijou tesisinde dört siyah piste, üç kırmızı piste, iki mavi piste ve yeni başlayanlar için bir yeşil piste erişim sağlayan bir telesiyej ve üç draglift bulunuyordu. 10 Eylül'de tesisin web sitesinde tesisin ""kesin olarak kapatılacağını"" belirten bir duyuru yayınlandı. Mesajda ""2023'ün son yaz sezonu ve yanınızda geçirdiğiniz tüm harika yıllar için hepinize teşekkür ederim"" denildi."
165,"Antarktika'daki deniz buzu seviyesi, mevsimsel ortalamanın çok altında","Antarktika'dan alınan uydu verileri, bölgedeki deniz buzu seviyesinin, küresel ısınma nedeniyle mevsimsel ortalamanın çok altında olduğunu ortaya çıkardı.",Çevre,https://www.trthaber.com/haber/cevre/antarktikadaki-deniz-buzu-seviyesi-mevsimsel-ortalamanin-cok-altinda-796400.html,"ABD Ulusal Kar ve Buz Veri Merkezinde (NSIDC), Antarktika'daki buzullara ait verileri inceleyen Walter Meier, BBC'ye verdiği demeçte, buz seviyesinin ""akıllara durgunluk verecek derecede düşük"" olduğunu söyledi. Meier, buzullardaki kaybın eski seviyesine döneceği konusunda ""pek iyimser olamadığına"" işaret etti. NSIDC verilerine göre, yaklaşık 17 milyon kilometrekare olarak ölçülen buzul alanın, eylül ortalamasının 1,5 milyon kilometrekare altında olduğu belirtiliyor. Manitoba Üniversitesinden Robbie Mallet, verilerin ""endişelenmeyi gerektirecek düzeyde"" olduğunu vurgulayarak, ""Bu durum, son 40 yıldır şahit olmadığımız potansiyel olarak Antarktika'daki iklim değişikliğinin endişe verici bir işareti."" dedi."
166,Küçük ada ülkeleri dava açtı: Su altında kalırlarsa sorumlu kim?,"Küçük ada ülkeleri, yüksek emisyon salımı yapan ülkelerle karşı karşıya geldi. Bu ülkelerin iklim değişikliği nedeniyle sorumluluklarının ne olduğu sorularını mahkemeye yöneltti. Mahkemenin konu hakkındaki görüşlerinin uluslararası hukuku şekillendireceğini belirten uzmanlar, davanın iddialı bir hukuki talep olduğunu söylüyor.",Çevre,https://www.trthaber.com/haber/cevre/kucuk-ada-ulkeleri-dava-acti-su-altinda-kalirlarsa-sorumlu-kim-795777.html,"Küçük ada ülkeleri, yüksek emisyon salımı yapan ülkelere dava açtı. Duruşmada, aralarında Bahamalar, Tuvalu, Vanuatu, Antigua ve Barbuda'nın da bulunduğu ülkeler, Uluslararası Deniz Hukuku Mahkemesi'nden sera gazı emisyonlarının gerekli olup olmadığına karar vermesini isteyecek. Bu durum, ayrıca, iklim krizinin her geçen gün hayatımızdaki yerinin önemini daha net şekilde önümüze koydu. Öyle ki, uluslararası hukuk bu kez ülkeleri iklim değişikliği nedeniyle karşı karşıya getirdi. Zira, deniz suyunun yükselmesiyle küçük ada ülkelerinin su altında kalması uluslararası bir sorun ve sorumluluk…   Hacettepe Üniversitesi Hukuk Fakültesi’nden Dr. Onur Çağdaş Artantaş bu meselenin detaylarını ve sorumluluklarını değerlendirdi. “ABD, Türkiye ve İran deniz hukukuna ilişkin en önemli uluslararası anlaşmaya taraf değil” Artantaş öncelikle, iklim değişikliğiyle ilgili sorunların hukuki boyutlarının tartışıldığı kuruluşlar hakkında bilgi veriyor. ITLOS (Uluslararası Deniz Hukuku Mahkemesi) ve UAD'ın (Uluslararası Adalet Divanı), uluslararası hukukun uygulanması ve uluslararası anlaşmazlıkların çözümü ile ilgilenen iki ayrı uluslararası yargı organı olduğunu söylüyor. “ITLOS, deniz hukukunun gelişmesinde önemli bir rol oynamıştır. Uluslararası Deniz Hukuku Mahkemesi (ITLOS), Birleşmiş Milletler Deniz Hukuku Sözleşmesi'nin (UNCLOS) yorumlanması ve uygulanmasına ilişkin devletler arasındaki anlaşmazlıkları çözen uluslararası bir mahkemedir. UNCLOS, deniz hukukuna ilişkin en önemli uluslararası anlaşma. Anlaşmanın bazı kısımları okyanusların barışçıl kullanımını teşvik etmeyi ve deniz ortamını korumayı da amaçlıyor. UNCLOS, devletlere deniz ortamını koruma ve muhafaza etme konusunda birtakım yükümlülükler getiriyor. ABD, Türkiye ve İran gibi bazı devletlerin UNCLOS’a taraf olmadığını hatırlatmak gerekir.” İklim Değişikliği ve Uluslararası Hukuk Hakkındaki Küçük Ada Devletleri Komisyonu (COSIS) ise iklim değişikliğinden orantısız şekilde etkilenen 10 küçük ada devleti tarafından 2021 yılında kurulan uluslararası bir kuruluş.   Ada ülkelerinin mahkemeye yönelttiği sorular ne? Artantaş, kuruluşun görevinin özellikle deniz ortamının korunması ve muhafaza edilmesi başta olmak üzere, iklim değişikliğine ilişkin uluslararası hukuk kural ve ilkelerinin tanımlanmasını, uygulanmasını ve aşamalı olarak geliştirilmesini teşvik etmek ve katkıda bulunmak olduğunu belirtiyor. Aralık 2022'de ise COSIS, uluslararası Deniz Hukuku Mahkemesi’ne ada ülkelerinin hukuki sorunlarıyla ilgili bazı sorular yöneltiyor. Artantaş o soruları şöyle sıralıyor; “UNCLOS ve diğer ilgili uluslararası hukuk kuralları, devletlere sera gazı emisyonlarını azaltmaya yönelik adımlar atma konusunda yasal yükümlülükler yüklüyor mu? Eğer öyleyse, bu kurallar kapsamında devletlerin spesifik yükümlülükleri nelerdir? Bu yükümlülükler, Devletlerin uluslararası hukuk kapsamındaki kalkınma hakkı gibi diğer yükümlülükleriyle nasıl bağdaştırılabilir?” Bu soruların öneminin büyük olduğunu vurguluyor Artantaş. ""Zira ilk kez uluslararası bir kuruluş, uluslararası bir mahkemeden ülkelerin sera gazı emisyonlarını azaltmaya yönelik yasal yükümlülükleri hakkında tavsiye niteliğinde görüş talep ediyor"" diyor. “Önümüzdeki dönemde ITLOS'un tavsiye niteliğinde görüşünü bildirmesi bekleniyor. Görüş devletler açısından bağlayıcı olmasa da iklim değişikliğine ilişkin uluslararası hukukun şekillenmesinde etkili olabilir.” “Küçük ada devletlerin talebi iddialı bir hukuki hamle” Bahamalar, Tuvalu, Vanuatu, Antigua ve Barbuda gibi 15 küçük ada ülkesi, devletlerin sera gazı emisyonlarını azaltmaya yönelik adımlar atmaya yönelik yasal yükümlülükleri hakkında tavsiye niteliğinde görüş almak üzere Uluslararası Adalet Divanı'na (UAD) da bir talepte bulundu. UAD'nın tavsiye niteliğindeki görüşünü önümüzdeki aylarda açıklaması bekleniyor. Artantaş'a göre dava, tüm ülkelerce yakından takip ediliyor. “Küçük ada ülkelerinin yönelttiği sorular şöyle; Birleşmiş Milletler Deniz Hukuku Sözleşmesi (UNCLOS) ve diğer uygulanabilir uluslararası hukuk kuralları, devletlere sera gazı emisyonlarını azaltmaya yönelik adımlar atma konusunda yasal yükümlülükler yüklüyor mu? Eğer öyleyse, bu kurallar kapsamında devletlerin spesifik yükümlülükleri nelerdir? Bu yükümlülükler, devletlerin uluslararası hukuk kapsamındaki kalkınma hakkı gibi diğer yükümlülükleriyle nasıl bağdaştırılabilir? Vanuatu ve destekleyen devletlerin talebi iddialı bir hukuki hamle. Bu, UAD ve iklim değişikliğine ilişkin uluslararası hukuk açısından şaşırtıcı bir girişim. Davanın sonucu dünya çapında yakından izleniyor.”   ITLOS’un belirteceği görüşün etkisi ne olur? Artantaş, Uluslararası Deniz Hukuku Tahkim Mahkemesi'nin bu küçük ada ülkelerinin sorularına vereceği görüşün UNCLOS (Birleşmiş Milletler Deniz Hukuku Sözleşmesi) kapsamında devletlerin sera gazı emisyonlarını azaltmaya yönelik yasal yükümlülüklerini netleştirebileceğini söylüyor. “UNCLOS iklim değişikliğini açıkça ele almamakla birlikte deniz ortamını koruma yükümlülükleri içermektedir. ITLOS'un görüşü, devletlerin bu yükümlülüklerini iklim değişikliği bağlamında nasıl yorumlamaları gerektiği konusunda rehberlik sağlayabilir. ITLOS'un görüşü, devletler arasındaki iklim değişikliği anlaşmazlıklarının çözümüne yardımcı olabilir. Sera gazı emisyonlarını azaltma yükümlülüklerinin bulunduğu tespit edilirse, bu durum devletlere yükümlülüklere uymayan diğer devletlere karşı hukuki süreç başlatmaları için bir temel sunabilir. Görüş, yatırımcılara iklim değişikliği yasalarına uyum sağlama ve şirketlerin iklim değişikliği ile ilgili yasal risklerini ve sorumluluklarını anlama konusunda rehberlik sağlayabilir.” Son olarak, Artantaş, UNCLOS'a taraf olmayan Türkiye, ABD ve İran gibi devletlerin de bu görüşten etkilenebileceğini belirtiyor. Bu devletlerin uluslararası mahkemelerin kararlarından etkilenme potansiyeli olduğunu vurguluyor.
 "
167,Dünya Meteoroloji Örgütü: 1970-2021 yıllarında yaklaşık 12 bin aşırı iklim olayı rapor edildi,"Dünya Meteoroloji Örgütü (WMO), 1970-2021 yıllarında rapor edilen yaklaşık 12 bin aşırı iklim olayının 2 milyondan fazla kişinin ölümüne yol açtığını bildirdi.",Çevre,https://www.trthaber.com/haber/cevre/dunya-meteoroloji-orgutu-1970-2021-yillarinda-yaklasik-12-bin-asiri-iklim-olayi-rapor-edildi-795574.html,"WMO Genel Sekreteri Petteri Taalas, BM Cenevre Ofisi'nde düzenlediği basın toplantısında, iklim değişikliği ve sürdürülebilir kalkınma hedeflerine ilişkin ""Bilimde Birleşmek"" başlıklı raporu paylaştı. Rapora göre, iklimle ilgili sürdürülebilir kalkınma hedeflerinin yalnızca yüzde 15'i hayata geçirildi. 1970 ile 2021 yılları arasında hava, iklim değişikliği ve suyla ilgili yaklaşık 12 bin aşırı iklim olayı rapor edildi. Bu, 2 milyondan fazla ölüme ve 4,3 trilyon dolardan fazla ekonomik kayba yol açtı. Can kayıplarının yüzde 90'ından fazlası ve ekonomik kayıpların yüzde 60'ı gelişmekte olan ekonomilerde yaşandı, bu olumsuz durum sürdürülebilir kalkınmayı engelledi. Artan küresel sıcaklıklar, daha aşırı hava koşullarına neden oluyor. Yıllık ortalama küresel sıcaklığın gelecek 5 senede geçici olarak en az bir yıl süreyle Sanayi Devrimi öncesi seviyeleri 1,5 santigrat derece aşması ihtimali, yüzde 66 olarak hesaplanıyor ve bu olasılık zamanla artıyor. Şimdiye kadar 2030 hedefleri kapsamında emisyon açığının daraltılmasında çok az ilerleme kaydedilirken karbondioksit emisyonları, küresel olarak 2022'de 2021'e kıyasla yüzde 1 arttı ve Ocak-Haziran 2023 dönemindeki ön tahminlere göre ise geçen yıla oranla yüzde 0,3'ten daha fazla artış gösterdi. Paris Anlaşması kapsamında küresel sıcaklık artışının 2 santigrat derecenin altında sınırlanması hedeflerine ulaşılması için küresel sera gazı emisyonlarının 2030'a kadar sırasıyla yüzde 30 ve yüzde 45 azaltılması gerekiyor. Bu hedefe ulaşılması amacıyla azalma oranının 2050'ye kadar net sıfıra yaklaşması gerekiyor. İklimle ilgili 2030 hedeflerine ulaşılması için uygulama takviminin yarısına doğru gelinirken dünyanın bu amaçlara ulaşma yolunda ilerlemediği ise açık şekilde görülüyor. ""Bilimsel çözümlerin aciliyeti her zamankinden daha fazla"" Taalas, bilimsel ve teknolojik ilerlemelerin sürdürülebilir kalkınma hedeflerine katkı sağlayabileceğini söyledi. 2027'ye kadar iklimle ilgili ""herkes için erken uyarı"" sistemlerine ulaşmanın hayatları ve geçim kaynaklarını kurtaracağına dikkati çeken Taalas, bu durumun sürdürülebilir kalkınmanın korunmasına da yardımcı olacağını belirtti. Taalas, ""Bilimsel çözümlerin aciliyeti her zamankinden daha fazla. Bu hedefe ulaşmak büyük ölçekli, hızlı ve sistemik değişiklikler gerektirecek."" dedi. ""Dünyanın sonuna doğru gitmiyoruz"" AA muhabirinin ""Meteorolojik olaylarla ilgili abartılı ve asılsız yorumlar arttı. Bu durum uluslararası ve ulusal kamuoyunda paniğe neden oluyor. Bu dezenformasyonla mücadele etme planınız ve niyetiniz var mı?"" sorusunu yanıtlayan Taalas, ""Dünyanın sonuna doğru gitmiyoruz. İnsanlığın veya biyosferin sonuna yaklaşmıyoruz."" dedi. Gelecek için ""grinin farklı tonlarından"" söz ettiklerine dikkati çeken Taalas, dünyanın Paris Anlaşması'nın hedeflerinin sınırlarına ulaşması halinde insanların ""açık gri"", daha iyi bir tablo göreceklerini vurguladı ve ""Bu da iklimin olumsuz etkileriyle yaşanabileceği anlamına geliyor."" dedi. Taalas, iklim değişikliğiyle mücadele konusunda başarısız olunduğu ve küresel sıcaklık artışı 2,8 santigrat dereceye ulaştığı takdirde çok daha olumsuz etkinin görülebileceği uyarısında bulundu. İklim değişikliğiyle mücadele konusunda umutlu olduklarını vurgulayan Taalas, ""Dolayısıyla otomatik yok olmaya mahkum olmayacağız ancak hırs seviyemizi yükseltmemiz gerektiği de açık."" görüşünü paylaştı."
168,Türkiye sonbaharda yağış alacak mı?,Eylül ayı Türkiye genelinde kurak geçiyor. Ekim ve kasımda hasret kalınan yağışların görülmesi bekleniyor. Kış aylarının ise karlı geçeceği yönünde tahminler var.,Çevre,https://www.trthaber.com/haber/cevre/turkiye-sonbaharda-yagis-alacak-mi-795521.html,"Sonbahar geldi, ancak beklenen yağışlar halen görülmedi. Özellikle İstanbul’a su sağlayan barajlarda düşen seviye endişe yaratıyor. Aniden bastıran şiddetli yağışlar ise kuraklığa çare olmaktan fazlasıyla uzak. Eylül ayı bugüne dek kurak geçti. Peki tablo ekim ve kasım aylarında değişecek mi? Daha da önemlisi yer altı sularını doyuran kar yağışı bu yıl görülecek mi? İstanbul Aydın Üniversitesi’nden Meteoroloji Uzmanı Dr. Güven Özdemir’le konuştuk.   “Kurak bir dönemdeyiz” “Kurak bir dönemdeyiz” diye sözlerine başlayan Dr. Özdemir, “2022 Eylül’ünden bugüne kadar tüm Türkiye’yi düşündüğünüzde ciddi bir yağış almadık. Yerel olarak aldığımız yağışlar ise ya bir sele sebep oldu ya da kuvvetli bir şekilde olduğu için hiçbir faydası olmadı” diyor. Doğu Karadeniz hariç Türkiye’nin hiçbir bölgesinde neredeyse eylül ayının sonuna dek etkili bir yağış görülmeyeceğini ifade eden Dr. Özdemir, sözlerini şöyle sürdürüyor: “Belki yerel ufak tefek yağışlar olabilir. Onun da barajlarımıza bir etkisi olacağını tahmin etmiyoruz. Tabii ki ekim ve kasım aylarında mevsim itibarıyla havalar soğuduğu için gerekli yağışları alma ihtimalimiz yüksek. Bu yağışlar bizi sevindirecek. Çünkü kuzey kutbunda buzlanmada artış gözleniyor. Sibirya'da ekim ayında kar yağışlarının olması ve kar örtüsünün fazlalığı bizim için olumlu olacak. Böylece kış aylarında da kar yağışı alma ihtimalimiz biraz daha artacak.”   Türkiye’yi sert bir kış mı bekliyor? Kış mevsiminin nasıl geçeceği de merak konusu… Dr. Özdemir, “Hiç kimse kışın çok şiddetli geçeceğini veya karsız geçeceğini söyleyemez. Çünkü şu anda okyanuslarımız, denizlerimiz çok sıcak. 4-5 derece bir sıcaklık farklılığı var. Karadeniz 30 dereceyi buldu, Ege ve Marmara da aynı şekilde. Akdeniz ise zaten sıcak"" diyor ve sözlerini şöyle sürdürüyor:

“Karadeniz üzerinden gelen soğuk hava filtrelerinin kuvvetli nem ve buharlaşmayla birlikte o bölgede oluşacak siklonla birlikte karaya çıktığında yağış bırakmasını bekliyoruz. Ancak bu çok şiddetli olduğu takdirde yıkım şeklinde olacaktır. Kuvvetli bir şekilde gelmezse istediğimiz yağışları alabiliriz. Özellikle Karadeniz ve Marmara Bölgesi yağış alacak gibi duruyor.”   “Libya'daki gibi büyük bir afet görülmez” Bu yağışlar kuvvetli olduğu taktirde olası bir felakete sebep olabilir mi? Özellikle geçtiğimiz günlerde Libya’da yaşanan sel felaketi sonrası, “Benzer bir durum Türkiye’de de görülebilir mi?” sorusu akıllara en fazla gelen konulardan biri. Dr. Özdemir bu soruyu, “Libya'daki gibi büyük bir afet görülme ihtimali yok” diye yanıtlıyor: “Çünkü orada Akdeniz üzerinden giren ve derinleşen bir tropikal siklon vardı. Gittikçe etkisini artırdı, karaya çıkınca da bütün kapasitesindeki suyu maalesef oraya bıraktı. Barajların yıkılmasıyla birlikte de büyük bir afet meydana geldi.” Buna karşın Türkiye’de hortum ya da sel olaylarının görülebileceğine dikkat çeken Dr. Özdemir, “Eskisi gibi çok sakin ya da saatlerce devam eden yağışlar göremeyebiliriz. Ancak kuvvetli yağışlar olabilir” diye uyarıda bulunuyor.   İlk kar ekim ve kasım aylarında Kar yağışının ise özellikle Karadeniz’in yüksek kesimlerinde ekim ve kasımdan itibaren görüleceğini öngördüklerini söyleyen Dr. Özdemir, bunun ne denli önemli olduğunu şöyle ifade ediyor: “Yağmur hızlı bir şekilde yağıyor, akıp gidiyor. Halbuki yavaş yağması lazım ki toprak çeksin. Ancak kar yağdığı zaman ilk önce toprağın üzerini örtüyor. Sonra güneş vurdukça yavaş yavaş eriyerek yeraltı sularını oluşturuyor. Bunun da toprağa çok faydası var. Toprağın üzerinde bir örtü, yorgan gibi oluyor. Kuvvetli yağışlar yağmur olduğu zaman maalesef tarım alanlarının üzerindeki kaymak tabakası da dediğimiz verimli olan kısmı da alıp götürüyor. Toprağı verimsizleştiriyor, tuzlanma meydana geliyor. Toprak bir müddet sonra artık tarım alanı olmaktan çıkıyor.”   Meteoroloji'nin uyarılarına dikkat

Dr. Özdemir, olası yağışların yaratacağı felaketlerden korunmak için özellikle Meteoroloji Genel Müdürlüğü’nün uyarılarına kulak verilmesi gerektiğini söylüyor. “Meteoroloji Genel Müdürlüğü’nün radar meteorolojisi kısmı var. Burada anlık havadaki bulutların hareketi, yağışları veriliyor. Vatandaşlarımızın bunu takip etmesi gerekiyor. Kuvvetli yağış ihtimali olduğu zaman da araçlarını yüksek yerlere park edip korunaklı yerlerde kendilerini emniyete almaları lazım.”
 "
169,"AB, uçaklarda sürdürülebilir yakıt kullanımını artırıyor","Avrupa Parlamentosu (AP), Avrupa Birliği (AB) ülkelerindeki havacılık sektöründe sürdürülebilir yakıtların kullanımının aşamalı biçimde artırılması ve 2050'de yüzde 70'e yükseltilmesini onayladı.",Çevre,https://www.trthaber.com/haber/cevre/ab-ucaklarda-surdurulebilir-yakit-kullanimini-artiriyor-795414.html,"Strazburg'da gerçekleştirilen AP Genel Kurul oturumunda, havacılık sektörünün sera gazı salımını düşürmek için sürdürülebilir yakıtların kullanımını artıracak bağlayıcı hedefler oy çokluğuyla kabul edildi. Buna göre, emisyonları azaltmak için uçaklar sürdürülebilir yakıtları kullanmaya teşvik edilecek. Havalimanları altyapıları sürdürülebilir yakıtlara uyumlu hale getirilecek. AB havalimanlarındaki yakıtların 2025'te yüzde 2'si, 2030'da yüzde 6'sı, 2035'te yüzde 20'si, 2040'ta yüzde 34'ü, 2045'te yüzde 42'si ve 2050'de yüzde 70'i sürdürülebilir olacak. Yakıt karışımları, artan oranda yenilenebilir enerji ve atmosferden yakalanan karbon kullanılarak üretilen sentetik yakıtlar içerecek. Sentetik yakıt oranı 2050'de yüzde 35'e ulaşacak. Yeni kurallar, bu aşamadan sonra üye ülkeler tarafından onaylanarak yürürlüğe girecek."
170,Almanya BM'nin açık denizlerde biyolojik çeşitliliğin korunması anlaşmasını imzalayacak,"Alman hükümeti, Birleşmiş Milletlerin (BM) açık denizlerde biyolojik çeşitliliğin korunması anlaşmasını imzalamayı kabul etti.",Çevre,https://www.trthaber.com/haber/cevre/almanya-bmnin-acik-denizlerde-biyolojik-cesitliligin-korunmasi-anlasmasini-imzalayacak-795313.html,"Çevre Bakanı Steffi Lemke, Berlin'de yaptığı açıklamada, hükümetin açık denizlerde biyolojik çeşitliliğin korunması anlaşmasını imzalamayı kabul ettiğini söyledi. Açık denizlerde doğanın korunmasına yönelik kuralların eksikliğine işaret eden Lemke, ""Şimdi bu açığı kapatıyoruz."" dedi. Lemke, ""Artık çok önemli olan okyanusları daha iyi koruma fırsatına sahip olacağız. Balıkçılığın gelişigüzel yapılamayacağı alanlar olacak. Deniz madenciliğinin yapılamayacağı ve deniz çevresi için koruma alanlarının oluşturulabileceği alanlar olacak."" ifadelerini kullandı. Çevre Bakanı Lemke, anlaşmayı gelecek hafta Dışişleri Bakanı Annalena Baerbock ile New York'ta imzalamak istediğini belirtti. Yaklaşık 20 yıldır üzerinde çalışmalar yürütülen anlaşma, ülkelerin ulusal deniz yetki alanlarının ötesindeki biyoçeşitliliği korumayı amaçlıyor. Denizlerin yaklaşık üçte ikisini kaplayan bu alanda iklim değişikliği, aşırı avlanma ve nakliye trafiği gibi hususların biyoçeşitlilik üzerinde olumsuz etkisi bulunuyor. Anlaşma bu bölgelerde balıkçılık faaliyetlerine kısıtlamalar getirirken, aynı zamanda deniz mayınları, deniz ulaşım yolları ve keşif faaliyetlerine de sınırlamalar getirecek. New York'taki BM binasında üye ülkelerin imzasına açılacak anlaşmanın yürürlüğe girmesi için en az 60 ülkenin onayını alması gerekiyor."
171,G20'de Sıfır Atık vurgusu: Proje her geçen gün büyüyor,"Çevre, Şehircilik ve İklim Değişikliği Bakanı Özhaseki, G20 Liderler Zirvesi bildirgesinde ""Sıfır Atık girişimlerinin önemini vurgulama"" ibaresinin de yer aldığını açıkladı, ""Sıfır Atık, uluslararası anlamda değer taşıyan bir ilke olma yolunda emin adımlarla ilerliyor"" dedi.",Çevre,https://www.trthaber.com/haber/cevre/g20de-sifir-atik-vurgusu-proje-her-gecen-gun-buyuyor-795109.html,"Çevre, Şehircilik ve İklim Değişikliği Bakanı Mehmet Özhaseki, sosyal medya hesabından Sıfır Atık Projesi'ne ilişkin paylaşımda bulundu. Cumhurbaşkanı Recep Tayyip Erdoğan'ın eşi Emine Erdoğan'ın himayesinde 2017'de başlatılan projenin, her geçen gün daha da büyüdüğünü vurgulayan Özhaseki, şunları anlattı: ""9-10 Eylül'de Yeni Delhi'de düzenlenen G20 Liderler Zirvesi kapsamında, BM 77/161 sayılı karara atıf yapılarak deklarasyonun 37. maddesinde 'Sıfır Atık girişimlerinin önemini vurgulama' ibaresi yer aldı. Uluslararası ödüllerin yanında böylesi küresel bir vurgu yapılması, Sıfır Atık'ın ne kadar doğru ve önemli bir hareket olduğunu bir kere daha gösterdi. Artık Sıfır Atık, sadece bir çevre hareketi ve döngüsel ekonomi modeli olmanın çok ötesinde uluslararası anlamda değer taşıyan bir ilke ve olmazsa olmaz bir kaide olma yolunda emin adımlarla ilerliyor.""   2017 yılında Saygıdeğer @EmineErdogan Hanımefendi'nin himayelerinde başlattığımız ve dünyaya örnek olan #SıfırAtık Projemiz her geçen gün daha da büyüyor. ♻️

???? 9-10 Eylül'de Yeni Delhi'de düzenlenen G20 Liderler Zirvesi kapsamında, BM 77/161 sayılı karara atıf yapılarak…   Özhaseki, projeye desteğini esirgemeyen ve G20 Liderler Zirvesi'nde de Sıfır Atık'a vurgu yapan Cumhurbaşkanı Erdoğan ve himaye ederek projenin dünya markası haline gelmesini sağlayan Emine Erdoğan'a teşekkürlerini iletti."
172,Libya'yı vuran fırtına Türkiye’de de görülebilir mi?,Daniel Fırtınası Libya'yı yıkıp geçti. Ardından meydana gelen selde şimdiye dek 3 bini aşkın kişinin hayatını kaybettiği açıklandı. Peki Türkiye’de de bu tip meteorolojik olaylar görülebilir mi? Uzmanlar kasırga değil ama “medicane” adı verilen fırtınaların görülebileceğini söylüyor.,Çevre,https://www.trthaber.com/haber/cevre/libyayi-vuran-firtina-turkiyede-de-gorulebilir-mi-795023.html,"Orta Akdeniz’i vuran Daniel Fırtınası Libya'nın Bingazi, Beyda, Merc, Suse ve Derne kentlerini etkiledi. Çoğunluğu Derne’de olmak üzere 3 binden fazla kişi fırtına sonrası meydana gelen selde hayatını kaybetti. Binlercesinin ise akibeti henüz bilinmiyor. Endişe yaratan fırtına Türkiye’yi teğet geçse de beraberinde pek çok soru işareti yarattı. Yaşanan bu felaket fırtına mı yoksa kasırga mı? Türkiye’nin de içinde bulunduğu coğrafyada hangisi meydana gelebilir? Önceden önlem almak mümkün mü? Tüm bu sorulara Yıldız Teknik Üniversitesi İnşaat Fakültesi Dekanı ve Doğa Bilimleri Araştırma Merkezi Başkanı Prof. Dr. Şükrü Ersoy’la yanıt aradık.   Kasırga mı fırtına mı? Libya’yı vuran kasırga mı yoksa fırtına mı sorusu en fazla merak edilen konulardan biri… Prof. Dr. Şükrü Ersoy, konuya fırtına ve kasırganın tarifini yaparak açıklık getiriyor: “Ekvatoral bölgede, yani tam dünyanın orta bölgesinde, siklon dediğimiz alçak basınç alanları oluşur ve burada her sene rutin olarak belli sayılarda kasırgalar meydana gelir. Kasırga kelimesi iki Amerika'nın olduğu orta bölgedeyse 'hurricane' kelimesi kullanılıyor. Aynı hava durumu için Hindistan civarlarında siklon, Japonya civarlarında da tayfun kelimesi kullanılıyor. Üç terimde aynı şeyi ifade ediyor. Sadece bölgesel adlar açısından farklılık yaratıyor.”   ""Türkiye’de kasırga meydana gelmez"" Türkiye’de bu tip kasırgaların görülmeyeceğinin altını çizen Prof. Dr. Ersoy sebebini, “Ekvatoral bölgede bulunmuyoruz” diye açıklayarak sözlerini sürdürüyor: “Ancak bitişik alandayız. Akdeniz çevresinde ‘medicane’ adı verilen fırtına görülebiliyor. Ve zaman zaman da bunlar Akdeniz ülkelerini etkileyecek şekilde meydana gelebiliyor. Geçtiğimiz yıllar içerisinde de meydana gelmişti. Akdeniz’den İzmir’e doğru hareket etmişti. Bu sefer de sanıyorum Kuzey Afrika’dan Mersin’e doğru hareket eden bir medicane’den söz ediyoruz.”   Kasırga kadar şiddetli olmasa da Akdeniz çevresinde meydana gelen bu fırtınaların büyük zarara sebebiyet verebileceğine dikkat çeken Prof. Dr. Ersoy, üstelik önümüzdeki süreçte benzer meteorolojik olayların sayısında artış görülebileceğini ifade ediyor. “Çünkü küresel iklim değişimi ile birlikte zamansız ani yağışlar, fırtınalar, hortumlar, sel olayları ülkemizde giderek artmaya başladı. Bu tür fırtınalardan sonra büyük sel felaketleri de meydana gelebiliyor.”   Fırtınanın vereceği zarar gücüne göre değişiyor Peki olası bir fırtınanın Türkiye’de de benzer bir etki yaratması mümkün mü? Bu tür olayların genellikle deniz yüzeyinde başladığını söyleyen Prof. Dr. Ersoy, ardından karaya doğru hareket ettiğini belirtiyor. Gücüne bağlı olarak hızı artabiliyor ya da azalabiliyor. ""Akdeniz’de görülebilecek klasik ekvatoral kasırgalar birkaç gün sürebiliyor"" diyen Prof. Dr. Ersoy, olası sonuçlarını ise şöyle sıralıyor: “Birkaç gün sürdüğü kara üzerindeki etkileri bayağı kötü oluyor. Türkiye’de günlerce süren bir şey olmayabilir. Fakat kara üzerine çıktığı zaman özellikle kıyıdaki tarım alanlarında, seralarda, yerleşim yerlerine ve turistik tesislere büyük zararlar verebilir. Bunu göz ardı etmemek gerekiyor. Aynı zamanda büyük dalgalar oluşturarak kıyıları basabilir.” “Kasırgalar ve tropikal siklonlar daha etkili” Akdeniz Havzası’nda bu tarz fırtınalar ilk kez görülmüyor. İklim değişikliğinin etkisinin bu denli hissedilmediği dönemlerde de görülüyordu. Ancak bugünkü kadar etkili değildi. Yeniden Prof. Dr. Ersoy'a kulak veriyoruz: “Sıklık ve şiddet derecesinde değişiklikler var. Bu kadar gelişmişliğe rağmen hem kasırgalar hem de ekstra tropikal siklonlar daha etkili olmaya başladı. Bu da maddi manevi büyük zararlar verebiliyor. Yani bunların geçmişe göre daha da arttığını görüyoruz.”"
173,Tekstilde su kullanımı hızlı moda akımıyla artıyor,"Yılda yaklaşık 79 milyar metreküp su kullanılan tekstil sektöründeki bu miktarın hızlı moda akımıyla 2030'da 120 milyon metreküpe çıkması beklenirken uzmanlar, sektördeki geri dönüşüm ve atık su geri kazanım eksiğinin, aşırı su kullanımının en önemli nedenleri olarak gösteriyor.",Çevre,https://www.trthaber.com/haber/cevre/tekstilde-su-kullanimi-hizli-moda-akimiyla-artiyor-794726.html,"Birleşmiş Milletler Ticaret ve Kalkınma Konferansı (UNCTAD) ve Avrupa Parlamentosu raporlarına göre, dünya genelinde tekstil sektöründe yılda yaklaşık 79 milyar metreküp su kullanılıyor. Yılda 5 milyon insanın su ihtiyacını karşılamaya yetecek olan bu miktarın, 2030'da 120 milyona çıkacağı tahmin ediliyor. Pamuklu bir tişörtün üretimi için yaklaşık 2 bin 700 litre su harcanırken bu rakam bir kişinin 2,5 yıllık içme suyuna karşılık geliyor. Bir kot pantolonun üretiminde kullanılan yaklaşık 7 bin 500 litre su ise bir kişinin 7 yıllık içme suyu miktarına denk geliyor. 2000-2015 arasında kıyafet üretimi iki kat artarken giyim ürünlerinin ortalama kullanımı ise hızlı moda akımının etkisiyle azalıyor. Küresel atık suyun yüzde 20'sinin üretildiği moda endüstrisinde her saniye bir çöp kamyonu dolusu tekstil malzemesi yakılıyor ya da atılıyor. Kullanılmış kıyafetlerin yarısından daha azı yeniden kullanım veya geri dönüşüm için toplanırken bu giysilerin sadece yüzde 1'i yeni kıyafetlere dönüşüyor. Enerjinin ardından çevreyi en çok kirleten ikinci endüstri olan moda sektörü, küresel karbon emisyonunun da yüzde 10'unu oluşturuyor. Bu oran, uluslararası uçuşlar ve gemi taşımacılığının neden olduğu karbon emisyonunun toplamından daha fazla. ""Geri dönüşümde eksiklik"" vurgusu Tekstil sektöründeki su kullanımına ilişkin değerlendirmelerde bulunan Tekstil Mühendisleri Odası Yönetim Kurulu Başkanı Aykut Üstün, sektördeki aşırı su kullanımının, önemli bir oranda tekstil terbiye tesislerindeki geri dönüşüm eksikliğinden kaynaklandığını söyledi. Tekstil sektörünün geniş bir mecrada faaliyet gösterdiğini belirten Üstün, ""Tekstil sektöründeki kumaş boyalarında önemli bir su kullanımı var. İplikten tutun kumaşa, kumaştan konfeksiyona çok geniş bir sektörden bahsediyoruz. Fakat birçok aşamada kullanılan ham maddenin geri dönüşümü sağlanabiliyor. Son yıllarda geri dönüşüm konusunda birtakım atılımlar, yeni makineler ve yeni teknolojiler gündemde. Ama ciddi bir su tüketimi mevcut"" dedi. Tekstil terbiye işletmelerinde, kumaşların boya-baskı işlemleri esnasında ciddi boyutlarda su harcandığına dikkati çeken Üstün, üretiminde en fazla su tüketilen kumaşın, halk arasında kot olarak bilinen denim olduğu bilgisini verdi. Üstün, ""İndigo boyar maddelerin kumaşın üzerinden uzaklaştırılması ve boyanması açısından en çok denim kumaşlar için su harcanıyor. Genel anlamda tekstil terbiye tesislerinde eğer ki geri dönüşüm tesisleri yoksa ciddi bir su tüketiminden bahsetmek mümkün"" diye konuştu. Daha az su tüketiminin gelişen teknolojilerle mümkün kılındığını fakat önemli bir diğer adımın ise geri kazanım olduğunu kaydeden Üstün, terbiye işletmelerinde kullanılan sıcak suyun geri dönüşümü ile hem ısıdan hem de rafineden geçirilerek yeniden kullanıma sunulan atık sulardan daha faydalı şekilde yararlanılabileceğini belirtti. ""Yıkama talimatlarına uyarak tasarruf yapmak mümkün"" Satın alınan ürünlerde bulunan yıkama talimatlarını insanların kimlik numaralarına benzeten Üstün, bu talimatlarla hem su hem de enerji tasarrufu yapmanın mümkün olduğunu dile getirdi. Tüketicilerin, satın aldıkları ürünleri bu talimatlara uygun şekilde yıkamaları, kurutmaları ve ütülemeleri gerektiğini vurgulayan Üstün, şunları anlattı: ""Genellikle tüketiciler bu talimatları kesiyor. Yıkama talimatında yazan değerler, ürünü kaç derecede yıkamamız ve ütülememiz gerektiğini gösteriyor. Üzerinde yazan elyaf kompozisyonuna göre doğru elyaf kompozisyonundaki ürünleri bir arada yıkamamız, bunları bir arada kategorize etmemiz çok önemli. Ürünleri doğru sıcaklıkta yıkamak, doğru derecede ve metotla kurutmak, bazı ürünleri talimatlarına uygun şekilde kuru temizlemeye vermek çok önemli. Bu noktada hem su hem de enerji tasarrufu yapmak mümkün."" Tekstil sektöründe suyun daha verimli kullanılmasına yönelik uygulamalardan bahseden Üstün, sözlerini, ""Tekstil terbiye tesislerinin geri dönüşüme yatırım yapması, atık su kullanımına özen göstermesi gerekiyor. Ayrıca kullanılan suyun yeniden filtrasyondan geçirilerek üretime kazandırılması da lazım. Özellikle atık suların yüzde 70’inin yeniden üretime kazandırılabileceğini düşünüyorum. Dünya genelinde su kaynaklarımızı her geçen gün kurutuyoruz"" diyerek tamamladı."
174,Deniz suyu sıcaklıklarında artış zararlı bakterilerin oluşumunu tetikliyor,Küresel ısınma nedeniyle deniz suyu sıcaklığı artıyor. Uzmanlar sulardaki sıcaklık artışlarının insan sağlığını olumsuz etkileyen bakterilerin oluşumunu artırdığını söylüyor.,Çevre,https://www.trthaber.com/haber/cevre/deniz-suyu-sicakliklarinda-artis-zararli-bakterilerin-olusumunu-tetikliyor-794720.html,"Antalya Körfezi'nde deniz suyu sıcaklıklarına ilişkin araştırmalar yapan Akdeniz Üniversitesi Mühendislik Fakültesi Çevre Mühendisliği Bölümü Öğretim Üyesi Doç. Dr. Gönül Tuğrul İçemer, dünyada yaşanan iklim krizinin etkilerinin karalar kadar denizlerde de gözlemlendiğini anlattı. Deniz suyunun son yıllarda aşırı derecede ısındığını belirten İçemer, ""Dünyada hava sıcaklığıyla birlikte deniz suyu sıcaklığı da artıyor. 2000'li yıllarda Antalya Körfezi'nde yaptığım araştırmalarda deniz suyu sıcaklığı ortalama 26-27 derecelerde seyrederken, son yıllarda 28 ila 32 derecelere kadar yükseldi. Kıyı bölgelerde bu sıcaklık 34 dereceye bile çıkmaya başladı."" diye konuştu. ""Sıcaklığın yükselmesi su kaynaklı hastalıkların artmasına neden olabiliyor"" Sıcaklığın artmasının deniz içerisinde mikroorganizmaların oluşumunu tetiklediğini vurgulayan İçemer, bu bakterilerin insan sağlığını doğrudan etkilediğini dile getirdi. Bakterilerin 25 ila 36 derece sıcaklıklarda gelişebildiğine işaret eden İçemer, sözlerini şöyle sürdürdü: ""Sıcaklık artışıyla denizlerde doğal bir üreme alanı oluşuyor. Dolayısıyla sıcaklığın yükselmesi su kaynaklı bakteriyel hastalıkların artmasına neden oluyor. Örneğin bağırsak yolunu etkileyen salmonella ve shigella, bağırsak hastalığına neden olan kolera bakterisi üreyebiliyor. Bu anlamda kolera çok önemli bir mikroptur. Denizde uzun süre kalabilir. Yine suda bulunan bazı bakteriler deride ve gözde kızarıklıklara, orta kulak iltihabına neden olabiliyor."" İçemer, deniz suyundaki ısınmanın, çevre kirliliğiyle birleşerek kumluk alanlarda da bakteri oluşumunu artırdığına dikkati çekti. ""10 gram kumda 200 ila 60 bin arasında bakteri var"" Yapılan son araştırmalarda bu riskin oldukça açık şekilde görüldüğünü aktaran İçemer, ""Özellikle kumda 'maya mantar' görülebiliyor. Kumda çocuklar taşları ağızlarına götürebiliyor, bizler havlumuzu serip oturabiliyoruz, ıslaklıkla alabiliyoruz bünyemize; dolayısıyla kadınlar için mantar riskini getiriyor. Son çalışmamızda koronavirüs dönemi ve sonrasını kapsayan 2 yılda bu riskin logaritmik boyutlara ulaştığını, binlerle ifade edilen bir rakam olduğunu gördük. Örneğin 10 gram kumda 200 ila 60 bin arasında bakteri var. Bu çok ciddi bir rakamdır."" ifadelerini kullandı. Öte yandan İçemer, deniz suyu sıcaklıklarının deniz ekosistemini de etkilediğini ve yakıcı organizma türlerinin görüldüğünü kaydetti. Küresel iklim değişikliyle mücadelede denizlerin korunması için kritik önlemlerin alınması gerektiğini vurgulayan İçemer, şu değerlendirmelerde bulundu: ""Öncelikle denizleri korumak amacıyla karbon emisyonunu azaltmalıyız. Atmosferde karbondioksit miktarını azaltacak deniz çayırları yaygınlaştırılabilir. Mikrobiyolojik riskler için de geleceğe yönelik risk değerlendirmeleri yapılarak projeksiyonlar hazırlanmalı. Risk analizlerine uygun gerekli önlemler ve sistemler geliştirilmeli. Şu anda Akdeniz'de sıcaklık artışı oldukça yüksek görünüyor. Denize girildiğinde mutlaka dikkatli olunmalı. Vatandaşların sahillerde, denizde mutlaka temizliğe ve hijyene dikkat etmelerini öneriyoruz."""
175,"Küçük ada ülkeleri, yüksek emisyon salımı yapan ülkelere dava açıyor","İklim krizinden orantısız bir şekilde etkilenen küçük ada ülkeleri, okyanusları korumayı amaçlayan ilk iklim adaleti davası olarak görülen duruşmada, 11 Eylül'de Almanya'nın Hamburg kentindeki bir mahkemede yüksek emisyona sahip ülkelerle karşı karşıya gelecek.",Çevre,https://www.trthaber.com/haber/cevre/kucuk-ada-ulkeleri-yuksek-emisyon-salimi-yapan-ulkelere-dava-aciyor-794639.html,"İki gün sürecek duruşmada, aralarında Bahamalar, Tuvalu, Vanuatu, Antigua ve Barbuda'nın da bulunduğu ülkeler, Uluslararası Deniz Hukuku Mahkemesi'nden sera gazı emisyonlarının gerekli olup olmadığına karar vermesini isteyecek.  Gezegenin en büyük karbon yutaklarından biri olan okyanus, karbondioksit emisyonlarının yüzde 25'ini emer, bu emisyonların neden olduğu ısının yüzde 90'ını yakalar ve dünyadaki oksijenin yarısını üretir. Çoğu ülkenin, deniz kirliliğini önlemek, azaltmak ve kontrol etmek için önlemler alma konusunda yasal olarak bağlayıcı BM Deniz Hukuku Sözleşmesi kapsamında yükümlülükleri var. Küçük Ada Devletleri İklim Değişikliği ve Uluslararası Hukuk Komisyonu (Cosis) tarafından açılan dava başarılı olursa, bu yükümlülükler arasında karbon emisyonunun azaltılması ve halihazırda CO2 kirliliğinden zarar görmüş deniz ortamlarının korunması da yer alacak. Eyaletler, bu belgenin, sıcaklıkların sanayi öncesi seviyelerin 1,5°C (2,7F) üzerine çıkmasını önlemek amacıyla Paris iklim anlaşması kapsamındaki taahhütlerini yerine getirmek için gerekli emisyon azaltımları konusunda ülkelere rehberlik sağlayacağını umuyor. Mayıs ayında bilim insanları, dünyanın 2027 yılına kadar 1,5 derece hedefinin aşılmasının muhtemel olduğu uyarısında bulunmuştu. Tuvalu başbakanı Kausea Natano yaptığı açıklamada, "" Deniz seviyeleri hızla yükseliyor ve topraklarımızı okyanusun altına batırmakla tehdit ediyor Her geçen yıl sayısı ve yoğunluğu artan aşırı hava olayları insanlarımızı öldürüyor, altyapımızı tahrip ediyor. Isınan ve asidik hale gelen sularda tüm deniz ve kıyı ekosistemleri ölüyor.” dedi. Tahminlere göre Tuvalu'nun başkenti Funafuti'nin yarısı 2050 yılına kadar sular altında kalacak."
176,Kuraklık ve yer altı suyu kullanımı obruk oluşumunu artırıyor,"Konya Teknik Üniversitesi Obruk Araştırma ve Uygulama Merkezi Müdürü Prof. Dr. Fetullah Arık, ülke genelinde derin kuyu şeklindeki obrukların sayısının binin üzerinde olduğunu söyledi.",Çevre,https://www.trthaber.com/haber/cevre/kuraklik-ve-yer-alti-suyu-kullanimi-obruk-olusumunu-artiriyor-794494.html,"Prof. Dr. Fetullah Arık, yer altında zamanla çözünen kireç taşlarının boşluk oluşturması ve zeminin çökmesiyle oluşan obrukların sayısının hızla artığını belirtti. Obruk oluşumunda kuraklık ve yer altı suyu kullanımın başlıca etkenler olduğunu ifade eden Arık, Konya Kapalı Havzası'nda yer altı ve yüzey suyunun yüzde 80'inden fazlasının tarımda kullanıldığını söyledi. Arık, havzada yılda 2 milyar 450 milyon metreküp su kullanıldığını vurgulayarak, ""Yılda ortalama 500 milyon metreküp su açığı veriyoruz. Bu durumda yer altı sularımızda ciddi bir azalma söz konusu. Havzanın en önemli kaynağı yer altı suları. Bunun tek sebebi tarımsal sulama değil, küresel iklim değişikliği ve kuraklık da önemli bir etken. İstenen yağışı da alamıyor. Havza, ülke ortalamasının yarısı kadar yağış alıyor"" diye konuştu. Konya'da 100 binden fazla kaçak kuyu var Konya'da yer altı suyu kullanımının 1970'li yıllarda başladığını belirten Arık, ""Yer altı su kuyularının sayıları artıyor. Konya Kapalı Havzası'nda belgeli şu anda 35 bin civarında kuyu mevcut. Bunun üç katından fazla da belgesiz, yani kaçak kuyu var. Bunun negatif sonuçlarından biri, su seviyesinin düşmesi ve suyun bulunamamasıdır. Bölgede obruk gibi olumsuz sonuçların ortaya çıkması da karşımıza çıkıyor. Yakın gelecekte eğer bu şekilde devam ederse kullanma suyu için bile sıkıntılar yaşayabileceğimiz öngörülüyor"" dedi. Kayıt altına alınan 600 civarında obruk var Arık, yer altı su seviyesinin yılda 2 metre daha düştüğünü dile getirerek, ileride çok ciddi su sıkıntısı çekilebileceğinin altını çizdi. Türkiye'de obruklarla ilgili çok sağlam bir envanter çalışmasının olmadığına dikkati çeken Arık, ""Konya'da, AFAD'ın Afet Riski Araştırma Sistemi'nde kayıt altına alınan 600 civarında obruk var. Her geçen yıl oluşan obruklar buraya kaydediliyor ancak bölgede obruğun habercisi olabilecek ya da geçmişte oluşmuş, binlerce deformasyon ve oturma yapılar var"" ifadelerini kullandı. ""Birçok ilimizde de obruk oluşumlarını görüyoruz"" Karaman, Aksaray, Niğde, Nevşehir, Eskişehir ve Ankara'nın aralarında bulunduğu birçok şehirde obruk oluşumlarına rastlandığını kaydeden Arık, şöyle devam etti: ""Konya'nın kuzeybatısındaki komşu Sakarya Havzası'nda obruklar artmaya başladı. Bunun yanı sıra ülkede karbonatlı kayaçların yanı sıra jips ve halit (kaya tuzu) gibi kayaçların yaygın olduğu bölgelerde yine obruk oluşumlarının sayıca çok arttığını görüyoruz. Sivas, Çankırı, Çorum, Yozgat bölgelerinde de bu jipsli seriler üzerinde de yüzlerce obruğun olduğunu biliyoruz. Ülkenin en doğusundan en batısına birçok ilimizde de obruk oluşumlarını görüyoruz. Batman, Siirt, Diyarbakır ve Erzurum ile batıda Manisa'ya kadar obruk oluşumlarının yaygınlaşmaya başladığını görüyoruz. Sivas civarında 450-500 obruk var. Bunun yanı sıra Eskişehir'de 50-60 obruktan söz edebiliyoruz. Konya bölgesindeki kayıtlı 600 obruk var. Ülke genelinde her zaman görmeye alışık olduğumuz derin kuyu şeklindeki obrukların sayısı binin üzerinde ancak bunun sağlıklı bir veri tabanı olduğunu söyleyemeyiz. Gelen bilgilerin derlemesiyle oluşturulmuştur."" Arık, Türkiye genelinde obruk oluşum nedenlerinin başında kuraklığın, Konya ve çevresindeki illerde ise yer altı suyu kullanımın öne çıktığını vurguladı. Konya Kapalı Havzası'nda obrukların çokluğu ve büyüklüğüyle ilgi çektiğini belirten Arık, ""Obruklar bilimsel anlamda da ilgi görüyor, tehlike boyutuyla da dikkatleri üzerine çekiyor. Dünyada obruk konusunda araştırmalar yapan bilim insanlarından Prof. Dr. Francisco Gutierrez ile ekibi değerlendirmelerde bulunmak üzere Konya'ya gelecek"" dedi."
177,Sel anında ve sonrasında nelere dikkat edilmeli?,"Şiddetli sağanağın ardından gelen ani seller, çoğu zaman mal kimi zaman da ne yazık ki can kayıplarına neden oluyor. Selin verdiği zararı en aza indirebilmek için alınması gereken önlemler var. Sel anında ve sonrasında ne yapılması gerektiği konusunda bilinçli olmak da hayati öneme sahip.",Çevre,https://www.trthaber.com/haber/cevre/sel-aninda-ve-sonrasinda-nelere-dikkat-edilmeli-793869.html,"Seller, oluşum hızlarına göre sınıflandırılıyor. Genellikle bir hafta veya daha uzun bir süre içinde gelişen sellere yavaş, bir-iki gün içinde oluşan sellere hızlı, saatler içinde oluşan sellere ise ani sel deniliyor. Oluşum yeri bakımından da seller, kıyı seli, şehir seli, kuru dere seli, baraj/gölet seli ve akarsu (dere ve nehir) seli olarak adlandırılıyor.    Şiddetli sağanak sonrası dakikalar içinde kendisini gösteren ani seller, çok hızlı geliştiğinden insanları genellikle hazırlıksız yakalıyor. Sel sonrası ortaya çıkan manzara çoğu zaman büyük kayıplar yaşandığını gösteriyor.    Yetkililer sel riskini en aza düşürmek için kişilerin bilinçli olması gerektiğini belirtiyor. Bu anlamda sel yataklarında yerleşim olmaması gerektiğine dikkat çekiliyor. Çukur alanlarda yaşayan kişilerin yapılan meteorolojik uyarıları yakından takip etmesi ve o uyarılara göre hareket etmesi öneriliyor. Sel uyarısı yapıldığında yüksek ve güvenli bir yere gidilmesi önemli. Uzmanlar dere yatağı, nehir, hendek, vadi ve kanyon gibi yerlerden uzak durulması gerektiğini belirtiyor. Evden ayrılırken elektrikli ev aletlerini fişten çekmek ve sigortalar ile vanaları kapatmak da sel sırasında yaşanabilecek olumsuzlukların önüne geçebilir.    Sel sırasında ise elektrik kaynaklarından uzak durulmalı. Araç kullanmaktan da kaçınmalı. Araç içindeyseniz su ile kaplı yollara girmemeye çalışmanız gerekiyor. Ani sellerin meydana getirdiği ölümlerin yarısı araç içinde oluyor. Selden ölümlerin çoğu sel sularına girilmesinden kaynaklanıyor. Çünkü ayak bileğimize kadar olan sel suyu bizi, dizimize kadar olan sel suları ise otomobillerimizi sürükleyip götürebilir. Bu nedenle selde yürümeye çalışmamak önemli.    Sel sonrasında ise yetkililer güvenli olduğunu duyurmadan evlere girilmemeli çünkü sel felaketi suların geri çekilmesi ile sona ermeyebilir. Selin ardından ikincil afet olarak yangınlar çıkabilir. Bu nedenle evde gaz sızıntısı, suyun altında kalmış elektrik aksamı, fırın, ocak ve elektrikle çalışan eşyaların olmadığına emin olunmalı. Sel suyuna temas etmiş hiçbir yiyeceğin tüketilmemesi gerekiyor. Su olarak da şişe içme suyu öneriliyor. Aksi halde selin ardından enfeksiyon hastalıkları da gelişebilir."
178,Birleşmiş Milletler: Denizlerden yıllık 6 milyar ton kum çekiliyor,"Birleşmiş Milletler Çevre Programı (UNEP), deniz ve okyanuslardan yıllık 6 milyar ton kum çekildiğini ve bunun sonucunda sualtı biyolojik çeşitliliğin tehlike altında olduğunu açıkladı.",Çevre,https://www.trthaber.com/haber/cevre/birlesmis-milletler-denizlerden-yillik-6-milyar-ton-kum-cekiliyor-793823.html,"UNEP dün yaptığı açıklamada, deniz ve okyanuslardan yıllık 6 milyar ton kum çekildiğini bunun da günde 1 milyondan fazla damperli kamyon hacmine eş değer olduğunu duyurdu. UNEP, sualtı biyo-çeşitliliğinin tehlike altında vurgulayarak denizlerden ve okyanuslardan çekilen kumun takibi için Deniz Kumu Takibi adlı bir veri platformu kurduğunu belirtti. Kum çekme miktarının kıyı ve deniz ekosisteminin yapısını ve işlevini sürdürmek için nehirlerin ihtiyaç duyduğu, yılda 10 ila 16 milyar tonluk doğal yenilenme oranına yaklaştığı ifade edilerek bu durumun endişe verici olduğu vurgulandı. UNEP açıklamasında “Kum ve çakıl için sığ deniz madenciliği çeşitli inşaat faaliyetlerinin merkezinde yer alır. Kıyı savunması inşa etmek ve rüzgar veya dalga türbinleri gibi açık deniz enerji altyapısını desteklemek için deniz kumuna ihtiyaç duyulacağından, yükselen deniz seviyeleri ve fırtınalar kıyı toplulukları için bir tehdit oluşturuyor. Kum çekme, su bulanıklığından etkilenen deniz biyo-çeşitliliği, besin bulunabilirliğindeki değişiklikler ve gürültü kirliliği de dahil olmak üzere kıyı ve deniz yatağı ekosistemlerini riske atıyor” ifadelerini kullandı. Kum, inşaatlarda çimento yapımından cam yapımına kadar bir çok sektörde ve iş kolunda kullanılmaktadır.    "
179,Gelişen dünyanın hastalığı: Hava kirliliği,"Hava kirliliği her yıl 7 milyon kişinin ölümüne neden olurken, dünya nüfusunun neredeyse tamamı ""kaliteli havadan"" mahrum hayatını sürdürüyor.",Çevre,https://www.trthaber.com/haber/cevre/gelisen-dunyanin-hastaligi-hava-kirliligi-793633.html,"Dünyada kamuoyu bilincini artırmak ve hava kalitesini iyileştirmeye yönelik çalışmaları teşvik etmek için 2019'dan bu yana 7 Eylül ""Mavi Bir Gökyüzü için Temiz Hava Günü"" olarak kutlanıyor. 2022 Dünya Hava Kirliliği Raporu'na göre, dünyada havası en kirli ülkelerin başında Çad, Irak, Pakistan, Bahreyn ve Bangladeş geldi. Havası en temiz ülkeler ise Guam, Fransız Polinezyası ve Bermudalar olarak sıralandı. Dünya genelinde hava kirliliği en yüksek olan şehir Tayland'ın Chiang Mai kenti olarak gösterildi. Avrupa İstatistik Ofisinin (Eurostat) 2022 verilerine göre, Avrupa'da havası en kirli ülke Bosna Hersek olarak tespit edilirken, bu ülkeyi Kuzey Makedonya ve Sırbistan takip etti. Dünyadaki 101 ülkenin hava kalitesini canlı olarak takip eden İsviçre merkezli IQ Air'in yayımladığı raporda da Avustralya, Estonya, Finlandiya, Grenada, İzlanda ve Yeni Zelanda, dünyanın en temiz havasına sahip ülkeleri arasında gösterildi. Hava kirliliği her yıl 7 milyon kişinin ölümüne sebep oluyor Dünya Sağlık Örgütünün (DSÖ) 2020 verilerine göre, hava kirliliği dünya genelinde her yıl 7 milyon kişinin ölümüne neden oluyor. Bu sayı, hava kirliliğinin neden olduğu can kayıplarının sigara ve kötü beslenme kaynaklı ölümlerle aynı seviyede olduğuna işaret ediyor. Avrupa Çevre Ajansı (AÇA) ise 2020'de Avrupa Birliği (AB) genelinde 238 bin kişinin ""havadaki küçük parçacıkların"" neden olduğu kirlilik nedeniyle yaşamını ""erken"" yitirdiğini açıkladı. AÇA, aynı zamanda, hava kirliliğinin, Avrupa'da her yıl 18 yaşı altında 1200'den fazla çocuk ve gencin ölümüne neden olduğunu kaydetti. DSÖ standartlarına göre, bir bölgedeki havanın ""temiz solunabilen hava"" olması için ince partikül madde (PM2,5) değerinin metreküp başına en fazla 5 mikrogram olması gerekiyor. DSÖ'nün 2022'de yayımladığı bir raporda, dünya nüfusunun yüzde 99'unun, kaliteli hava standartlarının gerisinde ve insan sağlığını tehdit edici koşullarda hayatını sürdürdüğü vurgulandı. Rapora göre, incelenen ülke ve şehirlerin tamamında havanın, vücuda zarar verici oranda ince parçacıklı madde ve azot dioksit içerdiği, bu elementlerin en fazla ""orta ve düşük gelirli ülkelerdeki"" havada bulunduğu bilgisi paylaşıldı. Havadaki zararlı parçacıklı madde miktarını ölçen PM2,5 ve PM10 oranlarının yaklaşık 2 bin şehirde son 11 yılda 6 kattan fazla yükseldiği kaydedilen raporda, bu parçacıklı maddelerin solunum yoluyla akciğer ve kan dolaşımına girerek felç ve solunum hastalıklarına yol açabileceğinin altı çizildi. DSÖ, söz konusu raporda, önlenebilir çevre sorunlarının dünyada yılda 13 milyondan fazla kişinin ölümüne yol açtığı verisini de paylaştı. Hava standartları karşılanırsa insan ömrünün 2,3 yıl artması mümkün Chicago Üniversitesi Enerji Politikası Enstitüsü (EPIC) tarafından yayımlanan Hava Kalitesi Yaşam Endeksi (AQLI) raporunda da hava kirliliğinin insan ömrüne etkileri incelendi. Raporda, tüm ülkelerin DSÖ'nün hava kirliliği standartlarını karşılamasıyla ortalama insan ömrünün 2,3 yıl uzayabileceği; bunun, dünya nüfusuna 17,8 milyar yaşam yılı ekleyebileceği aktarıldı. Hava kirliliğinin insan yaşamına yönelik en büyük dış tehdit olmaya devam ettiği vurgulanan raporda, bunun en fazla Güney Asya'da ölümlere neden olduğu ifade edildi. Raporda Bangladeş, Hindistan, Nepal ve Pakistan'da mevcut kirlilik seviyesinin devam etmesinin buralarda insan ömrünü ortalama 5 yıl düşürebileceğine dikkat çekildi. 2022 Dünya Hava Kirliliği Raporu'na göre, Türkiye, dünya hava kirliliği sıralamasında 45'inci sırada bulunuyor."
180,Orman yangını kaynaklı partiküller hava kalitesini tehdit ediyor,"İklim değişikliğiyle artan orman yangınları hava kalitesini etkiliyor. Uzmanlar, orman yangınları nedeniyle ortaya çıkan 2,5 mikrondan küçük partiküllerin, hava kalitesi açısından en tehlikeli yanma ürünlerinden olduğunu ve insan sağlığını tehdit edebileceğini söylüyor.",Çevre,https://www.trthaber.com/haber/cevre/orman-yangini-kaynakli-partikuller-hava-kalitesini-tehdit-ediyor-793622.html,"Birleşmiş Milletler, hava kalitesini iyileştirmeye dönük çalışmaları teşvik etmek ve kamuoyunda farkındalık yaratmak amacıyla Aralık 2019'da gerçekleştirdiği 74'üncü oturumunda 7 Eylül'ü ""Mavi Gökyüzü İçin Temiz Hava Günü"" ilan etti. Fosil yakıt kullanımı, sanayileşme, artan ulaşım faaliyetleri gibi faktörler hava kirliliğinin başlıca sebepleri arasında yer alırken orman yangınları nedeniyle atmosfere yayılan birçok kirletici de havanın kalitesini etkileyen unsurlar arasında bulunuyor. Türkiye'nin Ulusal Sera Gazı Emisyon Envanteri rakamlarına göre 2021'deki büyük Manavgat yangını sonucu atmosfere 9,3 milyon ton karbondioksit, 27 bin ton metan ve 1,5 ton diazot monoksit emisyonu gerçekleşti. Bu gazlar dışında 379 bin ton karbonmonoksit, 13 bin ton azot oksit, 2 bin 600 ton kükürtdioksit, 33 bin tonu 2,5 mikron çapından küçük 62 bin ton partikül madde, 3 bin ton civarında da siyah karbon olarak adlandırılan is ve kurum atmosfere yayıldı. Yangınla atmosfere salınan karbondioksit miktarı, Türkiye'nin 2021 yılında toplam sera gazı emisyonu olan 564 milyon tonun yaklaşık yüzde 1,65'ine tekabül ediyor. Orman yangınları, bir yandan neden olduğu sera gazları nedeniyle küresel ısınmayı tetiklerken diğer yandan küresel ısınmadaki artış orman yangını sayısında da artışa neden oluyor. Dünya Meteoroloji Örgütünün geçen yıl yayımladığı raporda yer alan gelecek tahminlerinde, dünya genelinde yıkıcı orman yangınlarının 21. yüzyılın sonuna doğru, yüksek karbon ve sera gazı salımı halinde yüzde 40-60, düşük salım halinde ise yüzde 30-50 artış gösterebileceği öngörüldü. ""Partikül madde tehlike bakımından ilk sırada"" İklim değişikliğiyle artan orman yangınları ve bu yangınların hava kalitesine etkileri hakkında yanıtlayan Prof. Dr. Selahattin İncecik, iklim değişikliğinin orman yangınlarının şiddetini ve sıklığını artırmasının kaçınılmaz olduğunu kaydetti. İklim değişikliğinin atmosferdeki karbondioksit artışı nedeniyle yaşandığını vurgulayan İncecik, enerji sektörü kaynaklı kadar olmasa da bu artışın kaynaklarından birinin orman yangınları olduğunu belirtti. Orman yangınlarının, özellikle yakın çevredeki hava kalitesini etkilediğini, yangının bitmesi ya da kirleticilerin taşınarak dağılması ve seyrelmesi sonucunda bu etkilerin azaldığını aktaran İncecik, ""Yangınlar sonucunda partikül madde, kükürtdioksit, karbonmonoksit ve siyah karbon gibi maddeler ortaya çıkıyor ancak bunlar arasında partikül madde tehlike bakımından birinci sırada yer alıyor."" dedi. İncecik, şöyle devam etti: ""Normal bir yangınla ile bir orman yangını arasında özellikle çapı 2,5 mikron ve daha küçük partiküller bakımından farklar olduğunu gördük. Özellikle orman yangını esnasında 2,5 mikrondan küçük partiküllerin en yüksek miktarına ulaştığını biliyoruz ama normal yangınlarda daha düşük değerlerde kalabiliyor. Orman yangını esnasında çok yüksek miktarda 2,5 mikrondan küçük partikül madde ortaya çıkıyor. Bunlar hava kalitesi açısından en tehlikeli yanma ürünlerinden biri ve bugün bütün dünyada kontrol edilmesi son derece önemli çünkü küçük çapta olduğu için soluk aldığımız hava ile akciğerlerdeki alveollere kadar inebiliyorlar. Bunların rüzgarla beraber uzun mesafelere taşınması söz konusu. Çok küçük oldukları için havada uzun süre asılı kalabiliyorlar, atmosfer olaylarıyla seyrelme olmadığı takdirde aylarca havada kalabiliyorlar."" Karbonmonoksitin de yangınların önemli bir çıktısı olduğuna değinen İncecik, ""Bu da atmosferde birkaç hafta kalabiliyor ve doğrudan zehirli bir gaz. Karbonmonoksite karşı yangının meydana geldiği bölgede çalışanların mutlaka dikkatli olması ve maske kullanması gerekir."" ifadelerini kullandı."
181,Emine Erdoğan Van Gölü koruma çalışmalarıyla ilgili bilgi aldı,"Cumhurbaşkanı Recep Tayyip Erdoğan'ın eşi Emine Erdoğan, Türkiye Belediyeler Birliği (TBB) Başkanı Yücel Yılmaz ve Cumhurbaşkanı Başdanışmanı Gülşen Orhan'ı kabul ederek, Van Gölü koruma çalışmalarına dair bilgi aldı.",Çevre,https://www.trthaber.com/haber/cevre/emine-erdogan-van-golu-koruma-calismalariyla-ilgili-bilgi-aldi-792697.html,"Emine Erdoğan'a, Cumhurbaşkanlığı Külliyesi Devlet Konuk Evi'nde gerçekleşen kabulde, Van Gölü Havza Koruma Eylem Planı ve Uygulama Programıyla ilgili bilgilendirme yapıldı. Biyolojik arıtma tesisinin hayata geçirilmesiyle başlayan Van Gölünü koruma projesi, Atık Su Yönetimi, dip çamur temizliği ve Atık Yönetimi alanlarında devam ediyor. Dip çamur temizliğinde şimdiye kadar toplamda 1 milyon 165 bin metreküp çamur çıkarıldığı ifade edildi. Görüşmede eşsiz ekosisteme sahip olan Van Gölü'nün korunması için başta Çevre, Şehircilik ve İklim Değişikliği Bakanlığı, belediyeler, üniversiteler ve sivil toplum kuruluşlarının işbirliği içinde olmasının önemine dikkat çekildi."
182,Kuş gribi salgını Arjantin'de düzinelerce deniz aslanını öldürdü,"Kuş gribinin Arjantin'de çok sayıda deniz aslanını öldürmesi, insanlara bulaşma olasılığına ilişkin korkuları artırdı.",Çevre,https://www.trthaber.com/haber/cevre/kus-gribi-salgini-arjantinde-duzinelerce-deniz-aslanini-oldurdu-792560.html,"Hayvan sağlığı yetkilileri, kuş gribi salgını nedeniyle Buenos Aires'ten Santa Cruz'a kadar Arjantin'in Atlantik kıyısında çok sayıda deniz aslanının öldüğünü açıkladı. Patagonya'dan bir çevre otoritesi, yaklaşık 50 ölü deniz aslanının kuş gribine benzer belirtiler taşıdığını söyledi. Bu durum yetkilileri, ülkenin 5 bin kilometrelik kıyı şeridinde kuş gribi vakalarının tespit edildiği plajların ziyaret edilmesine karşı uyarmaya yöneltti. Güney Amerika'daki kuş gribi salgını deniz aslanları, foklar ve morslar gibi deniz memelilerini öldürdü. Bu yılın başlarında virüs kıtanın her yerindeki kuş popülasyonlarını yok ettiğinde, Peru yüzlerce deniz aslanının ölümünü belgeledi. Rusya'nın batısındaki bir kümes hayvanı çiftliğinde de sürüdeki 195 bin 503 kuştan 17 bin 800'ünün ölümüne yol açan oldukça öldürücü bir H5N1 kuş gribi salgınının belgelendiği açıklandı. Durum, kuş gribi virüsünün mevsimsel salgınlardan sürekli salgınlara doğru ilerlediğini ve şimdiye kadarki en büyük kuş gribi salgınlarından birine işaret ettiğini gösteriyor. DSÖ, bazı memeli türlerinin grip virüsleri üreterek hayvanlara ve insanlara zarar verebilecek yeni türler geliştirebileceğinden endişe ediyordu. ABD Hastalık Kontrol ve Önleme Merkezleri (CDC), kuş gribinin kanıtlanmış bir tedavisi olmasa da semptomları olan herkes için hızlı grip antiviral ilacı öneriyor. Virüs direnç geliştirirse bu ilaçlar etkinliğini kaybedebilir; bu nedenle uzmanlar acilen harekete geçilmesini şiddetle tavsiye ediyor."
183,Giresun ladin ormanlarında biyolojik mücadele devam ediyor,"Giresun'da, doğu ladini ormanlarında dev soymuk kabuk böceği (Dendroctonus Micans) zararlısına karşı daha etkin mücadele için yararlı böcek (Rhizophagus Grandis) üretim süresinin kısaltıldığı bildirildi.",Çevre,https://www.trthaber.com/haber/cevre/giresun-ladin-ormanlarinda-biyolojik-mucadele-devam-ediyor-792392.html,"Giresun Orman Bölge Müdürlüğü Orman Zararlıları Şube Müdürlüğünde görevli mühendis Nuray Zengin, dev soymuk kabuk böceği zararlısının Türkiye'de ilk kez 1966'da gözlemlendiğini söyledi. Zararlıya karşı biyolojik mücadele için müdürlük bünyesinde Rhizophagus Grandis böceğinin üretildiğini belirten Zengin, ""Giresun ormanlarında biyolojik mücadele 1991'den itibaren laboratuvar ortamında Rhizophagus Grandis üretimi ile başlamıştır. Biyolojik mücadele amaçlı 2000-2022 yılları arası yıllık ortalama 110 binin üzerinde yararlı böcek üretimi yapılmış ve her yıl yaklaşık 5 bin dekar ladin ormanımıza bırakılmıştır"" dedi.    Zengin, Dereli ilçesine bağlı Kulakkaya Yaylası'ndaki laboratuvarda böcek üretim sürecinin kısaltılması için yeni bir uygulamayı hayata geçirdiklerini vurgulayarak, şunları söyledi: ""Çalışmalarımızda daha fazla yararlı böcek üretimi yöntemleri üzerinde yeni bir çalışma başlattık. Bu teknik ile üretimi 8-10 kat artırmayı başarmış durumdayız. Eski uygulamamız Gürcistan'dan aldığımız bir yöntem olup yararlı böceğin yumurtadan ergin hale gelmesi 70-85 günlük bir sürede gerçekleşirken, yeni yöntemimiz ile 55-60 gün ile bu süreci tamamlamaktayız. Böylece daha kısa sürede daha çok alanda ladin ormanlarımıza müdahale etmekteyiz. Çevre dostu, çevreye zarar vermeyen ekolojik dengeyi bozmayan biyolojik mücadeleyi tercih etmekteyiz. Amacımız bu zararı minimuma indirgeyip ormanlarımızda biyolojik doğal dengeyi sağlamak ve ağaç kurumalarının önüne geçmektir."""
184,"Hava kirliliği standardının karşılanması durumunda insan ömrü 2,3 yıl artabilir","Dünya Sağlık Örgütünün (DSÖ) hava kirliliği standardının karşılanması halinde, ortalama insan ömrünün 2,3 yıl uzayabileceği belirtildi.",Çevre,https://www.trthaber.com/haber/cevre/hava-kirliligi-standardinin-karsilanmasi-durumunda-insan-omru-23-yil-artabilir-791867.html,
185,Yunanistan'daki yangınlar AB'de kayıt altına alınanların en büyüğü,"Yunanistan'ın Dedeağaç ve Meriç Bölgesi'nde 19 Ağustos'tan bu yana devam eden yangınların, Avrupa Birliği (AB) içinde 2000 yılından bu yana tutulan kayıtlardaki en büyük yangınlar olduğu bildirildi.",Çevre,https://www.trthaber.com/haber/cevre/yunanistandaki-yanginlar-abde-kayit-altina-alinanlarin-en-buyugu-791838.html,
186,Türkiye ve Avrupa'daki kayak merkezlerinin neredeyse tamamı yüksek risk altında,"Fosil yakıtların neden olduğu emisyonlardaki artış ve buna bağlı olarak sıcaklıkların yükselmeye devam etmesi halinde, Avrupa ve Türkiye'deki kayak merkezlerinin ciddi boyutta kar kıtlığıyla karşı karşıya kalacağı ve bu kayak merkezlerinin neredeyse tamamının kar tedariki açısından yüksek risk altında olduğu tespit edildi.",Çevre,https://www.trthaber.com/haber/cevre/turkiye-ve-avrupadaki-kayak-merkezlerinin-neredeyse-tamami-yuksek-risk-altinda-791652.html,"Türkiye dahil Avrupa'daki kayak merkezlerinin farklı ısınma seviyelerinde nasıl etkileneceğini ve güvenilir kar tedarikinin ne kadar sürdürülebileceğini inceleyen ilk çalışma olma özelliği taşıyan araştırma, Nature Climate Change dergisinde yayımlandı. Türkiye dahil Avrupa genelindeki 2 bin 234 kayak merkezini inceleyen çalışma, mevcut emisyon azaltma politikaları çerçevesinde bu yüzyılda küresel sıcaklık artışının sanayi öncesi döneme göre 3 dereceye ulaşması halinde söz konusu kayak merkezlerinin karşılaşacağı yüksek riskleri gösteriyor. Dünyadaki kayak merkezlerinin yarısı Avrupa'da bulunuyor ve sıcaklık artışının öngörülen şekilde artması durumunda Avrupa'daki kayak merkezlerinin yüzde 91'inin çok az kar alma riski altında olacağı ve daha önce beş yılda bir karşılaşılan en kötü koşulların en az iki yılda bir ortaya çıkabileceği öngörülüyor. Bu şartlarda, Türkiye'deki kayak merkezlerinin tamamının yüksek risk altında olacağı tahmin ediliyor. Emisyonların ve sıcaklık artışının söz konusu seviyeye ulaşması halinde, kapsamlı kar yapma çalışmalarıyla bile Avrupa'daki kayak merkezlerinin yaklaşık yarısının bu koşullarla karşı karşıya kalması bekleniyor. Yapay kar yapımı olmadan ve küresel sera gazı emisyonlarının sadece mevcut politikaların gösterdiği kadar azaltılması (sıcaklık artışının 3 dereceye ulaşması) durumunda, Türkiye'deki kayak merkezlerinin yüzde 100'ü, İsviçre Alpleri'ndeki kayak merkezlerinin yüzde 87'si, İskandivan Dağları'ndaki tesislerin yüzde 70'i, Fransız Alpleri'ndeki kayak merkezlerinin yüzde 93'ü, Avusturya Alpleri'ndeki kayak merkezlerinin yüzde 94'ü, Alman ve İtalyan Alpleri'ndeki kayak merkezlerinin tamamı ve Karpat Dağları'ndaki kayak merkezlerinin yüzde 91'i, kar tedariki açısından çok yüksek riskle karşı karşıya kalacak.  Emisyon kesintileri, riskleri keskin şekilde azaltabilir Buna karşın, daha hızlı emisyon kesintilerinin sağlanması ve sıcaklık artışının 1,5 dereceyle sınırlandırılması durumunda, Avrupa'daki kayak merkezlerinin yüzde 32'si ve Türkiye'deki tesislerin ise yüzde 19'unun yüksek risklerle karşılaşma ihtimali bulunuyor. Sıcaklık artışının 1,5 dereceyle sınırlandırılması durumunda İsviçre Alpleri'ndeki kayak merkezlerinin yüzde 5'i, İskandinav Dağları'ndaki merkezlerin yüzde 48'i, Fransız Alpleri'ndeki kayak merkezlerinin yüzde 4'ü, Avusturya Alpleri'ndeki kayak merkezlerinin yüzde 7'si, Alman Alpleri'ndeki kayak merkezlerinin yüzde 20'si, İtalyan Alpleri'ndeki tesislerin yüzde 69'u ve Karpat Dağlarındaki tesislerin yüzde 33'ünün güvenilir kar tedariki riski yaşayacağı öngörülüyor. Bazı tesislerde birkaç on yıl içinde kritik derecede düşük kar arzı görülecek Araştırmacılar, yapay kar oluşumunun bazı tesislerin açık kalmasını sağlayabileceğini ancak bunun su ve elektrik talebini artırarak karbon emisyonlarının daha fazla yükselmesine yol açabileceğini belirtiyor. Fransa merkezli Meteo-France ve Fransa Bilimsel Araştırma Ulusal Merkezi araştırmacısı Samuel Morin, iklim değişikliğinin Avrupa'nın tüm dağlık bölgelerindeki kayak merkezlerindeki kar koşullarının son on yıllara göre bozulacağını ancak sonuçların dağlık bölgeler arasında ve içinde farklı olacağını dile getirdi. Bu durumun Avrupa'da kayak turizminin hemen sona ermesi anlamına gelmediğini fakat tüm kayak merkezleri için giderek zorlaşan koşulların oluştuğunu kaydeden Morin, ""Bazı tesisler, birkaç on yıl içinde şu anda bildiğimiz şekliyle faaliyet göstermek için kritik derecede düşük kar arzına ulaşacak. Emisyonların daha hızlı bir şekilde azaltılması, kayak turizmi için kar arzı riskini ve kar yapımına olan talebi ve ilgili dışsallıkları sınırlayacaktır"" ifadelerini kullandı. Fransa merkezli Ulusal Tarım, Gıda ve Çevre Araştırma Enstitüsü bilim insanı ve çalışmanın baş yazarı Hugues François ise kayak turizminin dağlık bölgelerde yaşayan insanlara geçim kaynağı sunduğunu kaydetti. Emisyonların keskin şekilde azaltılması için kalkınma yollarının geliştirilmesi gerektiğini aktaran François, kayak turizminin bu bölgelerde uzun vadede ne ölçüde önemli bir rol oynayacağının açık bir soru olarak kalmaya devam ettiğini sözlerine ekledi."
187,Her dalışta denizden kilolarca atık topluyorlar,"Antalya'nın Konyaaltı Sahili'nde denizin dibi, atılan veya karadan ulaşan atıklarla kirleniyor. Deniz dibinde temizlik yapan Akdeniz Üniversitesi Sualtı Topluluğu üyeleri, her dalışta kilolarca atık çıkarıyor.",Çevre,https://www.trthaber.com/haber/cevre/her-dalista-denizden-kilolarca-atik-topluyorlar-791539.html,"Kentin en uğrak noktalarından Konyaaltı Sahili, her yıl binlerce yerli ve yabancı tatilciyi ağırlıyor. Bu süreçte denize atılan veya sahilde bırakılıp, denize ulaşan atıklar nedeniyle deniz dibinde kirlilik oluşuyor. Akdeniz Üniversitesi Sualtı Topluluğu üyeleri, özellikle plastik atıkların oluşturduğu kirlilikle boğuşan deniz dibini temizlemeye çalışıyor. Topluluk üyeleri, her dalışlarında kirliliği gösterip, farkındalık yaratabilmek için görüntü kaydediyor. Görüntülerde, özellikle plastik atıklar dikkati çekiyor. Toplanan atıklar, topluluk üyeleri tarafından çuvallarla çıkarılıyor.   ""Her seferinde daha pis"" Yaz sezonu boyunca sahilde temizlik dalışları yaptıklarını söyleyen Sualtı Topluluğu Başkanı Onur Kuş, ""Sezon boyunca sahil kalabalık oluyor ve deniz kirleniyor. Su altında gördüklerimiz, her dalışta bizi daha çok şaşırtıyor. Genelde plastik kirliliği çok fazla. Su altından her şey çıkabiliyor. Bu doğaya da büyük zarar veriyor. Her dalışımızda temizlik yapmaya çalışıyoruz. Bir sonraki sefer gittiğimizde daha pis bir şekilde buluyoruz. Su altı gözükmediği için buradaki kirlilik çok dikkat çekmiyor. Buna dikkat çekmeye çalışıyoruz. Denizler bizim vatanımız, buraya sahip çıkmamız gerekiyor"" diye konuştu.   ""Böyle mükemmel bir sahili kirletmeleri bizi derinden üzüyor"" Sahilin her geçen gün daha çok kirlendiğini söyleyen topluluk üyelerinden Yusuf Şamil Arslan ise şunları söyledi: ""Yaz sezonunun başlaması ile denizin dibinde sık sık temizlik yapıyoruz. Burada genelde piknik ve plastik malzemeler ile karşılaşıyoruz. Bunları elimizden geldiğince toplayıp, kayıt altına alıyoruz. Farkındalık yaratmak adına da sosyal medya hesaplarında paylaşıyoruz. Denizden çıkardığımız çöplerin haddi hesabı yok. Bu konuda insanların daha bilinçli olmasını istiyoruz. Böyle mükemmel bir sahili kirletmeleri bizi derinden üzüyor. Sosyal medya hesaplarından büyük bir kitleye ulaşıyoruz ancak yeterli değil. Sahil, günden güne daha çok kirleniyor. Bu konuyla ilgili yaptırımlar uygulanabilir"" dedi. "
188,Artvin’de köy çeşmesinde bulunan canlının ne olduğu ortaya çıktı,"Artvin’de köy çeşmesinde görülen ilginç canlının ne olduğu ortaya çıktı. Dicle Üniversitesi Zooloji Anabilimdalı Başkanı Prof Dr Ali Satar, canlının ""At kılı solucanları veya saç benzeri kurt"" türünden olduğunu söyledi.",Çevre,https://www.trthaber.com/haber/cevre/artvinde-koy-cesmesinde-bulunan-canlinin-ne-oldugu-ortaya-cikti-791225.html,"Artvin’in Şavşat ilçesi Pınarlı köyünde köy çeşmesinde görülen canlı köy halkı tarafından merak konusu olmuştu. Suyun içinde bulunan yaklaşık 1 metre uzunluğunda canlı, yılan gibi hareket ediyor fakat o kadar ince ki yılana benzemiyor. Konuyla ilgili Dicle Üniversitesi Zooloji Anabilimdalı Başkanı Prof Dr Ali Satar canlının türü hakkında bilgi verdi. Satar yaptığı açıklamada, “Nematomorpha larvaları eklembacaklıların zorunlu parazitleridir. Erginleri doğada serbest yaşayan bu canlılar, sporadik olarak evcil hayvan (kedi ve köpek) ve insanlarda yalancı-parazitizm olgularına neden olmaktadır. Bunlar çekirgelerin ya da mantislerin içinden çıkan ergin gordius türlerini görmek mümkün. Serbest yaşayan erginleri ise genellikle su birikintilerinde, hayvanların su içtiği yalaklarda, su sarnıçlarında ve kuyularında bulunabilmektedir. İnsanlar tarafından alınabilse de ergin insanlara zararı yoktur. Preparazitik solucanlar çok küçüktür ve kazara yutulduklarında konakçılarına bulaşırlar. Konakçılara dışarıdan nüfuz edemezler"" dedi. "
189,Geçmeyen tehdit: Orman yangınları,Türkiye ve dünyada orman yangınları artarak devam ediyor. Çanakkale’de çıkan yangın da bunun en yakın örneği. Uzmanlara göre küresel iklim değişikliği artan yangınların temelini oluşturuyor. Ancak tek sebep bu değil.,Çevre,https://www.trthaber.com/haber/cevre/gecmeyen-tehdit-orman-yanginlari-790950.html,"Türkiye, Kanada, Avustralya, Yunanistan ve İtalya son yıllarda tarihlerinin en büyük orman yangınlarını yaşadı. Bu yangınlarda milyonlarca hektarlık alan küle döndü. Yangınların başlaması bir kıvılcıma, sönmesi ise büyük çabaların yanında kimi zaman şansa bağlı. Hal böyleyken yangınların neden ve nasıl çıktığına, nelere dikkat edilmesi gerektiğine odaklanmak oldukça kritik. Ankara Yıldırım Beyazıt Üniversitesi Sosyal Bilimler Meslek Yüksekokulu Öğretim Görevlisi Yasin Tahir Karaca orman yangınlarıyla ilgili merak edilenleri TRT Haber’e anlattı.   Orman yangınları neden çıkıyor? Orman yangınlarının birçok sebebi var. Bunların başındaysa ormanlık alanlardaki düşük nem oranı geliyor. Karaca, bu yıl özelinde görülen aşırı yağışların orman zeminini kaplayan otların büyümesine sebep olduğunu, yaz aylarında yaşanan aşırı sıcakların da nem oranını azaltarak yangına davetiye çıkardığını anlatıyor: “Orman yangınlarının genel sebeplerine baktığımızda ormanların iç temizliğinin düzenli olarak yapılamaması, yapılan kamplar, vatandaşların bıraktığı çer çöpler, bilinçsiz yakılan ateşler ki bunun özellikle altını çizmek istiyorum. Kampa gittiğinizde mutlaka o kamp ateşinizi söndürün. Bir başka sebebi yıldırım düşmeleri, yıldırım düşkünlüğünde orman yangınlarına davetiye çıkartabilir. Orman yangınlarının bir diğer sebebi de sabotaj.”   “Anız yakmak çok tehlikelidir” Tarımla uğraşanlar, tarlayı hasat ettikten sonra ekinlerin toprakta kalan kök ve saplarını kasıtlı olarak yakar. Anız yakma olarak bilinen bu işlem, hem çevreye ciddi zararlar verebileceğinden hem de yangın riski açısından oldukça tehlikeli olduğundan yasaklanmış durumda. Yasin Tahir Karaca, anız yakmanın yangın riski ile ilişkisini şöyle ifade ediyor: “Ülkemizde anız yakmak yasak. Aslında çok masumane başlıyor anız yakmak. ‘Ya yakarız ne olacak ki şuradan da süreriz’ deniyor. Ama işte bir rüzgar çıkıyor. Ormana da sirayet edebilir, çevreye de sirayet edebilir. Bir tas su almaya gidersin. Arkanı döndüğünde alan büyümüştür. Bir tas suyla sönmez. İkinci tası almaya gittiğinizde artık bir varil suya ihtiyacınız oluşur. Anız yakmak da buna benzer. Arkanızı döndüğünüzde biraz da rüzgar varsa hayal dahi edemeyeceğiniz boyutlarla karşı karşıya kalabilirsiniz. Anız yakmak gerek orman yangınları açısından, gerek ev ve araç yangını açısından, hatta kendi canınızı riske atmak açısından kesinlikle ve kesinlikle yanlıştır. Anız yakmayalım.”   Orman yangınları nasıl başlar ve büyür? Orman yangınlarının neden çıktığı gibi nasıl başlayıp büyüdüğünü bilmek de alınabilecek önlemler açısından kritik bir öneme sahip. Karaca’nın verdiği bilgilere göre üç çeşit orman yangını var: “Örtü yangını, gövde yangını ve tepe yangını dediğimiz üç tarzı vardır orman yangınlarının. Genellikle orman yangınları bizim örtü yangını dediğimiz yerden başlar. Yani ot, kozalak, kurumuş ağaç dalları kuruduğunda yerde ciddi bir örtü yapar. Bu örtü yanmaya başlıyor. Eğer bu örtü ne kadar fazlaysa, ağacın gövdesini de o kadar hızlı tehdit altına alıyor. Ağacın gövdesi yandıktan sonra ağacın tepesine ulaşması da hızlı oluyor ki tepe yangını olduktan sonra müdahale açısından yapabileceğiniz çok bir şey kalmıyor. Türkiye orman yangınlarına müdahale noktasında çok iyi bir yerde ama keşke hiç yangın çıkmasa ve müdahalelere gerek olmasa.”
 "
190,İstanbul'da kuraklık riski: Terkos Barajı tamamen kurumanın eşiğinde,İstanbul’un en önemli tatlı su kaynaklarından olan Terkos Barajı'nın doluluk oranı yüzde 18'in altına düştü. Göl artık kuruma tehlikesi ile yüz yüze...,Çevre,https://www.trthaber.com/haber/cevre/istanbulda-kuraklik-riski-terkos-baraji-tamamen-kurumanin-esiginde-790948.html,"Küresel ısınma tüm dünyada olduğu gibi ülkemizde de gözle görülür bir şekilde hissediliyor. Ormanların tahribatı, sera gazındaki hızlı artış, motorlu taşıtların yaydığı zararlı gazlar gibi sayısız etken bu ısınmayı her geçen gün daha da arttırıyor. İstanbul, küresel ısınmanın sonuçlarından en çok nasibini alan şehirler arasında yer alıyor. İSKİ verilerine göre İstanbul barajlarının doluluk oranı bugün itibariyle sadece yüzde 30.97.    En az 4 buçuk metre su kaybı var İstanbul’un en önemli tatlı su kaynaklarından Terkos Barajı’nın doluluk oranı ise yüzde 18'inin altına indi. Göl yaklaşık üç yıldır kritik seviyenin üzerine çıkamıyor. Bölgeye yeterli yağışın inmemesi ve buharlaşma, bunun en önemli iki nedeni olarak gösteriliyor. 5 kilometre genişliğe, 12 kilometre uzunluğa sahip Terkos Gölü’nün en derin noktası 11 metre olarak belirtiliyordu. Bugün ise en derin noktanın 6-7 metrelere kadar indiği tahmin ediliyor.    Sadece İstanbul yeterli değil Balaban Köyü Terkos Gölü’nün hemen yanında yer alıyor. Geçmişte köyün büyük bir çoğunluğu balıkçılıkla geçimini sağlıyordu. Gölün çekilmesi ekosistemi de olumsuz etkileyince balıkçılar köyü teker teker terk etmek zorunda kaldı. Köyün muhtarlığını yapan Harun Reşit Yılmaz, gölün eski seviyesine gelmesi için yağmurun sadece İstanbul’a yağmasının yeterli olmayacağını söylüyor.    Düşünmemiz lazım Gölün özellikle Balkanlardan gelen akarsular ile beslendiğinin altını çizen Yılmaz, gölün İstanbul için önemine değiniyor. Terkos için “İstanbul’un can damarı” diyen Yılmaz, kurumanın göçmen kuşlar ve diğer canlılar için de olumsuzluklar doğurduğunu dile getiriyor. Köylüler olarak su tasarrufuna gittiklerini anlatan Yılmaz, aynı fedakarlığı bütün İstanbullulardan da beklediklerini söylüyor. “Musluğu açarken bile yarın ne olur diye düşünmemiz lazım. Bu kış için bir şey söyleyemem. Umarım güzel yağışlar alıp hem gölü hem de İstanbulluları kurtarırız.”
 "
191,İklim Kanunu teklifi TBMM gündemine gelecek,"TBMM Çevre Komisyonu Başkanı ve AK Parti İstanbul Milletvekili Murat Kurum, ""Yüce Meclis'imizin açılmasıyla önümüzdeki 100 yılı şekillendirecek bir çerçeveye sahip olacak İklim Kanunu'nu Çevre Komisyonumuzda görüştükten hemen sonra Meclis'imizin onayına sunacağız"" bilgisini verdi.",Çevre,https://www.trthaber.com/haber/cevre/iklim-kanunu-teklifi-tbmm-gundemine-gelecek-790942.html,"Kurum, yaptığı yazılı açıklamada, nüfus artışına bağlı olarak yaşanan hızlı şehirleşmenin hem çevre hem de şehircilik sorunlarına yol açtığına işaret etti. Özellikle son yıllarda iklim krizine bağlı yaşanan küresel ısınma, ekolojik istikrarsızlık, biyolojik çeşitliliğin azalması ve çevre kirliliği gibi küresel sorunların, tüm insanlığın yüzleşmesi gereken bir noktaya ulaştığını belirten Kurum, iklim değişikliği denildiğinde akla küresel ısınmanın geldiğini anımsattı. Kurum, bugün küresel hava sıcaklıklarının son yılların çok üstünde olduğuna dikkati çekerek, şunları kaydetti: ""Geçtiğimiz temmuz ayında tüm zamanların rekor seviyesinde bir sıcaklık yaşadık. 2023 yılı son yılların sıcaklık ortalamasına göre 0,43 derecenin üzerinde. Yani bugüne kadarki en sıcak üçüncü yılı yaşıyoruz. İklim değişikliğiyle deniz ve okyanus suyu ile toprak sıcaklıkları da aşırı şekilde artıyor. Gıda krizlerine ve yüksek gıda enflasyonuna yol açan kuraklık ve ani hava olayları her geçen gün kendisini daha çok hissettiriyor. Denizlerde, okyanuslarda su seviyeleri ciddi anlamda yükseliyor. Yine her geçen gün iklim değişikliğinin insanları göçe zorladığını Dünya Meteoroloji Örgütü vurguluyor. Öyle ki 2050 yılına kadar 216 milyondan fazla insanın afetlerden kaçmak için yer değiştireceği öngörülüyor."" Kurum, iklim krizinin tüm dünyada sürdürülebilir kalkınmanın önündeki en büyük engel olduğunun da altını çizdi. ""Sıfır Atık Hareketi kısa sürede bir yaşam felsefesine dönüşmüştür"" Dünyanın kritik bir eşikten geçtiğini ve bu kritik eşiğin küresel ısınmayı 1,5 derece sınırında tutmak olduğunu anlatan Kurum, bu hedefe ulaşmak için küresel emisyonların 2030 yılında yüzde 45 azaltılması, 2050 yılında ise net sıfıra ulaşması gerektiğini vurguladı. Kurum, ""Bu yüzden karbon ayak izini daha da azaltmalıyız, yenilenebilir enerjiyi hayatımızın her safhasına yerleştirmeliyiz, sera gazlarını azaltmalıyız"" değerlendirmesinde bulundu. Türkiye'nin, küresel iklim değişikliğinin potansiyel etkileri açısından risk durumu yüksek ülkeler arasında yer aldığına dikkati çeken Kurum, özellikle son 2 yılda dünyada görülmemiş büyüklükte sel ve heyelanlar, olağandışı yangınlar yaşandığını, Konya'da obrukların sayısının 700'e yaklaştığını, Türkiye'nin en büyük buzul kütlesi olan Hakkari Cilo Dağı'ndaki 20 bin yıllık Cilo buzullarının her geçen gün eridiğini, Marmara Denizi'nde müsilaj problemi yaşandığını anımsattı. Murat Kurum, Türkiye'nin, iklim değişikliğinin geldiği noktadan sorumlu olmadığını, ancak insanlığa karşı vazife bilincinin gereği olarak 2021'de Paris İklim Anlaşması'nı TBMM Genel Kurulunda oybirliğiyle kabul ettiğini belirterek, şöyle devam etti: ""İklim Değişikliği ve Uyum Koordinasyon Kurulumuzu oluşturduk. Bilim insanlarımızdan çiftçilerimize, kamu kurumları ve özel sektörden STK'lere, yerel yönetimlerimizden iklim elçilerimize kadar geniş bir katılımla ülkemizin ilk İklim Şurası'nı gerçekleştirdik. Saygıdeğer Emine Erdoğan Hanımefendi'nin himayeleri ve destekleriyle 6 yıl önce hayata geçirilen Sıfır Atık Hareketi'ni medeniyetimizin kadim değerlerinden aldığımız güçle küresel bir politikaya dönüştürdük. Bugün Türkiye'nin diplomatik girişimleri ile 30 Mart'ın tüm dünyada 'Dünya Uluslararası Sıfır Atık Günü' olarak kutlanması kararı alınmıştır. Türkiye'nin girişimleri ile sıfır atık, küresel bir çevre hareketi olarak insaf ile israf arasındaki çizgiyi tüm insanlığa yeniden hatırlatmıştır. Sürdürülebilir bir çevre yönetimi ve kalkınma için çok önemli bir çıkış noktası olan Sıfır Atık Hareketi kısa sürede bir yaşam felsefesine dönüşmüştür."" ""Hazırlıklarımızı tamamlamak üzereyiz"" TBMM Çevre Komisyonu Başkanı Kurum, iklim değişikliğiyle mücadele kapsamında en büyük hazırlıklarının İklim Kanunu olduğunu vurgulayarak, Türkiye'nin kapsamlı bir İklim Kanunu'na acilen ihtiyacı olduğunu kaydetti. TBMM Çevre Komisyonu olarak başta Çevre, Şehircilik ve İklim Değişikliği Bakanlığı olmak üzere ilgili kurum ve kuruluşlarla STK'lerle üniversitelerle belediyelerle yasaya ilişkin hazırlıkları tamamlamak üzere olduklarını bildiren Kurum, ""İnşallah Yüce Meclis'imizin açılmasıyla önümüzdeki 100 yılı şekillendirecek bir çerçeveye sahip olacak İklim Kanunu'nu Çevre Komisyonumuzda görüştükten hemen sonra Meclis'imizin onayına sunacağız. İklim Kanunu ile tüm vatandaşlarımızın, gelecek nesillerimizin çevre hakkını koruyacak, çevre ve iklim adaletini en güzel şekilde tesis edeceğiz."" değerlendirmesinde bulundu. Yeni anayasa çalışmaları bağlamında da bunları yasalarla güvence altına alacaklarını belirten Kurum, Komisyonun, çevrenin ve yeşil alanların geliştirilmesine, iklim değişikliğine karşı mücadele çalışmalarına ve döngüsel ekonomiye geçişe katkı sağlayacağını anlattı. Kurum, ""2053 Net Sıfır Emisyon hedefimizin gerçekleşmesi için 28. Yasama döneminde de büyük bir hassasiyet, özveri ve azimle çalışmalarımızı sürdüreceğiz. Dün olduğu gibi bugün de hiçbir insanımızı ve hiçbir doğa canlısını geride bırakmayacağız. Kazanan doğamız, başaran ülkemiz, sevinen insanımız olacak"" görüşünü paylaştı."
192,İzmit Körfezi'nden bu yıl 43 bin metrekare hayalet ağ çıkartıldı,"İzmit Körfezi'nde biyolojik çeşitliliğin korunması çalışmaları kapsamında, bu yıl su altında yapılan taramalarda 43 bin metrekare hayalet ağ çıkartıldı.",Çevre,https://www.trthaber.com/haber/cevre/izmit-korfezinden-bu-yil-43-bin-metrekare-hayalet-ag-cikartildi-790833.html,"Tarım ve Orman Bakanlığı ve yerel paydaşlar İl Tarım ve Orman Müdürlüğü, Gebze Belediyesi, Deniz Ticaret Odası, Eskihisar Su Ürünleri Kooperatifi, Nefes Doğa Sporları'nın desteğiyle hayata geçirilen ""Hayalet ağlardan, Sıfır Atık'a"" projesi kapsamında, 15 Nisan'dan bu yana Darıca ve Eskihisar sahilleri arasındaki 300 bin metrekarelik alanda tarama yapıldı. Son çalışmayla deniz tabanından çıkarılan 21 bin metrekareyle, bu yıl içerisinde Körfez bölgesinde toplam 43 bin metrekare hayalet ağ temizlenerek 75 türün popülasyonu güvence altına alındı.    Çalışmalar hakkında açıklamalarda bulunan Tarım ve Orman Bakanlığı Balıkçılık ve Su Ürünleri Genel Müdür Yardımcısı Mehmet Nuri Yılmaz, 3 milyon balığın tekrardan denizlerde yaşamasına imkan sağladıklarını söyledi. ""170 milyon metrekare alan tamamen tarandı"" Türkiye genelinde hayalet ağ ile mücadeleye devam ettiklerini belirten Yılmaz, ""Denizin altında o kadar hareketli ekosistem var ki, onların da yaşama hakkı var ama yanlış avlanmak ve ağların denize bırakılmasıyla hayatlarını sonlandırıyoruz. Hayalet ağların temizlenmesiyle ilgili bu proje kapsamında son yıllarda Türkiye'de 800 lokasyonda ağ taraması yapıyoruz. 800 bin metrekare ağ çıkardık. 170 milyon metrekare alan tamamen tarandı"" diye konuştu. Tarım ve Orman İl Müdürü Levent Küçük, bu yıl yapılan Körfez temizlik faaliyetlerinde hayalet ağ çıkarma çalışmalarının bir yenisini bu bölgede gerçekleştirdiklerini kaydetti.    ""43 bin metrekare temizledik"" Küçük, daha önce de 22 bin metrekare hayalet ağ çıkardıklarına değinerek, ""Dalgıçlarımızın yardımıyla 300 bin metrekare taradığımız alanda 21 bin metrekare hayalet ağ ile toplamda 43 bin metrekare temizlemiş olduk. İzmit Körfez'imizde yaklaşık 75 tür canlının yaşadığını tespit ettik. Buradaki 50 türün avcılığı söz konusu. Biz avcılığın devam etmesi ve türlerin arttırılması için Körfez'de yapay resiflendirme çalışmalarını da bakanlığımız bünyesinde programlandırmaktayız"" şeklinde konuştu. Gebze Belediye Başkanı Zinnur Büyükgöz ise dalgıçlarla deniz altına dalış gerçekleştirdiklerinde ayrı bir dünya gözlemlediklerini dile getirdi. Atılan hayalet ağlarla canlıların yaşamlarına son verildiğini vurgulayan Büyükgöz, ""Dolayısıyla oraya atılacak her şey yok etme, oksijen alanlarının daralması, aynı zamanda balık çeşitliliğin azalması anlamına geliyor"" dedi."
193,İzmit Körfezi'ni kirleten gemiye 49 milyon 929 bin lira ceza kesildi,"Kocaeli'de, İzmit Körfezi'ni kirleten gemiye 49 milyon 929 bin 591 lira ceza uygulandı.",Çevre,https://www.trthaber.com/haber/cevre/izmit-korfezini-kirleten-gemiye-49-milyon-929-bin-lira-ceza-kesildi-790831.html,"Ekipler İzmit Körfezi'nde denetim gerçekleştirdi. Denetimlerde, İtalya bandıralı ""Gran Bretagna"" adlı geminin denizi kirlettiği belirlendi. Gemiye 49 milyon 929 bin 591 lira ceza kesildi. Gemi etrafında önlem alan Türkiye Çevre Ajansı ekipleri, denizde temizlik çalışması başlattı."
194,"Küresel ısınma devam ederse, imparator penguen kolonilerinin yüzde 90'ı 2100'de yok olacak","İngiliz Antarktika Araştırmaları Enstitüsü (BAS), 2100 yılına gelindiğinde Antarktika'daki imparator penguen kolonilerinin yüzde 90 oranında yok olacağını bildirdi.",Çevre,https://www.trthaber.com/haber/cevre/kuresel-isinma-devam-ederse-imparator-penguen-kolonilerinin-yuzde-90i-2100de-yok-olacak-790815.html,
195,"Sıfır atık kampanyası kapsamında Konya'da ""42 Bin İnci İçin Ben De Varım""","Konya'da, Necmettin Erbakan Üniversitesi ve Konya Organize Sanayi Bölgesi'nin de destek verdiği ilköğretim öğrencilerine sıfır atık bilinci oluşturmayı hedefleyen ""42 Bin İnci İçin Ben De Varım"" projesinin bilgilendirme toplantısı yapıldı.",Çevre,https://www.trthaber.com/haber/cevre/sifir-atik-kampanyasi-kapsaminda-konyada-42-bin-inci-icin-ben-de-varim-790173.html,"Kentteki bir otelde düzenlenen toplantıda Çevreci Çocuk Eğitim Yayınları'nın hazırladığı 5 dergiden oluşan eğitim setinin tanıtımı yapıldı. Çevreci Çocuk Eğitim Yayınları Genel Müdürü Şamil Albayrak, gazetecilere, yapılan çalışmayla Cumhurbaşkanı Recep Tayyip Erdoğan'ın eşi Emine Erdoğan himayesinde yürütülen ""Sıfır Atık Kampanyasının"" çocuklar ayağını yürüttüklerini söyledi. Projeye saflığı ve temizliği temsil ettiği için ""inci"" vurgusu yaparak ""42 Bin İnci İçin Ben De Varım"" adını verdiklerini belirten Albayrak, ""Çocukların bu konuda eğitilmesi, bilinçlendirilmesi için hazırladığımız bir eğitim setimiz var. Bu eğitim setini sponsorlar üzerinden çocuklara ulaştırılan bir özel sektör firmasıyız. Şu ana kadar Türkiye genelinde 500 kamu kuruluşu ve özel sektör kuruluşuyla 2 milyon çocuğa ulaştık. Aynı kampanyayı şu anda Konya'da organize ediyoruz. Hedefimiz eğitim setini 42 bin çocuğa ulaştırmak"" diye konuştu. Kampanya kapsamında, Konya'da 2,3 ve 4. sınıfta eğitim gören 120 bin öğrenciden 42 binine eylül sonuna kadar hazırlanan eğitim seti ulaştırılmış olacak."
196,İklim değişikliği Türkiye'nin kuzey bölgelerinde orman yangını riskini artırıyor,"Karadeniz Teknik Üniversitesi Orman Fakültesi Orman Mühendisliği Bölümü Öğretim Üyesi Prof. Dr. Ertuğrul Bilgili, iklim değişikliği nedeniyle Türkiye'nin kuzey bölgelerinde orman yangını riskinin arttığını, İç Batı Karadeniz Bölgesi ile Çorum ve Çankırı'nın kuzeylerinde yangınlar konusunda sıkıntı yaşanabileceği uyarısında bulundu.",Çevre,https://www.trthaber.com/haber/cevre/iklim-degisikligi-turkiyenin-kuzey-bolgelerinde-orman-yangini-riskini-artiriyor-790163.html,"Dünya karasal alanının yaklaşık yüzde 30'unu oluşturan ormanlarda yangın riski, küresel iklim değişikliğinin etkisiyle daha fazla tehdit içeriyor. Özellikle Akdeniz Havzası'nda yer alan ormanlık alanlarda, bu risk, yükselen sıcaklık değerleri ve azalan yağış miktarına bağlı kuraklık nedeniyle daha yüksekken küresel ısınma sebebiyle diğer bölgeler için de artıyor. Karadeniz Teknik Üniversitesi Orman Fakültesi Orman Mühendisliği Bölümü Orman Entomolojisi ve Koruma Ana Bilim Dalı Öğretim Üyesi Prof. Dr. Ertuğrul Bilgili, iklim değişikliği nedeniyle önümüzdeki yıllarda hava durumlarındaki olağan dışılıklar ve uzun süreli kuraklıkların yangınların çok daha şiddetli ve sık olmasına aynı zamanda daha önce yangınların görülmediği yerlerde de yangınların çıkmasına neden olabileceğini söyledi. Özellikle Türkiye'nin daha kuzey bölgelerinde, yangınların normalde sık görülmediği alanlarda, yangınlar meydana gelebileceğini belirten Bilgili, ""Özellikle bir alan vermek gerekirse; İç Batı Karadeniz Bölgesi, Çorum ve Çankırı'nın kuzeylerinde orman yangınlarıyla ilgili bazı sıkıntılar yaşayacağımızı ifade etmem gerekir çünkü geçmiş yıllardaki uzun süreli kuraklıklardan kaynaklanan geniş alan kurumalarında bunların ipuçlarını görüyoruz. Daha önce çok büyük alanlarda görmediğimiz yangınları sık bir şekilde bu alanlarda da görmeye başlamış durumdayız. Beklenildiği şekliyle, iklim değişikliğindeki senaryolar gerçekleşirse şayet, bu bölgelerimizde de geniş çaplı yangınlar görmek ve bu yangınlarla mücadele etmek zorunda kalacağız"" diye konuştu.    Dünyada yılda ortalama 450-750 milyon futbol sahası büyüklüğüne denk gelen 300 ila 500 milyon hektarlık bir alanın yangınlardan etkilendiğini, Türkiye'de çıkan yangınların ise yılda ortalama 15 ila 30 bin futbol sahası büyüklüğü ile ifade edilebilecek 10-20 bin hektarlık alanı kapsadığını bildiren Bilgili, ""2023 yılı yangınlarında şu ana kadar hava hallerindeki olağan dışılıklar çok yoğun olmadığı için yangınlarla mücadeledeki başarımız açık bir şekilde görülmektedir"" ifadelerini kullandı. Yangınlarla mücadele Yangınla mücadele kapsamındaki teknik kapasitenin çok iyi olmasının, mücadelede her zaman başarılı olunabileceği anlamına gelmediğinin altını çizen Bilgili, özellikle hava hallerindeki olağan dışılıkların çok yoğun yaşandığı zamanlarda, yangınların verebileceği zararın katbekat arttığını vurguladı. Orman yangınlarıyla mücadele ekiplerinin yetkin olmasının önemine değinen Bilgili, yangınlarla mücadele konusunda yapılması gerekenler hakkında şu değerlendirmelerde bulundu: ""Her yıl ülkemizin yangına hassas olan bölgelerindeki yangın emniyet yol ve şeritlerinde yıllık bakımlarının yapılması gerekir. Bununla birlikte, yangın ekiplerinin varlığı ve daha önemlisi ekiplerin hazırlık seviyelerinin en üst düzeyde olması son derece önemlidir. Bunun için eğitim merkezlerinde yangınla ilgili her türlü eğitimin bu işçilere yeterince verilmiş olması gerekiyor. Bunun yanında teknolojiyi de çok yoğun ve etkin bir şekilde kullanmak durumundayız. İnsansız hava araçlarının yangınların gözetiminde kullanılması veya uçak ve helikopterlerin su, köpük ve kimyasal kullanarak yer ekiplerine yardımcı olmaları son derece önemli hususlardır. Ancak, karar vericilere yardımcı olacak yangın tehlike oranları sistemi gibi geliştirilmekte olan karar destek sistemlerinin bir an evvel tamamlanarak uygulamaya aktarılması büyük önem arz etmektedir."" ""İklim değişikliği ve biyoçeşitlilik kaybı, iki önemli kriz"" Türkiye Erozyonla Mücadele, Ağaçlandırma ve Doğal Varlıkları Koruma Vakfı (TEMA) Yönetim Kurulu Başkanı Deniz Ataç da dünyanın çok büyük iki krizle mücadele ettiğini, bunlardan birinin iklim değişikliği, diğerinin ise biyoçeşitlilik kaybı olduğunu söyledi. Ormanların biyolojik çeşitliliğin korunması açısından çok önemli olduğuna işaret eden Ataç, ""Bizim için çok yaşamsal olan diğer canlıları çok hızlı kaybediyoruz ve bu canlıların da yüzde 80'i ormanların içinde yaşıyor. Tahribata uğrattığımız zaman aslında onun içindeki canlıların yaşam alanlarını tahrip etmiş oluyoruz. Diğer bir konu tabii ki iklim krizi. Küresel ısınmaya neden olan sera gazlarından biri olan karbondioksiti atmosferden alarak depolayan doğal yutakların başında okyanuslar, hemen ardından ise ormanlar geliyor. Dolayısıyla burada yarattığımız tahribatla karbon depolayan bir alanı ortadan kaldırıyor, yangınlarla da ilave karbon salmış oluyoruz"" diye konuştu. Ataç, orman yangınlarından sonra ekosistemin, yaban hayatının ve doğal yaşlı ormanların oluşma sürecinin 100 ila 150 yılda gerçekleştiğini, orman yangınları nedeniyle karbon tutucu alanların yitirildiğini anlattı. Türkiye'de orman yangınlarının yüzde 88'inin insan kaynaklı olarak çıktığını, yıldırımlardan sonra yağmur yağdığı için yıldırım kaynaklı büyük orman yangınları oluşmadığını bildiren Ataç, anız yangınlarının Türkiye'deki önemli yangın nedenlerinden biri olduğuna dikkati çekti. Anız yangınıyla yüzey toprağının organik maddesinin de yok edildiğini anlatan Ataç, ""1 santim toprağın oluşması için 300 ila 500 yıl geçmesi gerekiyor ve anızın yakılması sırasında toprağın 1 ila 3 santimlik üst katmanının ısısı 750 dereceye kadar çıkarak mikroorganizmaların yüzde 70'inin yok olmasına neden oluyor."" dedi. Yangınların meydana gelmesindeki bir diğer faktörün de enerji nakil hatları olduğundan bahseden Ataç, özellikle yangına hassas Ege ve Akdeniz gibi bölgelerdeki enerji nakil hatlarının bakımlarının düzenli olarak gerçekleştirilmesi, her yangın dönemi öncesinde kontrol edilerek risk değerlendirmesi yapılması ve buna uygun olarak önlemlerin alınması gerektiğini kaydetti. Türkiye'de 2021'de meydana gelen yangınlarda 139 bin 500 hektar ormanlık alanın yandığını ve bu alanın 186 bin futbol sahasına denk geldiğini hatırlatan Ataç, yangınların önlenebilmesi için çıkış nedenlerinin detaylı bir çalışmayla ortaya çıkarılması gerektiği tavsiyesinde bulundu."
197,"Cumhurbaşkanı Erdoğan'ın G20 ve BM'de özel gündemi ""iklim değişikliği"" olacak","Cumhurbaşkanı Recep Tayyip Erdoğan, 9-10 Eylül'de Hindistan'da yapılacak G20 Liderler Zirvesi ile ardından ABD'nin New York kentinde gerçekleştirilecek BM Genel Kurul toplantısında iklim değişikliğiyle mücadeleye ilişkin hususları gündeme taşıyacak.",Çevre,https://www.trthaber.com/haber/cevre/cumhurbaskani-erdoganin-g20-ve-bmde-ozel-gundemi-iklim-degisikligi-olacak-790141.html,"Cumhurbaşkanı Erdoğan, 9-10 Eylül'de gerçekleştirilecek G20 Liderler Zirvesi için Hindistan'ın başkenti Yeni Delhi'ye gidecek. Cumhurbaşkanı Erdoğan'ın zirvede liderlerle paylaşacağı önemli gündem maddelerinden biri iklim değişikliği olacak. Erdoğan, ""Tek Dünya, Tek Aile, Tek Gelecek"" temasıyla düzenlenecek zirvede liderlerle yapacağı ikili görüşmelerde de Türkiye'nin iklim değişikliğiyle mücadele çerçevesinde attığı adımları paylaşacak. G20 Liderler Zirvesi'nin ardından ABD'nin New York kentinde düzenlenecek BM 78. Genel Kurulu'na katılmak üzere bu ülkeye gidecek Erdoğan, genel kurulda yapacağı konuşmada ve liderlerle gerçekleştireceği ikili görüşmelerde iklim değişikliği konusunu gündeme getirecek. ""Tüm insanlığa karşı görevlerimizi yapacağız"" Cumhurbaşkanı Erdoğan, dün Cumhurbaşkanlığı Külliyesi'ndeki Kabine Toplantısı'nın ardından yaptığı açıklamada, iklim değişikliğiyle mücadelenin önemine de değinmiş, Türkiye'nin atılan uluslararası adımların tamamında yer aldığını, yükümlülüklerini harfiyen yerine getirdiğini, Paris İklim Anlaşması'na ""2053 Net Sıfır Emisyon ve Yeşil Kalkınma"" hedefleriyle en önemli katkıyı veren ülkeler arasında olduğunu anlatmıştı. İklim değişikliğinden savaşlara kadar pek çok faktörün gıda arz güvenliğini tüm toplumlar için bir milli güvenlik meselesi haline dönüştürdüğünü vurgulayan Erdoğan, şunları kaydetmişti: ""Dünyamızın ve insanlığın ortak geleceğini ilgilendiren bu hayati konuda hem kendi yükümlülüklerimizi yerine getirerek hem küresel düzeyde inisiyatif üstlenerek çalışmalarımıza devam edeceğiz. Önümüzdeki ay katılacağımız G20 Zirvesi ve Birleşmiş Milletler Genel Kurulu'nda bu hususları muhataplarımızla paylaşarak kendi vatandaşlarımıza ve tüm insanlığa karşı görevlerimizi yapacağız."""
198,"DSÖ Genel Direktörü Ghebreyesus: ""İklim değişikliği uzak bir tehdit değil""","Dünya Sağlık Örgütü (DSÖ) Genel Direktörü Tedros Adhanom Ghebreyesus, iklim değişikliğinin uzak bir tehdit olmadığını, yaşamları ve ekosistemleri etkilediğini söyledi.",Çevre,https://www.trthaber.com/haber/cevre/dso-genel-direktoru-ghebreyesus-iklim-degisikligi-uzak-bir-tehdit-degil-789891.html,"Ghebreyesus, eski adı Twitter olan X sosyal medya platformundan yaptığı paylaşımda, iklim değişikliğine ilişkin değerlendirmelerde bulundu. Dünya genelinde yıkıcı yangınlarla sellerin yanı sıra aşırı sıcak hava dalgaları ve uzun süreli kuraklıkların yaşandığına dikkati çeken Ghebreyesus, ""İklim değişikliği uzak bir tehdit değil. Şu anda gerçekleşiyor, yaşamları ve ekosistemleri etkiliyor. Bir araya gelelim, emisyonları azaltalım, dayanıklılığı destekleyelim ve ileriye doğru sürdürülebilir bir yol oluşturalım"" dedi. Ghebreyesus, dünyanın ve genç nesillerin geleceğinin iklim konusunda atılacak bu adımlara bağlı olduğunu vurguladı. Son dönemde dünya genelinde aşırı doğa olayları yaşanırken Temmuz 2023, şimdiye kadarki en sıcak ay olarak kayıtlara geçmişti."
199,Orman yangınlarına 'gönüllü' kalkanı,"Tarım ve Orman Bakanı İbrahim Yumaklı, toplumu orman yangınları konusunda bilinçlendirmek amacıyla başlatılan gönüllü uygulamasında 118 bin orman yangın gönüllüsünün alevlerle mücadeleye güç kattığını belirterek, ""Gençlerimiz başta olmak üzere şartları taşıyan vatandaşlarımızın gönüllü ordumuza katılmalarını bekliyoruz"" dedi.",Çevre,https://www.trthaber.com/haber/cevre/orman-yanginlarina-gonullu-kalkani-789142.html,"Bakanlıktan yapılan açıklamaya göre, Orman Genel Müdürlüğü (OGM), küresel iklim değişikliğinin de etkisiyle artış gösteren orman yangınlarına karşı tedbirleri çoğaltıyor. Hava ve kara gücünü hem personel hem de araçlar ile her geçen gün daha da artıran OGM'nin 'orman yangın gönüllüsü' uygulamasından da olumlu sonuçlar alınıyor. Yangınlarla mücadeleyi güçlendirmek ve toplumu orman yangınları konusunda bilinçlendirmek amacıyla başlatılan uygulamada gönüllü sayısı 8 bin 144'ü kadın olmak üzere 118 bini buldu. Açıklamada değerlendirmelerine yer verilen Bakan Yumaklı, Türkiye'nin orman varlığını artırmak ve orman yangınlarıyla daha etkin mücadele için çalışmalarını aralıksız sürdürdüklerini ifade etti.   Orman yangınlarıyla mücadelede hava gücünün yanı sıra kara gücünün de önemli unsurlardan biri olduğuna işaret eden Yumaklı, bu kapsamda araç, ekipman sayısını her geçen gün artırdıklarını ve personel kapasitesini güçlendirdiklerini belirtti. Yumaklı, orman yangınlarıyla mücadelede teyakkuz halinde olduklarını vurgulayarak şunları kaydetti: ""Vatandaşlarımızın orman yangınlarıyla ilgili gösterdikleri duyarlılık bizleri memnun ediyor ancak gerekli eğitimi almadan orman yangınının devam ettiği sahada bulunmaları tehlike barındırıyor. Orman yangınlarıyla mücadelemize destek vermek isteyen vatandaşlarımız, gerekli şartları taşıyorlarsa eğitim programlarımıza katılabilir ve gönüllü olabilirler. 118 bin orman yangın gönüllümüz, alevlerle mücadelemize güç katıyor. Gençlerimiz başta olmak üzere şartları taşıyan vatandaşlarımızın gönüllü ordumuza katılmalarını bekliyoruz."" Gönüllüler teorik ve uygulamalı eğitim alıyor Orman yangınlarında gönüllü olarak görev almak isteyen 18 yaş üstü, en az ilkokul mezunu, hem sağlık hem de adli sicil yönünden engeli bulunmayanlar Orman Bölge Müdürlükleri ile Orman İşletme Müdürlüklerine şahsen veya e-Devlet üzerinden başvuru yapabiliyor. Başvuranlar, teorik ve uygulamalı eğitime tabi tutuluyor. Orman yangınlarına müdahaleyi nasıl gerçekleştireceklerini uygulamalı öğrenen adaylar, sınavda başarılı olmaları halinde sertifika alarak gönüllü oluyor ve orman yangınlarıyla mücadelede görev alıyor.   Gönüllülerden, yangın öncesinde halkın eğitimi ve bilinçlendirilmesinde, yangın sırasında ise ekiplerle yangına müdahalede destek, ekiplerin iaşe nakilleri gibi değişik alanlarda faydalanılıyor. Yangınlarda görev alan gönüllülerin sayısını artırmayı planlayan OGM, belirli dönemlerde hatırlatma eğitimleri ve organizasyonları da düzenliyor."
200,"Dünya çıkış arıyor: İklim krizi mi, iklim göçü mü?","""Rekor"" düzeyde seyreden sıcaklıklarla kendini gösteren iklim krizi; orman yangıları, kuraklık ve sel gibi sınamalarla Sahra Altı Afrika, Güney Asya ve Güneydoğu Asya gibi en kırılgan yerlerde göç dalgalarına yol açarken dünya, ""İklim kriziyle mi yoksa onun yol açtığı göçle mi mücadele etmeli?"" sorusuna yanıt arıyor.",Çevre,https://www.trthaber.com/haber/cevre/dunya-cikis-ariyor-iklim-krizi-mi-iklim-gocu-mu-788792.html,"İklim krizinin getirdiği ve ""yeni normal"" olarak da anılan sert iklim geçişlerinin, afetlerin ve gıda kaynaklarının kısıtlanmasının yol açtığı göç hareketlerini İsviçre’deki Neuchatel Üniversitesinden Prof. Dr. Etienne Piguet ve İngiltere'deki Royal Holloway Üniversitesinden kıdemli akademisyen Laurie Parsons değerlendirdi. Deniz seviyesinin yükselmesine, okyanus sıcaklığının artmasına, buzul kütlelerinin erimesine ve donmuş toprakların çözülerek milyarlarca ton metan gazının atmosfere salınmasına yol açan iklim değişikliği, sebep olduğu sıcak hava dalgaları, orman yangıları, kuraklık, aşırı yağış, sel ve toprak kaymaları gibi öngörülemez doğa olaylarıyla insan hayatını doğrudan etkiliyor.   Etkisi dağların zirvesinden okyanusların derinliklerine kadar hissedilen iklim değişikliği, büyük ekonomik kayıpların yanı sıra sosyolojik ve kültürel olumsuzluklara da yol açıyor, dünya genelinde göç hareketlerini de tetikliyor. Avrupa Birliği'ne (AB) bağlı Copernicus İklim Değişikliği Servisinin Temmuz 2023'ün küresel bazda ""en sıcak ay"" olarak kayıtlara geçtiğini açıklaması ve Dünya Meteoroloji Örgütünün (DMÖ) daha yoğun sıcaklık dalgalarına hazırlıklı olunmasına yönelik uyarısı, aşırı iklim olaylarının süreceğinin sinyallerini veriyor. Uluslararası toplantılarda iklim değişikliğine yönelik mücadelede yol haritaları belirlense de Paris İklim Anlaşması'nın ""küresel sıcaklık artışını 2 derecenin olabildiğince altında (mümkünse 1,5 derece seviyesinde) tutma"" hedefine doğru olumlu bir ilerleyişin görülmemesi, bu konudaki endişeleri artırıyor. Mevcut politikalarla devam edildiği takdirde yüzyılın sonuna kadar 2,8 derecelik bir sıcaklık artışı öngörülürken bunun, dünya için bir ""felaket"" olduğu belirtiliyor. İklim değişikliği ""iklim göçü"" olgusunu ortaya çıkardı İklim değişikliği nedeniyle artan aşırı doğa olayları, yeni kavramlar ve olguları da ortaya çıkardı. Özellikle son dönemde literatürün en popüler kavramlarından biri, ""iklim göçü"" oldu. Dünya genelinde iklim krizinin yol açtığı doğa olayları insan yaşamını sıkıntıya soktukça DMÖ İklim İzleme Başkanı Omar Baddour'ın, ""Uzak bir gelecek tehdidinden ziyade bugün günlük hava durumunda etkileri hissedilen iklim değişikliği, insanları göçe zorluyor."" sözleriyle anlattığı bu durum, konunun uzmanlarının odaklandığı önemli başlıklardan biri oldu. İlk olarak 1985'te ""çevresel mülteciler"" olarak BM Çevre Programı raporunda yer alan bu kavram, iklim değişikliğinin, etkisini artırarak devam etmesiyle önem düzeyini artırdı. İklim göçü, genel olarak ""çevresel ve ekolojik değişiklikler sonucu insanların gıdaya ulaşım, barınma, ekonomik ve sosyal ihtiyaçlarını karşılayabilmek için yer değiştirmesi"" olarak ifade ediliyor. Uluslararası Göç Örgütü (IOM) de bu kavramı ""iklim krizi sebebiyle çevrede aniden gelişen ya da zamanla ilerleyen değişimler sonucu yaşadıkları yerleri geçici ya da kalıcı olarak ülke içerisinde ya da ülkeler arasında değiştiren bir kişinin ya da bir grup insanın hareketi"" olarak tanımlıyor. İklim göçünün temel sebepleri arasında şiddetli kuraklık, sıcaklık değişimleri, şiddetli sel, kasırga ve hortum gibi aşırı hava olaylarının sıklaşması, tarımda verimin hızla düşmesi ve salgın hastalıkların artması gibi aşırı doğa olayları yer alıyor. Geçen yıl 32,6 milyon kişi iklim değişikliği nedeniyle ülke içinde göç etti IOM'un mayısta yayımlanan raporunda her yıl milyonlarca kişinin iklim değişikliğinin neden olduğu doğal afetler nedeniyle yerinden olduğu bildirildi. İklim değişikliğinin dünya genelinde göç modellerini yeniden şekillendirdiği belirtilirken doğal afetlerin, ülke içinde yer değiştirmelerin önde gelen nedenlerinden biri haline geldiği kaydedildi. Pakistan'daki seller ve Filipinler'deki Noru Tayfunu da dahil doğal felaketlerin, geçen yıl 32,6 milyon kişiyi ülke içinde göç etmek zorunda kaldığı hatırlatılan raporda, bu sayının bir yılda bugüne kadar kaydedilen en yüksek seviye olduğu açıklandı. İklim değişikliği bağlamında doğal afetlerin sıklığı, süresi ve yoğunluğunun kötüleşmesi halinde bu sayının artmasının beklendiği belirtildi. 2050'ye kadar 216 milyondan fazla insan iklim nedeniyle göç edebilir Birleşmiş Milletler Afet Riski Azaltma Ofisinin (UNDRR) Afet Riskini Azaltma Küresel Değerlendirme Raporu'nda, 2030'a kadar her yıl 560 doğal afetin gerçekleşeceği tahmininde bulunuldu. Dünya Bankasının 2021'de yayımladığı ve iklim göçüne ilişkin tahminin yer aldığı rapora göre, 2050'ye kadar 216 milyondan fazla kişinin iklim değişikliği nedeniyle göç etmesi bekleniyor. Bu nüfus değişiminin büyük bir kısmının Sahra Altı Afrika, Güney Asya ve Latin Amerika'da gerçekleşeceği düşünülüyor. Avustralya merkezli düşünce kuruluşu Ekonomi ve Barış Enstitüsünün (IEP) 2020'deki tahminine göre ise iklim değişikliğinin de sebep olduğu doğal afetler nedeniyle 2050'ye kadar 1 milyardan fazla kişi yerinden edilme tehlikesiyle karşı karşıya. Öte yandan, DMÖ'nün Küresel İklim Durumu raporları, BM Mülteciler Yüksek Komiserliği ve IOM gibi ortaklarının katkılarına dayalı olarak artık iklim değişikliğinin sosyoekonomik etkilerini de hesaba katarak hazırlanıyor. İklim değişikliği ve bunun sebep olduğu göçe yönelik her yıl hazırlanan raporlardaki istatistiklerde artış yaşanırken bu sebeple gerçekleşen göçün ileride ülkeler için daha büyük problem olabileceği ve bu noktada önlem alınması gerektiği belirtiliyor. Konunun uzmanı akademisyenler ise iklim değişikliğinin sebep olduğu göç hareketleri yerine iklim değişikliğiyle mücadeleye odaklanılması gerektiğini savunuyor. Bu konuda farklı yönlere dikkat çekilmesi sebebiyle ülkeler, iklim göçüyle mücadelede ikilemde kalıyor. ""İklim değişikliği ile göç arasında basit bir ilişki olduğunu düşünmek bir çelişki"" İsviçre'deki Neuchatel Üniversitesi Coğrafya Enstitüsü Öğretim Üyesi Prof. Etienne Piguet, iklim değişikliği ve göç konusunun yeni olmadığını ve coğrafyacıların 19. yüzyılın sonunda bu iki konu arasındaki ilişkiyi fark ettiğini aktardı. ""Göç ve İklim Değişikliği"" adlı kitabın yazarı ve bu konuda BM için makaleler de kaleme alan Piguet, bu konunun uluslararası toplumun gündemine 20. yüzyılın sonlarında girmiş olmasının ilginç olduğunu belirtti. BM bünyesindeki Hükümetler Arası İklim Değişikliği Paneli'nin (IPCC) konuyla ilgili ilk raporunu 1990'da yayımladığını kaydeden Piguet, iklim değişikliği neticesinde oluşan göçün, diğer etkilerinden çok daha doğrudan görünür olduğunu ve bunun, birçok zorluğunun bulunduğunu ifade etti. Piguet, ""İklim değişikliğine bağlı göç, diğer sorunlarla bağlantılıdır ve toplumlar için potansiyel olarak karışıklığa sebep olan bir durum olarak görülüyor. Bu bağlamda, iklim değişikliği, göç ve güvenlik arasında bağlantı kuruluyor. Bu bağlantı iklim göçünü, iklim değişikliğinin en önemli sonuçlardan biri haline getiriyor."" dedi. İklim değişikliği ile göç arasında basit bir ilişki olduğunu düşünmenin bir ""çelişki"" olduğuna işaret eden Piguet, şöyle devam etti: ""İklim değişikliğinin bir sonucu olarak nüfusun büyük ve zorunlu yer değiştirmeleri olabileceğini kesinlikle dikkate almalıyız. İklim değişikliğine bağlı kuraklığın olduğu bölgelerdeki nüfusun eskisinden daha az göç ettiği vakalar da var, bu durum karmaşık bir mesele. Bu nedenle geçmişte yaşanmış olaylarla ilgili genel açıklama yapmak yerine bu hareketleri vaka bazında incelemek önemli."" Bazı haberlerde iklim değişikliği nedeniyle milyonlarca kişinin göç edeceğinin bir tehlike olarak sunulduğu ve ülkelerin bu göçlerden korunması gerektiği yönündeki haberlere işaret eden Piguet, bu tür aşırı basitleştirmelerin tehlikeli olduğunu kaydetti. Piguet, ""İklim değişikliği ve göç konusunda daha fazla araştırma yapmak iyidir. Bu, devam eden bir süreç ve özellikle bu sebeple gerçekleşen göçler konusunda acil ve spesifik siyasi eylemlere ihtiyaç olduğunu düşünmüyorum. Bu acil durum, hareketlilik ve göç dikkate alınmalı ancak ana sorun olarak görülmemeli. Bazı ülkeler iklim değişikliği ile göç arasındaki bağlantı nedeniyle giderek daha fazla göçmen olacağı ve kendilerini göçmenlere karşı korumak için duvarlar inşa etmeleri gerektiği sonucuna varabilir ancak durum böyle değil. İklim değişikliğinden korkmalıyız, bu gerçekten bir tehlike ve bunla mücadele etmeliyiz. Ancak göçmenlerden korkmamalıyız. Esas sorun onlar değil, iklim değişikliğidir."" değerlendirmesinde bulundu. ""Göçe çok düşmanca yaklaşılan bir ortamda yaşıyoruz"" Royal Holloway Üniversitesi Beşeri Coğrafya Bölümü Kıdemli Öğretim Üyesi Laurie Parsons ise iklim değişikliği ve göç konusunun ""iklim mültecisi"" kavramıyla ilk olarak 1980'lerde uluslararası toplumun gündemine girdiğini, 2000'li yılların başında da ilk kez büyük verilere ulaşıldığını anlattı. Parsons, bazı insanların iklim göçünü ağırlıklı olarak bir ""felaket göçü"" olarak gördüğünü ancak bunun daha karmaşık bir durum olduğunu belirterek şunları kaydetti: ""Dünya genelindeki (iklimle ilgili) göç haritalarına bakarsanız, göçün çoğunluğunun küresel güneyde olacağı varsayılıyor. Sahra Altı Afrika, Güney Asya ve hatta Güneydoğu Asya gibi bölgelerin çok savunmasız olması bekleniyor. Bu durum ekonomik, küresel ve yerel eşitsizliklerle de ilgili. İklim değişikliği ile göç arasındaki ilişki değişkenlik gösteriyor ancak ekonomi çok önemli. Örneğin, sosyal ve ekonomik yapıları güçlü olduğu için genellikle Avrupa'nın birçok bölgesinde büyük oranda iklim göçü olduğu varsayılmaz. Bu durum genellikle küresel güneydeki ülkeleri etkiler."" İklimin insanları doğrudan etkilemediğini savunan Parsons, toplumların sahip olduğu sosyal, fiziksel, ekonomik ve toplumsal ilişkilerin bu noktada büyük rolü olduğuna işaret etti. Parsons, iklim değişikliği sebebiyle göç edecek kişilerin karşılaşacağı tehlikelere dikkati çekerek ""Göçe çok düşmanca yaklaşılan bir ortamda yaşıyoruz."" diye konuştu. İklim değişikliği ve göç konusunda eleştirel düşünmenin önemini vurgulayan Parsons, ""iklim göçünün, genellikle milyonlarca kişinin durumu iyi ülkelerin geçim kaynaklarını tehdit ettiği"" yönünde aktarıldığını belirtti. Laurie Parsons, iklim değişikliği nedeniyle yoksullaşan ve yeni iş bulmak için hareket eden pek çok kişinin olduğuna dikkati çekerken ""Bu toplulukları, onların sosyal güvenlik ağlarını, küresel güney ülkelerini ve iklim açısından hassas olan ülkeleri güçlendirebilirsek iklim değişikliği ile karşı karşıya kaldığımız sorunlara uyum sağlamada uzun vadeli çözüm sağlamış oluruz."" dedi. Parsons, ekonomik durumu iyi olanların, olmayanlara kıyasla iklim değişikliğinden daha az etkilendiğini de sözlerine ekledi."
201,Ankara'nın koruma altındaki 'ağaç müzesi',"Ankara Üniversitesi Fen Fakültesi yerleşkesi, mimarisi ve barındırdığı egzotik canlı türleri ile 3'üncü derece sit alanı olarak korunuyor. Fakültede biyoloji ve botanik okuyan öğrencilerin uygulama alanı da olan ve 'ağaç müzesi' olarak bilinen yerleşke, ziyaretçilerin de ilgi odağı.",Çevre,https://www.trthaber.com/haber/cevre/ankaranin-koruma-altindaki-agac-muzesi-788270.html,"Ankara'nın Çankaya ilçesinde bulunan Ankara Üniversitesi'nin Tandoğan yerleşkesinde, 1943 ile 1950 yılları arasında 2 binadan oluşan Fen Fakültesi inşa edildi. Daha önce uçakların iniş kalkış pisti olarak kullandığı, bitki olmayan alan da botanik bahçesi şeklinde düzenlendi. Biyoçeşitlilik açısından Türkiye'nin en zengin bahçelerinden olan alan, Arizona servisi, Himalaya çamı, Toros köknarı, kalem servileri, nilüfer havuzlarıyla 140 ağaç ve çalı türüne ev sahipliği yapıyor. Mimarisi ve bahçesinde barındırdığı egzotik canlı türleri ile 3'üncü derece sit alanı olan ve 'ağaç müzesi' olarak anılan alan, yıllar içinde biyoloji ve botanik okuyan fakülte öğrencilerinin uygulama alanı oldu.    ""Yurt dışından getirilen bitki örnekleri var"" Ankara Üniversitesi Herbaryum Sorumlusu Öğretim Görevlisi Tuğrul Körüklü, bahçedeki bitki türlerinin özenle seçilerek yetiştirildiğini söyleyerek şöy konuştu: ""Burada biyoloji eğitimi alan, botanik eğitimi alan öğrencilere eğitim amaçlı ve estetik açıdan özenle yapılmış bir bahçe. 'Egzotik' dediğimiz yurt dışından getirilen bitki örnekleri de var. Pek çok da yerli türümüz var. Eğitim amaçlı kullanılacağı için ağaç türlerinin dünya üstünde bulunanları hatta, Türkiye'de bulunan çeşitleri, Ankara iklimine uygun şekilde seçilmiş. Burada bir peyzaj düzenlemesi yapılmış. Hala bu bahçeye yeni türler geliyor. Bazıları da zaman içerisinde yaşlanıyor veya kuruyor. Bahçe kendi içerisinde bir dinamizme sahip. Aynı zamanda pek çok otlu tür de yine bu bahçede yer alıyor. Bunlar içerisinde de bu bahçenin biyoçeşitliliğini artıran pek çok bitki türü var""    ""Dünya üstünde mevcut 3 tane sedir ağacı var ve bunların 3'ü bahçemizde var""
Tabiat ve Kültür Varlıkları Kurumunca gerek yaşına gerekse büyüklüne göre 'anıt ağaç' statüsü verilen 5 ağacın olduğunu söyleyen Körüklü, sözlerini şöyle sürdürdü: ""Mesela Arizona servisi var. Arizona servisinin şehir içindeki en büyük örneği. Hemen arkasında 'ağlayan çam' ya da 'Himalaya çamı' denilen gene egzotik bir türümüz var. Bir Toros köknarı sağlı sollu. Bunlar da çok iyi korunaklı iki Fen Fakültesi binasının arasında en güzel formuna ulaşmış. Yine egzotik olan su servileri var. Ana vatanları Virginia olan kurşun kalem ardıçları var. Onlardan da bir tanesi yine 'anıt ağaç' statüsünde. 400 ila 500 arasında tür sayısıyla temsil ediliyor. Bunların yaklaşık 140 tanesi ağaç türü ve çalılar. Mesela Akçaağaç koleksiyonumuz var. Yine doğal olarak yetişen 5 çam türünün 4'ünü bu bahçede görmek mümkün. Dünya üstünde mevcut 3 tane sedir ağacı var ve bunların 3'ü de yine bahçemizde var. Bunlar eğitim amaçlı çok iyi karşılaştırmaların yapıldığı, öğrencinin direkt ağacın yanında eğitim aldığı türler. Bu bahçe öyle bir düzenle yapılmış ki her mevsim çiçekli bitkiler görebileceğiniz bir düzene sahip. Bu aynı zamanda sadece öğrenciler için değil, çevreden de çok ilgi çeken Ankara şehir içerisindeki en güzel bahçelerden biri olarak görev de yapıyor aynı zamanda""    ""Kulaklı orman baykuşunun barınağı""
Körüklü, bahçede 2 yaşamlı, sürüngen ve memeli olmak üzere 9 hayvan türünün, 26 kuş türünün, 30 omurgasız hayvan türünün bulunduğu söyledi. Körüklü, şunları söyledi: ""Özellikle kuş çeşitleri, bitki çeşitliğine bağlı, şehir içerisinde bazı göçmen kuşların da ziyaret ettiği ve kışın beslendiği bir alan burası. Yerli türlerimizden pek çok kuş çeşidinin yanı sıra böcek çeşitliği de var. Memeli türleri var ki bunlar içerisinde kedi, köpek dışında da kaplumbağa gibi bir sürüngen ve aynı zamanda kirpi türü var. Onun dışında bazı akşamları rastladığımız kulaklı orman baykuşu gibi şehir içerisinde kolay kolay göremeyeceğiniz türler de bu bahçeyi barınak olarak kullanıyor. Mantar türleri var. Yine bu bahçede 'kara yosunu' dediğimiz yosun türleri var. Havuzlarda balıklarımız var ve bunlarla beraber belki de hala tespitini yaptığımız yeni türler de ilave oluyor. Son birkaç yıldır özellikle yeşil papağanlar ve sincaplar buraya getirildi. Bahçemizin türleri arasına girdi onlar da."""
202,Tokat'ta 1700 rakımlı yaylalardan toplanan madımak sofralardaki yerini aldı,Tokat’ın Başçiftlik ilçesinde yaz aylarında 1700 rakımlı yaylalardan toplanan madımak sofraları süslüyor.,Çevre,https://www.trthaber.com/haber/cevre/tokatta-1700-rakimli-yaylalardan-toplanan-madimak-sofralardaki-yerini-aldi-787972.html,"Doğada kendiliğinden yetişen madımağı toplamak amacıyla kadınlar, yaz aylarında yaylalara çıkıyor. Sabah erken saatlerde hasat edilen madımağın yıkanıp ayıklandıktan sonra yemeği yapılıyor.    Lezzeti dolayısıyla yaz sofralarının vazgeçilmezi olan, konservesi de yapılan madımak, kış ayları için paketlenerek dondurucularda saklanıyor. Ev hanımı Şennur Aymak, madımağın doğada kendiliğinden yetiştiğini, yaylalardan mevsiminde toplandığını söyledi.    Aymak, ""Genellikle pişirip günlük tüketiyoruz. Madımağın konservesini de yapıyoruz ve derin dondurucuda muhafaza ediyoruz. Özellikle kış aylarında misafirlere madımak ikramı, gelene değer verildiğinin nişanesidir. Bu yıl yağışların çok olması dolayısıyla bol bol madımak topladık"" dedi."
203,"İstilacı taraklı medüzler, yerel balık stoklarını azaltıyor","Prof. Dr. Melek İşinibilir Okyar, istilacı türlerden biri olan taraklı medüzün İstanbul Boğazı vasıtasıyla Marmara Denizi'ne taşındığını söyleyerek, ""Marmara Denizi, Karadeniz'den sonra Türkiye'nin ikinci önemli balıkçılık alanı. Burada hamsi başta olmak üzere sardalya ve çaça gibi balıkların stoklarında çok ciddi azalmalara sebep oldu"" dedi.",Çevre,https://www.trthaber.com/haber/cevre/istilaci-tarakli-meduzler-yerel-balik-stoklarini-azaltiyor-787948.html,"İstanbul Üniversitesi (İÜ) Su Bilimleri Fakültesi Dekanı Prof. Dr. Melek İşinibilir Okyar, yaptığı açıklamada, Marmara Denizi’nin fizikokimyasal, trofik yapısı yabancı, fırsatçı türlerin yerleşmesine ve ani popülasyon artışlarına olanak tanıdığını söyledi. Ötrofikasyon, aşırı avcılık ile habitatların tahrip edilmesi gibi çevre sorunlarının istilacı türlerin bolluklarını ve tür sayıları arttırdığını söyleyen Okyar, ""Taraklı medüz de bu istilacı türlerden biridir. Şeffaf görünüşü sebebi ile denizanalarına benzetilse de farklı bir gruba dahil olan 'mnemiopsis leidyi' olarak ifade edilen taraklı medüz, etçil bir deniz hayvanıdır"" diye konuştu.    Prof. Dr. Okyar, taraklı medüzün zooplankton, balık yumurtaları ve larvaları üzerinden beslendiğini, bir günde kendi vücut ağırlığının 10 katı besini yiyebildiğini ifade etti. ""Taraklı medüzün Karadeniz'de ilk etkilediği balık türü hamsi oldu"" Bu canlıların doğal yaşam alanı olan Atlas Okyanusu'ndan gemilerin balast sularıyla 1980'li yılların sonunda Karadeniz'e taşındığına dikkati çeken Okyar, buradan da İstanbul Boğazı'ndan üst akıntı yoluyla Marmara Denizi ve Akdeniz’e ulaştığını anlattı.    Prof. Dr. Okyar, taraklı medüz'ün Karadeniz’e ilk geldiği yıllarda üzerinden beslenen herhangi bir canlı olmaması sebebiyle çok hızlı bir şekilde gelişimini sürdürdüğünü dile getirerek, ""Taraklı medüz, üreme şekli açısından çift cinsiyetlidir (hermafrodit). Yani hem dişi hem de erkek birey özelliğini aynı anda tek birey üzerinde bulunduran canlı demektir. Doğal olarak tek bir birey kendi başına tamamen büyük bir koloni oluşturabilir"" dedi. ""Hasar gören vücut parçalarını tamamlayabiliyor"" Taraklı medüzün rejenerasyon özelliğinde bulunduğunu vurgulayan Okyar, bu şekilde hasar gören vücut parçalarını tamamlayabildiğini, ikiye veya daha fazla parçaya ayrılmış bireylerde her parçanın kendini tamamladığını ve her bir parçanın birey olarak hayatta kaldığını anlattı.    Prof. Dr. Okyar, Karadeniz ve Marmara Denizi'nde hamsinin son derece önemli bir balık stoku olduğunu anlatarak, şöyle devam etti: ""Taraklı medüzün Karadeniz'de ilk etkilediği balık türü hamsi oldu. 1990'lı yıllarda balık stoklarında çok ciddi düşüşler meydana geldi. Bu durum balık stoklarında çok ciddi ekonomik sıkıntı yarattı. Taraklı medüz, İstanbul Boğazı vasıtasıyla Marmara Denizi'ne taşındı. Marmara Denizi, Karadeniz'den sonra Türkiye'nin ikinci önemli balıkçılık alanı. Burada hamsi başta olmak üzere sardalya, çaça gibi balıkların stoklarında çok ciddi azalmalara sebep oldu. Biz uzun yıllardan beri bu türü de takip ediyoruz. 1990 yılların ortalarında balast suları ile Karadeniz’e ve Marmara Denizi'ne bu tür üzerinden beslenen başka bir denizanası türü geldi ve bu türü biraz baskılamaya başladı. Nispeten eskiye oranla balıkçılık sektörü bu anlamda biraz rahatladı. Geçmiş yıllara oranla nispeten daha az görülen bu tür, hala dönem dönem artışlar gösteriyor ve bu artış gösterdiği dönemlerde özellikle başta hamsi olmak üzere diğer balık stokları ciddi sıkıntılar yaşıyor.""    ""Sıcaklık artışları bu türler için avantajlı bir ortam sağlıyor"" Taraklı medüzün özellikle su sıcaklığının yükselmesi ile üremesinde artma olduğunun altını çizen Okyar, iklim değişikliği ile sıcaklık artışlarının benzeri yabancı ve bu türler için avantajlı bir ortam sağladığını bildirdi. Prof. Dr. Okyar, denizel biyoçeşitliliğin eskiye döndürülmesi için ekosistemin düzeltilmesi çalışmalarının arttırılması gerektiğini sözlerine ekledi."
204,Kuşların yolculuğu halkayla takip ediliyor,"Ornitoloji (kuş bilimi) için önemli bir çalışma olan halkalama, Türkiye’de de 20 yıldan uzun bir süredir yapılıyor. Geçtiğimiz yıl 27 bin 780 kuşa halka takıldı. Yapılan çalışmalar kapsamında 2012 yılında Finlandiya’da halkalanan bir karasırtlı martı, 10 yıl sonra Türkiye’de görüldü. Karasırtlı martının tam 2 bin 809 km’yi aşarak Türkiye’ye geldi.",Çevre,https://www.trthaber.com/haber/cevre/kuslarin-yolculugu-halkayla-takip-ediliyor-787527.html,"Halkalama çalışmasıyla kuşların göç stratejileri, konaklama, kışlama, üreme alanları, göç takvimleri ve fizyolojilerine ilişkin önemli veriler elde ediliyor. Kaç yıl yaşadıkları, kaç yaşına kadar üremeye devam ettikleri ortaya konuluyor. Böylece doğayı ve kuşları korumak adına gerekli önlemleri almak mümkün oluyor. Ornitoloji açısından veri elde etmenin en önemli yollarından olan halkalama çalışmaları Türkiye’de 2001 yılında başlamıştı. Kuş türleri ve göç yolları açısından çok zengin olan Türkiye’de, 1950’den 2002’ye kadar düzensiz bazı çalışmalar yapıldı. Bunlar özellikle Kızılırmak, Göksu ve Çukurova deltalarında yoğunlaştı. Ulusal düzeydi ilk girişim ise Kuş Araştırmaları Derneği (KAD) tarafından 2001 yılı Mayıs ayında başlatıldı. ODTÜ Biyoloji Bölümü ile iş birliği içinde, deneme amaçlı halkalama çalışmaları gerçekleştirildi. 2002 yılı Mart ayında Tarım ve Orman Bakanlığı Doğa Koruma ve Milli Parklar Genel Müdürlüğü (DKMPGM), ODTÜ ve KAD arasında protokol imzalandı ve Ulusal Halkalama Programı (UHP) başlatıldı.    Türkiye’nin 4 İstasyonu Var  Yapılan halkalama çalışmaları Avrupa Kuş Halkalama Birliği’ne 2005’ten beri rapor ediliyor. Bilimsel araştırma yöntemi olan halkalama, göç dönemi olan ilkbahar ve sonbaharda düzenli olarak yapılıyor. Türkiye’nin bu amaçla kurulmuş Tarım ve Orman Bakanlığı bünyesinde 4 halkalama istasyonu var. Bunlar, Samsun Cernek Halkalama İstasyonu, Iğdır Aras Kuş Araştırma ve Eğitim Merkezi, Ankara Eymir Kuş Halkalama İstasyonu ve Antalya Boğazkent Uygulamalı Çevre Eğitimi ve Kuş Halkalama İstasyonu. 2022 yılında toplam 27 bin 780 kuşa halka takıldı. En çok halkalama işlemi 11 bin 494 kuş ile Aras’ta yapıldı. Cernek’te 10 bin 85 kuş halkalanırken, Boğazkent’te 3 bin 580, Eymir’de ise 2 bin 611 kuşa halka takıldı.    Karabaşlı Ötleğen Önde Bugüne kadar Türkiye’de yapılan çalışmalarda 18 bin 251 karabaşlı ötleğene halka takıldı. Bunu çıvgın ve söğüt bülbülü izledi. Halka takılan kuşlar arasında kızılgerdan, boz ötleğen, kır kırlangıcı, mavigerdan gibi türler de bulunuyor. Birçok ülke ile bu çalışma yapıldığı için, Türkiye’de halka takılan kuşlar farklı ülkelerde, orada halkalanan kuşlar da Türkiye’de gözlenebiliyor. 2012 yılında Finlandiya’da halkalanmış bir karasırtlı martı, 2022 yılında, Türkiye’de gözlendi. Kuşun 2 bin 809 km yol aşarak Türkiye’ye geldiği anlaşıldı. Yine 2022 yılı Temmuz ayında Türkiye’de halka takılan bir karabaşlı ötleğen, 2 bin 680 km yol aldıktan sonra Kasım ayında Finlandiya’da canlı olarak gözlendi.    Milli Parklara Haber Verilmeli Yakalanan kuşların ayağına, hangi ülkede hangi tarihte halkalandığı gibi bilgilerin olduğu bir plastik kelepçe takılıyor. Bu kuşların ölü ya da canlı olarak gözlenmesi, bulunması durumunda ise DKMPGM’ye haber verilmesi, bilimsel çalışmalara katkı sağlaması açısından çok önemli.    "
205,Karadeniz ısınıyor: Biyolojik çeşitlilik risk altında,Karadeniz'de yüzey sıcaklığındaki artış derinlere yayıldı. 7 derece ve altında olması gereken soğuk ara tabaka 8 derecenin altına inmiyor. Bu durum akıntılarda değişime ve oksijenli tabakanın incelmesine bağlı olarak biyolojik çeşitliliğin azalmasına neden oluyor.,Çevre,https://www.trthaber.com/haber/cevre/karadeniz-isiniyor-biyolojik-cesitlilik-risk-altinda-787285.html,"İklim değişikliğinin Karadeniz'deki etkilerini gözlemlemek amacıyla hayata geçirilen ""Karadeniz'de Dirençli Ekosistemlerde Mavi Büyüme Gelişimi için Araştırma ve İnovasyon"" (BRIDGE-BS) projesinin yaz dönemini kapsayan ikinci deniz seferi haziran ayında gerçekleştirildi. Türkiye'nin AB ülkeleri ile beraber katkı sunduğu ve Türkiye ayağını TÜBİTAK'ın yürüttüğü Ufuk Avrupa Programı kapsamında desteklenen proje kapsamında, ODTÜ Bilim-2 Gemisi ile çıkılan sefer 20 gün sürdü. Yüzeyde 1,5-2 derece ısınma var Seferde elde edilen verilerde Karadeniz'e özgü soğuk ara tabakanın eski sıcaklıkların üzerinde olduğu ve bu ara tabakada 7 derece ya da altında olması gereken sıcaklığın 8 derecenin altına inmediği tespit edildi. Bulgulara göre, deniz yüzey sıcaklıklarında 1,5-2 derece, denizin daha derininde olan soğuk ara tabakada ise 1 derece ısınma var. Orta Doğu Teknik Üniversitesi (ODTÜ) Deniz Bilimleri Enstitüsü Müdürü Prof. Dr. Barış Salihoğlu ile birlikte projeye liderlik eden Deniz Bilimleri Enstitüsü Müdür Yardımcısı Prof. Dr. Mustafa Yücel, Aralık 2022'deki ilk sefere kıyasla daha fazla veri topladıklarını belirterek, ""Bütün münhasır sınırımızı Hopa'ya kadar çalışma şansımız oldu. 250 kadar noktadan profil topladık. Suyun özellikle dikeydeki yapısını araştırıyoruz"" dedi. Karadeniz'de oksijen azalıyor Kış ve yaz mevsiminde sıcaklığın çok değişken olmadığı Karadeniz'e özgü soğuk ara tabakanın, eski sıcaklıkların üzerinde olduğunu işaret eden Yücel, şu bilgileri verdi: ""Soğuk ara tabaka iyi gibi görünmüyor maalesef, ısınmanın etkisiyle yapısı bozuluyor, eskisi kadar soğuk değil. Bu, derinde de ısınma olacağı anlamına geliyor. Isınma giderek daha derinlere sirayet ediyor, soğuk ara tabaka kıyılarda oluşuyor ve daha yoğun olduğu için batıyor. Isınma sadece ısınma ile kalmıyor, bunun yanında oksijen kaybı, akıntılarda değişim gibi bir zincirleme etkiyi maalesef getiriyor. Bu seferler sonucunda bunları net olarak bulduğumuzu söyleyebilirim."" Karadeniz'de oksijenin bittiği derinliğin giderek yükseldiğine dikkati çeken Yücel, denizdeki oksijenin yıldan yıla giderek daha da azaldığını, bununla birlikte, Karadeniz'de, Marmara Denizi'ne göre çok daha kalın bir oksijenli tabakanın mevcut olduğunu kaydetti. ""Bir gün sadece deniz anaları veya müsilaj olan bir denize dönüşür"" Derinliği 2 bin 200 metre olan Karadeniz'de hayatı sağlayan bölgenin, kıyılarda 100, açıklarda ise 70-80 metrelik üst tabaka olduğunu vurgulayan Yücel, bu oksijenli tabakanın giderek inceldiği tespitini paylaştı. Yücel, ""Bu nedenle daha az habitat alanı sağlanmış oluyor, türler baskı altına alınmış oluyor, Marmaralaşma süreci başlıyor. Bir gün sadece deniz anaları veya müsilaj olan bir denize dönüşür. Şu an bu noktada değil ama oksijen kaybının ilk yansıması bu olur. Besin zincirinin en temel basamaklarında önemli dönüşümler yaşanıyor. Muhakkak besin zincirinin üst basamaklarına sirayet edecektir"" diye konuştu. Hidrojen sülfürlü tabaka Karadeniz'deki hidrojen sülfürlü tabakanın yerinde durduğunu aktaran Yücel, şöyle devam etti: ""Durum kötü ama bunun yerinde durması nispeten iyi. Oksijenin bitip hidrojen sülfürün başladığı 100 metre bandındaki yerlerde çok özel reaksiyonlar cereyan ediyor, bir kısmı mikrobiyal kaynaklı, bir kısmı kendi olağan koşulları. Oksijen kaybı henüz o tabakayı yukarı doğru çıkarmamış. Bizim çok yoğun verilerimizin olduğu 90'lı ve 2000'li yıllarla karşılaştırdığımızda benzer bir yerde duruyor. Oradaki biyojeokimyasal yapının hala hidrojen sülfürü yerinde tuttuğunu düşünüyoruz."" Yücel, Karadeniz'in baskılara direnemeyerek hidrojen sülfürün yükselmesi durumunda her şeyden önce toplu balık ölümlerinin yaşanabileceği, yüzeyle buluştuğu yerlerde müsilaj benzeri, halk sağlığı açısından sorun yaratabilecek oluşumların meydana gelebileceği ve ortaya çıkacak kötü kokunun bölgeyi etkileyebileceği uyarılarında bulundu. Kirlilikte son durum Karadeniz'deki kirlilik baskısının geçmiş 10 yıllara göre bir nebze daha az olduğuna değinen Yücel, kirliliğin özellikle lokal, çok kıyıya yapışık kalmış alanlarda çoğaldığını bildirdi. Yücel, ""Biz büyük nehirleri yönetirken küçük dereleri, çayları göz ardı etmişiz, onlarla kirlilik daha fazla taşınıyor olabilir. Dikkatimizi Tuna gibi büyük nehirlerden ziyade tüm kıyıya yayılmış girdiye yoğunlaştırmalıyız. Sakarya Nehri'nin ağzında, Sakarya ile Sinop arasında çok fazla biyolojik olay vardı ve su yemyeşildi. Henüz bu, açık denize yansımamış durumda"" sözlerini kullandı. Karadeniz'in karbon yutma kapasitesi Karadeniz'in karbon yutma kapasitesinin çok yüksek olduğunun ve denizin kendine özel bir karbon kimyası bulunduğunun altını çizen Yücel, şu değerlendirmeleri yaptı: ""Karadeniz 1 birim karbon emdiğinde, Atlantik Okyanusu'na göre daha az asitleniyor, buna tamponlama diyoruz. Bir de gemiyle giderken, gerçek zamanlı olarak atmosferle karbondioksit alışverişini ölçtük. Burada da sonuçlar yeni elimize geliyor ama ilk bulgulara göre Karadeniz'in özellikle kışın net karbondioksit emdiğini bulduk."" Yücel, Karadeniz'in karbondioksit yutma çalışmalarıyla ilgili yaz ile kış verilerini modelleyerek hesaplamalar yapacaklarını ve böylece net sonuçları elde edeceklerini belirterek sözlerini tamamladı."
206,"Avrasya Tüneli'ne ""Mavi Nokta Ağı Sertifikası""","Asya ve Avrupa kıtalarını deniz tabanının altından birbirine bağlayarak yolculuk süresini 5 dakikaya indiren Avrasya Tüneli, ""Mavi Nokta Ağı Sertifası"" kapsamında dünyada ulaştırma alanındaki ilk pilot proje oldu.",Çevre,https://www.trthaber.com/haber/cevre/avrasya-tuneline-mavi-nokta-agi-sertifikasi-787244.html,"Ulaştırma ve Altyapı Bakanı Abdulkadir Uraloğlu, “Ekonomik Kalkınma ve İş birliği Teşkilatı (OECD) tarafından teknik çerçevesi oluşturularak açık ve kapsayıcı, şeffaf, Paris İklim Anlaşması’nın hedeflerini destekleyen ve finansal, sosyal ve çevresel açıdan sürdürülebilir altyapı yatırımlarına verilen “Mavi Nokta Ağı Sertifikası” (Blue Dot Network- BDN) kapsamında Avrasya Tüneli pilot uygulama sürecini başarıyla tamamlayan dünyada ulaştırma alanındaki ilk proje olmuştur.” dedi. 3 ay süren çoklu bir değerlendirme sürecinden geçirildi Avrasya Tüneli Projesi; OECD tarafından çevresel, sosyal, ekonomik ve yönetişim ana başlıklarında yaklaşık 3 ay süren çoklu bir değerlendirme sürecinden geçirildi. Yapılan değerlendirmeler sonucunda Mavi Nokta Ağı pilot uygulama sürecinin başarıyla tamamlandığının duyurulduğu bildiride, Avrasya Tüneli Projesi için “İstanbul’un kalbinde yer alan 5,4 kilometrelik Avrasya Tüneli, Asya ve Avrupa kıtalarını deniz tabanının altında birleştiren dünyanın ilk çift katlı karayolu tünelidir. Kullanımı boyunca 4,1 milyar dolarlık verimlilik tasarrufu sağlayacak olan proje, tarihi bir şehrin kültürel mirasının korunmasına da katkıda bulunuyor.    Ulaştırma ve Altyapı Bakanı Abdulkadir Uraloğlu, “Tasarım aşamasından başlayarak, işletme dönemi dahil tüm süreçlerini ulusal ve uluslararası tüm kriterlere uygun olarak yürüttüğümüz, Avrasya Tüneli projesi sürdürülebilir altyapı çalışmalarımızı başarıyla temsil eden örnek bir projemizdir.” diye konuştu. Çalışmalar ÇSED kapsamında yürütüldü Avrasya Tüneli, Türkiye'nin iki kıtasını birbirine bağlayan önemli bir altyapı projesi. Temeli 2011 yılında atılan tünel, Asya ve Avrupa yakalarını birbirine bağlayarak İstanbul trafiğini rahatlatmayı hedefliyor. Toplamda 14.6 kilometre uzunluğundaki tünel ve bağlantı yollarıyla projenin amacı, Kumkapı ile Koşuyolu arasındaki seyahat süresini önemli ölçüde azaltmak ve böylece trafik yoğunluğunu minimize etmek. Avrasya Tüneli Projesi’nde yapılan tüm çalışmalar, projelendirme aşamasından başlayarak, inşaat ve işletme aşamalarında fiziksel, doğal, kültürel, sosyal ve sosyoekonomik çevre üzerindeki etkilerinin araştırılmasına ve minimize edilmesine yönelik Çevresel ve Sosyal Etki Değerlendirme (ÇSED) kapsamında yürütüldü. UNESCO Dünya Miras Listesi’ne kayıtlı İstanbul’un tarihi yarımadasında yapılan tüm tasarım ve inşaat çalışmaları, UNESCO önerileri dikkate alınarak gerçekleştirildi. Paydaş Katılım Planı kapsamında projenin tüm aşamalarında paydaşlarla şeffaf şekilde yürütülen iletişim politikası sayesinde inşaat sürecinde çalışma planlarının yeniden düzenlenmesi ve tasarım değişiklikleri gibi süreçler uluslararası iyi uygulamalar çerçevesinde yürütülerek tamamlandı. İşletme sürecinde de sosyal ve çevresel çalışmalar titizlikle yürütülmeye devam ediyor. 2021 yılında, elektrik tüketimini yenilenebilir kaynaklardan sağlayarak Uluslararası Yeşil Enerji Sertifikası (I-REC) almaya hak kazanan Avrasya Tüneli, son olarak 2022 yılında ISO 14064 Karbon Nötr Belgesini alarak karbon nötr olma hedefine ulaştı. Mavi Nokta Ağı Sertifikası ""Mavi Nokta Ağı Sertifikası"" (Blue Dot Network- BDN), Amerika Birleşik Devletleri, Japonya, Avustralya ve Birleşik Krallık hükümetleri tarafından yürütülen bir girişim. Bu girişim, sürdürülebilir altyapı projelerini teşvik etmeyi ve dünya genelinde çevre dostu, şeffaf ve çeşitlilikçi altyapı yatırımlarını desteklemeyi amaçlıyor. Avrasya Tüneli, bu sertifika sürecinde pilot uygulama olma sürecini tamamlayarak çevresel, sosyal ve finansal sürdürülebilirlik alanındaki çalışmalarını vurgulamış oldu."
207,"Barajda su seviyesi düştü, eski kara yolu ortaya çıktı","Balıkesir'in içme ve sulama suyu ihtiyacını karşılayan, daha önce de tarımsal sulamaya kapatılan İkizcetepeler Barajı'nda su seviyesi, yüzde 23,72'e kadar düştü.",Çevre,https://www.trthaber.com/haber/cevre/barajda-su-seviyesi-dustu-eski-kara-yolu-ortaya-cikti-787232.html,"Düşüş sonrası eski İzmir-Balıkesir kara yolu da tamamen ortaya çıktı. Kentin içme ve sulama suyu ihtiyacını karşılayan İkizcetepeler Barajı'ndaki su seviyesi, 2021'nin Temmuz ayında yüzde 41, 2022'de de yüzde 30,5 oldu. Düşüşler sonrası baraj, 2023'te valilik kararı ile tarımsal sulamaya kapatıldı. Bu önleme rağmen barajdaki su seviyesi daha da düşerek bu sene yüzde 23,72'ye geriledi. Temmuz ayındaki düşüş sonrası 1980'li yıllarda kullanılan İzmir-Balıkesir kara yolu da tamamen ortaya çıktı.    ""230 gün daha idare edecek suyumuz var"" Balıkesir'in içme suyu için riskli bir durum olmadığını söyleyen Balıkesir Su ve Kanalizasyon İdaresi (BASKİ) Genel Müdür Yardımcısı, Jeoloji Mühendisi Erdoğan Güzgün, ""Su seviyesi 23,72'ye kadar düştü. Ancak şu an Balıkesir'in içme suyu ile ilgili bir sorun yok. Yaklaşık 230 gün daha idare edecek suyumuz var. Tabii ki bilinçli su kullanımını asla bırakmamız lazım. Önümüzdeki aydan itibaren de yağışların başlaması ile barajdaki su seviyesinin yükselmesini bekliyoruz"" dedi.    ""Yoncaların neredeyse yüzde 80'i susuzluktan kuruyor"" Barajdaki su seviyesinin ilk kez bu kadar düştüğünü söyleyen Selimiye köyü sakinlerinden Remzi Demiraslan ise şöyle konuştu: ""Baraj, tarım arazilerinin sulamasında kullanılmak için yapıldı. İlk kurulduğunda 9 köye sulama yapıyordu ancak köy sayısı 25'e yükseldi. Sulama yapılan alan artarken, aynı zamanda içme suyu olarak kullanımı da arttı. Barajdaki su seviyesi, ilk kez bu kadar düştüğü için tarlalara da su verilmiyor. Bu durum çiftçi için de mağduriyet yaratıyor. Tarla sahiplerinin hayvan yemi olarak ektiği yoncaların neredeyse yüzde 80'i susuzluktan kuruyor. Vatandaş ürününü biçemiyor"" "
208,"Orman yangınlarına ""yapay zeka"" desteği","Tarım ve Orman Bakanlığı, orman yangınlarının önceden tahmin edilebilmesi ve gerekli tedbirlerin alınabilmesi amacıyla uygulamaya aldığı yapay zeka destekli ""Yangın Risk Yönetimi Projesi"" kapsamında 400'den fazla veriyi kullanarak yangın riski haritaları oluşturdu.",Çevre,https://www.trthaber.com/haber/cevre/orman-yanginlarina-yapay-zeka-destegi-786741.html,"Bakanlık orman yangınlarıyla mücadelede üst düzey teknolojik sistemlerden faydalanarak projeler geliştiriyor. Bu kapsamda, Orman Genel Müdürlüğü ve özel sektör işbirliğiyle yapay zeka destekli ""Yangın Risk Yönetimi Projesi"" uygulanıyor. Projeyle orman yangınlarının önceden tahmin edilebilmesine yönelik çalışmalar yapılarak bu bölgelerde gerekli önlemler alınmaya çalışılıyor. Çeşitli faktörler göz önünde bulundurularak geliştirilen projeyle meteorolojik veriler, bitki örtüsü, topografya, nüfus yoğunluğu, kara yolları, enerji nakil hatları ve geçmiş yangın verileri gibi 400'den fazla değişken kullanılarak ""yangın riski haritaları"" oluşturuldu. Bu kapsamda üç günlük yangın riski tahmini yapılarak, ilgili bölgelerde gerekli önlemlerin alınması için bilgi sağlanıyor. Yapay zeka desteği sayesinde geçmiş yangınlar yüzde 80 doğrulukla tahmin edilebildi. Bu sayede, yangınlar oluşmadan önce belirlenen bölgelerde önlemlerin alınması mümkün hale geldi. Yangın riski haritalama modeli sürekli güncelleniyor. Günde iki defa yapılan güncellemeler sayesinde, risk haritası güncel verilerle donatılarak daha doğru ve güvenilir tahminler sunuluyor. Kaynakların etkin kullanımı için risk haritaları baz alındı Projenin ikinci aşamasında, orman yangınları sırasında optimum kaynak transferi yönetimi üzerinde odaklanıldı. Yangın esnasında kaynakların etkili şekilde alevlere müdahalesi için risk haritaları baz alındı. Bu kapsamda, kaynakların yangın alanına mümkün olan en kısa sürede transferi sağlanarak alevlerin büyümesinin önlenmesine katkı sağlandı. Ayrıca, daha düşük riskli bölgelerden kaynakların tamamlanması ve paylaşılan kaynakların etkili yönetilmesi için orman yangını risk haritasından yararlanıldı. Böylece akıllı kaynak yönetimiyle minimum maliyetle maksimum verimlilik sağlanmasına katkı verildi. Orman yangınları risk yönetimi için yapılan bu gelişmelerin gelecekte daha etkili ve hızlı müdahalelerin yapılabilmesine olanak tanıması bekleniyor. Bu projelerin sürekli geliştirilmesi ve güncellenmesiyle orman yangınlarına karşı etkin bir mücadele stratejisi oluşturulması ve gelecek nesillere daha sağlıklı bir çevre bırakılması amaçlanıyor."
209,Türkiye’nin deniz suyu sıcaklıklarında 2 derecelik artış var,"Küresel ısınma ve El Nino hava akımıyla etkisini gösteren kavurucu sıcaklar, deniz suyu sıcaklıklarını da artırıyor. Akdeniz Havzası’nda yer alan Türkiye’nin denizlerinde, 40 yılda ortalama 2 derecelik artış söz konusu. Bu artış birçok sorunu da beraberinde getiriyor.",Çevre,https://www.trthaber.com/haber/cevre/turkiyenin-deniz-suyu-sicakliklarinda-2-derecelik-artis-var-786718.html,"Rekor üzerine rekor kırılıyor, birbirini ardına gelen sıcak hava dalgaları ülkemizi etkisi altına alıyor. Küresel ısınma ile El Nino hava akımının etkileri artık iyiden iyiye hissedilmeye başlandı. Bu etki sadece havada ve toprakta değil, elbette denizlerde de kendisini gösteriyor. Peki Türkiye’yi çevreleyen denizlerde son durum ne? Küresel ısınma ve iklim değişikliği ne gibi sonuçlar doğuruyor? En çok hangi deniz tehlike altında? Bu soruların yanıtları için Orta Doğu Teknik Üniversitesi (ODTÜ) Deniz Bilimleri Enstitüsü Müdürü Prof. Dr. Barış Salihoğlu ile konuştuk.   Türkiye’nin denizleri her geçen gün ısınıyor ODTÜ Deniz Bilimleri Enstitüsü, 1984'ten bu yana düzenli olarak Türkiye'yi çevreleyen denizlerdeki sıcaklık değerlerini ölçüyor. Ancak son yıllardaki ölçümler hiç de iç açıcı değil. “Küresel ısınmaya bağlı iklim değişikliği son 40 yılda dünya denizlerinde ortalamada 1 derece ila 1 dereceyi biraz aşan artışlara sebep oldu” diyerek söze başlıyor Salihoğlu. Bu iklim değişikliğinden en fazla etkilenen bölgelerden birinin de Türkiye’nin de yer aldığı Akdeniz Havzası olduğunu söylüyor. “Dolayısıyla bizim denizlerimizde sıcaklıklar dünya ortalamalarından daha fazla arttı” diyen Salihoğlu, 40 yıllık verilere göre denizlerimizdeki sıcaklık artışını şöyle anlatıyor: “Ülkemizi çevreleyen denizler çok kırılgan. İklim değişikliğinden en fazla etkilenen denizler olarak da öne çıkıyorlar. Deniz suyu sıcaklıklarında en fazla artışı Akdeniz'in doğusunda İskenderun ve Mersin Körfezleri gösterdi. Bu bölgelerde 2 dereceye yakın artışlar oldu. Marmara Denizi’nde yine 1,5-2 derece arası artış görüyoruz. Karadeniz'in doğusunda 2,5 dereceye yakın bir artış olduğunu yaptığımız ölçümler gösteriyor. Karadeniz’de doğudan batıya gittiğimizde bu sıcaklıklardaki hassasiyet biraz daha azalıyor. Orta Karadeniz 2, Batı Karadeniz 1,5 dereceye yakın artışlar göstermiş. Ege Denizi’nin yapısından ötürü kıyılarda sürekli dipten gelen soğuk su var. Dolayısıyla Ege'de bir artış görmedik. Yaklaşık 1 derece ortalamada. İzmir Körfezi gibi yerlerde değişkenlik gösterse de Ege'ye topyekûn baktığımızda o soğuk yapısını korumaya devam ediyor. Dünya ortalamalarında bir ısınma gözlüyoruz.”    “Denizlerimizde 2 derecelik bir fark görüyoruz” Deniz Bilimleri Enstitüsü Müdürü Prof. Dr. Salihoğlu’na Türkiye’nin denizlerinin olması gereken sıcaklık değerlerini de soruyoruz. Salihoğlu, Karadeniz ve Marmara’da 26-27 derecelik sıcaklıklar gözlendiğini belirtiyor. Oysa bunun 24 derecelerde olmasının beklendiğini vurguluyor. “2 derece net bir fark görüyoruz” diyen Salihoğlu Akdeniz’e dikkati çekiyor: “Mersin, Antalya körfezlerine baktığımız zaman buralarda 30 derecelere dayanmış durumda. Bu kadarının olmaması gerekiyor. Tarihsel veriye baktığımızda 27-28 dereceyi bekleriz. Hatta bazı dönemler daha düşük geçmiş, ağustosta Akdeniz’de 25 dereceyi gördüğümüz yıllar olmuş.”   “Deniz suyu sıcaklığındaki hızlı ivmelenme tarihsel olarak yok” Prof. Dr. Salihoğlu, deniz suyu sıcaklığındaki derece artışının çok hızlı gerçekleştiğini de söylüyor. “40 yılda bu kadar hızlı bir ivmelenme tarihsel olarak yok” diyor ve atmosferdeki karbondioksit seviyelerindeki artışa işaret ediyor. “Karbondioksit seviyeleri tarihte görülmemiş seviyelere çıktı bu yıl ve çok kısa sürelerde, 60-70 yıl içinde bu artışları gördük. Gittikçe de hızlanıyor. Son yıllarda gördüğümüz o ki, ivmelenme devam ediyor” diyor. Akdeniz’deki sıcaklık artışı istilacı türlere yarıyor Prof. Dr. Salihoğlu’nun değindiği önemli bir nokta da bozulmaya başlayan denizlerdeki ekosistem. Özellikle Akdeniz'de görülen deniz suyu sıcaklık artışı, buradaki türleri değiştiriyor ve ciddi bir biyoçeşitlilik kaybı söz konusu. “Denizanası istilaları, zararlı alg patlamaları, müsilaj gibi olaylar daha sık görülecek” diyor Salihoğlu. Oksijensizleşmenin de giderek hızlanacağına vurgu yapıyor: “Soluduğumuz oksijenin yarısından fazlası denizlerimizden geliyor ve atmosferdeki karbondioksiti absorbe etme kapasitelerinin de giderek azaldığını görüyoruz. Oksijensizleşmenin ana kaynağı kirlilik ama iklim değişiminin de sıcaklık artışlarının da etkileri var.”   Deniz suyundaki sıcaklık artışının birçok sonucu da var. Salihoğlu bunları şöyle sıralıyor: “Bulunduğu ekosisteme adapte olmuş türlerin artık orada yaşayamaz hale gelmelerine sebep olmakta. Bir de denizlerin fiziksel yapısını değiştiriyor. Yani denizdeki akıntı sistemleri değişiyor. Tabakalaşma denizlerde artıyor ve üretim giderek düşüyor. Ayrıca okyanus asitlenmesi dediğimiz olay vuku bulmakta. Bu da bazı türlerin bu bölgelerde yaşamasının önüne geçmekte.” Mersin Körfezi ve civarındaki doğal balık türlerinin giderek azaldığını, yarısından fazlasının artık istilacı türlerden oluştuğunu dile getiriyor Prof. Dr. Salihoğlu. “Süveyş Kanalı’nın açılmasının ötesinde bu duruma yol açan ana sebep mevcut ekosistemin zayıflaması” diyor. “Bir ekosistem zayıflarsa, biyoçeşitlilik azalırsa bu ekosistemde fırsatçı dediğimiz türler daha kolay yer bulur. Kızıldeniz'den gelenler de böyle fırsatçı türler olduğu için bu açığı hızla doldurmuş durumdalar. Geleceğe yönelik, koruma alanları arttırılırsa, biyoçeşitlilik ve ekosistemin direnci güçlendirilirse sistem buna daha dayanıklı hale gelir. Çünkü zaten bir iklim değişimi baskısı var. Kısa vadede ve orta vadede çok bir şey yapamıyoruz. Kirlilik baskısını, av baskısını azaltırsak, kıyılardaki yapılaşmayı kontrol altına alırsak, geleceğe daha umutla bakabiliriz. Koruma alanları ve kirliliğin azaltılması, bu noktada kritik.”   Denizlerimizi istila eden fırsatçı türler arasında, koruma mekanizmaları gelişmiş zehirli türler de var. Ekosistemi bozdukları gibi ekonomik kayıplara da yol açıyorlar. Denizden alınan gıdayı azaltıyor, turizmi olumsuz etkiliyor, insan sağlığına yönelik de tehditlere neden oluyorlar.   Marmara Denizi can çekişiyor: İlk defa 30 metrelerde oksijenin sıfırlandığını gördük Deniz suyu sıcaklıklarındaki artış ve devam eden kirlilik… Bu iki faktör akıllara müsilaj tehlikesini getiriyor. Uzunca bir dönem Marmara Denizi’ni esaret altına alan müsilaj kabusu yeniden ortaya çıkabilir mi? Bu sorunun yanıtı için Prof. Dr. Salihoğlu’na dönüyoruz: “Marmara’da yeniden bir müsilaj olasılığı mümkün. Ancak şunun altını çizmek istiyorum. Marmara'daki tek sorun müsilaj değil. Mevcut kirlilik yükü, oksijen durumu çok kritik seviyelerde. 25-30 metrenin altında oksijen artık, oksijenli yaşama el verecek seviyelerin altına inmiş durumda. Gemimiz Marmara'da araştırmalar yapıyor. İlk defa 30 metrelerde oksijenin sıfırlandığını gördük. Bu da Marmara'nın durumunun çok iç açıcı olmadığını maalesef gösteriyor.”   Marmara Denizi nasıl kurtulur? Kirlilik, av baskısı ve iklim değişikliği... Marmara’nın can çekişmesinin nedenleri. Detaylarını ise Prof. Dr. Salihoğlu şöyle anlatıyor: “Marmara'ya gerek şehirlerden deşarjları gerek nehirlerden ulaşan tarımsal ve endüstriyel kirliliği hızla azaltmamız lazım. Marmara Denizi Eylem Planı önemlidir ve onu harfiyen uygulamamız gerekiyor. Sonra balık avcılığı çok kritik. Özellikle Boğazlar çevresinde, balıkların geçiş alanında balıkçılığın durdurulması gerektiğini düşünüyoruz. İklim değişimi de ciddi bir yük. Marmara Denizi 2 derece ısınmış durumda. Marmara kıyılarında yapılaşma ya da deniz trafiği gibi başka baskılar da var. İstilacı türlerin baskıları da söz konusu ama bu durum şu anda daha ikinci planda.”   Marmara Denizi’nde oksijenin azalması demek ekosistemin tamamen bozulması ve hatta oksijenli solunum yapan canlıların yaşayamaması demek. Belli derinliklerin altında oksijenli solunum yapmaya elverişli koşullar ve o koşullara uyumlu türler artık yok. Balıklar yüzeye sıkışmış durumda. Bu durum Marmara’yı bambaşka bir ekosisteme çeviriyor. “Oraya yabancı türler, oksijensiz solunum yapan türler yerleşiyor ve sisteme yön vermeye başlıyor. Marmara giderek Karadenizleşiyor” diyor Prof. Dr. Salihoğlu.   Aslında Marmara Denizi çok hassas bir deniz. İki deniz arasındaki geçiş noktası… Salihoğlu, “Marmara kendi başına koca bir boğaz” diye anlatıyor. Marmara Denizi’nin koruma alanı ilan edilmesinin büyük bir gereklilik olduğu görüşünde. Hatta koruma alanı ilanının tüm denizler için de ihtiyaç olduğunu söylüyor: “Bir an önce denizlerimizin ciddi bir yüzdesinin korumaya alınması gerekiyor. Bizim önerimiz yüzde 30’unun 2030’a kadar koruma alanı ilan edilmesidir. Çünkü denizlerimizin ekosistemi çok yıpranmış durumda ve bu denizlerden olan ekonomik faydayı da azaltmakta. Mavi ekonomi ilkeleri dediğimiz ilkeleri benimsememiz ve denizlerden sürdürülebilir fayda sağlama yönünde adımlar atmamız gerekiyor. Bunları yaparsak hem daha sağlıklı ekosisteme kavuşuruz hem de denizden olan ekonomik faydayı arttırmış oluruz.”"
210,Türkiye'nin en yüksek ikinci zirvesi olan Cilo Dağı'nda buzullar eriyor,Küresel ısınma nedeniyle Türkiye'nin en yüksek ikinci zirvesi olan ve buzul dağı olarak da bilinen Hakkari'deki Cilo Dağı'nda buzullar eriyor. İstanbul Üniversitesi-Cerrahpaşa Mühendislik Fakültesi Jeoloji Mühendisliği Bölümü'nden 4 bilim insanı Cilo Dağı'na çıkarak incelemelerde bulundu.,Çevre,https://www.trthaber.com/haber/cevre/turkiyenin-en-yuksek-ikinci-zirvesi-olan-cilo-daginda-buzullar-eriyor-786607.html,"Türkiye sıcaktan kavruluyor. Küresel ısınma nedeniyle tehlikede olan Türkiye'nin en yüksek ikinci zirvesi olan, Uludoruk Buzulu'nun yer aldığı Cilo Dağı'ndaki buzullar eriyor. Zirvesi dört mevsim boyunca erimeyen kar ve buz örtüsü ile kaplı tektonik bir dağ olan Cilo Dağı'nda 16 Temmuz'da erime sonucu kaza yaşanmıştı. İçişleri Bakanı Ali Yerlikaya, buzulun kırılması sonucu 2 kişinin cansız bedenine ulaşıldığını, 2 kişinin yaralı olarak kurtarıldığını açıkladı. Yaşananların ardından İstanbul Üniversitesi-Cerrahpaşa Mühendislik Fakültesi Jeoloji Mühendisliği Bölümü'nden 4 bilim insanı, 26 Temmuz'da Cilo Dağı'na çıktı. Burada inceleme yapan İstanbul Üniversitesi-Cerrahpaşa Jeoloji Mühendisliği Bölüm Başkanı Prof. Dr. Hüseyin Öztürk, Prof. Dr. Nurullah Hanilçi, Dr. Öğretim Üyesi Aynur Dikbaş ve Dr. Cem Kasapçı küresel ısınma nedeniyle buzulların son durumunu dron ile belgeledi.   ""3 bin metrelik buzulların nasıl parçalandığını gördük"" Prof. Dr. Hüseyin Öztürk, ""İstanbul Üniversitesi-Cerrahpaşa Mühendislik Fakültesi Jeoloji Mühendisliği Bölümü olarak, yaklaşık 15 yıldır Hakkari bölgesinde çalışmalar yapıyoruz. Orada bazı çalıştaylar yaptık fakat bu sefer değişik bir olay oldu. İklim krizini biliyoruz, İklim değişiyor, oradaki cevherleşmeleri, depremselliği, afetselliği çalışıyoruz. Cilo Dağı Türkiye'nin ikinci yüksek dağı. Buraya buzulları görmeye giden 4 kişiden 2'sini orada kaybettik. Bunun üzerine biz bölgeye gittik. Buzullardaki değişimleri ve ne olup bittiğini anlamaya çalıştık. Bütün dünyada şu an buzulların gerilediğini, azaldığını, çekildiğini ve kütlesinin kaybettiğini biliyoruz. Bu çerçevede, Cilo Dağı'na gittik. Cilo Türkiye'nin ikinci büyük dağı, burada cennet cehennem bölgesindeydik. Cennet-cehennem bölgesinde yaklaşık 3 bin metrelik buzulların nasıl parçalandığını gördük"" dedi. ""Dron ile belgeledik"" Görüntüleri dron ile kaydettiklerini belirten Prof. Dr. Hüseyin Öztürk, ""Yukarıdan daha üst katlardaki buzullar da erimiş. O sular buzulların altını yumuşatmış. Tabii buradan alacağımız büyük ders var. Artık her şey değişiyor, iklim değişiyor. Afetselliği boyutu var, gıda boyutu var, yangınlar boyutu var. Ama artık her şeyi yeniden hesaplamamız gerek. Artık bir buzun üzerinde yürürken bile başka bir dünyanın olduğu bir yöne doğru evriliyoruz. Tabii burada bunu herkes bilemez. Ama artık piknik yapmaya giderken de bir dikkatle gideceğiz. Denize girdiğimiz zaman da dikkat edeceğiz çünkü biliyorsunuz değişik türler çıkıyor, değişik parazitler var, değişik virüsler var ama buzullarda da ayrı bir dünya var, orada artık buzul kütleleri artık eski buzullar değil. Yumuşamış, parçalanmış ve akmaya doğru kırılmış, dağılmaya doğru giden buzul kütlelerini gördük orada. Bunu dron ile belgeledik. Bunun üzerine çıkmadan artık tehlikeli hale gelmiş. Yanlarına girdik, çalıştık, belgeledik. Tabii bunu devam ettireceğiz"" diye konuştu.   ""Buzullar kendiliğinden yaşamlarına son verecekler"" Prof. Dr. Hüseyin Öztürk, ""Bu çerçevede valimizin yardımını gördük. Hakkari Valisi İdris Akbıyık, sağ olsunlar bize o bölgede çalışma fırsatı verdiler, müsaadesini verdiler. Çünkü artık herkesin sokulmadığı bir yere dönüştü. Tabii bu tür yerlerde çalışmamız devam edecek. Biz o buzulların biraz daha nereye doğru gideceğini inceleyeceğiz, iyice gerileyecek. Tüm dünyada bu gerilemeler var. Ama 34 milyon yıl geriye gittiğimizde dünyada hiç buzul kütlesi yok. O iklim o kadar sıcak ki ne kuzeyde, ne güneyde buzullar yok. Buzular yavaş yavaş oturdu, 34 milyon yıldan günümüze. Tekrar yavaş yavaş olasılıkla da buzullar kendiliğinden yaşamlarına son verecekler"" dedi. "
211,İstanbul'da su tasarrufu için 'perlatör' dağıtılacak,"İSKİ, kentte yaşanan kuraklığa karşı tüketimi yüksek abonelerden başlayarak musluklara su aparatı takılacağını duyurdu.",Çevre,https://www.trthaber.com/haber/cevre/istanbulda-su-tasarrufu-icin-perlator-dagitilacak-786433.html,"Barajlarda sular azalıyor, kuraklık tehlikesine karşı önlemler alınmaya başlandı. İstanbul'da tüketimi yüksek abonelerden başlayarak musluklara perlatör aparatı takılacak.     İSKİ Genel Müdür Yardımcısı Bülent Solmaz, ""Tüketimi yüksek olan abonelerimizden başlayarak, ücretsiz olarak dağıtıyoruz, montajı da arkadaşlarımız tarafından yapılıyor` dedi. Solmaz, `Eylül ayında bir zam talebinde bulunacağız çünkü personel giderlerimiz, enerji, elektrik, dövizdeki artış belli. Kullandığımız kimyasalların, yedek parçaların ciddi bir döviz girdisi var dolayısıyla Eylül ayında bir zam talebinde bulunacağız"" diye konuştu. İstanbul Su ve Kanalizasyon İdaresi (İSKİ) verilerine göre, barajlardaki doluluk oranı, dün itibarıyla yüzde 35,94 'e kadar düştü. Söz konusu veri, son 9 yılın aynı dönemine göre en düşük oran olarak kayıtlara geçti. Sık sık su tasarrufu yapan yetkililer bir taraftan da soruna çözüm arıyor. İSKİ yakında 'perlatör' adı verilen musluk aparatlarının dağıtımına başlayacak. Aylık kullanımı 20 metreküpü alanların musluklarına aparat takılacak. Konuyla ilgili İSKİ Genel Müdür Yardımcısı Bülent Solmaz, uygulanacak tasarruf tedbirlerini anlattı.    ""Yüzde 40'lık tasarruf sağlıyor"" Aylık kullanımı 20 metreküpü geçenlerin musluğuna aparat takılacağını açıklayan İSKİ Genel Müdür Yardımcısı Solmaz, şöyle konuştu: ""Alibeyköy'deki ya da Istrancalar'daki barajın bitmesi su kısıtlılığı anlamına gelmiyor. Dolayısıyla biz şehrin tamamını entegre bir şekilde susuz bırakmıyoruz. Eğer Melen projesi bitmiş olsaydı, bugün itibariyle en az orada da 300 milyon, 400 milyon metreküp suyumuz olacaktı. Dolayısıyla doluluk oranımız yüzde 50'lilerin, 60'ların altına hiçbir zaman düşmeyecekti. Baraj bitmediği için kullandığımız suyun neredeyse yüzde 100'üni yağmur suyundan karşılıyoruz. Yağmur suyundan karşıladığımız için ister istemez yağıştan etkileniyor. Bazı bölgelerde musluğu açtığınız zaman basınç çok yüksek. Basınç çok yüksek olduğu için birden çok yüksek miktarda su akıyor. Bunun sizin suyun kullanımına da bize de faydası yok. Dolayısıyla bu basıncı azaltacak, suyu daha çok dağıtarak, sudan daha fazla kullanmanızı sağlayacak aparatlar var. Normalde bizim görevimiz sayaçta bitmesine rağmen, biz vatandaşımıza yardımcı olmak amacıyla tüketimi yüksek olan abonelerimizden başlayarak, ücretsiz olarak dağıtıyoruz, montajı da arkadaşlarımız tarafından yapılıyor. İlk etapta vatandaşımız biraz yadırgayacaktır çünkü suyu biraz yavaş akıtıyor ama alıştığınızda bence son derece yararlı bir aparat, yararlı bir parça. Aynı zamanda bununla ilgili kullanılan kimyasal maddesine varıncaya kadar, her türlü raporu testi yapılmış düzgün uygun bir alet. Biz de evimizde, işyerlerimizde kullanıyoruz, kullanılmasını da tavsiye ediyoruz. Şu anda da bizim abone işlerine bunu talep edenlere de takıyoruz. Kendi programımızda şu an ayda 20 metreküp üstü su kullananların neredeyse tamamına takmaya çalışıyoruz. 25-30 lira civarında bir şey ama bunun adileri de var, onları tavsiye etmiyoruz. Bizim dağıttığımız perlatör yaklaşık yüzde 40'lık tasarruf sağlıyor.""    ""Eylül ayında zam talebinde bulunacağız"" İSKİ tarihinde karşılaşılmamış bir kuraklık olduğunu belirten İSKİ Genel Müdür Yardımcısı Solmaz, ""İSKİ tarihinde görülmemiş şekilde sadece İstanbul özelinde değil bütün Avrupa'da kuraklık söz konusu. Istrancalar'dan her sene minimum 100 milyon metreküp su transfer ediyorduk, bu sene bu 50 milyonlarda kaldı. Bunun 50 milyonlarda kalması demek, benim Avrupa yakasında 50 milyona yakın, 50 milyon metreküplük açığım oluştu. Bu açığı ne yapmaya çalışıyorum? Anadolu yakasından daha fazla su transfer ederek kapatmaya çalışıyorum. İşte bu sene gördüğünüz Alibeyköy Barajı'nın havzası zaten dardır, kurulduğunda da aktarma barajı olarak kullanıldı. 2000'li yıllardan itibaren dışarıdan su aktarmıyoruz, yıllık bize 25-30 milyon metreküp gibi çok mütevazı bir suyu vermesi yeterli. Şu an Alibeyköy Barajı'ndan günlük 50 bin metreküplük su alıyorum, diğer sistemlerde günlük sıkıntı olursa kapatıyoruz. Alibeyköy Barajı son derece uygun ve görevini yapıyor. Eylül ayında bir zam talebinde bulunacağız çünkü personel giderlerimiz, enerji, elektrik, dövizdeki artış belli. Kullandığımız kimyasalların, yedek parçaların ciddi bir döviz girdisi var dolayısıyla Eylül ayında bir zam talebinde bulunacağız"" dedi. İstanbul barajlarında son durum İstanbul'da barajlarda doluluk oranı bugün itibariyle 35,94 seviyesinde. Barajlardaki doluluk oranı ise şöyle: Alibeyköy Barajı - Yüzde 17,82 Terkos Barajı - Yüzde 23,1 Elmalı Barajı - Yüzde 29,65 Darlık Barajı - Yüzde 52.09 Ömerli Barajı - Yüzde 69,24 Büyükçekmece Barajı - Yüzde 16,97 Sazlıdere Barajı - Yüzde 20,05 Istrancalar Barajı - Yüzde 34,47 Kazandere Barajı - Yüzde 7,82 Pabuçdere Barajı - Yüzde 4,81 "
212,Okyanus ısı rekoru kırıldı: Dünya için sonuçları ne olacak?,"Okyanuslar, iklim değişikliğinden kaynaklanan sıcaklığı emdikçe, şimdiye kadar kaydedilen en yüksek sıcaklıklarına ulaştı ve bu da gezegenimizin sağlığı için korkunç sonuçlar doğurdu.",Çevre,https://www.trthaber.com/haber/cevre/okyanus-isi-rekoru-kirildi-dunya-icin-sonuclari-ne-olacak-786176.html,"AB'nin iklim değişikliği servisi Copernicus'a göre, ortalama günlük küresel deniz yüzeyi sıcaklığı bu hafta 2016 rekorunu kırdı. 20.96 dereceye ulaştı ve bu, yılın bu zamanı için ortalamanın çok üzerinde. Peki bu ne gibi sonuçlar doğurabilir? Okyanuslar hayati bir iklim düzenleyicisi. Isıyı emerler, Dünya'nın oksijeninin yarısını üretirler ve hava düzenlerini yönlendirirler. Daha sıcak suların karbondioksiti emme yeteneği daha düşüktür, bu da gezegeni ısıtan gazın daha fazlasının atmosferde kalacağı anlamına gelir. Ayrıca okyanusa akan buzulların erimesini hızlandırarak deniz seviyesinin daha fazla yükselmesine neden olabilir. Daha sıcak okyanuslar ve sıcak hava dalgaları, balıklar ve balinalar gibi daha soğuk sular aramak için hareket eden deniz canlılarını rahatsız ederek besin zincirini alt üst eder. Uzmanlar, balık stoklarının etkilenebileceği konusunda uyarıyor. Köpek balıkları da dahil olmak üzere bazı yırtıcı hayvanlar, daha sıcak havalarda kafası karıştığı için saldırganlaşabilir. Bilim insanları şu anda okyanusların neden bu kadar sıcak olduğunu araştırıyorlar. Isınmanın çoğunu sera gazı emisyonlarından emdikleri için iklim değişikliğinin denizleri daha sıcak hale getirdiğini söylüyorlar. Hükümetlerarası İklim Değişikliği Paneli'ne (IPCC) göre, denizlerdeki ısı dalgalarının sıklığı 1982 ile 2016 arasında ikiye katlandı ve 1980'lerden bu yana daha yoğun ve daha uzun hale geldi ."
213,"Bilim insanlarına göre katil balinaların ""teknelere saldırması"" oyun amacıyla olabilir","Bilim insanları, ""orka"" olarak da bilinen katil balinaların son yıllarda sıklaşan ""teknelere saldırma"" alışkanlıklarının bir tür oyun olabileceğini belirtti.",Çevre,https://www.trthaber.com/haber/cevre/bilim-insanlarina-gore-katil-balinalarin-teknelere-saldirmasi-oyun-amaciyla-olabilir-785944.html,"BBC'nin haberine göre, bilim insanları, İspanya kıyılarında yaşayan orkalar arasında yaygınlaşan ""teknelere saldırma"" alışkanlığının agresiflikten ziyade bir ""oyun"" gibi göründüğünü kaydetti. Deniz memelilerinin korunması üzerine çalışan bilim insanı Dr. Renaud de Stephanis, ""İntikam almaya çalışmıyorlar. İklim değişikliğiyle de bağlantılı değil, bu yalnızca bir oyun."" değerlendirmesinde bulundu. Stephanis, katil balinaların geminin su içinde kalan hareketli parçalarına odaklanan bir oyun oynuyor gibi göründüklerini ifade etti. Ayrıca Stephanis ve çalışma arkadaşlarının, iki orkanın yüzgeçlerine uydu takip cihazı taktığı belirtildi. - Orka yavruları ""teknelere saldırmayı"" ebeveynlerinden öğreniyor olabilir Cebelitarık yakınlarında orkaların teknesine saldırdığı Fransız denizci Lou Lombardi, ""Birbirlerini eğitiyorlarmış gibi hissettim."" ifadelerini kullanarak yavruların, yetişkin orkaların hareketlerini izledikten sonra tekrarladıklarını belirtti. Bilim insanları, en az 20 orkanın bu davranışı, yetişkinlerin hareketlerini izleyerek öğrenmiş olabileceklerini gözlemlediklerini dile getirdi. Geminin hareketli parçalarıyla ""oyun oynama"" alışkanlığının şimdilik yalnızca gözlemlenen küçük orka popülasyonunda görüldüğü belirtildi."
214,Çanakkale’de Kumköy Barajı tamamen kurudu,"Çanakkale’nin Eceabat ilçesine bağlı, topraklarının verimliliğiyle bilinen Kumköy köyünde baraj tamamen kurudu.",Çevre,https://www.trthaber.com/haber/cevre/canakkalede-kumkoy-baraji-tamamen-kurudu-785926.html,"Çanakkale’de kış aylarında beklenen yağışların düşmemesi nedeniyle barajlarda istenen su seviyelerine ulaşılamadı. Yağışların beklenen seviyede olmaması nedeniyle barajlardaki su miktarı giderek azaldı. Bununla birlikte kuraklık riskini de beraberinde getirdi.    Eceabat ilçesine bağlı topraklarının verimliliğiyle bilinen Kumköy köyünde, üreticilerin yıllar önce kullandığı baraj tamamen kurudu. Yıllardır kullanılmayan Kumköy Barajının son halini görenler, gözlerine inanamadı.    "
215,Dünya bir yıllık doğal kaynağını 214 günde tüketti,"Gezegenin sunduğu 1 yıllık doğal kaynağın insanlar tarafından kullanımı ölçülerek hesaplanan Dünya Limit Aşım günü bu yıl 2 Ağustos olarak belirlenirken bu yılın kaynaklarını 214 günde tüketen dünya, yarından itibaren gelecek yıldan borçlanacak.",Çevre,https://www.trthaber.com/haber/cevre/dunya-bir-yillik-dogal-kaynagini-214-gunde-tuketti-785679.html,"Gezegenin sunduğu 1 yıllık doğal kaynağın insanlar tarafından kullanımı ölçülerek hesaplanan Dünya Limit Aşım günü bu yıl 2 Ağustos olarak belirlenirken bu yılın 214 günde tüketen dünya, yarından itibaren gelecek yıldan borçlanacak. İklim değişikliği, dünya nüfusunda yaşanan artış, ormansızlaşma ve kentleşme gibi faktörler doğal kaynakların her geçen gün daha hızlı tükenmesine yol açıyor. Dünyanın sunduğu 1 yıllık doğal kaynağın insanlar tarafından kullanımını ölçerek o yıla ait Dünya Limit Aşım Günü’nü hesaplayan Küresel Ayak İzi Ağı (GFN), 2023 yılına ait doğal kaynakların 2 Ağustos itibarıyla tükendiğini açıkladı. Buna göre, kaynaklarını 214 günde tüketen dünya, 3 Ağustos'tan itibaren gelecek yılın kaynaklarını kullanmaya başlayacak. GFN tarafından 1961 yılından bu yana kaydedilen veriler ışığında ilk küresel aşım, kaynakların 25 Aralık'ta tükendiği 1971'de saptandı. COVID-19 salgını nedeniyle doğal kaynak kullanımında azalma görülen 2020 yılı hariç, küresel limit aşım günü hemen her yıl bir öncekinden daha erken bir tarihe geriledi. Katar, bu yılki doğal kaynaklarını tüketerek gelecek yıldan borçlanmaya başlayan ilk ülke oldu Her ülkenin kendine ait limit aşım günü ise ülke bazında tüketilen kaynaklara göre tek tek hesaplanıyor. Katar, bu yılki doğal kaynaklarını 10 Şubat'ta tüketerek gelecek yıldan borçlanmaya başlayan ilk ülke olurken bu ülkeyi sırasıyla, kaynaklarını 14 Şubat'ta tüketen Lüksemburg, 13 Mart'ta tüketen ABD, Kanada, Birleşik Arap Emirlikleri ve 23 Mart'ta tüketen Avustralya takip etti. Türkiye, doğal kaynaklarını 22 Haziran itibarıyla tüketirken, listenin son sırasında ise doğal kaynaklarını 20 Aralık'ta tüketeceği hesaplanan Jamaika yer aldı. Bursa Uludağ Üniversitesi Mühendislik Fakültesi Çevre Mühendisliği Bölümü Öğretim Üyesi Doç. Dr. Efsun Dindar, doğal kaynakların kullanımı esnasında ve sonrasında ortaya çıkan atıkların, çevreye zarar vermeden bertaraf edilmesi sırasında ekolojik ayak izinin hesaplandığını, Dünya Limit Aşım Günü’nün de dünyadaki doğal kaynakların ekolojik ayak izine bölünüp, o yılki gün sayısıyla çarpılarak belirlendiğini söyledi. “Nüfus artıkça insanoğlunun talepleri de artıyor” Doğal kaynakların, nüfus artışıyla azaldığını, her insanın yaşadığı ülke ve coğrafyaya bağlı olarak farklı tüketim alışkanlıkları bulunduğunu belirten Dindar, ""Nüfus arttıkça insanoğlunun talepleri de artıyor. Dolayısıyla daha fazla gıda, su ve enerji üretimi söz konusu oluyor. Bu da bizim doğal kaynaklarımızı hızla tüketiyor."" dedi. İnsan ihtiyaçlarının büyük bir kısmının doğal kaynaklardan karşılandığına, su kaynaklarının yaklaşık yüzde 71'lik kısmının tarımsal sulamada kullanıldığına dikkati çeken Dindar, sosyoekonomik anlamda gelişmiş ülkelerde tüketimin diğer ülkelere oranla daha fazla olduğunu, tüket-at anlayışının da daha yaygın görüldüğünü kaydetti. Almanya gibi sanayinin geliştiği ülkelerde doğal kaynak kullanımının giderek arttığının ve bu ülkelerde limit aşım günlerinin gelişmemiş veya gelişmekte olan ülkelere göre daha erken bir tarihe denk geldiğinin altını çizen Dindar, ABD'nin 5, Almanya’nın 3 ve Türkiye’nin 1,75 dünya varmış gibi doğal kaynakları kullandığını ifade etti. Doğal kaynakların dünya üzerinde eşit şekilde kullanılmadığını ve bu durumun da toplumlar açısından önemli eşitsizlikleri beraberinde getirdiğini vurgulayan Dindar, şöyle devam etti: ""Dünya genelinde resmin bütününe bakmak gerekiyor. Neticede doğal kaynaklar ve dünya hepimizin. Temiz su, hava ve toprak hepimiz için sunulmuş bir kaynak. Afrika’da her gün açlıktan, susuzluktan ya da hastalıktan ölen insanlar var. Diğer tarafta ise sanki 5 tane dünya varmış gibi harcama yapma lüksüne sahip başka bir kıtada da farklı yaşam tarzı devam ediyor. Ulaşım araçları arasında karbon ayak izine en fazla neden olan uçaklar, gelişmiş ülkelerde daha sık tercih ediliyor. Sosyoekonomik anlamda daha fazla kalkınmış bir ülke vatandaşı dünyayı daha fazla görmek için seyahat etmek ister. Uzak ülkelere gitmek içinse uçak tercih edilir. Lüks tüketim alışkanlıkları olan bir toplumda daha fazla su ve enerji kullanılır ve karbon ayak izi de artar."" ""Bilinçli tüketici algısının oluşması gerekiyor"" Gelişmiş ülkelerde sıklıkla görülen tüketim çılgınlığının en fazla tekstil sektöründe yaşandığını ve insanları sürekli yeni şeyler almaya mecbur bırakan bir sistem yaratıldığını işaret eden Dindar, bunun ortadan kaldırılması için bilinçli tüketici algısının oluşturulması gerektiğine değindi. Doğal kaynakların hızlı tüketimi sonrasında ilerleyen yıllarda su ve gıda kıtlığı gibi sorunların baş gösterebileceği, bu durumun küresel ısınma ve iklim değişikliği gibi olayların sonuçları arasında yer alan iklim göçüne neden olabileceği değerlendirmesini yapan Dindar, şöyle konuştu: ""Doğal kaynakların tükendiği ve insan sağlığını tehdit eden aşırı hava olaylarının yaşandığı bölgelerde hastalıklar da artıyor. Konu yine insan sağlığına geliyor. Aslında insanın yaşamını devam ettirebileceği optimum şartlara bile sahip olamayacağımız bir boyuta geliyoruz. Önümüzdeki günlerde kıtlık yaşamak istemiyorsak, doğal kaynak kullanımının belirli ölçüde sınırlandırılması gerekiyor. Yoksa gelecekten çaldığımız doğal kaynaklarla çocuklarımıza bırakabileceğimiz bir yaşam alanı kalmıyor."" Doğal kaynaklardan tasarruf yapmanın mümkün olduğunu dile getiren Dindar, binalarda ısı yalıtımı ve güneş paneli uygulamalarını, atık suların bahçe sulamada veya tuvalet ve lavabolarda rezervuar suyu olarak kullanılmasını tasarruf örnekleri arasında gösterdi."
216,Deniz sevdasını çevre hassasiyetiyle yaşıyorlar,"Birçoğumuz mavi bayrakları plajlarda görmeye alışığız. Ancak kriterlere uyan marina, turizm tekneleri ve bireysel yatlar da bu bayrağa sahip olabiliyor. Kaynar ailesi, çevreye olan duyarlılıklarıyla teknelerine mavi bayrak alma hakkı kazanan sayılı kişilerden.",Çevre,https://www.trthaber.com/haber/cevre/deniz-sevdasini-cevre-hassasiyetiyle-yasiyorlar-784786.html,"Uluslararası Çevre Eğitim Vakfı tarafından 51 ülkede uygulanan mavi bayrak programı, temizliği, donanımı, güvenliği, uygarlığı ve sürdürülebilirliği temsil ediyor. Türkiye sahip olduğu toplam 598 mavi bayrak ile listede İspanya ve Yunanistan’ın ardından 3. sırada yer alıyor. Sadece 10 bireysel teknede mavi bayrak bulunuyor Türkiye’de bu yıl 551 plaj, 23 marina, 14 turizm teknesi ve 10 bireysel yatta bu bayrak dalgalanıyor. Mavi bayrağı almaya hak kazanan deniz sevdalılarından biri de 13 yıl önce tekne sahibi olan Kaynar ailesi... Tekneyi aldıkları yıldan bu yana her sene bu bayrağı almaya hak kazanan Kaynar ailesi, mavi bayrakla o yıllarda henüz ilkokul öğrencisi olan kızları Tuana sayesinde tanışıyor. Asuman Kaynar süreci şu sözlerle anlatıyor: “Mavi bayrak sürecinin başrolünde Tuana'mız vardı. O dönemde üçüncü sınıf öğrencisiydi. Denizlerimizi nasıl temiz tutarız diye bir röportaj yaptı arkadaşlarıyla, sonra da bir sunum gerçekleştirdi. O dönem Türkiye Çevre Eğitim Vakfı (TÜRÇEV) ile iletişime geçtik. Kendileri de bunu bir mavi bayrakla ödüllendirmek istediklerini anlattılar. O tarihten itibaren her sene Tuana'nın liderliğinde çevreyle ilgili broşürler dağıtıyoruz. Mavi bayrak ile ilgili insanları bilgilendiriyoruz. Denizimizi ve çevremizi nasıl temiz tutarız diye çalışmalar yapıyoruz. Bugüne kadar da böyle geldik ve her sene mavi bayrağı almaya hak kazanıyoruz”. “Teknen ne kadar değerliyse deniz de o kadar değerli olmak zorunda” Satın aldıkları tekneyle çocukluk hayalini gerçeğe dönüştüren Mehmet Nuri Kaynar, mavi bayrak kriterlerinin herkes için çok önemli olduğunu ve mutlaka uyulması gereken kriterler olduğunun altını çiziyor: “Tekneyi aldığımız zaman çevre temizliğine çok dikkat etmeye başladık. Çünkü gittiğimiz her yer bir sene sonra daha da kirleniyordu. Ne yapabiliriz? Bu kirliliği nasıl durdurabiliriz? Bununla ilgili araştırmaya başladık ve karşımıza mavi bayrak çıktı. Denizi sahiplenmek gerekir. Teknen ne kadar değerliyse deniz de o kadar değerli olmak zorunda senin için. Bu ülke bizim ülkemiz. Toprağıyla, taşıyla, deniziyle. Biz denizde yaşadığımız için denize sahip çıktık.” Uyulması gereken 4 kriter ve 17 davranış kuralı var Mavi bayrak sahibi olmak isteyen tekne sahipleri programın Türkiye temsilciliğini yapan Türkiye Çevre Eğitim Vakfı’na başvuruda bulunması gerekiyor. Yapılan başvurular Ulusal Mavi Bayrak Jüri Heyeti tarafından değerlendiriliyor. Bu noktada başvuru yapan tekne ve tekne sahiplerinin uyması gereken 4 kriter ve 17 davranış kuralı bulunuyor. Odağında çevreyi, deniz ekosistemini korumak ve sürdürülebilirlik olan o kuralların bazıları şu şekilde; - Koylarda demirli durumdayken ses kirliliğine karşı duyarlı olunması
- Denize zehirli atıklar (yağ, boya, kullanılmış pil, temizlik malzemeleri vs.) atılmaması
- Cam, plastik, metal gibi atık malzemelerin geri dönüşümü için ayrıştırma olanaklarının sağlanması
- Temizlik için sadece temiz su kullanılması
- Diğer yatçıların da çevreye özen göstermeleri konusunda onların teşvik edilmesi"
217,"İngiltere'de geçen yılki 'rekor sıcaklıklar', bu yüzyılın sonunda 'serin' kabul edilecek","İngiltere Meteoroloji Ofisi (Met) tahminlerine göre, İngiltere’de 2022 yılında kırılan sıcaklık rekorları, bu yüzyılın sonunda “serin” olarak kabul edilecek.",Çevre,https://www.trthaber.com/haber/cevre/ingilterede-gecen-yilki-rekor-sicakliklar-bu-yuzyilin-sonunda-serin-kabul-edilecek-784675.html,"Met tarafından yayımlanan raporda, geçen yıl 40 derecenin üzerinde yaşanan sıcaklıklar “olağanüstü” olarak nitelendiriliyor. Raporu kaleme alan bilim insanları, karbon emisyonlarının beklendiği gibi devam etmesi durumunda 2022’de yaşanan sıcaklıkların 2060 yılında ortalamaya dönüşeceğini, 2100 yılı itibarıyla da ortalamanın altında kalacağını belirtiyor. Geçen yılın sıcaklık rekorlarının kırılmasında önemli etkenlerden birisi de iklim değişikliğinin Birleşik Krallık’ın her bölgesinde giderek artan etkisiydi. Yağışlar şu anda İngiltere ikliminde belirleyici bir faktör olsa da, sadece bir yıl önce ülke güçlü bir sıcak hava dalgasıyla karşı karşıya kalmıştı. 2022, 1884'ten beri en sıcak yıl olarak kayıtlara geçmişti. Geçen yıl İngiltere'nin en yüksek günlük sıcaklık değeri, Lincolnshire bölgesindeki Coningsby kasabasında 40,3 derece ile ölçülmüştü. Met’e göre bu münferit bir vaka değildi ve yıl boyunca sürekli bir sıcaklık hakimdi. Met’in 2022 İngiltere İklim Durumu raporu, Aralık hariç geçen yılın her ayının 1991-2020 ortalamasından daha sıcak olduğunu gösteriyor. Çalışmanın anahtar noktalarından biri, İngiltere'deki aşırı sıcaklıkların, sıcaklık ortalamasından çok daha hızlı değişmesi."
218,Binlerce penguen sahilde ölü bulundu,Yaklaşık 2 bin Macellan pengueni aşırı derecede zayıf vücutlarla Uruguay sahillerinde ölü bulundu.,Çevre,https://www.trthaber.com/haber/cevre/binlerce-penguen-sahilde-olu-bulundu-784442.html,"Uruguay Çevre Bakanlığı'nda çalışan Carmen Leizagoyen, ""Bu, sudaki ölüm oranı yüzde doksan, yağ rezervleri olmadan ve boş mideyle gelen genç örnekler."" dedi. Kitlesel yok oluşun nedeni hâlâ bilinmiyor, ancak bilim insanları aşırı iklim değişikliklerinin türlerin hızla azalmasına katkıda bulunduğundan endişe ediyor. 2004'ten bu yana uzmanlar, Macellan penguenlerini (Spheniscus magellanicus) 'tehdit altındaki tür' olarak görüyorlar. Son 30 yılda bu kuşlardan yüzlercesinin Güney Amerika'nın doğu kıyılarında ölü olarak bulunması yaygın hale geldi. Örneğin 2010 yılında Brezilya sahillerinde 550'den fazla penguen açlıktan öldü . İki yıl sonra, 745 penguen daha ülkenin kıyı şeridinde öldü . İlginç bir şekilde, bu toplu ölümler mutlaka aynı nedenden dolayı meydana gelmiyor. Örneğin 2019'da Arjantin'de aşırı sıcak hava dalgasından 354 penguenin yuvalama alanlarında öldüğü ortaya çıktı."
219,Dünyada son 10 yılda yaklaşık 82 milyon hektar ormanlık alan yandı,"Dünyanın dört bir yanında son 10 yılda yaklaşık 82 milyon hektarlık ormanlık alan yangınlarda yok olurken, en büyük felaketler Avustralya, Rusya, Kanada ve ABD'de yaşandı.",Çevre,https://www.trthaber.com/haber/cevre/dunyada-son-10-yilda-yaklasik-82-milyon-hektar-ormanlik-alan-yandi-784232.html,"Dünyadaki orman yangınlarına ilişkin verileri derleyen ""Global Forest Watch"" adlı internet sitesinin verilerine göre, son 10 yılda dünyada 82 milyon hektar ormanlık alan yanarken, en büyük ormanlık alan kaybı 9,63 milyon hektarlık alanın yanmasıyla 2016'da kayıtlara geçti. Son 10 yılın en büyük yangınları Avustralya, Rusya, Kanada, ABD gibi ülkelerde meydana gelirken, şu anda Kanada, Yunanistan, Cezayir ve İtalya'da devam eden orman yangınlarına müdahaleler sürüyor. Son 10 yılın en büyük orman yangını Avustralya'da Avustralya'nın Yeni Güney Galler (NSW), Queensland, Victoria ve Güney Avustralya eyaletlerinde Eylül 2019'da başlayan ve yaklaşık 6 ay süren geniş çaplı orman yangınları nedeniyle 479 kişi hayatını kaybetti. Avustralya Ulusal Doğal Afet Düzenlemeleri Kraliyet Komisyonunun 2020'de yayımladığı rapora göre, ülke tarihine ""Kara Yaz"" (Black Summer) olarak geçen bu yangınlarda 24 milyon hektardan fazla alan yok olurken, 3 bin 500 ev yandı, çok sayıda hayvan can verdi. Avustralya'da yaklaşık 6 ay süren bu yangınlar, dünyada son 10 yılın en büyük orman yangınları olarak tarihe geçti. Rusya, son 10 yılın en büyük orman yangınını 2021'de yaşadı The Guardian'ın haberine göre ise Rusya'da son 10 yılın en büyük orman yangınları, 2021'de 18,16 milyon hektardan fazla ormanlık alanı tahrip eden yangınlar oldu. Bu yangınlar, ülkenin en büyük orman yangını olan 2012'deki 18,11 milyon hektar alanı yok eden orman yangınını geçti. Kanada'da süren orman yangınları şimdiden son 10 yılın en büyükleri arasına girdi Kanada Doğal Kaynaklar Bakanlığı ve Kurumlar Arası Orman Yangın Merkezinin (CIFFC) açıkladığı verilere göre, Kanada'da 2023'ün mayıs ayında başlayan ve halen süren orman yangınları, şimdiden son 10 yılın en büyük orman yangınları arasına girdi. En son 1989'da nisan-eylül aylarını kapsayan orman yangınları sezonunun tamamında yaklaşık 7,6 milyon hektar ormanlık alanın yandığı Kanada'da bu yıl, henüz yangın sezonunun ortasında olunmasına karşın 10 milyon hektardan fazla ormanlık alan yok oldu. Kanada’da bu yıl, bugüne kadar 155 binden fazla kişi yangın ve duman nedeniyle evlerini boşaltmak zorunda kalırken, yangınların dumanı ABD'nin New York başta olmak birçok şehrine ulaşarak, hayatı olumsuz etkiledi. ABD'de 2020'deki orman yangınlarında 1,7 milyon hektardan fazla alan yandı Her yıl özellikle California eyaletindeki orman yangınlarına sahne olan ABD, son 10 yılın en büyük orman yangınını 2020'de yaşadı. ABD'deki California Orman ve Yangından Korunma Dairesi, eyalette 2020 yangın sezonunda meydana gelen orman yangınlarında, 1,7 milyon hektardan fazla alanın yandığını açıkladı. Orman yangınları Yunanistan, Cezayir ve İtalya'da devam ediyor Yunanistan'daki Rodos Adası'nda ise bir hafta önce başlayan orman yangını kontrolsüz şekilde yayılmaya devam ediyor. Yunanistan İklim Bakanlığından yapılan açıklamada, 23 Temmuz gecesi 19 bin kişinin tahliye edilmesinin, ""ülkede şu ana kadar gerçekleştirilen en büyük tahliye operasyonu"" olduğu belirtildi. Yetkililer, Orta ve Güney Yunanistan'ın tüm doğu kesiminde, Eğriboz ve Rodos adalarında yangın çıkma riskini en yüksek kategori olan 5'e çıkardı. Cezayir İçişleri Bakanlığından yapılan açıklamada, ülkenin 11 kentinde meydana gelen orman yangınlarında hayatını kaybedenlerin sayısının 34’e çıktığı duyurulmuştu. Açıklamada, yangın söndürme çalışmalarının havadan ve karadan devam ettiği vurgulanmıştı. İtalya'nın güney bölgelerinde etkili olan orman yangınları da sürüyor. Ülkedeki yangınlardan en çok etkilenen yer olan Sicilya Adası'nda 86 yangınla mücadele ediliyor. Ülkenin güneyindeki bölgelerde çok sayıda noktada çıkan orman yangınlarının doğrudan ve dolaylı etkileri sebebiyle 4 kişinin hayatını kaybettiği bildirildi. Söz konusu bölgede yaşayan 1500 kişi de orman yangını nedeniyle tahliye edilmişti."
220,"Gezegende yeni rekor: Florida okyanusu, jakuzi sıcaklığına ulaştı",Florida Keys çevresindeki yüzey okyanus sıcaklığı bu hafta 38.43 dereceye yükseldi. Bu okyanus ısısı küresel bir rekor olabilir.,Çevre,https://www.trthaber.com/haber/cevre/gezegende-yeni-rekor-florida-okyanusu-jakuzi-sicakligina-ulasti-784196.html,"ABD hükümet verilerine göre, Everglades milli parkındaki Manatee Körfezi'nin sularında bulunan bir su sıcaklığı şamandırası, Pazartesi öğleden sonra geç saatlerde 38.43 derece sıcaklık kaydetti. Yakındaki diğer şamandıralar 38 dereceyi aştı.   Ulusal Okyanus ve Atmosfer İdaresi'ne (Noaa) göre, yılın bu zamanında bölge için normal su sıcaklıkları 23 derece ve 31 derece arasında olmalı. Bu hafta kaydedilen ısı seviyesi, bir jakuzi ile hemen hemen aynı. Okyanus yüzey sıcaklığı kayıtları tutulmuyor, ancak 2020'de yapılan bir araştırmaya göre, gözlemlenen en yüksek sıcaklık Basra Körfezi'nde 37,61 derece. Güney Florida sahili, deniz yaşamını ve okyanus ekosistemlerini tehdit eden aşırı sıcak hava dalgasıyla boğuşuyor."
221,Gıda güvenliği riskte: Küresel ısınma tarımı tehlikeye atıyor,"Küresel ısınmayla her geçen gün daha sıcak olan dünyada tarım ürünleri de tehdit altında. Tarım bölgelerinde yaşanan aşırı hava olayları ciddi verim düşüşlerine yol açıyor. Araştırmalara göre, gelecekte daha etkin önlemler almak ve sürdürülebilir tarım uygulamalarını yaygınlaştırmak, küresel gıda güvenliğini sağlamak için önemli bir unsur.",Çevre,https://www.trthaber.com/haber/cevre/gida-guvenligi-riskte-kuresel-isinma-tarimi-tehlikeye-atiyor-783798.html,"El Nino’nun yanı sıra küresel ısınmayla beraber önümüzdeki senelerde sıcaklıklar daha çok hissedilecek. Kışların daha kısa geçmesi bile muhtemel. Fakat bu durum sadece hava sıcaklıklarını değil, tarım ürünlerini yani gıda güvenliğini de tehdit ediyor. Üstelik bu tehdit sadece bir öngörü değil. Nature Communications dergisinde yayınlanan araştırma, küresel ısınma ve aşırı hava olaylarının, tarım üretimi ve gıda güvenliği açısından ciddi tehditler oluşturmaya başladığını ortaya koydu. Yıllar arasında karşılaştırma yapıldı Çalışmada, 1960 ile 2014 yılları arasında gözlem ve iklim modellerine ait verilerle, 2045 ile 2099 yılları arasındaki olası senaryolar tahmin edildi. Araştırmacılar, dünya genelinde tarım üretimine etki eden hava koşullarını belirleyen jet akıntısının etkisine odaklandı.    Araştırmacılar, jet akıntısında yaygın olarak görülen ""güçlü meandrlar"" olarak adlandırılan büyük ölçekli dalga yapılarının, dünyanın en önemli tarım bölgeleri üzerinde güçlü korelasyonel etkilere sahip olduğunu gösteriyor. Kuzey Amerika, Doğu Asya ve Doğu Avrupa'daki bu bölgelerin, sadece jet akıntısı hareketlerinden dolayı bile yüzde 7'ye kadar hasat kaybına uğradığı tespit edildi. Öyle ki, bu durum, diğer iklim faktörleriyle birleşerek dünya çapında eş zamanlı mahsul başarısızlıklarına da yol açmış.    Çalışmada verilen birçok örnekten biri 2010 yılında yaşananlar… O yıl, jet akıntısı troposferin hemen altında geniş bölgelerde güçlü dalgalanmalara başladığında, Pakistan'daki büyük tarım bölgelerini yıkıcı sel felaketleri sarmışken, Rusya'da rekor düzeyde yüzey sıcaklıkları yaşanmıştı. Bu olaylar, yüksek irtifalarda ve aynı anda geniş alanlarda meydana gelmiş ve mahsullerde kayba yol açmıştı. Yapılan araştırmalar, bu tehdidin küresel gıda sistemlerine olan etkilerini gözler önüne seriyor.   Aşırı hava olayları daha çok yaşanıyor Küresel ısınmanın etkisiyle sıklıkla görülen aşırı hava olayları, hem kuraklık hem de aşırı yağış şeklinde kendini gösteriyor. Sıcak hava dalgaları, kuraklığa ve tarım alanlarında su kaynaklarının azalmasına yol açarak verim düşüşlerine neden oluyor. Aynı zamanda, aşırı yağışlar da seller ve taşkınlarla tarım arazilerini tahrip ediyor ve ürün kayıplarına sebep oluyor. Yapılan araştırmalara göre, jet akıntısının etkisiyle ortaya çıkan dalga desenleri, dünya genelinde senkronize hava olaylarını tetikleyerek hasat başarısızlıklarına yol açıyor. Bunların özellikle Kuzey Yarımküre'de yaz aylarında yüksek amplitüdlü dalga-5 ve dalga-7 olarak adlandırılan desenler olduğu belirtiliyor.   En büyük tehdit mısır ve buğdayda İşte şimdi ise çalışmalar bu olayın çok daha büyük tehditlere yol açacağına işaret ediyor. Araştırmacılar, bu eş zamanlı hava olaylarının, büyük tahıl üretim bölgelerinde tahıl ürünlerini vurduğunu ve gıda güvenliği açısından ciddi tehditler oluşturduğunu söylüyor. Özellikle mısır ve buğday üretiminin büyük bir kısmını karşılayan bu bölgelerdeki tarımsal üretimdeki düşüş, dünya genelinde gıda tedarik zincirlerini olumsuz etkileyebilir. Araştırmacılar, iklim ve ürün modellerinin, bu eş zamanlı hava olaylarını ve bunların tarım üretimine olan etkilerini doğru bir şekilde simüle etme konusunda eksiklikler olduğunu da belirtiyor. Bu nedenle, gelecekte tarımsal üretim ve gıda güvenliği açısından daha kesin projeksiyonlar yapmak için daha fazla çalışma ve iyileştirmeye ihtiyaç olduğu ifade ediliyor. ""Keşfedilmemiş sularda ilerliyoruz"" Çalışmanın baş yazarı Kai Kornhuber, küresel ısınmanın dünyamızı değiştirdiğini belirtiyor. Takımının çalışmasıyla ilgili yaptığı son röportajda, ""Sera gazlarının daha yüksek konsantrasyonlarını atmosfere pompalamamıza rağmen, gerçekten karşılaşacağımız aşırılıklar konusunda kesin bir fikre sahip olmakta zorlandığımız keşfedilmemiş sularda ilerliyoruz"" diyor. Analizleri sırasında yaptıkları önemli keşiflerden biri, jet akıntısının davranışına yakından bakmaktı. Jet akıntıları, atmosferin en yüksek katmanlarında, yani stratosfer-troposfer sınırında, hala hava bulunan en yüksek katmanlarda binlerce mil uzunluğundaki bölümlerde hareket eden yüksek hızlı hava desenleridir. Bu rüzgarlar hızlı eserken, yüzey düzeyinde meydana gelen büyük ölçekli iklim döngülerini büyük ölçüde etkileyemeyecekleri düşünülmüştü. Ancak araştırmacılar, jet akıntılarının aslında yeryüzü seviyesindeki hava olaylarına önemli etkileri olabileceğini keşfetti.   Acil strateji çağrısı Uzmanlar, bu tehditler karşısında alınacak önlemlerin ve iklim değişikliğiyle mücadele stratejilerinin acil olduğunu vurguluyor. Tarım sektörünün, sürdürülebilir yöntemlerle ve daha dayanıklı ürün çeşitleriyle güçlendirilmesinin önemine dikkat çekiliyor. Bu araştırmalar, küresel ısınmanın ve hava olaylarının tarım sektörüne olan etkilerini anlamak ve gelecekteki gıda güvenliği için önlemler almak açısından önemli bir uyarı niteliği taşıyor. Bilim insanları, tüm dünya genelinde iklim değişikliği ile mücadele ve sürdürülebilir tarım uygulamalarının yaygınlaştırılması gerektiğine dikkat çekiyor. Ancak bu şekilde, gelecekteki gıda güvenliği için daha dirençli ve sürdürülebilir bir tarım sistemi oluşturulabilir."
222,Bakan Özhaseki: Ülkemiz mavi bayraklı plaj sıralamasında dünya üçüncüsü,"Türkiye’de temiz denizlerin göstergesi olarak kabul edilen ‘Mavi Bayrak’a sahip plajların sayısı 551’e yükseldi. Çevre, Şehircilik ve İklim Değişikliği Bakanı Mehmet Özhaseki, “Mavi Bayraklı plaj sıralamasında dünya üçüncüsü olan ülkemizin eşsiz güzellikteki plajlarını ve denizlerimizi koruyor, yarınlarımıza temiz bir çevre bırakıyoruz” dedi.",Çevre,https://www.trthaber.com/haber/cevre/bakan-ozhaseki-ulkemiz-mavi-bayrakli-plaj-siralamasinda-dunya-ucuncusu-783634.html,"Çevre, Şehircilik ve İklim Değişikliği Bakanlığı’nca Mavi Bayrak kriterlerine uyulduğu belirlenen 551 plaj, 23 marina, 14 turizm teknesi ve 10 bireysel yat, Mavi Bayrak ödülünü almaya hak kazandı. Çevre Yönetimi Genel Müdürlüğü’nden yapılan açıklamada, Türkiye’de Yüzme Suyu Kalitesinin Yönetimine Dair Yönetmelik ile deniz kirliliğinin önlenmesi konusunda yürütülen çalışmalarla deniz suyu kalitesinde büyük ölçüde iyileşmeler görüldüğü ifade edildi. Deniz suyu kalitesindeki artışa paralel olarak temiz denizlerin göstergesi olan Mavi Bayraklı plaj sayısının da hızla arttığı ifade edildi. Uluslararası alanda 50’den fazla ülkede uygulanan ve en çok kabul gören eko etiket olan ‘Mavi Bayrak’ programına her geçen yıl daha fazla plajla giren Türkiye, bu yıl 551 plaj, 23 marina, 10 bireysel yat ve 14 turizm teknesiyle girmeye hak kazandı.    Merkezi Danimarka’nın başkenti Kopenhag'da bulunan Uluslararası Çevre Eğitim Vakfı (FEE) tarafından açıklanan ‘Mavi Bayrak’ sıralamasında ise Türkiye, plaj sayısı ile yine dünya üçüncüsü oldu. Sıralamanın ilk sırasında İspanya, ikinci sırasında Yunanistan yer alırken, üçüncü sırada yer alan Türkiye'yi ise İtalya ve Fransa takip etti. Antalya 231 Mavi Bayraklı plajıyla ilk sırada 2023 yılı Mavi Bayrak ödülleri çerçevesinde Antalya 231 mavi bayraklı plajı ile ilk sırada yer aldı. İkinci sırada 110 mavi bayraklı plaj ile Muğla yer alırken, İzmir’in plajlarından 63’ünün mavi bayraklı olduğu bilgisi paylaşıldı. Balıkesir, 46 Mavi Bayraklı plajı ile listenin dördüncü sırasında yer aldı. Aydın’ın ise 35 plajında Mavi Bayrak dalgalanıyor. 20 ilde Mavi Bayraklı plaj bulunuyor Samsun’un 13, Çanakkale’nin 12, Mersin’in 11, Kocaeli’nin 9 ve Tekirdağ’ın 6 plajı Mavi Bayrağa sahip iken, Mavi Bayraklı plajlar listesinde yer alan diğer iller ise 3 plaj ile Bartın, 2 plaj ile Ordu, 2 plaj ile Bursa, 2 plaj ile Zonguldak oldu. 20 ilden Mavi Bayraklı plajın yer aldığı listeye göre ise 1 plajı Mavi Bayraklı olan iller İstanbul, Kırklareli, Sakarya, Düzce, Van ve Edirne olarak sıralandı.    Çevre, Şehircilik ve İklim Değişikliği Bakanı Mehmet Özhaseki, Türkiye’nin Mavi Bayraklı plaj sıralamasında dünya üçüncülüğünü yine sürdürdüğünü söyledi. Bakan Özhaseki, resmi sosyal medya hesabından yaptığı paylaşımda, “Ülkemizin eşsiz güzellikteki plajlarını ve denizlerimizi koruyor, yarınlarımıza temiz bir çevre bırakıyoruz. Mavi Bayraklı plaj sıralamasında dünya üçüncüsü olan ülkemizde Mavi Bayraklı plaj sayımızı bu yıl 551’e yükselttik” ifadelerini kullandı. "
223,"""Martı popülasyonu anormal seviyelere ulaştı""","Karadeniz'de savunmasız küçük kuş türleri, sayıları gün geçtikçe artıp, özellikle kıyı şeritlerini istila eden martıların hedefi haline geliyor. Karadeniz Teknik Üniversitesi (KTÜ) Yaban Hayatı Ekolojisi ve Yönetimi Bölüm Başkanı Prof. Dr. Şağdan Başkaya ""Popülasyonları anormal seviyelere ulaşmış durumda. Tedbir alınmalı"" dedi.",Çevre,https://www.trthaber.com/haber/cevre/marti-populasyonu-anormal-seviyelere-ulasti-783618.html,"Karadeniz Teknik Üniversitesi (KTÜ) Yaban Hayatı Ekolojisi ve Yönetimi Bölüm Başkanı Prof. Dr. Şağdan Başkaya, martıların popülasyonlarında kontrolsüz artış olduğuna dikkati çekerek, ""Bir martı kendisinin yarı boyutunda olan bir kuşu bütün olarak yutabiliyor. Martıların bulundukları yerlerde ötücü kuşların sayısı çok azaldı; civarda kuş bırakmadılar. Popülasyonları anormal seviyelere ulaşmış durumda. Tedbir alınmalı"" dedi. Karadeniz Bölgesi'nde özelikle vahşi depolama alanların yanı sıra kıyı şeridindeki kentlerde, sayıları hızla artan martı popülasyonu, savunmasız küçük kuş türlerin azalmasına neden olup, ekosisteme zarar veriyor. Özellikle denize kıyısı olan bölgelerde bolca bulunan ve insanlarla ilişki kurma konusunda becerikli olan martılar, istilacı türler arasında yer alıyor. Birçok kuş türünün neslini tehlikeye atan martıların popülasyonunda kontrolsüz artış olduğuna dikkat çeken uzmanlar, önlem alınmasını istiyor. ""Hastalıkları yayıyorlar, taşıyorlar"" KTÜ Yaban Hayatı Ekolojisi ve Yönetimi Bölüm Başkanı Prof. Dr. Şağdan Başkaya, martıların sorun haline dönüştüğünü söyleyerek, ""Martıların popülasyonları, anormal seviyelere ulaşmış durumda. Çünkü çöplüklerden besleniyorlar, ağzı açık bütün çöp bidonlarını karıştırıyorlar, döküyorlar, her yerden nemalanıyorlar. İnsanlar, onları zaten her mahallede belli yerlerde besliyor ve bunun sonucunda da aşırı artıyorlar. Her evin çatısında neredeyse bir martı yuvası var; sabahleyin ve geceleyin. Artık ışıklar her yerde olduğu için gece bile uçuyorlar. Durdurarak yok; artmaya devam ediyorlar. Her yere dışkılarını bırakıyorlar. Bir çöplükte besleniyorlar, oradan aldıkları mikropları getirip, şehrin her yerine yayıyorlar. Bu işin tıbbi bir boyutu da var. Hastalıkları yayıyorlar, taşıyorlar"" dedi. ""Ötücü kuşların sayısı azaldı"" Martıların kent yaşamını olumsuz etkilediğini ve diğer kuşların neslini tehlikeye attığını söyleyen Prof. Dr. Başkaya şöye konuştu: ""Yaban hayatçıları olarak baktığınızda bir martı, kendisinin yarı boyutunda olan bir kuşu bile bütün olarak yutabiliyor. Bir fareyi ve hatta bir kedi yavrusunu bütün yutabilen martılar var. Civarda kuş bırakmadılar. Martıların bulundukları yerlerde ötücü kuşların sayısı çok azaldı. Çok fazla zarar veriyorlar. Martılar şu sıralar özellikle yavrularını büyüttüler, uçuruyorlar. Uçan yavru, ilk uçuşlarında genelde trafo direklerine veyahut diğer elektrik tellerine takılıyor ve orada kısa devre yaptırarak trafoyu patlatıyor; elektrikler kesiliyor. Çok sık elektrik kesilmeleri yaşanıyor"" diye konuştu. ""Tedbir almamız gerekiyor"" Popülasyonu artan martılara karşı önlem alınması gerektiğini aktaran Prof. Dr. Başkaya, ""Söylemek istemesek de söylüyorum. Gelişmiş ülkelerde olduğu gibi bizde belli türlere karşı tedbirler almamız gerekiyor. Popülasyonlarının aşırı arttığını bildiğimiz, tespit ettiğimiz türlere karşı önlem almamız gerekir. Tedbir almamız gereken türlerden bir tanesi de martılardır. Yaban domuzuna karşı nasıl ki tarım zararlısı olarak mücadele ediyoruz, ava açıyoruz, popülasyonlarını belli bir seviyede tutuyoruz; domuzda yaptığımız bu mücadeleyi diğer birçok türde de yapmamız gerekiyor"" diye konuştu."
224,Sanayide düşük karbonlu üretim için yol haritaları hazırlanacak,"Ticaret Bakanı Ömer Bolat, Avrupa Yeşil Mutabakatı kapsamında sınırda karbon düzenlemesine tabi olacak öncelikli imalat sanayi sektörlerinde düşük karbonlu üretime yönelik yol haritaları hazırladıklarını ifade ederek, ""Halihazırda, demir-çelik, alüminyum, çimento ve gübre sektörleri için yol haritası çalışmaları tamamlanma aşamasına geldi"" dedi.",Çevre,https://www.trthaber.com/haber/cevre/sanayide-dusuk-karbonlu-uretim-icin-yol-haritalari-hazirlanacak-783610.html,"Bolat, Türkiye'nin Avrupa Yeşil Mutabakatı ve yeşil dönüşüm sürecine uyumu kapsamında atılan atımlara ilişkin değerlendirmede bulundu. Türkiye'nin en büyük ticaret ortağı Avrupa Birliği'nde (AB) Avrupa Yeşil Mutabakatı ile başlayan dönüşüm sürecini en başından beri yakından takip ettiklerini vurgulayan Bolat, bu sürece ilişkin adımların zamanlıca atılması amacıyla Ulusal Yeşil Mutabakat Eylem Planı'nı 2021 yılında yayımladıklarını anımsattı. Bolat, bu konudaki çalışmaları ilgili tüm tarafların katılımıyla kurulan 20 ihtisas çalışma grubu aracılığıyla yürüttüklerini ifade ederek şunları söyledi:  ""Bu kapsamda, AB pazarına girişi etkileyecek mevzuat değişikliklerini yakinen takip ediyor ve gerekli mevzuat uyumu çalışmalarına hız veriyoruz. Gümrük Birliği'nden kaynaklanan malların serbest dolaşımı kapsamındaki haklarımıza halel gelmeyecek şekilde AB nezdinde diplomatik girişimleri sürdürüyoruz. Başta değişen uygulamalardan ilk etapta etkilenecek sektörler olmak üzere enerji yoğun sanayinin düşük karbonlu ekonomiye geçişi ve gerekli teknolojik dönüşüm ihtiyacı, kaynak-etkin bir üretim yapısının tesis edilmesine yönelik döngüsel ekonomiye geçiş çalışmaları, temiz ve güvenli enerji arzının sağlanması, ulaştırma ve tarımda sürdürülebilirliğin sağlanması, yeşil dönüşümün kapsayıcı ve adil dönüşüm ilkeleri çerçevesinde gerçekleştirilmesi gibi çok geniş bir yelpazedeki konu başlıklarında eşgüdüm içinde çalışmalar yürütüyoruz"" Yeşil Mutabakat kapsamında Türkiye ticareti bakımından öne çıkan hususların başında sınırda karbon düzenleme mekanizmasının (SKDM) geldiğine işaret eden Bolat, şöyle konuştu: ""SKDM'nin geçiş dönemi uygulaması 1 Ekim 2023 itibarıyla demir-çelik, alüminyum, çimento, gübre, elektrik ve hidrojen sektörleriyle başlayacak. İlgili sektörlerde 2022 yılında AB'ye ihracatımız 13,1 milyar dolar ve AB'nin söz konusu ürünlerin dünyaya ihracatındaki payı yüzde 41'dir. Uygulama, geçiş döneminde emisyon raporlama yükümlülüğüyle başlayacak, karbon vergisi niteliği taşıyacak olan mali yükümlülükler ve verilerin doğrulanması uygulaması ise 2026 yılında devreye alınacak. Bu itibarla kısa vadedeki önceliklerimizden birini AB'nin raporlama metodolojisinin belli olmasının hemen akabinde sektörümüzün uygulamaya hızlı adaptasyonunu sağlayacak faaliyetler teşkil etmektedir. Bu konuda ihracatçılarımızla çalışmaları yakından yürütüyoruz. Mali yükümlülüklerin başlayacağı ana döneme de vakit kaybetmeden hazırlanmak ihracattaki rekabetçiliğimizi korumak adına büyük önem taşımaktadır. Bu doğrultuda, sınırda karbon düzenlemesine tabi olacak öncelikli imalat sanayi sektörlerinde düşük karbonlu üretime yönelik yol haritaları hazırlıyoruz. Halihazırda demir-çelik, alüminyum, çimento ve gübre sektörleri için yol haritası çalışmaları tamamlanma aşamasına geldi."" Etkin şekilde takip ediliyor Bolat, yeşil dönüşüm sürecinde ihracatçıların en başta Ar-Ge ve yeni teknolojilerin adaptasyonu ile rekabet avantajı sağlayabileceğini söyleyerek, ""Bu itibarla yine eylem planımız kapsamında 'Yeşil Büyüme Teknoloji Yol Haritası' çalışmaları sürdürüyoruz. SKDM'nin AB ile aramızdaki Gümrük Birliği başta olmak üzere ikili ve uluslararası anlaşmalara tam uyumlu olması da bizim için kritik önem taşımaktadır. Bu amaçla AB ile hem siyasi hem teknik düzeyde işbirliği yürütüyor ve konunun çok taraflı platformlarda da etkin bir şekilde takibini yapıyoruz"" dedi. Bakanlık olarak ayrıca konuya ilişkin bilgilendirme ve eğitim çalışmalarına, özel sektör çatı kuruluşlarıyla işbirliği halinde devam ettiklerini anlatan Bolat, gelecek dönemde raporlama uygulama esaslarının netleşmesiyle düzenli bilgilendirme faaliyetlerini de gerçekleştireceklerini söyledi. Bolat, ""Önümüzdeki dönemde, bu süreçte atacağımız her adımın ihracatımızdaki rekabetçiliğimizi ve küresel değer zincirlerindeki konumumuzu geliştireceği bilinciyle Yeşil Mutabakat kapsamındaki çalışmalara tüm paydaşlarımızla yakın işbirliği içinde Bakanlık olarak öncülük etmeye devam edeceğiz"" değerlendirmesinde bulundu. Emisyon ticaret sisteminin mevzuatı hazırlanıyor Emisyon ticaret sistemi uygulamalarına ilişkin de bilgi veren Bolat, ""Gerek ülkemiz net-sıfır emisyon hedefi gerekse sınırda karbon mekanizması kapsamında oluşacak karbon maliyetinin ülke içinde tahsil edilerek AB'ye aktarılmasından ziyade, ekonominin yeşil dönüşümünü sağlayacak bir finansman kaynağına dönüştürülmesi amacıyla Çevre, Şehircilik ve İklim Değişikliği Bakanlığımızın ulusal düzeyde bir emisyon ticaret sistemi kurulmasına yönelik çalışmaları devam ediyor. Bakanlığımızca söz konusu çalışmalara aktif katılım ve katkı sağlanmaktadır. Bu hususta taslak İklim Kanunu'nun çıkarılmasının ardından emisyon ticaret sistemine yönelik ikincil mevzuatın hızla geliştirilmesini hedefliyoruz"" dedi. Bolat, Türkiye'deki ihracatçıların sınırda karbon mekanizmasının raporlamalarını yapmasını kolaylaştıracak altyapının kurulması için özel sektör çatı kuruluşlarıyla birlikte çözüm odaklı mekanizmaların tesisi için çalışmalar yürütülmesini hedeflediklerine dikkati çekerek, şöyle devam etti: ""Buna ilaveten ülkemizin sanayiden kaynaklı sera gazı emisyonlarının izlenmesine yönelik sistemin ihtiyaçlara göre geliştirilmesi çalışmalarını sürdürüyor, çevrim içi sistemin iyileştirilerek ülkemiz meri mevzuatına uyumluluğunun sağlanması hedefliyoruz. İlerleyen süreçte ülkemizde kurulması planlanan emisyon ticaret sistemine çevrim içi sistemin sağlıklı veri sunabilmesine yönelik geliştirme çalışmalarının da yapılacağını belirtmek isterim."" Avrupa Yeşil Mutabakatı ve sınırda karbon mekanizması uygulamasıyla ihraç edilen ürünlerin karbon ayak izinin azaltılmasının zorunlu kılındığına işaret eden Bolat, ""İhracatçılarımızın yeşil dönüşüm maliyetlerinin azaltılması kapsamında gerekli desteklerin sağlanması noktasındaki çalışmalara ilgili kurumlarca başlanılmış bulunmaktadır"" diye konuştu. Türk Eximbank ihracatçıyı hazırlıyor Türkiye'de ulusal bir emisyon ticaret sistemi oluşturulması ve elde edilecek gelirlerin yeşil dönüşüme aktarılmasının önem taşıdığını vurgulayan Bolat, şöyle konuştu: ""AB Yeşil Mutabakatı kapsamında 2026 yılında uygulanmaya başlanacak sınırda karbon vergisine ihracatçıları hazırlamak amacıyla Türk Eximbank, 10 milyon dolar ve üzeri yatırım kredisi başvurularının değerlendirilmesinde ve uluslar üstü kuruluşlardan veya bu kuruluşların garantisiyle sağlanan kaynakların kullandırılmasında, çevresel ve sosyal riskler ile ilgili kaynakların şartlarına uyumu değerlendirmektedir. Bu yaklaşımla ihracatçılarımıza kullandırılmak üzere son 3 yılda sürdürülebilirlik bağlantılı olarak yurt dışı finansal kuruluşlar ve sendikasyon kredileri ile yaklaşık 2,5 milyar avro tutarında fon sağlanmıştır. Bu kapsamda Türk Eximbank, ISO standartlarına uygun olarak kredilerden kaynaklı karbon ayak izini hesaplayan ilk ve tek banka olarak Türk bankacılık sektörüne öncülük etmiştir. Sınırda karbon vergisinden ihracatçıların en az seviyede etkilenmeleri için hesaplamalar yapıyor ve bu alanda kullandırılmak üzere ürün ve kaynak çeşitlendirme çalışmalarına devam ediyoruz. Ayrıca, Avrupa Yeşil Mutabakatı kapsamında sürdürülebilir ve döngüsel ekonomiye uyum sürecinde Bakanlığımızca mevzuat çalışmaları yakından takip ediliyor. Başta KOBİ'ler olmak üzere tüm firmalarımızın kaynak, süreç ve enerji verimliliği, dijitalleşme gibi konularda ihtiyaç duyabilecekleri farkındalık, ihtiyaç analizi, yol haritasının belirlenmesi, yöntem ve hedeflerin tespit edilmesi konularını içeren çalışmaları paydaşlarımızla beraber yürütüyoruz."""
225,Dünyanın en çok güneş alan yeri belirlendi,"Bilim insanları, Dünya'da en çok Güneş ışığı alan yeri tespit etti. Güney Amerika'da yer alan Atacama Çölü'ndeki Altiplano'da en yoğun seviyeye ulaştığı belirlendi.",Çevre,https://www.trthaber.com/haber/cevre/dunyanin-en-cok-gunes-alan-yeri-belirlendi-783516.html,"Bulletin of the American Meteorological Society'de 1 Haziran'da yayımlanan araştırmada, bilim insanları uydu verilerini inceleyerek Güneş ışınımlarını hesapladı.  Güneş ışınımı, Güneş'in çekirdeğindeki füzyon süreciyle açığa çıkan elektromanyetik radyasyon enerjisini ifade ediyor. Çalışmada Güneş ışınımlarının, Güney Amerika'da yer alan Atacama Çölü'ndeki Altiplano'da en yoğun seviyeye ulaştığı belirlendi.  Büyük bir kısmı Bolivya'da yer alan Altiplano, Peru ve Şili'ye kadar uzanıyor. Bilim insanları, Altiplano'nun Şili tarafında kalan bölümündeki Chajnantor platosunda, metrekare başına 2 bin 177 wattlık Güneş ışınımı enerjisi olduğunu hesapladı. Araştırmacılar, atmosferin en üst katmanına metrekare başına 1360 wattlık enerji geldiğine işaret ederek, Altiplano'daki miktarın bundan da fazla olduğuna dikkat çekti.  ""Yazın Venüs'te olsanız maruz kalacağınız radyasyona eşdeğer"" Çalışmanın yazarlarından Raul Cordero, ""Bu aslında yazın Venüs'te olsanız maruz kalacağınız radyasyona eşdeğer"" dedi.  Hollanda'daki Groningen Üniversitesi'nden akademisyen, Venüs'ün Dünya'ya kıyasla Güneş'e yüzde 28 oranında daha yakın olduğunu hatırlatarak, Altiplano'daki durumu ""inanılmaz"" diye niteledi. Cordero, dünyanın en yüksek ikinci platosundaki radyasyon seviyesine dair ""Bu kadar yüksek radyasyon tehlikesine maruz kalıyorsanız cildinizi korumanız gerekli"" dedi.  Bulutlar bölgeye gelen Güneş enerjisini yüzde 80 oranında artırıyor Bilim insanları, Şili'deki Llano de Chajnantor Rasathanesi'nden topladıkları verilerlere radyasyon seviyelerinin neden bu kadar yüksek olduğunu da tespit etti. Araştırmada, 5 bin metre yükseklikteki bu bölgenin üzerindeki ince ve yüksek irtifadaki bulutların, adeta bir büyüteç etkisiyle yüzeye yansıyan ışınımın yoğunluğunu artırdığı belirlendi. Bulutların, bölgeye gelen Güneş enerjisini yüzde 80 oranında artırdığına dikkat çekildi. Söz konusu bulut oluşumlarının Güney Yarımküre'de yaz mevsiminin yaşandığı ocak ve şubatta yoğun şekilde görüldüğü belirtildi."
226,"Tarım ve Orman Bakanlığı, suyun verimli kullanımı için vatandaşları uyardı","Tarım ve Orman Bakanlığı, Cumhurbaşkanı Recep Tayyip Erdoğan'ın eşi Emine Erdoğan'ın himayesinde başlatılan ""Ulusal Su Verimliliği Seferberliği"" kapsamında vatandaşlar ve çiftçilere yönelik afiş ve broşürler hazırlayarak, suyun tasarruflu kullanılması uyarısında bulundu.",Çevre,https://www.trthaber.com/haber/cevre/tarim-ve-orman-bakanligi-suyun-verimli-kullanimi-icin-vatandaslari-uyardi-783287.html,"Bakanlıktan edindiği bilgiye göre, değişen iklim şartlarına uyum sağlanması ve var olan su kaynaklarının hem kalite hem de miktar açısından korunmasını sağlamak amacıyla başlatılan seferberliğin uygulama adımları birer birer atılıyor. Bu kapsamda, son olarak Tarım ve Orman Bakanı İbrahim Yumaklı'nın talimatıyla ""Ulusal Su Verimliliği Seferberliği"" çalışmaları çerçevesinde ""Türkiye Yüzyılı'na Bir Damla da Sen Ol"" sloganıyla halkı bilinçlendirici afiş ve broşürler hazırlanarak 81 ile dağıtıldı. Verimlilik uygulamalarının yaygınlaştırılması için ""Azalt-yeniden kullan-değiştir"" ilkeleri doğrultusunda hazırlanan ve kamu kurum-kuruluşlarına gönderilen afiş ve broşürlerde suyun verimli kullanılmasına yönelik uyarı ve öneriler yer aldı. Vatandaşlara dağıtılmak üzere gönderilen bireysel kullanımda su verimliliği rehberinde, el yıkanırken ve diş fırçalarken musluğun açık bırakılmaması, halı yıkanırken su kullanımına dikkat edilmesi, sebze ve meyve yıkamak için kullanılan suyun uygun yerlerde yeniden kullanılması, düşük akışlı duş başlıklarının tercih edilmesi ve az su isteyen bitkilerden peyzaj düzenlemesi yapılması önerisinde bulunuldu. Çiftçilere yönelik afişlerde ise modern sulama sistemlerinin kullanılması, gece sulama yapılması ve yağmur suyunun kullanılması önerileri yer aldı. Emine Erdoğan'ın himayesinde seferberlik başlatılmıştı İlk olarak 31 Ocak 2023'te Cumhurbaşkanı Erdoğan'ın eşi Emine Erdoğan'ın himayesinde Cumhurbaşkanlığı Külliyesi'nde Su Verimliliği Seferberliği Tanıtım Toplantısı düzenlenmişti. Su verimliliği konusunda, ulusal ölçekte harekete geçilmesi için uygulanacak stratejiler bu toplantıda kamuoyuna duyuruldu ve çalışmalara odaklanıldı. Daha sonra, Türkiye'de faaliyet gösteren tüm sektörler ve tüm paydaşlar için su verimliliği konusunda yol haritası mahiyeti taşıyan ""Değişen İklime Uyum Çerçevesinde Su Verimliliği Strateji Belgesi ve Eylem Planı (2023-2033)"" Resmi Gazete'de yayımlanarak yürürlüğe girdi. Kentsel, tarımsal, endüstriyel alanlar başta olmak üzere bütün sektörlerde su kullanımında verimliliğin artırılması için yol haritası niteliğindeki stratejiler bir takvim çerçevesinde uygulamaya konuldu. Seferberlik kapsamında Tarım ve Orman Bakanlığı Su Yönetimi Genel Müdürlüğü tarafından okullarda su verimliliği eğitimleri düzenlenmeye başlandı. Uzmanlar tarafından ziyaret edilen okullarda, öğrenci ve öğretmenlere yönelik, su verimliliği kültürünün oluşması ve su verimliliği bilincinin yaşam tarzına dönüşmesi için eğitimler gerçekleştirildi. Emine Erdoğan'ın himayesinde ve Bakanlık koordinasyonunda gelecek aylarda kamuoyunu bilinçlendirmek amacıyla farklı programların da gerçekleştirilmesi için hazırlık yapılıyor."
227,Okyanusların rengi iklim değişikliği etkisiyle yeşile dönüyor,"İngiltere ve ABD'den bilim insanlarının yaptığı çalışma, iklim değişikliğinin okyanus ekosistemindeki besin dağılımını etkilemesi nedeniyle dünya okyanuslarının renginin giderek yeşile döndüğünü gösterdi.",Çevre,https://www.trthaber.com/haber/cevre/okyanuslarin-rengi-iklim-degisikligi-etkisiyle-yesile-donuyor-783241.html,"İngiltere'deki Ulusal Oşinografi Merkezi ile ABD'deki Massachusetts Teknoloji Enstitüsü (MIT), Oregon Eyalet Üniversitesi ve Maine Üniversitesi’nden akademisyenler, ABD Havacılık ve Uzay Ajansı'nın (NASA) 2002 yılında yörüngeye fırlattığı Aqua Uydusu’ndaki MODIS isimli sensörden elde ettikleri 20 yıllık verilerden yola çıkarak okyanusların renginde yaşanan değişimi inceledi. Araştırma sonucunda dünya okyanuslarının renginin giderek yeşile dönmeye başladığı ve bu değişimin, okyanus yüzeyinin yüzde 56'sında ve çoğunlukla 40 derece güney ve 40 derece kuzey enlemleri arasındaki sularda gerçekleştiği saptandı. Yüzey sularındaki klorofil miktarının yıldan yıla değişebileceği göz önünde bulunduruldu Okyanusların birçok nedenden dolayı renk değiştirebildiği bilgisinin paylaşıldığı çalışmada, okyanus derinliklerindeki besin maddelerinin, yeşil klorofil pigmentleri barındıran devasa planktonları beslemesinin bu nedenlerden biri olduğuna değinildi. Bilim insanları, okyanus yüzeyinden geri yansıyan güneş ışığının dalga boyundan yola çıkılarak okyanus içerisinde ne kadar klorofil olduğunun ve dolayısıyla okyanuslarda ne miktarda plankton ve alg gibi canlı organizma bulunduğunun tahmin edilebileceğini vurguladı. Yüzey sularındaki klorofil miktarının yıldan yıla doğal olarak değişebileceğini göz önünde bulunduran araştırmacılar, bu doğal dalgalanmaya iklim değişikliğinin etkisinin ne olduğunun anlaşılması için renk uydu sensörlerinden elde edilen verilerin yanı sıra destekleyici çalışmalara da yöneldi. Gözlemler ve model sonuçları eşleşti Söz konusu değişimin iklim değişikliğiyle bağlantılı olup olmadığını anlamak için, yapılan gözlemler, deniz ekosistemlerinin atmosferde artan sera gazı seviyelerine nasıl tepki verebileceğini simüle eden bir modelin sonuçlarıyla karşılaştırıldı. Gözlemlenen değişiklikler modeldekilerle eşleşti. Araştırmada görevli bilim insanları, daha sonra artan sera gazı seviyelerinin renk değişimine nasıl yol açabileceği sorusuna ve artan deniz suyu sıcaklıklarının böyle bir etkiye yol açıp açamayacağı ihtimali üzerine odaklandı. Yapılan çalışmalar sonucu, artan deniz yüzeyi sıcaklıklarının, bu duruma doğrudan değil dolaylı etki yaptığına dikkat çekildi. Araştırmacılar bu değişimin daha çok besinlerin okyanustaki dağılımıyla ilgili olabileceğini, yüzey suları ısındıkça okyanusun üst katmanlarının daha tabakalı hale geldiğini ve bunun da besinlerin yüzeye çıkmasını zorlaştırdığını işaret etti. Çalışmanın sonunda, okyanustaki besinlerde yaşanan değişimin, onlarla beslenen ve yeşil klorofil pigmentleri barındıran planktonların dağılımını etkileyebileceği, bu durumun okyanus ekosistemindeki dağılıma etki edebileceği ve bu faktörlerin de bir bütün olarak suyun rengini değiştirebileceği aktarıldı. ""İklim değişikliği okyanus ekosistemleri için önemli riskler taşıyor"" Araştırma grubunun lideri ve İngiltere Ulusal Oşinografi Merkezi’nde görevli okyanus bilimci Dr. B.B. Cael, AA muhabirine, çalışmada yer alan uzmanlardan Stephanie Henson, Stephanie Dutkiewicz, Kelsey Bisson and Emmanuel Boss'un daha önce iklim değişikliğinin okyanus planktonları üzerindeki etkisinin uydular aracılığıyla gözlemlenip gözlemlenmeyeceğini tartıştığı makaleler bulunduğunu söyledi. Hem bu makalelerin hem de MODIS-Aqua uydusunun ortaya koyduğu veri setinin kendisini ve diğer araştırmacıları bu çalışmayı yapmaya yönlendirdiğini ifade eden Cael, araştırmanın sonuçları hakkında şu değerlendirmeleri yaptı: ""Şimdilik, bu noktada gördüğümüz değişikliklerin dünyanın geleceği hakkında ne söylediğini ifade etmek zor olsa da iklim değişikliğinin okyanus ekosistemleri için önemli riskler taşıdığı oldukça iyi anlaşıldı. Sunduğumuz kanıtlar, değişimin zaten başladığını gösteriyor. Bu da bu kritik risklerin düşünüldüğünden daha erken zamanda sorunlar oluşturabileceği anlamına gelebilir."""
228,İzmit Körfezi'nde farklı türlerde deniz canlıları görüntülendi,"İzmit Körfezi'nde yaşayan deniz canlılarının korunması ve tanıtımı amacıyla yapılan dalışta, mercan, pina, deniz yıldızı, deniz kalemleri ve yumuşakçalar görüntülendi.",Çevre,https://www.trthaber.com/haber/cevre/izmit-korfezinde-farkli-turlerde-deniz-canlilari-goruntulendi-782806.html,"Kocaeli Büyükşehir Belediyesi Çevre Koruma Daire Başkanlığınca yürütülen İzmit Körfezi bioçeşitliliğini koruma çalışmaları kapsamında Gebze ilçesine bağlı Eskihisar mevkisinde dalış gerçekleştirildi. Su altı görüntü yönetmeni Tahsin Ceylan ile ekibi Murat Kulakaç, Mehtap Akbaş Çiftçi ve Mustafa Atay, Kocaeli Sahil Güvenlik Komutanlığının desteğiyle kıyı şeridinde belirlenen noktalara daldı.   Bölgedeki ekosistemi inceleyen ekip, mercan, pina, deniz yıldızı, deniz kalemleri ve yumuşakçaları görüntüledi. Ceylan ve Büyükşehir Belediyesi yönetimi, birçok türde canlıya ev sahipliği yapan ve ekosistemi bozulmamış bölgenin ""Tanıtım Koruma Alanı""na dahil edilmesi için çalışmalarını sürdürüyor.   ""İzmit bölgesinde rastlayamadığımız çok farklı anemonlar var"" Ceylan, deniz canlılarını korumak ve tanıtmak için dalış gerçekleştirdiklerini söyledi. İzmir Körfezi'nin Eskihisar bölgesinde çok sayıda farklı türün sağlıklı popülasyona sahip olduğunu belirten Ceylan, ""Kocaeli Büyükşehir Belediyesi ile birçok alanda proje yürütüyoruz. Eskihisar sahili, özel ekosisteme sahip, türlerin zarar görmediği, teknelerin çok çapalama yapmadığı korunaklı bölge. Çok sağlıklı mercan popülasyonları, pinalar, deniz yıldızları, deniz kalemleri ve yumuşakçalar var. Bu bölgeyi 'Tanıtım Koruma Alanı' altına almak istiyoruz."" diye konuştu.   Ceylan, İzmit Körfezi'nde bioçeşitlilik çalışmaları gerçekleştirdiklerine değinerek, ""Eskihisar bölgesinde sağlıklı ekosisteme sahip bol sayıda anemon türü var. İzmit bölgesinde rastlayamadığımız çok farklı anemonlar var."" dedi. Dalış yaptıkları bölgede ""Kaplumbağa Terbiyecisi"" eseriyle tanınan Osman Hamdi Bey'in evinin bulunduğuna değinerek, ""Osman Hamdi Bey aynı zamanda dünyada su altı arkeolojisinin ilk kazı başkanlığını yapan, su altı kültürel varlıklarının korunması konusunda ilk çalışmaları gerçekleştiren kişidir. Dolayısıyla biz bu çalışmayı kendisine ithaf ediyoruz."" ifadesini kullandı."
229,"Akdeniz Havzası'nda sıcaklık, küresel ortalamadan daha fazla artacak","Işık Üniversitesi Mühendislik ve Doğa Bilimleri Fakültesi Fizik Bölümü Başkanı Dr. Tuğba Öztürk, model sonuçlarına göre her 1 derece küresel sıcaklık artışında, Akdeniz Bölgesi'nin en az 1,5 derece ısınacağını öngördüklerini söyledi.",Çevre,https://www.trthaber.com/haber/cevre/akdeniz-havzasinda-sicaklik-kuresel-ortalamadan-daha-fazla-artacak-782573.html,"İklim değişikliğine uyum ve Paris Anlaşması'nın hedeflerine ulaşılması durumunda azaltılabilecek ısınma seviyeleri ile ilişkili risklerin ifade edilmesi açısından, Avrupa, Akdeniz Havzası ve Türkiye için yapılacak iklim değişikliği projeksiyon çalışmaları önem taşıyor. Özellikle son yıllarda Türkiye'de yaşanan orman yangınlarının ardından, sıcaklık dalgaları, şiddetli yağışlar ve bununla birlikte oluşan seller sebebiyle aşırı hava olayları ile ilgili çalışmalar geleceğe ışık tutuyor. Bu çalışmalardan biri olan ""Avrupa'daki aşırı hava olaylarının bölgesel iklim modelleri kullanılarak öngörülen değişikliğinin ölçeklenebilirliği"" adlı projesinde elde ettiği ilk bulgularla ilgili değerlendirmelerde bulunan Öztürk, çok sık görülmeyen, daha az sıklıkla yaşanan hava olaylarının, aşırı hava olayları olarak tanımlandığını ifade etti. Öztürk, TÜBİTAK 3501 Kariyer Geliştirme Programı kapsamında desteklenen araştırmasında, 120 yıllık bir zaman aralığında küresel sıcaklık artışlarıyla beraber aşırı hava olaylarının değişimine bakarak, Avrupa'daki uç sıcaklıkların nasıl değiştiğini incelediklerini anlattı.    Araştırmanın ilk yılında günün en düşük ve en yüksek sıcaklıklarının, yıllık maksimum ve minimum değerlerine baktıklarını aktaran Öztürk, şu bilgileri paylaştı: ""Akdeniz Havzası'nda, sıcak ekstremlerde, küresel ısınmanın 1,5 katı bir ısınmayla karşı karşıyayız. Model sonuçlarına göre, her 1 derece küresel ısınmaya karşılık, Akdeniz Bölgesi'ndeki uç sıcaklıklar ortalamada en az 1,5 derece, her 2 dereceye karşılık 3 derece, her 3 dereceye karşılık 4,5 derece artacak. Soğuk ekstremlere baktığımızda ise özellikle Doğu ve Kuzey Avrupa'da bu oran 3'e yükseliyor. Yani soğuk ekstremlerde her 1 derece küresel sıcaklık artışında, Kuzeydoğu Avrupa'da 3 kat daha fazla sıcaklık artışı olacak. 1 derece ısınıyorsa 3 derece, 2 derece ısınıyorsa 6 derece... Yüzyılın sonunda 3 derece daha sıcak bir dünyada 6 derece daha fazla soğuk ekstremleri göreceğiz."" Sıcaklıkların, Kuzeydoğu Avrupa'da daha fazla yükselmesinin altında, kar buz örtüsünün azalmasının yattığını kaydeden Öztürk, ""Kar buz örtüsünün daha az olmasıyla ısınma daha da fazla gerçekleşiyor. Kar güneşten gelen ışını yansıtıyor, dolayısıyla bu bir soğuma yaratıyor, ama oradaki kar buz örtüsü kalktığı zaman daha da fazla ısınma görüyoruz"" dedi. Tuğba Öztürk, ortalama sıcaklığı artıran bir diğer önemli faktörün de gece sıcaklıklarının küresel ortalama sıcaklıklardan daha fazla artması olduğunu ve bu durumun insan konforu açısından kötü bir değişiklik anlamına geldiğini dile getirdi. ""Yüzyılın sonuna doğru iklimi modelliyoruz"" Akdeniz Havzası ve Avrupa üzerindeki aşırı hava olaylarının sıklık ve şiddetindeki değişimi, bölgesel iklim modeli projeksiyonları kullanarak incelediklerini vurgulayan Öztürk, iklim modellemeleri hakkında şunları söyledi: ""Yüzyılın başından sonuna doğru iklimi modelliyoruz. Şimdi bu ne demek? Bu bir bilgisayar programı. Biz dünyayı aslında üç boyutlu ızgara sistemine bölüyoruz ve bu noktalarda sıcaklık, yağış, rüzgar, toprak nemi gibi gerekli parametrelerin zamanla değişimine bakıyoruz. Bu bilgisayar programları içerisinde tabii ki de fiziksel denklemler var, çünkü dolaşım vesaire bunlar fizik yasalarına göre hareket ediyorlar. Güneşten ne kadar enerji geldiğini biliyoruz. Modele girdi olarak bu bilgiyi, topoğrafya bilgisini, yani neresi dağ, neresi deniz, neresi çimen, neresi orman gibi soruların yanıtlarını veriyoruz. Bir de gelecekte atmosferdeki sera gazı konsantrasyonu ne olacak? Yani aslında insanın davranışı ne olacak, o bilgiyi veriyoruz."" Araştırma kapsamında iklim değişikliğinin bazı sektörleri nasıl etkileyeceği üzerinde de çalışmalar yaptıklarını belirten Öztürk, özellikle iklim değişikliğinin tarıma, su kaynaklarına, gıda sorununa ve hatta sağlığa etkileriyle ilgili bir çıktı oluşturmak istediklerini ifade etti. ""Yeni iklime uyum önemli"" Küresel ısınmanın etkilerini azaltmak için atmosferdeki karbondioksit miktarının azaltılması gerektiğinin altını çizen Öztürk, Türkiye'nin iklim değişikliğiyle mücadeleye yapabileceği katkılar hakkında şunları anlatıı: ""Özellikle hem rüzgar hem de güneş potansiyeli açısından ülkemiz, özellikle Avrupa'ya göre çok daha yüksek bir potansiyele sahip. Rüzgar potansiyelimiz de özellikle Biga Yarımadası'nda Çanakkale'de gayet iyi. Dolayısıyla yenilenebilir enerji kaynaklarına daha fazla yatırım yaparak karbondioksit azaltımı yapabiliriz ve zaten ülkemizde de yanılmıyorsam yüzde 50'ye varan bir yenilenebilir enerji kaynağı kullanımı var. Bunun daha da artması gerekiyor ve tabii bunun da yanında adaptasyon yani bu yeni iklime uyum da önemli. Aşırı hava olayları, uç sıcaklıklar, uç yağışlar, kuraklık vesaire bunların da nasıl değişeceğini bilerek önlemler almamız gerekiyor. Buna hazırlıklı olmamız gerekiyor."" Araştırmanın 2,5 yılda tamamlanacağını ve 14 göstergeye bakacaklarını ifade eden Öztürk, bundan sonraki süreçte toplam yağışa, kurak günlerin sayısına ve aşırı yağışların değişimine odaklanarak, bunların küresel sıcaklık ortalamalarının artışıyla ilişkisini inceleyeceklerini bildirdi."
230,İran'da hava kirliliği nedeniyle devlet kurumları tatil edildi,İran'ın Bojnurd ve Meşhed kentlerinde hava kirliliği nedeniyle devlet kurumları tatil edildi.,Çevre,https://www.trthaber.com/haber/cevre/iranda-hava-kirliligi-nedeniyle-devlet-kurumlari-tatil-edildi-782447.html,"Tesnim Haber Ajansı'na göre, Kuzey Horasan Kriz Yönetimi Müdürü Gulam Rıza Şefik, konuyla ilgili bilgi verdi. Şefik, ""Hava kirliliğinin 300 mikrogram/metreküpü geçmesi nedeniyle bugün saat 10.00'dan sonra Bojnurd'da devlet kurumları tatil edilmiştir."" dedi. Meşhed kentinde de hava kirliliğindeki artış nedeniyle devlet kurumları ve okullar tatil edildi. Rezevi Horasan Çevre Koruma Müdürü Mehdi İlahipur, Meşhed'de toz fırtınası nedeniyle hava kirliliğinin 236 mikrogram/metreküp seviyesinde olduğunu söyledi. İranlı yetkili, kalp ve solunum hastaları başta olmak üzere halka zorunlu olmadıkça evlerinden dışarı çıkmamaları çağrısında bulundu. Meşhed hava kirliliği acil durum çalışma grubu da kentte devlet kurumları ve okulların tatil edildiğini duyurdu. Hava kalitesi endeksinde bir metreküp hava içindeki partikül maddeye (PM10) göre belirlenen değerler şöyle sıralanıyor: 0-50 arası temiz hava (yeşil), 51-100 orta (sarı), 101-150 hassas (turuncu), 151-200 sağlıksız (kırmızı), 201-300 kötü (mor), 301-500 tehlikeli (kahverengi)."
231,Otokar Genel Müdürü Görgüç: Askeri araçların tam elektrikli olma ihtimali önümüzdeki 30 senede imkansız,"Otokar Genel Müdürü Serdar Görgüç, ""Elektrikli araç konusu tabii şu anda bir moda olarak gidiyor ama tam elektrikli araç konusu o kadar askeri araçlar için uygulanabilir bir şey değil. Askeri araçların tam elektrikli olma ihtimali önümüzdeki 30 senede imkansız"" dedi.",Çevre,https://www.trthaber.com/haber/cevre/otokar-genel-muduru-gorguc-askeri-araclarin-tam-elektrikli-olma-ihtimali-onumuzdeki-30-senede-imkansiz-782095.html,"Görgüç, Otokar'ın yeni araçlarını tanıttığı Sakarya'da açıklamalarda bulundu. Elektrikli araç konusunun dünyada bir trend olarak yükseldiğini ancak tam elektrifikasyon konusunun askeri araçlar için uygun olmadığını söyleyen Görgüç, ""Çünkü biz aracı yaptık, denedik ve gördük. Birçok problemi var. Destek araçları var onlar elektrikli olabilir. Ama taktik araç olarak yani muharebeye gidecek araç olarak baktığımızda tam elektrikli olma ihtimali önümüzdeki 30 senede imkansız. Ama hibrit olabilir, hibrit başka bir şey. Hibritin bazı zorlukları var askeri kullanımda ama çok da avantajı var bazı durumlarda. Dolayısıyla hibrit araçlar giderek yaygınlaşacak onu diyebilirim"" diye konuştu. ""Askeri araçlarda dizel her zaman olacak"" Askeri araçlarda dizel yakıt türünün kullanılmaya her zaman devam edileceği ön görüsünü paylaşan Görgüç, ""Dizel her zaman olacak. Ana muharebe tanklarının elektrikli olması hala yakın ve orta vadede imkansız. Çünkü elektronik yük dediğimiz uydu, dronelar vs. o kadar çok artıyor ki elektrik tüketimi giderek artıyor. Giderek arttıkça onları destekleyecek tam elektrikli bir sistem imkansız hale geliyor aslında. Dolayısıyla ağır sınıf araçlarda bu böyle gidecek"" dedi. Görgüç ayrıca Avrupa'nın önemli ülkelerinin kendi askeri araçlarını üretme kabiliyeti olduğunu ve dolayısıyla hedef pazarlar olarak kendi üretimini yapamayan diğer Avrupa ülkelerine odaklandıklarını ifade etti. ""Hidrojen için ticari araçlarda özel çalışma yapıyoruz"" Ticari araç sektöründe ise hidrojen konusunun da konuşulduğuna dikkati çeken Görgüç, şöyle devam etti: ""Hidrojen bu haliyle zaten çok kullanılabilir değil askeri araçlarda. Hidrojen için ticari araçlarda özel çalışma yapıyoruz. Mesela Avrupa Avrupa Birliği destekli 3 projemiz var. Ticaride hidrojen bana teknik olarak daha doğru geliyor. Yaygınlaşmamasının tek nedeni hidrojenin nakli konusu. Hidrojen basma, hidrojen petrol istasyonu konusu en büyük dert. Yani tabii bizim ana konumuz değil ama esas en büyük araştırma geliştirme fonları ona veriliyor."" ""Elektrikli bir otobüste pilin ömrü 10 yıl"" Serdar Görgüç, elektrikli otobüslerde kullanılan pillerin geri dönüşüm sürecine de değindi. On iki metrelik bir belediye otobüsündeki pilin ağırlığının yaklaşık 2 buçuk ton, körüklü araçta ise 3 ton olduğunu belirten Görgüç, ""Bu pillerin ömrü, hızlı şarjla kullanılırsa on yıl. On yıl sonra yavaş şarj yapabiliyorsunuz. Evlerde elektrik üretmek içi kiremitlere güneş panelleri koyarak kullanılınca bir on yıl da ondan geliyor. Yirmi yıl sonra normal bir belediye otobüsünden çevreye zararlı iki buçuk ton bir atık pil çıkartıyorsunuz. İkinci hayat da veriyoruz pile, evlerde kullanılabiliyor. Onunla da ilgili çalışıyoruz biz şu anda. Çünkü Avrupa Birliği'ne sattığımız araçların ömür devri yönetimindeki zararlı atıklarından da biz sorumluyuz. Dolayısıyla eğer bambaşka bir teknolojide nikel kobalt, lityum iyon olmayan bir pil bulunmazsa elektriklinin idame etmesi zor"" değerlendirmesinde bulundu."
232,Polen alerjisinden astıma… İklim değişikliği hastalıkları nasıl etkiliyor?,"Küresel ısınma, meteorolojik takvimde değişikliklere sebep olduğu gibi hastalıkların seyrini de değiştiriyor. Çoğu hastalığın ya görülme dönemi uzadı ya da sıklığı arttı. Özellikle de alerjik hastalıklar iklim değişikliğinden büyük ölçüde nasibini almış durumda.",Çevre,https://www.trthaber.com/haber/cevre/polen-alerjisinden-astima-iklim-degisikligi-hastaliklari-nasil-etkiliyor-781662.html,"İnsan kaynaklı faaliyetler sonucu karbondioksit emisyonları artıyor, sıcaklıklar yükseliyor. Mevsim döngüleri artık eskisi gibi değil. İklim değişikliğinin en büyük sonucu hiç kuşkusuz sıcaklıklarda görülen artış. Ancak acı reçete, bununla sınırlı değil. Kuraklık, seller, kasırgalar gibi aşırı hava olayları, okyanus ve deniz suyu seviyelerinde yükselme ile sudaki asit oranlarında artış, buzulların erimesi gibi etkenler tüm canlılar için ciddi birer risk. Küresel ısınmanın korkutan bir boyutu da, hastalıklar üzerinde gösterdiği etkiler. Dünyanın dengesinin bozulmasıyla tüm ekosistemlerde görülen olumsuz etki, iç karartıcı bir tabloyu gözler önüne seriyor. İnsanoğlunun karşı karşıya olduğu bu tablonun detaylarını Ankara Bilkent Şehir Hastanesi Alerji ve İmmünoloji Hastalıkları Kliniği’nden Doç. Dr. Zeynep Çelebi Sözener ile konuştuk.    “Atmosferdeki nem tutulması, alerjenleri artırıyor” Türkiye Ulusal Alerji ve Klinik İmmünoloji Derneği üyesi de olan Doç. Dr. Sözener, ısının sanayi öncesi döneme göre 1,1 santigrat derece seviyesinde daha yüksek olduğunu belirtiyor. Bu durumun okyanusların ısınmasına, buzulların erimesine, deniz seviyelerinin yükselmesine neden olduğunu anlatıyor. Küresel ısınmanın alerjenlere etkisini örneklerle açıklıyor: “Isının artması atmosferde nem tutulmasını da beraberinde getiriyor. Bu durum ev tozu akarı, küf mantarı, polenler gibi solunum yolu ile alınan alerjenlerin atmosferde daha yoğun bulunması ile sonuçlanıyor. Özellikle Asya’da sanayileşmenin çok hızla gerçekleşmesi sonucunda şehirlerde ev tozu akarı duyarlılığında artış olduğu bildirilmiş. Çin’de 5 bin 486 hasta verisinin raporlandığı, 10 yıldan uzun süreli veri sağlayan bir bildiride, ev tozu akarının en sık görülen alerjen haline geldiği vurgulanmış. Sonuç olarak bu alerjenlere duyarlı olan hastalarda astım ve alerjik rinit gibi solunum yolu hastalıklarının sıklığında ve alevlenme sıklığında giderek artış olduğunu söyleyebiliriz.”   Bahar mevsimi uzadı, polenler arttı Sıcaklıkların mevsim normallerinin üzerinde seyretmesi bitkilerin normalden daha erken tozlaşmasına, bu durum da polenlerin çok daha erken görülmesine neden oluyor. Havanın daha erken ısınması ve daha geç soğuması polen mevsimlerinin daha öne gelmesine ve daha uzun sürmesine yol açıyor. “Polen alerjisi olanlarda burun akıntısı, kaşıntı, hapşırık, burun tıkanıklığı gibi alerjik rinit semptomların önceki yıllara göre daha erken başladığını, daha şiddetli seyrettiğini ve daha uzun sürdüğünü görüyoruz” diyor Doç. Dr. Sözener ve yapılmış çalışmalardan bahsediyor: “Çok uluslu bir meta-analizde ölçüm yapılan bölgelerin yüzde 71’inde artmış alerjenik polen düzeyleri, yüzde 65’inde ise uzamış polen mevsimi süresi saptanmış. 1995-2019 yılları arasında yapılan 25 yıllık bir çalışmada ise; pik polen döneminin doğrusal bir eğilimle her yıl 1,7 gün öne geldiği, pik polen dönemi süresinin yılda 1,3 gün uzadığı, mevsimsel alerjik rinit hastalarının aile hekim başvuru sıklığında yılda 0.01 kat artış olduğu gösterilmiş.”    İklim değişikliğinin yol açtığı afetler, hastalıkları nasıl etkiliyor? Küresel ısınmaya bağlı aşırı hava olayları artan sıklıklarla kendisini gösteriyor. Günlerce hatta haftalarca süren orman yangınlarında hem çok geniş yeşil alanlar yok oluyor hem de vahşi hayvanların yaşam alanları küle dönüyor. Bu yangınların insan sağlığı üzerinde bıraktığı izleri ise Doç. Dr. Zeynep Çelebi Sözener şöyle anlatıyor: “ABD’de 2017’deki Kaliforniya yangınlarında günlük 300’den fazla solunum sistemi ve kardiyovasküler sistemle ilişkili, astım ataklarıyla ilişkili hastane başvuruları bildirilmiş. Brezilya’dan bildirilen verilerde Amazon ormanı yangınlarında ise hava kirliliğine bağlı solunum şikayetleri ile ilgili hastane başvurularında yüzde 23’lük bir artış olduğu belirtilmiş.” Yangınların dışında sağlığı olumsuz etkileyen bir faktör de kum fırtınaları. Özellikle Ortadoğu, Kuzey Afrika ve Pasifik bölgesi için ciddi tehdit oluşturuyor. Bu tozların içerisinde hava kirliliğine yol açan partiküllü kirleticiler olduğu gibi, alerjenler ve mikrobik partiküllerde bulunuyor. Sözener, “İran’da ve ülkemizde yapılan çalışmaların sonuçları bize toz konsantrasyonlarının yüksek olduğu günlerde astım ataklarıyla hastane ve acil servis başvurularının yüksek olduğunu ve ölüm riskinin arttığını gösteriyor” diyor.    Küresel ısınmanın etkisiyle görülen şiddetli yağmurlar, fırtına ile beraber olduğunda atmosferde bulunan polenler gibi alerjenler yağmur damlaları ile hızlı bir şekilde yere çarpıyor. Beraberinde şimşek ve gök gürültüsünün de etkisiyle mekanik olarak daha küçük partiküllere parçalanıyor ve sprey etkisiyle tekrar havaya püsküren polen, kolaylıkla solunabiliyor. Bu da polene duyarlı astım hastalarında astım ataklarını tetikleyebiliyor. Sözener bu duruma ‘fırtına astımı’ denildiğini belirtiyor ve yine dünyadan bir örnek veriyor: “2016 yılında Avustralya Melbourne’de görülen fırtınada 30 saat içerisinde solunum yoluyla ilişkili acil başvurularında 6 kat artış görülmüş ve bu başvuruların büyük çoğunluğunun alerjik rinit veya astım nedeniyle olduğu bildirilmiş.” İklim değişikliği ile coğrafya değiştiren riskler Değişen iklim şartlarının ekosistemleri etkilemesiyle farklı türlerin farklı coğrafyalarda görülmesi de olağan bir hal aldı. “Sıcaklık artışları böceklerle, kenelerle, sineklerle bulaşan bazı hastalıkların da artmasına, daha önce görülmedikleri bölgelerde görülmelerine neden oldu” diyen Sözener ısı artışı, nem, görülen sel felaketleri ve kuraklık etkisinin böceklerin, sineklerin yaşam döngülerini de etkilediğine vurgu yapıyor.   “Bu durumlar onların çoğalmaları, yaşamaları için uygun ortamlar gelişmesine neden oldu. Mesela ısı ve nem artışına bağlı olarak anofel cinsi sivrisinekler, artık ısındığı için, önceden yaşayamadıkları daha soğuk olan bölgelere göç ettiler ve sıtma artık kuzey bölgelerde görülmeye başladı. Tüm dünyada sarsıcı etkiler yaratan Kovid 19’un yayılması ve pandemi oluşturmasında da iklim değişikliğinin etkileri olabileceği üzerinde duruluyor. Bazı türlerin alışageldikleri coğrafyaların dışına göç etmeleri, vahşi hayvanların insanlarla ve çiftlik hayvanları ile daha yakın temas etmesinin sonucu olduğu düşünülüyor. Ayrıca küresel ısınmaya bağlı olarak polen konsantrasyonunun artmasının Kovid 19 enfeksiyonunun gelişmesini kolaylaştırabileceği, 31 ülkeden 130 merkezde yapılan çalışmada polenin yoğun olduğu günlerde virüs ile enfekte olma oranlarının daha yüksek olduğunun görülmesi sonucu ileri sürülmüş durumda.”"
233,Yapay zeka hava kalitesini ölçecek,İklim Değişikliği Etkilerinin Yeni Nesil Hava Kalitesi Ölçüm Sistemleriyle İzlenmesinde Yapay Zeka Uygulamaları Projesiyle yapay zeka destekli yeni nesil hava kalitesi ölçüm sistemleri geliştirilecek.,Çevre,https://www.trthaber.com/haber/cevre/yapay-zeka-hava-kalitesini-olcecek-780802.html,"TÜBİTAK Marmara Araştırma Merkezi (MAM) ile ARGATE Mühendislik ve Smart Universal firmaları ortaklığında hazırlanan proje, TÜBİTAK 1711 Yapay Zeka Ekosistem Çağrısı kapsamında desteklenmeye hak kazandı. Projenin koordinasyonu TÜBİTAK BİLGEM Yapay Zeka Enstitüsü (YZE) İklim Değişikliği Yetkinlik Merkezi tarafından yürütülüyor. Hava kalitesi ölçümlerinde son dönemde kullanılmaya başlanan düşük maliyetli sensörler çevresel şartlardan etkilenerek beklenen ölçüm kalitesini sağlayamıyor. Konvansiyonel olarak kullanılan kabin tipi ölçüm istasyonları ise kurulum ve bakım maliyetlerinin yüksek olması nedeniyle yerleşim alanlarında sınırlı sayıda kurulabiliyor. Hava kirliliği izlenecek Önceki çalışmalarda TÜBİTAK Marmara Araştırma Merkezi (MAM) ile ARGATE Mühendislik tarafınca geliştirilen düşük maliyetli ve nesnelerin interneti (IoT) destekli yeni nesil hava kalitesi ölçüm sisteminin hassasiyeti bu proje kapsamında Smart Universal öncülüğünde geliştirilecek yapay zeka çözümleri kullanılarak arttırılacak. Bu sayede özellikle kentsel alanlarda iklim değişikliği etkileriyle artan hava kirliliğinin, daha yüksek çözünürlük ve güvenilirlikte izlenmesi sağlanacak. Geliştirilecek sistemde sıcaklık, basınç, nem gibi meteorolojik parametrelerle birlikte ilk etapta hava kirliliğini belirleyen azot dioksit (NO2) ve ozon (O3) gazları ile toz (PM2.5) konsantrasyonu ölçülerek, veriler gerçek zamanlı izlenecek. Böylelikle iklim değişikliği etkileri daha hassas ölçümlerle gözlemlenerek, özellikle kentsel ısı adaları oluşumu ile ilişkilendirilen ve mevcut durumda izlenemeyen bölgesel etkiler değerlendirilebilecek. Hava kalitesi ölçümlerinin hassasiyetinin artması kapsamında ölçüm sistemlerinin bölgesel yerleşiminin optimizasyonu da yapılacak. Yerleşim alanlarında hava kalitesinin takip edilebilmesi için ölçüm sistemlerinin alansal dağılımındaki konumlarını ve sayılarını belirlemek üzere bölgenin topoğrafik özellikleri, kirletici konsantrasyonları ve meteorolojik koşullar gibi faktörler göz önüne alınarak yapay zeka destekli bir optimizasyon modeli oluşturulacak. Muadillerine göre daha ekonomik olarak üretilen ölçüm sistemlerinin bu sayede belirli bir alana yerleştirilmesi de etkin ve ekonomik şekilde sağlanmış olacak. Saha testleri yapılacak  Yaklaşık 1,5 yıl sürmesi öngörülen proje kapsamında geliştirilecek yapay zeka destekli yeni nesil hava kalitesi ölçüm sistemi prototipleri, uluslararası standartlara uyumlu olacak şekilde uzun süreli saha testlerine tabi tutulacak ve performans değerlendirmeleri yapılacak. Projeyle ölçüm hassasiyeti arttırılan yeni nesil hava kalitesi ölçüm sistemleri, gerçek zamanlı ve yüksek çözünürlükte hava kalitesi haritalarının oluşturulması ve kirliliğin yoğun olduğu bölgelerin değerlendirilmesi gibi çalışmalarda kullanılabilecek. Ölçüm sisteminin kurulduğu bölgede kirlilik endeksi hesaplanarak bölgedeki okul, hastane, iş yerleri, park ve yürüyüş yolları gibi alanlarda uyarı ve bilgilendirme yapılabilecek. Böylelikle vatandaşların yaşadıkları bölgedeki hava kalitesini anlık olarak takip etmeleri ve açık alanlardaki faaliyetlerini hava kalitesine göre planlamaları mümkün olabilecek."
234,Ezber bozan çiftlik,"Ankara’nın Gölbaşı ilçesinde tarımla ilgilenen Barshan ailesi, bölgede daha önce denenmemiş türleri yetiştirerek bir dönüşüm sürecine öncülük ediyor.",Çevre,https://www.trthaber.com/haber/cevre/ezber-bozan-ciftlik-780140.html,"Yeniliklere açık olmak çoğu zaman olumlu sonuçlar verir. Türkiye’de bugün muz, domates ve çay gibi yaygın tüketilen ürünlerin yetiştirilmesi tarım alanında yenilikçiliğin örnekleri. Çünkü bu ürünler Türkiye’ye dışardan getirilmiş ve zaman içinde hayatımızda yer etmiş durumda. Barshan ailesi de bölgedeki çiftçilerin yeni ürünlerle tanışması, katma değeri yüksek ürünler yetiştirilmesi için deneysel tarım yapıyor.    Değişimin ilk adımı Kendilerini ‘Tarım gönüllüsü bir aile’ olarak tanımlayan Mustafa Sami Barshan 37 yıldır tarımla ilgileniyor. Şimdiye kadar belediyelerden okullara, tarım meraklılarından komşu köylerdeki çiftçilere kadar birçok kesimden insanların çiftliğe ilgi gösterdiğini söyleyen Barshan, bölge halkının ürünleri tanıması, faydalanması ve daha fazla üretim yapabilmesine yardımcı olmayı amaçladıklarını anlatıyor. Barshan, sözlerini şöyle sürdürüyor: “Hobi olarak başladım. Sonrasında faydalı olmak adına aromatik bitkilerle alakalı çalışmalara devam edip, onları dikip tecrübe edindim. Bu tecrübeden de Türk halkının, Ankara'nın istifade etmesi adına, iklim şartlarına uygun bitkileri yetiştirip onların sunumunu yapıyoruz. Alışılmadık, Türkiye'nin de pek tanışmadığı yeni bitkileri, meyveleri burada yetiştirmekteyiz.”    Yaklaşık 400 tür bitki ve meyve bulunuyor Antep fıstığı, Güngüzeli, Melisa otu, Çiçek ağacı, Sumak… Aybarshan çiftliğinde süs bitkileri, tıbbi aromatik bitkiler ve çeşitli meyveler olmak üzere yaklaşık 400 farklı tür bulunuyor. Sami Barshan, her gün yakından ilgilendiği bu türlerden bazılarını şöyle sıralıyor: “Burada yaklaşık 400 tür bitki ve meyve bulunuyor. Bunlardan bazıları; sumak, mürver, paw paw, goji berry, honey berry, saskatoon berry ve sayamayacağım daha bir çok türü burada yetiştiriyoruz. Ancak bunların içinde en çok dikkat çekeni Aronya.”    En çok dikkat çeken tür: Aronya Mustafa Sami Barshan’a göre bu bitkilerden en çok dikkat çekeni ve katma değeri en yüksek olanı Aronya. Anavatanı Kuzey Amerika olan Aronya, Rusya ve Avrupa ülkelerinin ardından Türkiye'de de yetiştirilmeye başlandı. Görünüşü üzüme de benzetilen meyvenin rengi siyah tadı ise hafif kekremsi. Yüksek antioksidan değerlere sahip olan Aronya -25°C’lere kadar dayanabiliyor. Çayı, reçeli, şerbeti yapılabilen meyve dondurma ve kek gibi ürünlerde de kullanılıyor. Bölge halkının da ilgi göstermesiyle bir ‘Aronya vadisi’ kurmak için çalışmaların sürdüğünü belirten Barshan: “Bunlar çiftçilerimizin para kazanabileceği, gelir elde edebileceği, yüzünü güldürebileceği bitkiler. Biz tarım gönüllüsü bir aile olarak yapmış olduğumuz bu faaliyeti diğer bölgelerde de yapılmasını istiyoruz.” dedi.    “Burası bizim için örnek oldu.” Barshan ailesinin yazdığı değişim hikayesinin en büyük destekçisi de yine aynı bölgede yaşayan ve tarımla ilgilenen halk. Aybarshan çiftliğinin etkisini sorduğumuz Günalan Mahallesi Muhtarı Şener Karatay: “Bizim tarımımız arpa, buğday, yulaf çeşitleridir. Mustafa Bey geldikten sonra Ankara gibi bir yerde yetiştirildiğini görmediğimiz tıbbi aromatik bitki çeşitlerini burada gördük, burada tanıştık.” dedi. Yine aynı köyde yaşayan ve çocukluğundan beri tarımla ilgilenen çiftçi Habib Candemir de çiftliğin kendileri için bir örnek olduğunu şu sözlerle anlattı: “Burası bir örnek oldu. Bu tür bitkileri bilmiyorduk. Artık bu bitkileri ekmeye çabalıyoruz, tıbbi aromatik bitkiler yetiştirmek için uğraşıyoruz. Kendimizi geliştirmemiz lazım. Hep böyle atadan dededen kalma düzenle bir yere gidemiyoruz. Komşulara da söylüyorum ‘Gelin, ekin, görün, yetiştirin.’”"
235,Rekor sıcaklıklar korkutmasın: Bu yaz Türkiye’deki yağışlarda artış bekleniyor,Önce 3 Temmuz’da küresel ortalama sıcaklık rekoru kırıldığına dair veriler paylaşıldı. Sadece 24 saat sonra yani 4 Temmuz’da rekor yenilendi. 6 Temmuz'da ise bu rekor da tazelendi. Aynı hafta içerisinde art arda gelen yüksek sıcaklıklar endişe verici olsa da meteorolojik veriler Türkiye için yaz döneminin bol yağışlı geçeceğini gösteriyor.,Çevre,https://www.trthaber.com/haber/cevre/rekor-sicakliklar-korkutmasin-bu-yaz-turkiyedeki-yagislarda-artis-bekleniyor-780026.html,"ABD meteoroloji servisi verilerine göre 3 Temmuz’da küresel ortalama sıcaklık 17,01 derece ölçülmüş ve bu tarih ‘en sıcak gün’ olarak kayıtlara geçmişti. Ancak bu rekorun varlığı uzun sürmedi. 4 Temmuz'da küresel ortalama sıcaklık bu kez 17,18 dereceye ulaşarak tüm zamanların en yüksek seviyesine çıktı. 6 Temmuz'da ise bu rekor 17,23 derece ile yenilendi. Küresel ortalama sıcaklık, daha önce Ağustos 2016'da 16,9 derece ölçülmüştü. Rekor sıcaklıkların en büyük nedeni elbette ki iklim değişikliği. Ayrıca Dünya Meteoroloji Örgütü, El Nino hava sisteminin etkisini göstermeye başladığını ve sıcaklık artışlarının hızlanabileceğini de geçtiğimiz günlerde belirtmişti. Peki Türkiye özelinde durum ne? Bizi nasıl günler bekliyor? Çanakkale Onsekiz Mart Üniversitesi Öğretim Üyesi, Meteoroloji Mühendisi ve İklim Bilimci Prof. Dr. Hasan Tatlı ile konuştuk.   “Günlük sıcaklık rekoru beklenen bir durumdu” İki gün üst üste kayıtlara geçen küresel ortalama sıcaklık rekorları tedirginliğe neden olsa da Prof. Dr. Hasan Tatlı’ya göre bu bir sürpriz değildi. “Beklenen bir durum diyoruz çünkü havadaki karbon emisyonu artıyor. Tabii bu da küresel iklim değişikliğinin bir sonucu” diyor Tatlı. Ancak ortaya çıkan tablonun korkutucu olmadığını da ekliyor sözlerine: “Bu rekorların görülmesi de gayet normal. Özellikle haberlerde, sosyal medyada söylendiği gibi ‘Sıcaklıklar 50 dereceyi geçecek’ gibi bir durum söz konusu değil. Zaten bizler Akdeniz Bölgesi olarak tüm küresel sıcaklığı 1.8 daha fazla yaşıyoruz. Bu da Akdeniz ikliminin tipik özelliği yani korkulacak bir durum değil.”   El Nino Türkiye’yi etkiler mi? Küresel ortalama sıcaklık rekorlarının bir sebebinin de El Nino hava sistemi olduğu belirtiliyor. Akıllardaki soru ise şu; El Nino Türkiye’yi de etkiler mi? Prof. Dr. Tatlı bunun mümkün olmadığını söylüyor. “El Nino dönemine girildi ama El Nino daha çok güney yarım küreyi, ekvator bölgesini etkiler. Türkiye'yi etkilemez. El Nino’nun Türkiye ve Akdeniz havzasını etkilediğine dair bilimsel bir kanıt da çalışma da yok.” “Bu sene yaz yağışlarını daha çok bekliyoruz” Prof. Dr. Hasan Tatlı ‘rekor’ ifadesi nedeniyle sıcaklık haberlerinin daha çok dikkat çektiğini ancak bunun da manipüle edildiğini savunuyor. Bilimsel veriler ışığında yapılan değerlendirmelere itibar edilmesini istiyor. “Kavrulacağız diyorlar ama tam tersine bu sene yaz yağışlarını daha çok bekliyoruz” diyor Tatlı ve yakın zamanda ülkemizin karşı karşıya kalacağı yağışlı hava sistemini anlatıyor: “8 Temmuz’da Bartın, Zonguldak tarafında bir yağışlı kütle etkili olacak görünüyor. Ayrıca Doğu Karadeniz’de Artvin, Samsun'un doğusu, Trabzon’da da etkili olacak. 9 Temmuz’da Kayseri civarında bir yağış var. Hatta Hatay civarında bile hafif bir yağış var. Ankara, Konya, Antalya'ya kadar inen bir yağış sistemi var. Ondan sonra tekrar kuzeye çekiliyor sistem. 9 Temmuz’da İstanbul’da da hafif bir yağış olabilir. 11 Temmuz’dan sonra tamamen kayboluyor.”   Bir de uyarıda bulunuyor Tatlı. Yaz yağışlarının daha çok konvektif denilen yağışlar olduğunu söylüyor. “Yerin çok ısınması, yukarının soğumasıyla oluşan bu yaz yağışları kısa sürede yağıyor, aniden bastırıyor. Can ve mal kayıplarına sebep olabiliyor” diyor. Bu yağışların mevsim normallerinde süren meteorolojik olaylar olduğunun altını çiziyor Prof. Dr. Tatlı. Yağışların getirdiği kısa süreli düşüşler olsa da genel itibarıyla sıcaklıkların mevsim normallerinde devam edeceğini belirtiyor. Ege ve Akdeniz'de ise nem, normallerin üzerinde olacak.     “Bu yaz rekor sıcaklıklardan değil orman yangınlarından korkuyorum” Prof. Dr. Tatlı, kuraklık uyarısında da bulunuyor. İklim değişikliğinin etkisiyle bu yaz Ege, İç Anadolu'nun güneyi, Akdeniz, Güneydoğu Anadolu ve Doğu Anadolu'nun büyük kısmında kuraklığın etkili olduğunu ifade ediyor. Bu yaza dair asıl korkusunun ise orman yangınları olduğunu vurguluyor: “Bu yaz Türkiye için güney illerimizde, Ege’de birkaç bölgede rekor sıcaklar bekliyoruz ama bu korkutacak vasıfta olmayacak. Asıl orman yangınlarından korkuyorum. Özellikle ormanların bol olduğu Ege, Akdeniz ve Marmara’da yağış az ve bitki örtüsü kuru, yanmaya hazır. Orman yangınları büyük tehlike arz ediyor. Çanakkale, İzmir, Muğla, Antalya… O bölgelerde büyük risk görünüyor.”"
236,Dünyanın en sıcak haziranı geçen ay yaşandı,"Avrupa Birliği'nin (AB) Copernicus uydu izleme sistemi, geçen ayın dünya genelinde yaşanan en sıcak haziran olduğunu bildirdi.",Çevre,https://www.trthaber.com/haber/cevre/dunyanin-en-sicak-hazirani-gecen-ay-yasandi-779881.html,"Copernicus'tan yapılan yazılı açıklamaya göre, 2023 Haziran ayı önceki rekor olan Haziran 2019'u büyük farkla aşarak en sıcak haziran olarak kayda geçti. En yüksek sıcaklıklar özellikle Kuzeybatı Avrupa'da ölçüldü. Orta ve doğu Avrupa ile İskandinavya'nın yanı sıra Karadeniz'in batı kıyısı boyunca uzanan geniş bir hatta, ortalamadan daha kuru koşullar oluştu. Haziran 2023, Kuzey Amerika'nın büyük bölümünde de ortalamadan daha kuru geçti. Şiddetli orman yangınlarını destekleyen koşullar Rusya, Afrika Boynuzu, Güney Afrika'nın çoğu, Güney Amerika ve Avustralya'nın bölgelerinde görüldü. Okyanus yüzey sıcaklıkları, esas olarak Kuzey Atlantik'teki olağanüstü sıcaklık ve Pasifik'te güçlenen El Nino'nun etkisiyle haziran ayı için kaydedilen en sıcak sıcaklık oldu. Öte yandan, güney Avrupa'nın çoğu, batı İzlanda ve kuzeybatı Rusya ortalamanın üzerinde yağışlıydı. Türkiye, Kosova ve Romanya'da şiddetli yağış sele neden oldu. Buz seviyesi de rekor seviyede düştü Antarktika deniz buzu, ortalamanın yüzde 17 gerisiyle en düşük seviyesine ulaştı ve bir önceki haziran rekorunu önemli farkla kırdı. Ay boyunca günlük Antarktika deniz buzu miktarı, ""görülmemiş"" düşük değerlerde kaldı."
237,Dünya 3 Temmuz'da tüm zamanların en sıcak gününü yaşadı,"Küresel ortalama sıcaklığın 17,01 derece olarak ölçüldüğü 3 Temmuz, dünyada tüm zamanların en sıcak günü olarak kayıtlara geçti.",Çevre,https://www.trthaber.com/haber/cevre/dunya-3-temmuzda-tum-zamanlarin-en-sicak-gununu-yasadi-779431.html,"ABD meteoroloji servisi Çevre Koruma Ulusal Merkezinin (NCEP) verilerine göre, dün kaydedilen rekor sıcaklık, Ağustos 2016'da ölçülen 16,9 dereceyi aştı. İnsan faaliyetleri kaynaklı iklim değişikliğinin yol açtığı aşırı sıcak hava dalgalarının tüm dünyada etkisini gösterdiği bu dönemde, 3 Temmuz tüm zamanların en sıcak günü oldu. Son haftalarda ABD sıcak hava dalgasının etkisinde bulunurken, Çin 35 dereceyi aşan sıcaklıkla mücadele ediyor. Hindistan'da etkisini gösteren aşırı sıcaklar 150'yi aşkın can kaybına yol açtı.   İran resmi ajansı IRNA'ya göre, Zehek ve Hirmend kentlerinde sıcaklık 50 dereceyi buldu. Dünya Meteoroloji Örgütü (WMO), bugün El Nino koşullarının başladığını duyurdu. El Nino'nun küresel sıcaklık artışını hızlandıracağı bildirilen WMO'nun açıklamasında, dünyanın farklı bölgelerinde hava koşullarının etkileneceği, can güvenliği için erken uyarı sistemlerinin kritik olduğu ifade edildi."
238,Dünya Plastik Poşet Kullanmama Günü'nde bez çanta dağıtıldı,"Ankara Çiğdem Mahallesi'nde kurulu Çiğdem Eğitim, Çevre ve Dayanışma Derneği (Çiğdemim), ""3 Temmuz Dünya Plastik Poşet Kullanmama Günü""nde mahalle sakinlerine bez çanta hediye etti.",Çevre,https://www.trthaber.com/haber/cevre/dunya-plastik-poset-kullanmama-gununde-bez-canta-dagitildi-779189.html,"Çankaya ilçesindeki derneğe gelen mahalle sakinlerine dernek yöneticilerince bez alışveriş çantaları dağıtıldı. Dernek Yönetim Kurulu Başkanı Fatih Fethi Aksoy, mahallede yaklaşık 20 yıldır geri dönüşümle ilgili çalışmalar yürüttüklerini söyledi.  Mahallelinin evde biriktirdiği plastik malzemeleri toplayarak, geri dönüşüme kazandırdıklarını aktaran Aksoy, ""Dernek olarak zaman zaman mahallede özel günlere yönelik kampanyalar yapıyoruz. Geçen sene atık azaltma haftasında bir etkinliğimiz oldu. Bugün de '3 Temmuz Plastik Poşet Kullanmama Günü' kapsamında farkındalığı artırmak istedik"" diye konuştu.    Amaçlarının plastik poşet kullanımını en aza indirmek olduğunu ve buna yönelik çalışmaları sürdüreceklerini vurgulayan Aksoy, ""Bugün boyunca atıklarını getiren komşularımıza hazırladığımız bez çantaları ücretsiz veriyoruz. Günün anlamını kendilerine anlatarak plastik poşet kullanmamalarını sağlıyoruz."" dedi. Çalışmaları dolayısıyla mahalleliden sık sık övgü aldıklarını dile getiren Aksoy, mahallelinin de geri dönüşüme epey katkı sağladığını belirtti.    Plastik poşetin suda 400, karada 800 yılda geri dönüştüğünü bildiren Aksoy, vatandaşları alışverişlerinde bez çanta veya file kullanmaya çağırdı. ""Plastik çöplerimi biriktirip derneğe getiriyorum"" Mahalle sakini Meliha Çakır, evde kullandıkları plastik ürünleri çöpe atmayarak, geri dönüşüme katkı sağlamak derneğe getirdiklerini söyledi. Plastik poşetin ücretli olmasıyla alışverişlerinde uzun süredir bez çanta kullandığını belirten Çakır, ""Hem doğa hem de maddi açıdan bakıldığında çok daha avantajlı oluyor. Plastik çöplerimi biriktirip derneğe getiriyorum."" dedi. Derneğin kampanyasından oldukça memnun olduğunu dile getiren mahalle sakini Dilek Yüceer ise ""Uzun yıllar Kanada'da yaşadım. Orada hiçbir şeyi çöpe atmıyordum, şimdi Türkiye'de de aynısını yapıyorum. Çevremi, özellikle de gençleri bu konuda çok uyarıyorum. Keşke böyle faaliyetler her mahallede olsa."" diye konuştu."
239,Deniz Kaşifi Akdeniz'de iklim değişikliğini inceledi: Derin sular yapısını koruyor,"ODTÜ Deniz Bilimleri Enstitüsü Müdürü Prof. Dr. Barış Salihoğlu, Deniz Kaşifi adlı cihazla Akdeniz'de yaptıkları incelemelerde elde ettikleri bulgular hakkında, ""İklim değişikliğinin ciddi etkilerinin yansımasını anlamamız için daha fazla çalışmaya ihtiyacımız var fakat ilk başta gördüğümüz Akdeniz'in derin suları şu anda yapısını koruyor"" dedi.",Çevre,https://www.trthaber.com/haber/cevre/deniz-kasifi-akdenizde-iklim-degisikligini-inceledi-derin-sular-yapisini-koruyor-779124.html,"Türkiye İş Bankası tarafından ODTÜ Deniz Bilimleri Enstitüsünün kullanımına sunulan Deniz Kaşifi adlı glider cihazı Akdeniz'deki ilk çalışmasını tamamladı. Deniz Kaşifi, ODTÜ'ye bağlı Deniz Ekosistem ve İklim Araştırmaları Merkezinin (DEKOSİM) mevsimsel olarak yılda 4 kez gerçekleştirdiği seferlerden birine katıldı. Derin denizlerde kapsamlı ölçüm yapan cihaz, Akdeniz'de mayıs ve haziran aylarında 20 gün boyunca veri topladı. Deniz Kaşifi'nin Akdeniz'de elde ettiği verilerle ilgili AA muhabirinin sorularını yanıtlayan Salihoğlu, Deniz Kaşifi cihazının en önemli özelliğinin sürekliliği olduğunu belirterek, ""Derin denizde ölçüm yapmak için gemi kullanmak zorundasınız ama bunun sürekliliği olmuyor. Bir noktada ancak bir an bulunabiliyorsunuz ve gemi hareket ederek çalışmalarına devam ediyor. Kaşif, 12 kez Türkiye ile Kıbrıs arasında benzer bir rota üzerinde sürekli gidip geldi ve ondülasyon yaparak su kolonunu 1000 metreye kadar taradı. Bu bizim için çok değerli bir veri oldu."" diye konuştu. 'Levant orta suyu'nda dibe batan bir su kütlesi tespit edildi Cihazın, Akdeniz'deki Türk kara sularında, Türkiye ile Kıbrıs arasında ilk kez kullanıldığını bildiren Salihoğlu, söz konusu bölgede bazı dip akıntıları ve yapısını bilmedikleri su kütleleri bulunduğunu, iklim değişikliğinin buralardaki etkisini anlamaya çalıştıklarını, incelemeleri sırasında ""Levant orta suyu"" olarak isimlendirdikleri yüzeyde soğuyarak dibe batan bir su kütlesini de tespit ettiklerini kaydetti. Çalışmayla, Akdeniz'deki mevcut durumu anlamaya çalıştıklarını vurgulayan Salihoğlu, şöyle devam etti: ""Bir kere Kaşif ile çalışarak her şeyi çözemiyorsunuz, sürekliliği lazım. Türkiye ile Kıbrıs arasındaki Akdeniz bölgesi bilinmeyen bir bölge. Buradaki su kütlelerinin durumu ne? İklim değişikliği nasıl etkilemiş? Bunları araştırıyoruz. Mevcut durumda bile gerek yüzey gerekse de derin suların davranış biçimi bilinmiyor. 'Ara su' dediğimiz suyun geçen kış koşullarında oluşmuş olduğunu gördük. Bu konuda endişeliydik, gelişen kış koşulları ve artan sıcaklıklarla bu tür sular oluşmuyor ve ekosistem üzerinde ters etkileri var. Değişen iklimle akıntı sistemleri değişebiliyor."" Ara tabaka suyun kaybolmamasının umut verici olduğunu dile getiren Salihoğlu, yüzey suyu sıcaklıklarında bu yıla özgü bir artış olmadığına, buna rağmen genel olarak ciddi artışların devam ettiğine dikkati çekti. ""Akdeniz derin suları şu anda yapısını koruyor"" Salihoğlu, ""İklim değişikliğinin ciddi etkilerinin yansımasını anlamamız için daha fazla çalışmaya ihtiyacımız var fakat ilk başta gördüğümüz Akdeniz'in derin suları şu anda yapısını koruyor. Derin sularda kısmi sıcaklık artışları görüyoruz ve levant ara suyu oluşumlarında bazı azalmalar tespit ediyoruz ama buna rağmen bu ara suyu oluşumlarını gözlüyoruz. Beklediğimiz yapıyı şu an görmüş durumdayız ama yüzeydeki iklim etkilerinin derinlere yansımasını takip etmemiz gerekiyor çünkü derinlerde olacak değişimler bütün ekosistemi altüst edecek."" dedi. Araştırma yaptıkları bölgeler arasında yer alan Mersin Körfezi'ndeki deniz kirliliğine değinen Salihoğlu, ""Açık denizde bu kirlilik az, Kıbrıs'a yaklaştıkça daha da az. Mersin Körfezi'ndeki kirliliğinin etkileri bölgemize yayılmakta. Körfez alarm veren bir bölge, bir an önce bunu durdurmamız lazım. Gerek şehir deşarjları gerekse de tarımsal faaliyetler bölgeyi kirletiyor. Neredeyse Marmara'daki kadar kirlilik bölgede hakim."" ifadelerini kullandı."
240,Türkiye'de hava kalitesi son 5 yılda yüzde 16 iyileşti,Son 5 yıllık veriler incelendiğinde Türkiye'nin hava kalitesinde ortalama yüzde 16 iyileşme sağlandı.,Çevre,https://www.trthaber.com/haber/cevre/turkiyede-hava-kalitesi-son-5-yilda-yuzde-16-iyilesti-778555.html,"Türkiye'nin hava, su ve toprak kalitesi, ülke genelindeki 365 hava kalitesi izleme istasyonu aracılığıyla ölçülüyor. İstasyonlardan alınan veriler, Çevresel Etki Değerlendirmesi, İzin ve Denetim Genel Müdürlüğüne bağlı Laboratuvar, Ölçüm ve İzleme Dairesi Başkanlığının Gölbaşı'ndaki Sürekli İzleme Merkezi'ne (SİM) aktarılarak anlık takip ediliyor. Türkiye'de 2004'te başlayan Ulusal Hava Kalitesi İzleme Ağı çalışmaları kapsamında, 2005'te SO2 ve PM10 parametreleri çeşitli illerdeki 36 hava kalitesi izleme istasyonuyla izlenirken ilerleyen yıllarda CO, NOx, O3 ve PM2,5 parametreleri de takibe alındı. Hava kalitesi izleme istasyonlarının kurulması için gerekli hava kalitesi ön değerlendirme projeleri 2008'de başladı. 2016 itibarıyla ülkedeki hava kalitesi izleme ağı, Güneydoğu Anadolu Temiz Hava Merkezine bağlı iller hariç olmak üzere başarıyla tamamlandı. 2021 yılı sonu itibarıyla ön değerlendirme proje çıktılarına göre kurulması gereken istasyonlar ile ilave edilecek parametrelerin kurulumları gerçekleştirildi. Bakanlık envanterindeki 4 mobil hava kalitesi ölçüm aracı da özellikle hava kirliliği şikayetlerinin yoğun olduğu bölgelerde ölçümler yapıyor. Hava kalitesinde iyileşme sağlandı Türkiye'nin hava kalitesinin artırılması için yapılan çalışmalar verilere olumlu yansıdı. Türkiye'nin son 5 yılına ait hava kalitesi verileri incelendiğinde, partikül madde parametresinde yüzde 4, kükürt dioksit parametresinde yüzde 46, karbonmonoksit parametresinde yüzde 18, azot dioksit parametresinde yüzde 3, ozon parametresinde yüzde 8 olmak üzere hava kalitesinde ortalama yüzde 16 iyileşme sağlandığı tespit edildi. Veriler, internet sitesi ve mobil uygulamadan takip edilebiliyor Tüm dünyada yaygın olarak kullanılan Hava Kalitesi İndeksi (HKİ) isimli sınıflama sistemiyle havadaki kirleticilerin konsantrasyonlarına göre hava kalitesi ""iyi, orta, kötü ve tehlikeli"" olarak derecelendiriliyor. Hava kalitesi izleme istasyonlarından elde edilen verilere, ""www.havaizleme.gov.tr"" ve Ulusal Hava Kalitesi İzleme Ağı mobil uygulamasından ulaşılabiliyor. Türkiye'nin 2003'te Avrupa Çevre Ajansı (AÇA) ve Avrupa Bilgi ve Gözlem Ağına üye olması dolayısıyla hava kalitesi izleme istasyonlarından elde edilen veriler her yıl AÇA'ya da raporlanıyor."
241,"Hatay'da ""gazella gazella"" türü ceylanların sayısı artıyor","Hatay’ın Kırıkhan ilçesinde bulunan Dağ Ceylanı Üretim Merkezi, ""gazella gazella"" denilen dağ ceylanlarına ev sahipliği yapıyor. Nesli tükenme riskiyle karşı karşıya olan ceylanlar sadece Türkiye ile İsrail'de bulunuyor.",Çevre,https://www.trthaber.com/haber/cevre/hatayda-gazella-gazella-turu-ceylanlarin-sayisi-artiyor-778040.html,"Hatay’ın Kırıkhan ilçesinde “gazella gazella” denilen dağ ceylanlarının sayısı günden güne artıyor.

Bölgedeki dağ ceylanı sayısını artırmak için Tarım ve Orman Bakanlığı tarafından kurulan Hatay Dağ Ceylanı Üretim Merkezi, 13 bin hektarlık alanda faaliyetlerini sürdürüyor.            "
242,Toronto orman yangınlarının ardından dünyanın havası en kirli şehirleri arasına girdi,"Kanada’da süren orman yangınları nedeniyle ülkenin en büyük metropolü Toronto, dünyanın en kirli havasına sahip şehirler arasına girdi.",Çevre,https://www.trthaber.com/haber/cevre/toronto-orman-yanginlarinin-ardindan-dunyanin-havasi-en-kirli-sehirleri-arasina-girdi-778289.html,"Merkezi İsviçre’de bulunan hava kalitesi takipçisi IQAir'in verilerine göre, çıkan orman yangınları sonrası etkili olan duman nedeniyle Toronto'nun hava kalitesi de düştü. Kanada Çevre Bakanlığı, yangınlardan çıkan dumanın Toronto ve Hamilton bölgesi de dahil olmak üzere Ontario eyaletinin diğer bölgelerine ulaşarak, ""hava kalitesinin bozulmasına"" neden olduğunu duyurdu. Açıklamada, Toronto başta olmak üzere Ontario eyaletindeki dumanın neden olduğu sağlıksız havanın bir süre daha devam edeceği kaydedildi. Devam eden orman yangınları nedeniyle hava kalitesi sıralamasındaki yeri gün boyunca değişen Toronto, halen dünyada hava kalitesi en kötü 5. şehir durumunda. ABD’nin büyük bölümünü yeniden kapladı Bu arada duman, Amerika Birleşik Devletleri'nin de büyük bir bölümünü yeniden kapladı. Duman ve kalitesiz hava nedeniyle bölge sakinlerine, gerekli olmadıkça dışarı çıkmamaları ve evlerinde kalmaları uyarısı yapıldı. Chicago, Detroit ve Indianapolis de dahil olmak üzere birçok büyük şehir, ABD'deki hava kalitesi en kötü kentler kategorisine düştü. Kanada Kurumlararası Orman İtfaiye Merkezi'nin açıklamasına göre, geçen çarşamba sabahı itibarıyla ülke genelinde 487 aktif yangın bulunuyor. 1 Ocak'tan bu yana 76 bin 129 kilometrekare ormanlık arazinin yandığı bildirirken, bu rakam, Ulusal Ormancılık Veritabanına göre, 1989'da belirlenen 75 bin 596 kilometrekarelik en büyük yanan arazi rekorunu da aşıyor."
243,Sıcaklık Marmara'da müsilajı tetikleyebilir,"İÜ Su Bilimleri Fakültesi Dekanı Prof. Dr. Melek Okyar, Marmara Denizi'nde yazın sıcaklıklarının artışıyla tekrar müsilaj görme riskinin bulunduğunu söyledi.",Çevre,https://www.trthaber.com/haber/cevre/sicaklik-marmarada-musilaji-tetikleyebilir-777027.html,"İstanbul Üniversitesi (İÜ) Su Bilimleri Fakültesi Dekanı Prof. Dr. Melek İşinibilir Okyar, 2021 yılında Marmara Denizi'nde yıkıcı bir müsilaj olayının yaşandığını hatırlattı. Bu büyüklükte ve uzun süren müsilajın dünyada bir emsalinin olmadığını, bu nedenle Marmara Denizi ekosisteminin derinden etkilendiğini belirten Okyar, ""Müsilajın ardından birincil tüketici olan zooplanktonik organizmalarla balık yumurta ve larvalarını örnekleyememiştik, balık stokları yok denecek kadar azdı. Marmara Denizi'nde balıklar genellikle daha kıyısal alanlara kendilerini çekmişlerdi."" dedi. Prof. Dr. Okyar, müsilajın Marmara Denizi'nde görünürden kaybolduğunu ancak zaman zaman bölgesel olarak görülen müsilaja derinlerde rastlandığını anlattı. Bunun etkili ve yıkıcı olmadığına dikkati çeken Prof. Dr. Okyar, şöyle devam etti: ""Müsilajın olmaması, olmayacağı anlamına da gelmez. Geçen yıl Marmara Denizi'nde müsilaj görmedik. Bu sene de şanslıydık. Çünkü tam müsilajın oluşabileceği dönemler biraz serin geçti. Yani daha serin ve daha soğuk bir bahar geçirdik. Şu anda hazirandayız. Hava gayet serin, çok rahatsız etmeyen bir hava söz konusu. Doğal olarak müsilajın oluşması çok görünür hale gelmedi. Biz, her ay Marmara Denizi'nde örneklemeye çıkarak takip ediyoruz. Şubatta İzmit Körfezi'nin doğu bölgesinde bir müsilajın oluşumunu gözlemleyerek biraz endişe etmiş ve 'Müsilaj tekrar mı oluşuyor?' diye düşünmüştük. Çünkü genellikle Marmara Denizi'nde müsilajın ilk gözlemlendiği yer İzmit Körfezi. Buradan başlayıp, diğer bölgelere yayılıyor. Fakat sonrasında havanın serinlemesiyle birlikte bu müsilajın sürekliliği ortadan kayboldu."" Prof. Dr. Okyar, müsilajı oluşturan organizmaların Marmara Denizi'nde mevcut olduğunu, koşulların tekrar oluşması durumunda müsilajın ortaya çıkabileceğini dile getirdi. Marmara Denizi'nde müsilajın tekrar görünmemesi için su sıcaklığının önemli olduğunun altını çizen Prof. Dr. Okyar, ""Marmara Denizi'nde şu an için hava ve deniz suyu sıcaklıkları normal seviyede hatta mevsim normallerine göre bir tık aşağıda. Fakat su sıcaklıklarının artışıyla birlikte tekrar müsilaj görme riski söz konusu."" diye konuştu. ""Balıkların ve omurgasız canlıların dağılımına ve miktarına bakıyoruz"" İÜ Su Bilimleri Fakültesince Marmara Denizi'nin düzenli olarak takip edildiğine işaret eden Okyar, Marmara Denizi'nin üst tabakasının son derece dinamik olduğunu belirtti. Prof. Dr. Okyar, bu durumun oksijen seviyesini yüksek seviyede tutabildiğini fakat alt tabakalar da oksijenin hala düşük olduğunu dile getirerek, ""Onların takip edilmesi lazım. Biz araştırma gemimiz 'R/V Yunus-S' ile çalışmaları sürdürüyoruz. Belirlenen istasyonlarda suyun fizikokimyasal parametrelerini ölçüyor, farklı derinliklerden örnekler almaya devam ediyoruz. Ayrıca balıkların ve omurgasız canlıların dağılımına ve miktarına bakıyoruz."" diye konuştu."
244,"Paris yönetimi, çevreci topluluğu ""şiddete başvurduğu"" gerekçesiyle feshetme kararı aldı","Fransa, ""Soulevement de la Terre"" isimli çevreci topluluğun, ""şiddete başvurduğu"" gerekçesiyle feshedilmesini kararlaştırdı.",Çevre,https://www.trthaber.com/haber/cevre/paris-yonetimi-cevreci-toplulugu-siddete-basvurdugu-gerekcesiyle-feshetme-karari-aldi-776530.html,"Hükümet Sözcüsü Olivier Veran, İçişleri Bakanı Gerald Darmanin'in Bakanlar Kurulu’na ""Soulevement de la Terre""nin fesih kararını sunduğunu belirtti. Veran, topluluğun, son haftalarda insanlara ve eşyalara karşı defalarca şiddete başvurduğunu aktardı. Herkesin ülkede saygı çerçevesinde fikirlerini savunabilme olanağı bulunduğunu söyleyen Veran, ""Hukuk devletinde şiddete başvurmak meşru değildir ve tam olarak bu cezalandırılıyor."" dedi. Veran, geçen hafta Fransa'da Lyon-Torino arasındaki hızlı tren hattı projesine karşı düzenlenen izinsiz gösteride 350 tehlikeli cismin ele geçirildiğini kaydetti. Hükümet Sözcüsü, bir gösteriye tehlikeli cisimlerle katılım sağlanıyorsa bunun gösteri yapmak için olmadığının aşikar olduğunu ifade etti. Fesih kararı Paris'te protesto edilecek Çevreci topluluğun feshedilmesine ve 18 üyesinin dün gözaltına alınmasına karşı bu akşam Paris dahil ülke genelinde, 90 yerde gösteri düzenlenmesi bekleniyor. Soulevement de la Terre, 25 Mart'ta yapay su havzaları inşaatı projesine karşı Sainte-Soline köyünde gerçekleştirilen ve çok sayıda kişinin yaralandığı protestonun organizatörleri arasında yer almıştı. Darmanin, 28 Mart'ta çevreci topluluğun fesih protokolünü başlattığını duyurmuştu. Aynı topluluk, 17 Haziran'da La Chapelle köyünde Fransa'nın Lyon ve İtalya'nın Torino kentleri arasında hızlı tren hattı inşası projesine karşı gösteri düzenlemişti. Gösteride, polis ve protestocular arasında çıkan arbedede yaralananlar olmuştu."
245,"Meke Gölü'ne 2,5 milyon metreküp su aktarılacak","""Dünyanın nazar boncuğu"" olarak nitelenen ve bir süre önce tamamen kuruyan Konya'nın Karapınar ilçesindeki Meke Gölü'nü kurtarma çalışmaları çerçevesinde 2,5 milyon metreküp su göle akatarılacak.",Çevre,https://www.trthaber.com/haber/cevre/meke-golune-25-milyon-metrekup-su-aktarilacak-775966.html,"Konya Büyükşehir Belediyesi'nden yapılan yazılı açıklamada, belediyenin Karapınar ilçesine 2021 yılında yaptığı ileri derece biyolojik atık su arıtma tesisine entegre olarak yapılacak su taşıma geri kazanım tesisinin Meke Krater Gölü'nü kurtaracağı ifade edildi. ""Tesis, Karapınar Atık Su Arıtma Tesisi'ne entegre biçimde yapılıyor"" Açıklamada görüşlerine yer verilen Konya Büyükşehir Belediye Başkanı Uğur İbrahim Altay, şunları söyledi: ""Çevre, Şehircilik ve İklim Değişikliği Bakanlığımızın destekleriyle Meke Gölü'ne su taşıyacak geri kazanım tesisimiz, Karapınar Atık Su Arıtma Tesisi'ne entegre biçimde yapılıyor. Atık Su Arıtma Tesisinden yaklaşık 8,5 kilometre mesafede yer alan Meke Gölü'nü beslemek üzere gerekli iletim hattını çekerek günde yaklaşık 7 bin metreküp su desteği verebileceğiz. Maksimum kapasitede bir yılda 2 milyon 532 bin metreküp suyu Meke Gölü'ne taşımamız sonucu, inşallah Meke Gölü, en kısa zamanda yeniden o eski ihtişamlı görüntüsüne kavuşacak.""    Altyapı inşaat çalışmalarına başlandı Adını çevresinde yaşayan meke kuşlarından alan krater gölüne taşınacak su için altyapı inşaat çalışmalarına başlandığı da ifade eden Altay, ""Karapınar İleri Biyolojik Atık Su Arıtma Tesisimiz, 2033 yılı nüfusu öngörülerek planlanmış ve 2021 itibariyle faaliyete geçirilmişti. Karapınar Atık Su Arıtma Tesisinde arıtılan suyu, Meke Gölü'nü beslemek amaçlı olarak kullanmayı hedefliyoruz. Bu tesiste arıtılan atık suların, tekrar ileri filtrasyon işlemlerinden geçirilerek Meke Gölü'nü beslemesi için gerekli geri kazanım tesisinin inşaat çalışmalarına başladık"" dedi."
246,İngiltere'de çevreyi kirleten araçlar iki kat fazla park ücreti ödeyecek,İngiltere'nin başkenti Londra'ya bağlı Lambeth'te belediye çevreyi daha fazla kirleten arabaların iki kattan fazla park ücreti ödemesine karar verdi.,Çevre,https://www.trthaber.com/haber/cevre/ingilterede-cevreyi-kirleten-araclar-iki-kat-fazla-park-ucreti-odeyecek-775827.html,"İngiltere'nin başkenti Londra'nın Lambeth bölgesinde emisyona dayalı park ücreti uygulaması başladı. Artık çevreyi kirleten araçlar daha yüksek ücret ödeyecek. Uygulamanın diğer bölgelerde de hayata geçirilmesi planlanıyor. Lambeth'te artık bir arabayı park etmek için 26 farklı ücret bandı var. Bu fark vergi bandına ve dizel ek ücreti olup olmadığına bağlı olarak değişiyor. Güney Londra'daki Waterloo istasyonunun yakınındaki bir park yerinin maliyeti,  şu anda saatte 6,30 sterlin ile 13,23 sterlin arasında değişiyor. 30 Mayıs'ta başlatılan ücretlere ilişkin istişare, halihazırda CO2 emisyonlarına dayalı olan sakinlerin park izinleri için yeni bir fiyatlandırma yapısını içeriyor. En yüksek bandın yıllık maliyeti 340,73 sterlinden 500 sterline yükseldi ve Euro 6 emisyon standartlarına uymayan bir dizel araç için yıllık 140 sterlin ek ücret alınıyor. Lambeth, hava kalitesinin önemli bir halk sağlığı sorunu olduğunu ve çok çeşitli müdahalelerin gerekli olduğunu belirterek, muhalefete rağmen değişiklikleri hayata geçirdi."
247,"Türkiye hep yeşil kalsın, kuraklık olmasın","Türkiye’de bu yıl 25 bin hektar alanda Erozyon Kontrol Tesis Çalışması gerçekleştirildi, toplamda ise 40 bin hektar alanda toprak koruması yapılıyor. Bütün çabalar, Türkiye’nin kurak bir çöle dönüşmemesi, hep yeşil ve yaşanabilir kalması için…",Çevre,https://www.trthaber.com/haber/cevre/turkiye-hep-yesil-kalsin-kuraklik-olmasin-775422.html,"BM 17 Haziran’ı 1994 yılında ‘Dünya Çölleşme ve Kuraklıkla Mücadele Günü’ ilan etti. “Sessiz felaket” olarak nitelenen çölleşmeye dikkat çekmek, arazi tahribatı konusunda insanlığı bilinçlendirmek adına ilan edilen bu anlamlı gün, Türkiye’de de aynı şekilde kutlanıyor. İklim değişikliği, küresel ısınma, insan eliyle çevreye verilen zararlar ve diğer etkenler, Dünya gezegenini gittikçe daha fazla yaşanması zor hale getirirken insan, hayvan ve bitki yaşamını sürebilmesi için doğal dengenin korunması, çevrenin bu halinden daha kötüye gitmemesi gerekiyor. Bu nedenle dünyada ve Türkiye’de pek çok çalışma yapılıyor. Türkiye’de Tarım ve Orman Bakanlığı uhdesinde yürütülen çalışmalar kapsamında, Orman Genel Müdürlüğü tarafından ‘Toprak Muhafaza Çalışmaları’ gerçekleştiriliyor. Bu çalışma dahilinde orman sınırları içinde veya dışındaki her türlü arazide, yağış-akış rejimi bozulmuş dere, çay ve ırmakların su toplama havzalarındaki erozyona maruz kalan bozuk orman alanları, bitki örtüsü tahrip olmuş yamaç arazileri ele alınıyor. Orman kurmak, bozuk orman alanlarını verimli orman alanlarına dönüştürmek veya bitki örtüsü ıslah etmek, yukarı dere mecralarında su akışını düzenleyici tesisler yapmak gibi yöntemlerle, doğal denge korunmaya çalışılıyor.    Erozyon Kontrolü Sel Riskini Düşürüyor Yapılan Erozyon Kontrolü Çalışmalarıyla verimli tarım toprakları korunurken, nehir havzalarında yapılan çalışmalar sayesinde sel riski azaltılıyor. Baraj ve göletlerin ömrü uzatılıyor, topraktaki organik madde miktarı korunarak toprak verimliliği ve gıda güvenliği sağlanıyor. Küresel ısınma, iklim değişikliği ve çölleşmenin ülke üzerindeki olumsuz etkileri azaltılıyor. Topraktaki organik madde miktarı korunduğu için yine küresel ısınma ve iklim değişikliğinin ülke üzerindeki olumsuz etkileri düşürülüyor. Özellikle 0-30 santimetre derinliğindeki toprağın organik karbon miktarının azalması engelleniyor. Topraktaki organik karbon stokları yükseltiliyor.    1 Milyon 646 Bin Hektarda Çalışma Toprak Muhafaza Çalışmaları, 1946-2002 yılları arası 470 bin 288 hektar alında gerçekleştirilmişti. 2002-2023 döneminde ise 1 milyon 176 bin 366 hektar alanda daha gerçekleştirildi ve toplam 1 miyon 656 bin 654 hektara ulaştı. 2023’te 25 bin hektar alanda Erozyon Kontrol Tesis Çalışması, 15 bin hektar alanda Sel Kontrol Tesis Çalışması olmak üzere toplam 40 bin hektar alanda Toprak Muhafaza Çalışması tamamlanacak. Erozyonla Mücadele alanında, 2002 yılı öncesindeki 56 yılda yapılan çalışmanın yaklaşık 2,5 katı son 20 yılda gerçekleştirildi. Türkiye’nin 2002 yılında 20,8 milyon hektar olan orman varlığı, 2,4 milyon hektar artırılarak 23,2 milyon hektara ulaştı. Son 21 yılda 6,5 milyar fidan toprakla buluşturuldu.    Entegre Havza Rehabilitasyon Projeleri Çölleşmeyi ve kuraklığı önlemek için kurak ve yarı kurak alanlarda havza bazlı çalışmalar da yapılıyor. 2023-2028 yılları arasında Çekerek ve Bolaman Havzaları Entegre Rehabilitasyon Projeleri yürütülecek. Yapılacak bu çalışmalarla doğrudan veya dolaylı olarak suyun muhafazası ve kuraklığın etkilerinin azaltılması sağlanacak. Baraj Havzaları Yeşil Kuşak Ağaçlandırma Eylem Planı Kapsamında 2013- 2019 yılları arasında 516 baraj havzasında erozyon önlemek ve barajlardaki su tutma kapasitesinin artırılarak kuraklığın etkilerinin azaltılması amacıyla çalışmalar yapılmıştı. Eylem planı haricinde de çalışmaları devam ettiriliyor. Ayrıca yapılan erozyon kontrolü, sel kontrolü, mera ıslahı çalışmalarında su hasadı sağlanarak kuraklıkla mücadele edilip su verimi ve su kalitesi artırılmaya çalışılıyor. "
248,Dünyada hava sıcaklığı haziranın ilk bölümünde rekor seviyeye çıktı,Dünya genelinde haziranın ilk 11 gününde hava sıcaklığı yılın bu dönemi için rekor kırdı.,Çevre,https://www.trthaber.com/haber/cevre/dunyada-hava-sicakligi-haziranin-ilk-bolumunde-rekor-seviyeye-cikti-775168.html,"Avrupa Birliği'ne (AB) bağlı Copernicus İklim Değişikliği Servisi'nin verilerine göre, El Nino hava olayının oluşumu ve geçen ay deniz yüzeyi sıcaklığının rekor kırmasının ardından haziranın ilk 11 gününde karada hava sıcaklığı yılın bu dönemine göre ölçülen en yüksek ortalamaya çıktı. Küresel hava sıcaklığı haziranda ilk kez sanayileşme öncesi dönemin ortalamasını 1,5 derece aştı. Paris Anlaşması'yla küresel sıcaklık artışının 20 ve 30 yıllık dönemler için 1,5 dereceyle sınırlandırılması hedefleniyordu. Copernicus servisinin konuyla ilgili açıklamasında, ""Mevcut El Nino olayı gelişmeye devam ederken, gelecek 12 ayda küresel hava sıcaklığı ortalamasının sanayileşme öncesi döneme göre 1,5 dereceden fazla yükselmesini beklememiz için yeterli sebepler bulunuyor."" ifadesi yer aldı. Ortalama hava sıcaklığı artışı daha önce de 1,5 derece eşiğini aşmıştı. Ancak bu artış, haziran ayında ilk kez kayda geçmiş oldu. 1,5 derece eşiği, ilk kez 2015'in aralık ayında, daha sonra 2016 ve 2020'nin kış ve ilkbahar aylarında geçilmişti. Dünya Meteoroloji Örgütü, mayıs ayındaki raporunda, 2023-2027 dönemi için küresel ortalama hava sıcaklığının en az bir yıl boyunca sanayileşme öncesi dönemin ortalamasının 1,5 derece üzerinde seyretme ihtimalinin yüzde 66 olduğunu açıklamıştı."
249,Tarih ve doğanın birleştiği yer: Zir Vadisi,"Tarihi çok eskilere uzanan bir yerleşim yeri olan Zir Vadisi, peribacaları, mağaraları, arkeolojik kalıntıları ve doğal güzellikleri ile şehir içinde saklı cennetlerden biri.",Çevre,https://www.trthaber.com/haber/cevre/tarih-ve-doganin-birlestigi-yer-zir-vadisi-773357.html,"Ankara’nın Sincan ilçesi Yenikent sınırları içinde yer alan Zir Vadisi, 7 kilometre boyunca uzanan bir tabiat harikası... İçinden Ova Çayı geçen vadi, tarih boyunca yerleşim yeri olarak kullanılmış. Evliya Çelebi’nin ‘Seyahatname’ eserinde İpek Yolu’nun geçtiği yerlerden biri olarak anlattığı vadi, 1930’lara kadar yerleşim yeri olarak kullanılmaya devam ederken, bölgede oluşan heyelan nedeniyle artık sadece mesire yeri olarak kullanılıyor.   Mağaralar, Peribacaları Zir Vadisi’nde geçmişin izlerini taşıyan mimari kalıntılar yanında, Müslüman ve Hıristiyan mezarlıkları bulunuyor. Taş işçiliğinin nadide örneklerini barındıran mezar taşlarından bazıları korunması için müzeye kaldırıldı. Köy evlerinin yerini ise ünlü Ankara Armudu’nun yetiştirildiği küçük bahçeler aldı. Bölgede doğal yoldan oluşmuş mağaralar yanında, peribacaları da bulunuyor.    Hayvan ve Bitki Örtüsü Geniş Çevresiyle birlikte yaklaşık 10 kilometrekarelik bir alana yayılan Zir Vadisi, bitki ve hayvan çeşitliliği açısından da zengin bir yer. Ova Çayı’nda olta balıkçılığı yapılırken, yırtıcı kuşlar çevredeki kayalıkları, küçük kuşlar ise sık ağaçların bulunduğu kısımları yaşam alanı olarak tercih ediyor. Tilki, kirpi, domuz, kurt gibi hayvanlar da bölgede görülüyor. Onlarca çeşit kır çiçeğini vadi boyunca görebilmek mümkün.    Timur’un Fillerini Sakladığı Yer Zir Vadisi, bisikletle ya da yaya olarak gezmeye çok uygun bir bölge. Özellikle Ankara için yapılan yeni su hattı çalışmaları nedeniyle, araç girişinin sınırlı olduğu şu dönemde yerli ve yabancı turistler, yaya ya da bisikletli olarak vadiyi geziyor. Vadi, başkentte yaşayanların mesire alanı olarak kullandığı bölgelerden biri. Doğayla baş başa olmak, tarihi havayı koklamak isteyenler soluğu burada alıyor. Vadi, Yıldırım Bayezid ile Timur arasında, 1402 yılında yapılan Ankara Savaşı’nda da önemli yerlerden biri oldu. Timur’un ordusundaki filleri burada saklayarak Yıldırım Bayezid’e karşı taktik üstünlük sağladığı iddia ediliyor.    Tarihi Köprü Bölgede çalışan Türkeş Çelik, “Buraya turistler de geliyor, piknik yapmak, gezmek isteyen Ankaralılar da geliyor. Genelde turistler kayaların nasıl oluştuğun merak ediyor. Burada bulunan mezarlıklar ise ister Müslüman ister Hıristiyan mezarlığı olsun, vatandaşlar tarafından korunuyor, hepsine dua ediliyor” diyor. Vadinin Yenikent girişinde ise tarihi bir köprü bulunuyor. Zağar Köprüsü adını taşıyan bu köprü, tarihi ipek yolunun geçtiği noktada idi. Zir Vadisi’nin yanında yükselen Abdülselam Dağı ise burada 24 gözlü Bizans döneminde yapıldığı tespit edilen mağaralarıyla ünlü. "
250,Türkiye'nin en yeşil kentleri,"Türkiye'deki toplam orman alanı, 2023 yılında 23 milyon 245 bin hektar oldu. Yüz ölçümüne göre yüzde 72'si orman olan Karabük, kişi başına düşen 29 bin 426 metrekare orman alanı ile de Tunceli, ilk sırada yer alıyor.",Çevre,https://www.trthaber.com/haber/cevre/turkiyenin-en-yesil-kentleri-773710.html,"Orman Genel Müdürlüğü (OGM) ve Antalya Orman Bölge Müdürlüğü verilerine göre; 2023 yılında Türkiye'deki toplam orman alanı, 23 milyon 245 bin hektar olarak belirlendi. 2023 yılındaki orman oranı, Türkiye'nin 78 milyon hektarlık yüz ölçümünün yüzde 29,8'ine yükseldi. Türkiye'nin en fazla ormanına sahip kenti ise 1 milyon 177 bin 241 hektar ile Antalya oldu. Türkiye'deki ormanların yüzde 5,06'sına sahip Antalya'nın, 2 milyon 61 bin 764 hektar olan toplam yüz ölçümünün yüzde 57'si ormanlardan oluşuyor.   Kentteki ormanların 718 bin 696 hektarı verimli, 458 bin 545 hektarı boşluklu orman olarak belirlendi. Kişi başına düşen orman alanında Türkiye ortalaması 2 bin 726 metrekare. Bu oran, Antalya'da kişi başına ortalama 4 bin 380 metrekare ve Türkiye ortalamasının 1,61 katı. Antalya, orman parkı açısından da Türkiye'nin en zengin ili. Türkiye'deki toplam 1854 orman parkının 157'si Antalya'da bulunuyor. Ayrıca Antalya'nın ormanlarında 25 de bal ormanı yer alıyor. Bu yıl 23 yangın çıktı Antalya'da 2023 yılında şu ana kadar 21 orman yangını çıktı. Bu yangınlarda 33,29 hektar alan yandı. Bu yılın şu ana kadarki en büyük yangını, Alanya ilçesinde çıktı; toplam 6 yangında kaybedilen 29,22 hektar oldu. Antalya Orman Bölge Müdürlüğü, yangınlara en geç 15 dakika içerisinde müdahale edebilmek için hava ve kara araçları dahil olmak üzere kent genelinde tüm ekiplerini konuşlandırdı. En geç 15 dakikada mühadale planı Buna göre; tüm orman sahalarında her 5 kilometrede bir yangın havuzu, gölet, dere veya ırmak bulunuyor. Arazözler, su ikmal araçları, ilk müdahale araçları, ağır tonajlı su ikmal araçları, yangın söndürme helikopterler ile uçakları da Kaş'tan Gazipaşa'ya 657 kilometrelik sahil bandından Kaş'ın yüksek kesimlerinden Akseki ve İbradı'ya kadar tüm bölgelerde, toplam 143 noktada çıkabilecek her yangına karşı en geç 15 dakika içerisinde müdahale edilebilecek şekilde planlandı. Ormanlar en çok meşelerle dolu OGM verilerine göre, Türkiye'deki ormanları oluşturan ağaç türleri 6,7 milyon hektarı meşe, 5,2 milyon hektarı kızılçam, 4,2 milyon hektarı karaçam, 1,9 milyon hektara yakını kayın, 1,5 milyon hektara yakını ardıç, 1,4 milyon hektarı sarıçam, 511 bin hektarı göknar, 402 bin hektarı sedir, 365 bin hektarı ladin ve diğer türler fıstık çamı, kızılağaç, kestane, gürgen, sahil çamı, kavak, fındık, defne, dişbudak gibi sıralanıyor.    2 milyar tona yakın karbonu tutuyor Türkiye ormanlarında tutulan karbon miktarı, 1 milyar 990 milyon 610 bin 714 ton olarak hesaplandı. Hesaplara göre; Türkiye'de ormanların yıllık 43 milyon 365 bin 774 ton oksijen ürettiği belirlendi. İl bazında orman alanlarına bakıldığında; 1 milyon hektar sınırını da aşan tek il konumundaki Antalya, Türkiye'de ilk sırada. Yarısından fazlası orman olan iller Kentlerin yüz ölçümlerine göre bakıldığında özellikle Batı Karadeniz illerinde ormanlar, yüz ölçümlerin yarısından fazlasını geçiyor. İllerin yüz ölçümleri farklı olmakla birlikte oransal olarak yüzde 50'yi aşan 14 kent şöyle: Karabük yüzde 72, Muğla yüzde 68, Kastamonu yüzde 66, Bolu yüzde 65, Sinop ve Bartın yüzde 64, Yalova yüzde 60, Antalya, Artvin, Bilecik ve Kütahya yüzde 57, Zonguldak yüzde 56, Mersin yüzde 53, Düzce yüzde 52. En çok orman Karadeniz'de Bölgelere göre sıralama ise şöyle: 5 milyon 593 bin hektarla Karadeniz'in yüzde 24,4'ü, 4 milyon 371 bin hektarla Akdeniz'in yüzde 19,6'sı, 3 milyon 635 bin hektarla Ege'nin yüzde 15,9'u, 3 milyon 164 bin hektarla İç Anadolu'nun yüzde 13,8'i, 2 milyon 934 bin hektarla Marmara'nın yüzde 12,8'i, 1 milyon 893 bin hektarla Doğu Anadolu'nun yüzde 8,3'ü, 1 milyon 339 bin hektarla Güneydoğu Anadolu'nun yüzde 5,8'i orman. Kişi başına düşen orman alanı İl nüfusları ile orman varlıklarına göre bakıldığında; nüfusu çok düşük illerde kişi başına düşen orman alanı yüksek çıktı. Kişi başına düşen orman alanları illere göre şöyle: ""Tunceli 29 bin 426 metrekare, Artvin 23 bin 817 metrekare, Kastamonu 23 bin 212 metrekare, Sinop 16 bin 959 metrekare, Gümüşhane 16 bin 907 metrekare, Bolu 16 bin 893 metrekare, Burdur 12 bin 419 metrekare, Karabük 11 bin 446 metrekare, Kütahya 11 bin 211 metrekare, Bilecik 10 bin 985 metrekare, Çankırı 9 bin 984 metrekare, Bingöl 9 bin 403 metrekare, Erzincan 9 bin 53 metrekare, Çanakkale 8 bin 872 metrekare, Isparta 8 bin 768 metrekare, Çorum 8 bin 491 metrekare, Karaman 8 bin 336 metrekare, Muğla 8 bin 287 metrekare, Tokat 8 bin 2 metrekare, Sivas 7 bin 78 metrekare, Kırklareli 7 bin 25 metrekare, Bartın 6 bin 807 metrekare, Yozgat 6 bin 586 metrekare, Amasya 6 bin 578 metrekare, Hakkari 6 bin 411 metrekare, Uşak 6 bin 50 metrekare, Giresun 5 bin 753 metrekare, Denizli 5 bin 655 metrekare, Şırnak 5 bin 525 metrekare, Bitlis 5 bin 135 metrekare, Rize 5 bin 61 metrekare, Eskişehir 4 bin 613 metrekare, Antalya 4 bin 563 metrekare, Ankara 4 bin 497 metrekare, Mersin 4 bin 471 metrekare, Kahramanmaraş 4 bin 464 metrekare."""
251,New Yorklular şehri terk ediyor: Evimi sat aramaları yüzde 2 bin 600 arttı,"New York, Kanada'daki orman yangınlarından çıkan dumanın yarattığı tehlikeli havada boğulurken, bazı ev sahipleri evlerini acil satışa çıkardı.",Çevre,https://www.trthaber.com/haber/cevre/new-yorklular-sehri-terk-ediyor-evimi-sat-aramalari-yuzde-2-bin-600-artti-773655.html,"Kanada'daki alevlerden yükselen duman, rüzgarın etkisiyle, New York ve Philadelphia şehirleri başta olmak üzere birçok bölgeyi kapladı. New York'ta hava kirliliği endeksinin normalin 8 katı olduğu duyuruldu. Duman alarmı, ""acil durum krizi"" olarak nitelendi. Halka ""evden çıkmayın"" çağrısı yapıldı.   New York’un bir iki günlüğüne de olsa havası en kirli büyükşehir ünvanı alması insanların New York’tan ayrılmayı düşünmesine sebep oldu. New York ‘un kızıla boyandığı anlarda “ evimi hemen sat” talimatının yüzde 2600 yani 26 kat arttığını ortaya koydu . Google arama verileri analizi ayrıca ""evimi sat"" aramalarının aynı gün içinde yüzde 326 arttığını, yani bir haftada dört kat arttığını gösterdi. New York merkezli ""hava temizleyici"" aramaları, New York City'deki çevre koşulları nedeniyle geçen hafta yüzde 2 bin 418 arttı. ABD Başkanı Joe Biden, ülkenin kuzeydoğu eyaletlerini de duman altında bırakan Kanada'da günlerdir devam eden orman yangınları konusunda yerel yetkililerin yönlendirmelerine uyulması çağrısı yaptı."
252,Orman yangınlarıyla mücadelede yeni dönem,"Yaz aylarının en önemli risklerinden biri geniş çaplı orman yangınları. Ankara, hızlı müdahale için etkili bir filo kurmayı hedefliyor. İnsanlı/insansız farklı tipte platformların karma olarak kullanılacağı yeni yol haritası yaklaşık 30 yıldır orman yangınlarına havadan müdahale eden Türkiye için değerli bir başlangıç anlamı taşıyor.",Çevre,https://www.trthaber.com/haber/cevre/orman-yanginlariyla-mucadelede-yeni-donem-773636.html,"Havaların ısınmasıyla birlikte kuzey yarım kürede ülkelerin en dikkat kesildiği konulardan biri hiç şüphesiz orman yangınları… Bu satırları yazdığımız anda Kanada’da 413 orman yangını aktif olarak devam ediyordu. Ve bu bölgeden yayılan dumanlar ABD’nin birçok eyaletinde hava kirliliğine neden olmakla kalmadı, şehirleri karanlığa gömdü.   Sadece Kanada değil İspanya’dan İtalya’ya Yunanistan’dan Türkiye’ye kadar yaz aylarında büyük alanlarda etkili olan orman yangınları yeni ve etkili çözüm arayışlarını da beraberinde getiriyor. Hatırlanacağı üzere 2021 yılında ülkemizde de 300’ün üzerinde orman yangını yaşanmış, on binlerce hektar alan küle dönmüştü. Doğal yaşamı da doğrudan etkileyen bu yangınlara müdahale şekilleri o dönem kamuoyunda sıkça tartışılmıştı. Ardından gerek Tarım ve Orman Bakanlığı gerek diğer ilgili kurumlar yeni bir yol haritası üzerinde çalışmış, bu sürece Savunma Sanayii Başkanlığı da dahil edilmişti. Sıcaklığın giderek yükselmeye başladığı bu günlerde eldeki imkanların neler olduğunu Havacılık ve Savunma Editörü Tolga Özbek ile konuştuk.   Türkiye uzun yıllardır kiralama yöntemini izliyor Ülkemizde orman yangınlarıyla mücadeleyi Orman Genel Müdürlüğü’nün (OGM) yaptığını anımsatarak anlatmaya başlıyor Özbek. Bu mücadelede yer alan filonun farklı tipte uçak ve helikopterlerden oluştuğunu söylüyor. Aslında Türkiye, yangınlara müdahale edebilmek için hava araçlarını uzun yıllardır çoğunlukla ‘kiralama’ yöntemiyle kullanıyor. Özbek bunun yanı sıra Orman Genel Müdürlüğü’nün kendi helikopterlerinin de olduğuna değinip, “Ancak bu helikopterler havadan keşif ve personel taşıma gibi görevlerde kullanılıyor” diyor.   ‘Nefes’ helikopteri nasıl katkılar sağlayacak? Süreçle ilgili merak ettiğimiz bir diğer konu TUSAŞ T-70 helikopteri ‘Nefes’ oluyor… İsmi, Cumhurbaşkanı Erdoğan tarafından verilen bu helikopter 2,5 ton su atma kapasitesi, 222 kilometre seyir sürati ve yaklaşık 2,5 saat havada kalabilme gibi özellikleriyle öne çıkıyor. Helikopter 11 yangın işçisi veya yolcu taşıyabilme kabiliyetiyle de dikkat çekiyor. Tolga Özbek, T-70’in hem bu görevleri yapacağı hem de yangın söndürebilmek için taşıyacağı bambi ile sürece çok değerli katkılar sağlayabileceği görüşünde. TUSAŞ tarafından Sikorsky lisansı ile imal edilen T-70’in bu açıdan OGM’ye önemli bir güç katacağı şüphesiz. Bu noktada Özbek bir parantez açıyor ve ‘Nefes’ isimli T-70’in yanı sıra bu yıl envantere giren King Air 350 tipi komuta kontrol uçağına da dikkat çekiyor. Özbek’e göre bu uçak özellikle yangınların havadan koordinasyonunu sağlayacak, aldığı görüntüler üzerinden yangın söndürme operasyonunu kontrol edebilecek önemli bir platform.   Savunma Sanayii Başkanlığı’nın sürece katkısı ne olacak? Yurtdışında birçok ülkede silahlı kuvvetlere ait hava araçları orman yangınlarının söndürülmesine destek veriyor. Benzeri bir yaklaşım Türk Silahlı Kuvvetleri, Jandarma Genel Komutanlığı, Sahil Güvenlik ve Emniyet Genel Müdürlüğü tarafından da helikopterlere takılan özel sepet sistemleri ile yapılıyor. S-70, T-70, Mi-17, AS532 gibi helikopterler bu görevlerde kullanılıyor. Uçuş ekipleri sezon öncesinde eğitim uçuşu yaparak yangın sezonu için ek kuvvet olarak hazır bekliyor. Türkiye’deki geniş çaplı yangınların ardından kamuoyunda tartışmalar sürerken yeni bir karar alınmış ve Cumhurbaşkanlığı Savunma Sanayii Başkanlığı (SSB) da ülkemizin orman yangınlarıyla mücadelesinde izlenecek yol haritasına dahil edilmişti. Özbek’e bunun ne anlama geldiğini soruyoruz: “SSB’nin en önemli yetkinliklerinden biri yurtdışından alım tecrübesi. Bu süreci sadece kendisine bağlı kurumlar için değil TSK başta olmak üzere farklı kamu kurumları adına da işletiyor. Bu gerçekten de altını çizmemiz gereken bir husus. Şimdi bu tecrübesini yangın söndürme konusunda aktarmaya başladı. Daha planlı, uzun vadeli işler için kollar sıvandı. Sadece bu da değil… SSB öncülüğünde önceki yıllara oranla daha az maliyetli kiralamalar yapıldı. Bunlar hep geçmiş tecrübelerin getirdiği avantajların bir yansıması.   Türkiye’nin tercihi ‘kalıcı bir filo’ Yangınlar başladığında elinizdeki araçları nasıl kullandığınız kadar kullanamadığınız durumlar da çokça konuşulur. İki yıl önce yurdumuzun batı ve güney kesiminin neredeyse tamamını etkileyen yangınlarda da benzer süreçler yaşanmıştı. Ankara’nın buradan dersler çıkardığı ve bu kez farklı bir yol haritası belirlediğinden bahsediyor Tolga Özbek. Bu kapsamda en önemli hedeflerden birinin ‘kalıcı bir filo’ oluşturulması olduğunu öğreniyoruz. “İlk etapta geçen yıl kiralanmaya başlanan ABD merkezli Air Tractor şirketinin tek motorlu yangın söndürme uçağı AT-802 Fire Boss’lardan 20 adet alıma karar verildi. Bu yıl sezon öncesinde ilk 4 uçak teslim edildi. Önümüzdeki yıllarda teslimat tamamlanacak ve Türkiye kalıcı bir filoya sahip olacak” bilgisini paylaşıyor Özbek.   İHA’ların katkısı yadsınamaz Türkiye’nin orman yangınlarıyla mücadelesinde yerli/milli savunma sanayiinin gözbebeği insansız hava araçlarını etkin bir şekilde kullandığını biliyoruz. OGM’ye kiralanan İHA’lar ile çok geniş alanlar gece ve gündüz takip edilerek yangın daha çıkış anında görülebiliyor. Hızlı müdahale ile yayılmadan önleniyor. Özbek, dünya genelinde işlerin bu yöne evrildiğini, böyle durum için uçaklar, helikopter veya İHA’lar ile hem kalıcı filo hem de ihtiyaçların kiralamayla giderilmesi yolunda ilerlendiğini vurguluyor.   Filonun modern tutulması ve doğru işletilmesi çok önemli Tolga Özbek, Türkiye’de orman yangınlarıyla mücadelenin yaklaşık 30 yıldır havadan uçak ve helikopterle yapıldığını söylüyor. Ancak, bunca yıllık tecrübeye rağmen kalıcı bir filo oluşturulamamasını ‘büyük eksiklik’ olarak tanımlıyor. Bugün gelinen noktada gerek satın alınan gerek kiralanan platformlarla yeni bir yolun taşlarının döşendiğini belirtip, sözlerini şöyle tamamlıyor: “OGM bünyesindeki bu filonun modern olarak tutulması ve işletilmesi çok önemli. Bu filonun elde olması, örneğin acil durumlarda ya da yakın zamanda tecrübe ettiğimiz üzere deprem sonrası yaşanan yangınlarda elinizde müdahale edebilecek bir organizasyonun olması anlamına geliyor. Günümüzde tek motorlu uçaktan İHA’ya, büyük amfibik uçaklardan helikopterlere kadar yangınlarla farklı hava araçları kullanılarak mücadele ediliyor. Bu nedenle farklı özelliklere sahip bir hava filosu çok çok önemli. Tabi ki yangın sadece havadan sönmüyor. Yer ekipleri, mücadelede kullanılacak ekipman da iyi olmak zorunda. Ama her şeyden önemlisi insanımıza orman bilincinin verilmesi de gerekiyor.”"
253,"El Nino başladı, 2024'te sıcaklık rekoru kırılabilir",El Nino olarak bilinen ve gezegenin 1-2 yıllığına ısınmasına yol açan hava olayı Pasifik Okyanusu’nda başladı.,Çevre,https://www.trthaber.com/haber/cevre/el-nino-basladi-2024te-sicaklik-rekoru-kirilabilir-773606.html,"ABD’li bilim insanları, El Nino nedeniyle önümüzdeki yılda sıcaklık rekoru kırılmasını bekliyor. Uzmanlar, küresel ısınmayı 1,5 dereceyle sınırlandırma hedefinin de 2024’te El Nino etkisiyle aşılabileceğinden endişeli. Şimdilik El Nino’nun 2024 baharına kadar etkin olması ve sonrasında yavaş yavaş etkisini yitirmesi bekleniyor. El Nino nedeniyle Avustralya’da kuraklık, ABD’nin güneyinde daha yoğun yağmur, Hindistan’da ise muson yağmurlarında azalış ihtimali öne çıkıyor. İngiltere Meteoroloji Ofisi Uzun Vadeli Tahminler Müdürü Adam Scaife “El Nino güçleniyor. Birkaç aydır geleceğinin işaretlerini görüyorduk. Bu yılın sonunda etkisinin zirveye ulaşacağını düşünüyoruz. Bu nedenle 2024’ün küresel sıcaklık rekorunu kırması olası.” dedi. El Nino bu kez rekorla gelebilir El Nino, küresel iklimde en büyük değişimi yaratan hava olayı olarak biliniyor. Bilim insanları bu seferki El Nino’nun, yıl sonu itibarıyla ortalama bir El Nino’nun gücünü aşma olasılığının yüzde 84 olduğunu hesaplıyor. Okyanus suyundaki ısınmanın 2 dereceyi aşarak “Süper El Nino” kategorisine girme ihtimali ise yüzde 25. El Nino’nun etkisi birkaç ay gecikmeli de olsa tüm dünyada hissediliyor. Bu iklim olayı genellikle Afrika’daki kuraklığı da artırıyor. Geçmişe baktığımızda, önümüzde büyük bir insani ve ekonomik kayıp olacağını öngörebiliyoruz. 1997-98’deki güçlü El Nino 5 trilyon dolarlık hasara yol açmış, 23 bin kişi de fırtına ve sellerde hayatını kaybetmişti. Bu seferki El Nino nedeniyle 2024’ün, 2016’daki en sıcak yıl rekorunu da kırması bekleniyor."
254,Türkiye'nin en büyük orman yangınlarında zarar gören alanlar onarılıyor,"Türkiye tarihinin 2021'de meydana gelen en büyük orman yangınlarında tahrip olan alanlarda rehabilitasyon çalışmaları tamamlanırken bu bölgelerde yaşanan değişim fotoğraf karelerine yansıdı. Çalışmaları koordine eden Orman Genel Müdürü Bekir Karacabey, hiçbir orman alanında imara ve yapılaşmaya izin verilmediğini söyledi.",Çevre,https://www.trthaber.com/haber/cevre/turkiyenin-en-buyuk-orman-yanginlarinda-zarar-goren-alanlar-onariliyor-773387.html,"2021 yılında Türkiye'nin güneybatı illerinde meydana gelen yangınlar, 139 bin 500 hektarlık alanda etkili oldu. Yangınların ardından bölgede yenileme seferberliği yürütüldü. Ekolojik, teknik ve ekonomik analizlerle birlikte yanan alanlarda hasar tespitleri gerçekleştirildi. Ardından restorasyon çalışmalarının planlaması yapılarak, toprak işlemeden doğal gençleştirme yapılacak alanlara, doğaya uygun tohumların hazırlanmasından toprak işlemeye kadar işlemler belirlenerek adımlar takvime uygun şekilde atıldı. Aradan geçen yaklaşık 2 yıllık dönemde, bölgede yaşanan değişim fotoğraflara da yansıdı. Yanan alanlar tamamen temizlenirken bölgedeki bitki örtüsünün de canlanmaya başladığı görüldü. Gelecek dönemde bölgenin giderek yeşile bezenmesi bekleniyor.    ""Yanan hiçbir ormanda yapılaşmaya müsaade etmedik"" Orman Genel Müdürü Bekir Karacabey, orman yangınlarında zarar gören alanlarda gerçekleştirilen çalışmalara ilişkin değerlendirmede bulundu. 2021 yılında yangınlarla tahrip olan bölgelerdeki rehabilitasyon çalışmalarının tamamlandığını belirten Karacabey, söz konusu bölgelerde tekrar eski, hatta eskisinden daha sağlıklı yapıya kavuşması için büyük gayret gösterdiklerini, bu hususun Anayasa ile de güvence altına alındığını söyledi. Karacabey, yanan alanlarda bugüne kadar herhangi bir yapılaşmaya müsaade edilmediğini, bu gibi söylemlerin temelinin bulunmadığını, ortaya atılan iddiaların da manipülasyondan ibaret kaldığını ifade ederek, belli aralıklarla medyada servis edilen görüntülerin ormanla ilgisinin olmadığını bildirdi.    Bekir Karacabey, şunları kaydetti: ""Anayasa'mızın 169'uncu maddesi gereği bir yerde orman yangını meydana geldiğinde, o alan için ivedi olarak ağaçlandırma çalışmaları başlar. Bugüne kadar zarar gören tüm orman alanlarında olduğu gibi, 2021 yılında yanan 139 bin 500 hektar orman alanının tamamında da 2022 sonu itibarıyla tüm teknik çalışmalar tamamlandı. Bu alanın yaklaşık 30 bin hektarlık kısmında herhangi bir teknik müdahale yapmadık, sadece yanan ağaçları alanlardan çıkarıp, tohum serperek kendi doğal haline bıraktık. Geri kalan 100 bin hektarlık alanın yüzde 30'unu iş makinalarıyla sürdük ve fidan dikimi gerçekleştirdik. Geri kalan yüzde 70'lik kısımda ise arazi hazırlığını yapıp tohum ekmek suretiyle tekrar ormanlaştırma faaliyetlerimizi gerçekleştirdik. Şunu net ifade ediyorum, bugüne kadar yanan hiçbir orman alanında imara, yapılaşmaya ya da ormanın dışında başka bir maksatla kullanılmasına müsaade etmedik, etmeyiz."" ""İlkbaharın yağışlı geçmesi, orman yangınları açısından olumlu"" İklim değişikliğinin de olumsuz etkisiyle tüm dünyada son dönemde kuraklık, orman yangınları ve su taşkınları gibi doğal afetlerin yoğun yaşandığına dikkati çeken Karacabey, uzmanların buna bağlı olumsuz şartların gelecek yıllarda etkisini artıracağı yönünde tespitleri bulunduğunu dile getirdi. Karacabey, 2021 yılının temmuz ayından itibaren tüm dünyada büyük orman yangınları yaşandığını anımsatarak, bunlardan biri olan ABD'nin Kaliforniya eyaletindeki ""Dixie Yangını""nın temmuz sonunda başladığını ve 105 gün sürdüğünü anlattı.    Geçen yıl 2021'deki gibi yangına müsait hava şartlarının çok yaşanmadığını vurgulayan Karacabey, 2021'de de tüm olumsuzluklara rağmen başarılı bir sezon geçirildiğini ifade etti. Karacabey, 2021'de güçlü hava filosuna ve kara ekiplerine sahip olmalarına rağmen tabiatla mücadelenin mümkün olmadığını söyledi. Küresel ısınma ve iklim değişikliğinin gölgesinde son 5 yıllık yangın istatistiklerine bakıldığında, meteorolojik koşulların olumlu seyrettiğine işaret eden Karacabey, geçen yıl ayrı tutulduğunda, genel itibarıyla yangın adedi ve toplam yanan alanlarda artış olduğunu kaydetti. Karacabey, bu yıl da ilkbahar döneminin yağışlı geçmesinin orman yangınları açısından olumlu bir durum olduğunu belirterek, yağışlardan dolayı mayıs ayı itibarıyla geçmiş yıllarda yanan alanların yarısı kadar bir bölgenin bu yıl yangınlardan etkilendiğini bildirdi."
255,"Şahika Ercümen Kaş'ta ""sıfır atık dalışı"" yaptı","Dünya serbest dalış rekortmeni Şahika Ercümen, mavi sulardaki kirlilik konusunda farkındalık oluşturmak amacıyla Antalya'nın Kaş ilçesinde ""sıfır atık dalışı"" yaptı.",Çevre,https://www.trthaber.com/haber/cevre/sahika-ercumen-kasta-sifir-atik-dalisi-yapti-773367.html,
256,Türkiye’nin ilk Sıfır Atık okulu 12 bin öğrenciyi eğitti,"Türkiye’nin geri dönüşüm konusunda dünyaya örnek projeleri arasında yer alan ‘Sıfır Atık’ konusunda ilk okulu 12 bin öğrenciyi eğitti. Başkent Millet Bahçesi içinde yer alan okul, eğitimler sırasında 45 ton organik atığı dönüştürerek 15 ton kompost elde etti.",Çevre,https://www.trthaber.com/haber/cevre/turkiyenin-ilk-sifir-atik-okulu-12-bin-ogrenciyi-egitti-773176.html,"Cumhurbaşkanı Tayyip Erdoğan’ın eşi Emine Erdoğan tarafından başlatılan ve himaye edilen ‘Sıfır Atık Projesi’ Türkiye içinde olduğu kadar dünyada da ilgi çekiyor. BM Genel Kurulu 105 ülkenin ortak sunucu olduğu kararla 30 Mart’ı ‘Sıfır Atık Günü’ ilan etmişti. Türkiye’de ise kamu, eğitim ve spor kulüpleri gibi birçok kurum Sıfır Atık Projesi’ni benimseyerek dahil oldu. İsrafın önlenmesini ve kaynakları verimli kullanılmasını hedefleyen Sıfır Atık Projesi, etkin toplama sistemi ile daha ilk aşamada geri dönüşümün sağlanmasına imkan veriyor. Atıklar ayrıştırıldığı için kaynakların çöpe gitmesi engelleniyor. Bunun bir ayağını da eğitim oluşturuluyor. Bu konuda Türkiye’nin ilk ‘Sıfır Atık Okuku’ ise Ankara’da Altındağ Belediyesi tarafından Başkent Millet Bahçesi içinde açılmıştı.    12 Bin Öğrenciye Eğitim Açılışı Emine Erdoğan tarafından yapılan Sıfır Atık Okulu’nda 2 Aralık 2022 tarihinden bu yana 12 bin öğrenciye ‘Sıfır Atık Eğitimi’ ve sertifikası verildi. Öğrenciler sertifikayı hak edebilmek için geri dönüşüm konusunda teorik ve pratik eğitim aldılar. Pratik eğitim kapsamında 45 ton organik atık kullanılarak 15 ton kompost üretildi. Elde edilen kompost, park ve bahçelerde ve ihtiyaç duyulan tarım alanlarında kullanılarak ülke ekonomisinin katkı sağlandı. Ayrıca kağıt, karton, plastik, cam ve metal gibi 140 ton geri dönüştürülebilir atık da ayrıştırılarak kullanılabilir ürünlere dönüştürüldü. Okula yeni kayıtlar ve eğitimler devam ediyor.    Bütün Çocuklara Açık Altındağ Belediye Başkanı Asım Balcı, “Çocuklarımız doğayı ve çevreyi korumayı burada daha iyi öğreniyor. Bu okulda daha iyi bir çevre ve gelecek için eğitim veriyoruz. Eğitim çalışmaları tüm çocuklara açık. Çevre il ve ilçelerden de eğitim için gelenler oluyor ve buradan bilinçlenerek ayrılıyorlar” diyor.    İklimi Korumak İçin Sıfır Atık Projesi, sadece kaynakların verimli kullanımı için değil, iklimin korunması açısından da önem taşıyor. Küresel ısınma etkisi nedeniyle birçok hayvan ve bitki türünün devamı tehlike altında. Atıkların çöpe gönderilmesi yerine geri dönüşümle değerlendirilmesi, CO2 salınımını azaltarak iklim değişikliğinin de önüne geçiyor. Türkiye, bu nedenle Çevre ve Şehircilik Bakanlığı’nı ‘Çevre, Şehircilik ve İklim Değişikliği Bakanlığı’na dönüştürmüştü. "
257,"İklim bilimciler: Kuzey Kutbu buzsuz kalacak, artık çok geç","Bilim insanları sera gazı emisyonlarının keskin şekilde azaltılsa bile önümüzdeki bir kaç 10 yıl içinde Kuzey Kutbu'nun buzsuz kalacağını açıkladı, aşırı hava olayları konusunda hazırlık yapılması gerektiğini söyledi.",Çevre,https://www.trthaber.com/haber/cevre/iklim-bilimciler-kuzey-kutbu-buzsuz-kalacak-artik-cok-gec-773009.html,
258,İklim değişikliği Karadeniz Bölgesi'ni tehdit ediyor,"OMÜ Çevre Mühendisliği Bölümü Öğretim Üyesi Ardalı, iklim değişikliğinin Karadeniz Bölgesi'ni tehdit ettiğine işaret ederek, ""Ne yazık ki bundan sonra Karadeniz Bölgesi'nde birçok sel ve afete maruz kalacağız"" uyarısında bulundu.",Çevre,https://www.trthaber.com/haber/cevre/iklim-degisikligi-karadeniz-bolgesini-tehdit-ediyor-772859.html,"Ondokuz Mayıs Üniversitesi (OMÜ) Çevre Mühendisliği Bölümü Öğretim Üyesi Prof. Dr. Yüksel Ardalı, iklim değişikliği etkilerinin dünya genelinde daha çok hissedilmeye başlandığına dikkati çekti. Türkiye'nin iklim değişikliğinden şiddetli etkilenecek ülkeler arasında gösterildiğine vurgu yapan Ardalı, ""2023 risk raporuna göre yaşam-maliyet krizleri, doğal afetler ve aşırı hava olayları, iklim değişikliğinin azaltılamaması, sosyal uyum ve toplumsal kutuplaşma riskler arasında bulunuyor."" ifadelerini kullandı. Ardalı, Hükümetler Arası İklim Değişikliği Paneli (IPCC) 6. Değerlendirme Raporu'na göre kentlerde iklim değişikliğinin yıkıcı etkilerinin katlanarak artacağının, sel ve kuraklığa maruz kalmanın 2030 yılına kadar 2000 yılına göre 2,5 kat artacağının öngörüldüğünün altını çizdi. ""Yeşil altyapı, sel afetleriyle mücadelede en gerçekçi çözümdür"" Karadeniz'in heyelan, şiddetli yağış ve sel riski altında bulunan bir bölge olduğunu belirten Prof. Dr. Ardalı, şu değerlendirmede bulundu: ""Bilim insanları, iklim değişikliği ile yeryüzünde ani ve beklenmedik hava olaylarının gerçekleşeceğini sık sık dile getiriyor. Doğaya karşı olmayı bırakıp, gerçekçi çözümler bulmamız gerekiyor. Yeşil altyapı, sel afetleriyle mücadelede en gerçekçi çözümdür. Su kaynaklarının yönetimi ve sel risklerinin azaltılması için yeşil altyapı kullanılmalıdır. Ağaçlandırma ve orman rehabilitasyonu ile sel riskini azaltabiliriz. Ağaçlar ve bitkiler, su emme kapasiteleri sayesinde sel sularını emer ve erozyonu önleyecektir. Sel riskini azaltmak için su bariyerleri ve sulak alanlar oluşturulabilir. Bu alanlar, sel sularını absorbe ederek selin etkilerini azaltır ve suyun yavaş akmasını sağlar. Yeşil alanların artırılması, park, bahçe ve yeşil koridorlar gibi doğal alanların oluşturulması ve var olanların korunması hava kalitesini iyileştirir ve sıcaklık dengesini sağlayarak sel riskini azaltır."" Yapılan çalışmalara göre Karadeniz'de yıllık deniz seviyesinin 6 milimetre yükseldiğine işaret eden Ardalı, deniz suyu sıcaklığının artmasına bağlı olarak şiddetli ve beklenmedik yağışların meydana gelebileceğini, bu durumun da Karadeniz'de heyelan, şiddetli yağış ve sel riskini artabileceğini hatırlattı. ""Önlem alınmazsa erişilebilir içme suyu, temiz hava ve gıda konularında ciddi sıkıntılar yaşayacağız"" Prof. Dr. Ardalı, Karadeniz Bölgesi'nde istilacı türlerin de ortaya çıkabileceğini ifade ederek, şunları kaydetti: ""Karadeniz'de sıcaklık artacak ve su kaynaklarının miktarı azalacak. Birkaç yıl içerisinde son kırk yılın en yüksek sıcaklığının görülmesi bekleniyor. Bir taraftan kuraklık varken diğer taraftan da afetler bizi sarpa sarmış durumda. Ne yazık ki bundan sonra Karadeniz Bölgesi'nde birçok sel ve afete maruz kalacağız. IPCC'ye göre sıcaklık 1 derce artarsa yedi kat daha fazla sel ve afet, 3 derece artarsa yirmi bir kat daha fazla sel ve afet gibi olağanüstü durumlarla karşı karşıya kalacağız. Önlem alınmaması durumunda erişilebilir içme suyu, temiz hava ve gıda konularında ciddi sıkıntılar yaşayacağız. Bu bölgede acilen çevresel iyileştirme çalışmaları ile doğa ile uyum içinde yaşamayı öğrenmeli ve uygulamalıyız."""
259,'Katil yosun'un yeni rotası Karadeniz olabilir,"Denizlerdeki yayılma hızı nedeniyle ""katil yosun"" olarak adlandırılan istilacı türü Marmara Denizi'nde tespit eden uzmanlar, söz konusu türün önümüzdeki süreçte Marmara Denizi'ne adaptasyonunu sağladıktan sonra Karadeniz'de görülebilme ihtimali olduğunu ifade etti.",Çevre,https://www.trthaber.com/haber/cevre/katil-yosunun-yeni-rotasi-karadeniz-olabilir-772847.html,"Denizlerdeki yayılma hızı nedeniyle ""katil yosun"" olarak adlandırılan istilacı türü Marmara Denizi'nde tespit eden Manisa Celal Bayar Üniversitesi Fen Edebiyat Fakültesi Biyoloji Bölümü Hidrobiyoloji Anabilim Dalı Başkanı ve Deniz Biyoloğu Prof. Dr. Ergün Taşkın, söz konusu türün önümüzdeki süreçte Marmara Denizi'ne adaptasyonunu sağladıktan sonra Karadeniz'de görülebilme ihtimali olduğunu bildirdi. Taşkın ve ekibi, istilacı türler arasında bulunan ve katil yosun olarak bilinen yosun türünü, ilk olarak 2022 haziran ayında Marmara Denizi'nde tespit etti. Ekibin Marmara Denizi'nde yaptığı dalışlarla saha ve laboratuvar çalışmalarından oluşan kapsamlı araştırmasının sonucu önümüzdeki günlerde yayımlanacak. Araştırma sonuçlarını değerlendiren Taşkın, ""katil yosun"" olarak adlandırılan türün aslında ""caulerpa"" isimli makroalg türü olduğunu belirterek, ""Bizim kıyılarımızda, özellikle Doğu Akdeniz'de bunun bir varyetesi var olan caulerpa taxifolia, distichophylla türleri yaygın olarak bulunuyor."" dedi. Denizel ortama kolayca adapte olup dipte bir kaplayıcılıkla, yayılımcı ve istilacı davranış sergilediği için söz konusu türün ""katil yosun"" olarak adlandırıldığını; denizdeki yerli türlere zarar verdiğini, onların yerine yerleştiğini ve yayılış alanlarını sınırlandırdığını anlatan Taşkın, ""Zarar verdiği canlıların bir kısmı deniz çayırı olabilir, diğer makroalgler olabilir. Kaplayıcı olduğu ve hızlı bir yayılış gösterdiği için habitata daha hakim oluyor. Sonuçta istilacı türler daha avantajlıdır, girmiş olduğu ortamda adaptasyon sağladıktan sonra hızlı yayılış ve dağılım gösterebiliyorlar."" ifadelerini kullandı. Türkiye'de şu anda ikisi yerli, diğerleri istilacı toplam dokuz caulerpa türü olduğunu kaydeden Taşkın şu bilgileri paylaştı: ""Katil caulerpa, başka bir istilacı tür olan asi caulerpa, arsız caulerpa, dikensi caulerpa, baskın caulerpa var. Yayılış özelliklerinden kaynaklı bu şekilde isimlendirdik. Bunların hepsi aslında 'Indo Pasifik' (Hint Pasifik) tür. Bunlar özellikle Akdeniz'e, gemicilik faaliyetleriyle, Cebelitarık Boğazı, Süveyş Kanalı yoluyla girebiliyor. Indo pasifik dediğimiz türler daha çok Süveyş Kanalı yoluyla giriş yaparak Akdeniz'de yayılmaya başlıyorlar. Ayrıca akuakültür yoluyla giriş yapanları var."" ""Marmara'nın ortası sayılabilecek Erdek'te tespit ettik"" Katil yosunun ilk olarak 1980'lerden itibaren Batı Akdeniz'de görülmeye başlandığına, Türkiye'de ise Avusturalya kökenli olan ilk kaydının İskenderun Körfezi'nden 2007'de yapıldığına değinen Taşkın, daha sonra batıya doğru yayılım gösterdiğini, Antalya ve Kıbrıs'ın ardından İzmir'de görüldüğünü, son olarak da kendileri tarafından Erdek'ten rapor edildiğini aktardı. Taşkın, şöyle devam etti: ""Yayılışını aslında Batı Akdeniz'e doğru sürdürürken bir yandan da kuzeye doğru gittiğini, İzmir Körfezi'ne, oradan Çanakkale Boğazı'ndan Marmara'ya giriş yaptığını gördük ve çok küçük bir alanda, posidonia (deniz çayırı) içinde bulduk. Türün kaydedildiği yerler aslında tuzluluğu yüksek bölgeler. Marmara'da ise tuzluluk daha düşük oranda. Marmara'da kaydettiğimiz yer binde 23 gibi bir tuzluluk bölgesi, buna da adaptasyon sağlamış ve yayılmaya başlıyor. Marmara'da tespit ettiğimiz derinlik 3-4 metrelerde. Şu anda Marmara için geniş alanlara yayıldığını söyleyemiyoruz, sadece 1 noktada tespit ettik ancak önümüzdeki süreçte aynı noktayı takip edeceğiz. Yayılış alanını genişlettiğini görme, örtücülüğü yüksek bulma ihtimalimiz var. Geçmiş dönemlerde Ege ve Akdeniz'den böyle bir tecrübemiz var."" Türün Marmara Denizi'nin tuzluluk oranına adapte olduğuna dikkati çeken Taşkın, ""Karadeniz'de binde 15 ile 18 arasında bir tuzluluk var, önümüzdeki süreçte Marmara Denizi'ne adaptasyonunu sağladıktan sonra Karadeniz'de görülebilme ihtimali var. Marmara ile Karadeniz'i bir eko bölge olarak aldığımızda yavaş yavaş buraya doğru çıkmaya başladığını da söylemek yanlış olmaz."" değerlendirmesini yaptı. Türkiye'de yabancı denizel makroalglerden 50 türün kıyılarda yayılım gösterdiğini, bunların 11-12'sinin katil yosun gibi davranış gösteren yayılımcı, istilacı özellikte, yarısından fazlasının ise adaptasyonunu sağlayıp yerleşmiş türler olduğunu vurgulayan Taşkın, iklim değişikliği nedeniyle deniz suyu sıcaklıkları ve tuzluluk artışı, kirlilik ve balıkçılık ile gemicilik faaliyetlerinin yabancı türlerin hızlı bir şekilde giriş yapıp yayılmasına neden olduğu uyarısını yaptı. ""Habitat bozuluyor"" Taşkın, ""katil yosun""un deniz ekosistemine verdiği zararlar hakkında şu bilgileri verdi: ""Yerli türlerin üzerini, yaşam alanlarını kaplıyor, onların yerini almaya başlıyorlar. Doğal olarak oradaki habitat bozuluyor ve denge bozulduğu için de yerli türler bundan olumsuz etkileniyor. Özellikle deniz çayırının yerini almışsa oradaki balık türlerine ve diğer canlılara ciddi anlamda zararı dokunduğunu biliyoruz. Çünkü deniz çayırları, Türkiye'de yapılan çalışmalara göre, binden fazla türe ev sahipliği yapıyor."" Türün, Batı Akdeniz'de üzerinin örtülerek yayılışlarını engelleme çalışmalarını bulunduğunu bildiren Taşkın, denizel ortamda bunu başarmanın çok zor olduğunu dile getirdi. Taşkın, mücadele yöntemleri konusunda şu önerilerde bulundu: ""Gemi balast sularının boşaltılmasını engellemek veya kontrolünü ciddi bir şekilde yapmak gerekiyor. Karasal baskı ve iklim değişikliği, yabancı türlerin girişinde etken. Küresel ısınmayı, denizdeki tuzluluk artışını engelleyeceğiz, balast sularını kontrol edeceğiz. Ancak bu şekilde bunların ortamdan çekildiğini görebiliriz. Balıkçılık faaliyetlerini daha düzgün, yönetmeliklere uygun bir şekilde yaparsak denizel ekosistemlerimizi koruyabiliriz."" Denizel ortamın korunması gerektiğini dile getiren Taşkın, sözlerini, ""Bu tamamen bizim elimizde, deniz ekosisteminde deniz çayırları ve makroalgler önemli bir konumda. İklim değişikliği mücadelemizde başarılı olmak için koruma alanlarımızı artırmamız gerekiyor."" diye tamamladı."
260,Marmara'da kirliliğe neden olan deniz araçları uçakla tespit ediliyor,"Marmara'da kirliliğin önlenmesi amacıyla deniz uçağıyla denetimler yapılıyor, kirliliğe sebebiyet veren deniz araçlarına ceza uygulanıyor.",Çevre,https://www.trthaber.com/haber/cevre/marmarada-kirlilige-neden-olan-deniz-araclari-ucakla-tespit-ediliyor-772632.html,"İzmit Körfezi'nde 2007 yılından bu yana hem deniz üzerinde hem de karadan oluşabilecek kirliliklerle ilgili uçakla denetim yapılıyor. Uçuşlarda hem su üzerinde hem de karada kirlilik kaynakları tespit ediliyor. Havadan geniş bir alanın kontrolünü sağlayan uçak, deniz kirliliğiyle mücadele çerçevesinde yetkilendirilen Çevre, Şehircilik ve İklim Değişikliği Bakanlığı Türkiye Çevre Ajansı (TÜÇA) adına ocak ayından bu yana Kocaeli ve İstanbul başta olmak üzere tüm Marmara'da denetim uçuşuna başladı.    Deniz üzerinden de kalkış yapabilen ve şimdiye kadar TÜÇA adına 80 saatlik denetim uçuşu gerçekleştiren uçaktaki görevliler, kirliliği merkeze anlık olarak bildirirken, denizi kirleten gemilere ekiplerce anında müdahale edilmesini sağlıyor. Kocaeli'nin İzmit ilçesindeki Seka Park'tan havalanan deniz uçağında yer alan Kocaeli, İstanbul ve Yalova'da yapılan denetimleri görüntüledi. Gemi kaynaklı deniz kirliliğinin izlenmesi, kontrol, tespit ve takibi için denetimler yapmaya başlayan TÜÇA çevre denetim ekipleri, denetim botları ve uçağı ile eşgüdümlü olarak havadan ve deniz üzerinden Marmara Denizi'ni takip ediyor.    TÜÇA deniz kirliliği denetçileri, deniz uçağı sayesinde Körfez, Hereke, Dilovası, Bayramoğlu, Yalova, Altınova, Tersaneler Bölgesi, Tuzla, Haydarpaşa, İstanbul Boğazı, Poyrazköy ve Karadeniz açıkları da dahil olmak üzere, kirlilik yükü oluşturabilecek öncelikli hassas noktaları izliyor. Hava şartlarına göre yaklaşık 3 saat süren denetimlerde, tersanelerde ve demirleme sahasında bulunan gemiler ile açıktaki nakliye gemileri ve küçük teknelerin tamamı havadan kontrol ediliyor. Denizde tekneyle görülemeyen olumsuzlukların havadan tespit edilmesini sağlayan denetimlerde, Marmara Denizi'nde kirliliğe sebebiyet veren deniz araçlarına ceza uygulanıyor. Bu çalışmaları insansız hava araçları ve deniz tekneleriyle 24 saat destekleyen TÜÇA, insansız hava araçlarıyla karadan da kıyıları takip ediyor.    Bu yıl 8 bin 755 deniz aracı denetlendi Ayrıca TÜÇA ve Sahil Güvenlik Komutanlığı arasında imzalanan işbirliği protokolü kapsamında, İzmit Körfezi ve İstanbul'da ayrı ekipler, denetim botlarıyla yaptığı çalışmalarla deniz kirliliğiyle ilgili kontrolleri sürdürüyor. Bunun yanı sıra Marmara Denizi ile ilişkili tüm havzalardaki denetim kapasitesinin arttırılmasına yönelik döner ve sabit kanat olarak alternatifleri bulunan yüksek menzilli, deniz yüzeyinde uçuş süresi fazla, tespit/gözetleme/takip kabiliyeti olan İHA-2 ve İHA-3 kullanımına ilişkin araştırma ve çalışmalar da TÜÇA tarafından yürütülüyor. ""Bütünleşik Çevre Denetim Modeli"" kapsamında gerçekleştirilen çalışmalarda, boğazlar da dahil olmak üzere tersaneler, demirleme sahaları gibi kirlilik yükü oluşturabilecek öncelikli hassas noktalarda 2023'te bugüne kadar 8 bin 755 deniz aracına inceleme, kontrol ve takip yapıldı."
261,5 Haziran Dünya Çevre Günü: Plastik kirliliğine çözüm aranıyor,"Çevre kirliliği, iklim değişikliği, ormansızlaşma gibi sorunlar ve insan nüfusundaki aşırı artış, dünya üzerindeki işleyişi büyük ölçüde değiştiriyor. Çevreye zarar veren insan faaliyetleri için farkındalık oluşturmak adına 5 Haziran, Dünya Çevre Günü olarak kabul ediliyor. Bu yılki tema ise plastik kirliliğine çözüm üretmeye odaklanıyor.",Çevre,https://www.trthaber.com/haber/cevre/5-haziran-dunya-cevre-gunu-plastik-kirliligine-cozum-araniyor-772569.html,"Dünya Çevre Günü, insanlara çevresel sorunlar hakkında bilgi verme ve çevreyi etkileyen alışkanlıkları değiştirme ya da değişime yönelik çalışmalara katılma fırsatı sunan özel bir gün. Birleşmiş Milletler'in çevreyi koruma konusunda harekete geçme ve farkındalık yaratma konusundaki temel aracı bu özel gün oluyor. Dünya Çevre Günü'nün ilk etkinliğinin tarihi 1974 yılına uzanıyor. O günden beri ise her yıl kutlanmaya devam ediyor. Bu sene, Fildişi Sahili’nin ev sahipliği yaptığı bu özel güne Hollanda da destek veriyor. Bu yılki etkinliğin amacı ise plastik kirliliği ve plastiğin ülkeler, kişiler ve kurumlarca sürdürülebilir kullanılmasına odaklanmak olacak.    3 aşamada plastik kirliliğine çözüm önerisi 50’ncisi düzenlenecek etkinlik öncesi Birleşmiş Milletler Çevre Programı (UNEP) da plastik kirliliğine çözüm amacıyla bir rapor yayımladı. Plastik kirliliğinin önlenmesi için çözümler sunulan raporda, söz konusu kirliliğin azaltılmasının ekonomik faydaları da vurgulandı. Raporda, 2040’a kadar plastik kirliliğini yüzde 80 azaltabilmek için önce gereksiz plastik üretiminin azaltılmasının önemine işaret edilerek, bu kapsamda 3 aşamalı bir plan önerildi. İlk aşamada, 2040'a kadar kirliliği yüzde 30 azaltmak hedefleniyor. Bunun için tekrar doldurulabilir şişelerin ve depozito uygulamalarının kullanılması öneriliyor.    İkinci aşamada, plastik atıkların geri dönüştürülmesi üzerinde duruluyor. Geri dönüşümün daha karlı ve uygulanabilir hale gelmesi durumunda, geri dönüştürülebilir plastik oranının yüzde 21'den yüzde 50'ye çıkarılabileceği belirtiliyor. Son aşamada ise, plastik ambalaj gibi ürünlerin yerine kağıt veya geri dönüştürülebilir malzemelerin kullanılması tavsiyesi yer alıyor. Bu şekilde plastik kirliliğinde yüzde 17'lik bir ilave düşüş sağlanabileceği ifade ediliyor.    3,25 trilyon dolar tasarruf hedefi Eğer plastik kirliliğini azaltmayı öngören plan uygulanırsa rapora göre, 1,27 trilyon dolar tasarruf sağlanması öngörülüyor. Plastik kirliliğinin çevreye, sağlığa ve havaya vereceği zararların azaltılması ise 3,25 trilyon dolar daha tasarruf sağlayabilir.    Dünya Çevre Günü'nün tarihi Doğanın korunması adına büyük önem taşıyan bu özel günün geçmişi, 1972 yılındaki Birleşmiş Milletler Genel Kurulu'na dayanıyor. Kurulda yapılan İnsan Çevresi Üzerine Stokholm Konferansı'nda Dünya Çevre Günü ilan ediliyor. Dünyada değişim yaratmaya ilham olan bugünün ilk kutlaması ise iki yıl sonra yapılıyor ve büyük bir başarı elde ediliyor. O tarihten bu yana Dünya Çevre Günü, çevre hakkında küresel bir platform haline gelerek insan faaliyetlerinin etkileri konusunda farkındalık yaratmayı hedefliyor. Şu anda 100'den fazla ülkede kutlanıyor ve her yıl belirli bir endişeye dikkat çekmek için bir tema seçiliyor.    Çeşitli sponsorlar tarafından desteklenen Dünya Çevre Günü, eğitim yoluyla çevresel değişimi vurguluyor ve dünyanın dört bir yanındaki insanlarda eylem yapma isteği uyandırmayı amaçlıyor. Her ülke, o ülkeyi özel olarak etkileyen çevresel sorunları ele alan etkinliklere ev sahipliği yapıyor. Bugüne özel etkinlikler de oluyor. Ağaç dikme, plajları ve yol kenarlarını temizleme gibi faaliyetler sadece birkaçı. Bugünün nihai hedefi, insanların alışkanlıklarını değiştirme gibi uzun vadeli değişimi teşvik etmek… Örneğin LED ampullere geçmek, geri dönüşüm yapmak ve enerji tasarrufu sağlamak gibi seçimleri alışkanlık haline getirmek.    Daha öncekiler… Dünya Çevre Günü, yıllar içinde büyük ölçüde büyüdü. Her yıl bu özel güne katılan ülke sayısı arttı ve bugün 143 ülkeye ulaştı. Hükümetlere, ünlülere, toplumlara, sivil toplum kuruluşlarına ve şirketlere, planlayabilecekleri farklı etkinlikler ve bu önemli gün için farkındalık yaratabilecek yollar konusunda belirlenen temalarla da ışık tutuluyor. Ayrıca her yıl etkinliklere bir ülke ev sahibi oluyor. Örneğin, Hindistan 2011 yılında Dünya Çevre Günü'ne ev sahipliği yapmış, 2012 yılında ise bu onura Brezilya sahip olmuştu. 2019'da da Çin, ""Hava Kirliliğine Son Verme"" temasıyla etkinliği düzenleyen ülke oldu."
262,Türkiye'yi çevreleyen denizlerde plastik varlığı artıyor,"Recep Tayyip Erdoğan Üniversitesi Su Ürünleri Temel Bilimler Bölümü Deniz Biyolojisi Ana Bilim Dalı Öğretim Üyesi Doç. Dr. Ülgen Aytan, Türkiye'yi çevreleyen denizlerdeki plastik kirliliğine ilişkin, ""Denizlerimiz mikroplastiklerle kontamine olmuş durumda, üç tarafımız artık denizlerle değil plastik denizlerle çevrili"" ifadelerini kullandı.",Çevre,https://www.trthaber.com/haber/cevre/turkiyeyi-cevreleyen-denizlerde-plastik-varligi-artiyor-772595.html,"Her yıl 5 Haziran Dünya Çevre Günü'nü içine alan haftada kutlanan ""Türkiye Çevre Haftası""nın bu yılki teması ""Temiz Deniz, Temiz Dünya"" olarak belirlendi. Türkiye'yi çevreleyen denizlerdeki plastik varlığı hakkında yanıtlayan Aytan, plastiğin deniz ortamında tüm kirleticilerden farklı dağılım gösterdiğini ve çok komplike bir kirletici olduğunu söyledi. Aytan, ""Deniz suyuna göre yoğunlukları daha düşük olduğu için plastiklerin çok büyük bir kısmı yüzer sisteme girdiği andan itibaren akıntı ve rüzgarlarla kaynağından çok uzaklara taşınabiliyor. Herhangi bir karışımda deniz dibinden yüzeye çıkabiliyor. Çok temiz, mikroplastik kirliliği bakımından düşük bir profil sergiliyor dediğiniz yer, bir saat sonra ani bir yağışla, rüzgarla, açıktaki plastiklerin kıyıya akmasıyla çok yüksek rakamlara ulaşabiliyor"" dedi. Özellikle tek kullanımlık plastiklerin deniz ortamında çok yaygın olarak bulunduğunu ve plastiklerin çok büyük bir kısmının nehirler aracılığıyla denizlere taşındığını belirten Aytan, Türkiye'yi çevreleyen denizlerdeki plastik yoğunluğu konusunda, ""Bildiğimiz şey şu: Denizlerimiz mikroplastiklerle kontamine olmuş durumda, üç tarafımız artık denizlerle değil plastik denizlerle çevrili"" diye konuştu. Denizlerdeki plastik yükü Karadeniz'de kilometrekarede 1 milyon mikroplastik parçacığın üzerine çıkılan yerler olduğunu aktaran Aytan, az tuzlu olması nedeniyle plastiklerin daha hızlı battığı Karadeniz'de dipteki durumu tam olarak bilemediklerini vurguladı. Aytan şunları söyledi: ""Üst su ile alt su birbirine karışmadığı için Karadeniz'de alt tabakalarda da birikme söz konusu. Karadeniz, sadece kıyı ülkelerin değil, toplamda 22 gelişmiş, sanayi ülkesinin büyük nehirler aracılığıyla drenaj alanını oluşturuyor. Tuna Nehri, 2015 yılında yapılan bir çalışmaya göre, günde 4,5 ton plastiği taşıyor. Bu rakam bugün katbekat artmış durumda çünkü plastik üretimi artıyor."" Yaklaşık 25 milyonluk bir nüfusun drenaj alanını oluşturması ve yoğun bir endüstri ile kentsel baskı altında bulunması gibi faktörler nedeniyle Marmara Denizi'nin plastik kirliliğinden büyük ölçüde muzdarip olduğunu bildiren Aytan, İzmit Körfezi'nde tespit ettikleri mikroplastik yükünün, kilometrekarede 8 milyon parçacığın üzerinde olduğu bilgisini paylaştı. Ege Denizi'nin Marmara ve Karadeniz'e göre daha iyi durumda olduğunu ancak İzmit Körfezi gibi İzmir Körfezi'nde de kilometrekarede 8 milyon parçacığın üzerine çıkan mikroplastik kirliliğine sahip noktalar bulunduğunu kaydeden Aytan, ""Ege'de kilometrekarede bazı yerlerde yüz bin, kimi yerlerde de 500 bin mikroplastik parçacığına rastlıyorsunuz. Kimi yerde 50 bin, kimi yerde de 300 bin buluyorsunuz. Ege nispeten Marmara ve Karadeniz'e göre daha düşük rakamlar sergilese de ciddi anlamda çok yüksek değerlere ulaşan noktalar var. İzmir Körfezi özel hidrografisi dolayısıyla körfeze giren her türlü kirleticinin hapsolmasına neden oluyor"" sözlerini sarf etti. Akdeniz'in genelinin, dünya ile yarışacak miktarda plastik barındırdığına dikkati çeken Aytan, Türk Deniz Araştırmaları Vakfı (TÜDAV) ile yürüttükleri bir projede, Özel Çevre Koruma Alanı olan Finike'de dahi çok yüksek rakamlarda mikro, mezo ve makroplastik kirliliği tespit ettiklerine değindi. Plastiğin denizlere ve deniz canlılarına etkileri Plastiklerin deniz ortamında fiziksel, kimyasal ve biyolojik etkileri olduğunu işaret eden Aytan, şöyle devam etti: ""Plastikler canlıların tüketilme sonucu sindirim kanalının tıkanması gibi olaylarla yaşamlarını sınırlayabilir. Plastiklerin üretimleri esnasında kullanılan toksik kimyasallar da endişe verici bir konu. Bunların çoğu kanserojen, endokrin bozucu. Bu da canlıların hayatlarını ciddi şekilde etkileyecek, büyümesini, üremesini, beslenmesini, davranışını etkileyecek. Plastiklerin çoğu, zamanla deniz dibine inecek, habitatlarının üzerinde bir örtü oluşturacaklar, ışık geçirgenliğini azaltacaklar. Dip bölgesinde de ışığa gereksinim duyan deniz çayırları, mercanlar gibi birçok hassas ekosistemin, ciddi anlamda yok olmasına neden olacaklar. Plastiğin mikro ve nano boyutuna inmiş olması bizim için felaket senaryosunun temelini oluşturuyor. Plastik, canlı tarafından tüketilmese bile, su ortamına sürekli olarak içerdiği toksik kimyasalları sızdırıyor ve suyun kalitesini bozuyor."" Deniz ortamında bozulan plastiklerin atmosfere daha fazla sera gazı gönderdiğinin altını çizen Aytan, ""Deniz, atmosferin sahip olduğu karbondioksiti azaltmaya çalışırken aslında daha fazlasını gönderiyor olacak."" değerlendirmesinde bulundu. Aytan, sözlerini şöyle tamamladı: ""Deniz, çok yakın gelecekte bambaşka bir yer haline gelecek. Umuyorum bu gidişata son vereceğiz, birtakım geri dönüştürülemez etkiler görülüyorsa da 'Zararın neresinden dönersek kardır.' diyerek yeni teknoloji arayışlarına gireceğiz. Bunun başka bir yolu yok. Gidişat gerçekten çok kötü. Bu şekilde gitmeye devam ederse de hem denizlerde 1950'lerden beri biriken plastikler parçalanmaya devam edecek hem de bunun üzerine katbekat fazlası eklenecek. Gezegende çok önemli bir yere sahip olan deniz ekosisteminde ciddi bozulmalar olacak."""
263,Dünya Çevre Günü'nde plastik kirliliğinin zararlarına odaklanılacak,"Dünyada her yıl üretilen 400 milyon tondan fazla plastiğin yüzde 12’si yakılıyor, yüzde 10’undan daha azı geri dönüştürülebiliyor ve kalan atıklar doğaya karışırken 19 ila 23 milyon tonu denizlere, nehirlere ve göllere dökülüyor. Dünya Çevre Günü'nde bu yılki etkinliklerde plastik kirliliğinin zararları üzerine odaklanılacak.",Çevre,https://www.trthaber.com/haber/cevre/dunya-cevre-gununde-plastik-kirliliginin-zararlarina-odaklanilacak-772578.html,"Birleşmiş Milletler (BM), çevre sorunları hakkında farkındalık yaratmak amacıyla, 1972 yılında İsveç'in başkenti Stockholm'de düzenlenen Çevre Konferansı'nda aldığı kararla, 5 Haziran'ı ""Dünya Çevre Günü"" kabul etti. Her yıl farklı bir tema ve sloganın seçildiği Dünya Çevre Günü kapsamında bu yılki etkinlikler ""plastik kirliliğine çözümler"" (solutions to plastic pollution) teması ve ""plastik kirliliğine son ver"" (beat plastic pollution) sloganıyla gerçekleştiriliyor. BM verilerine göre 1950'den günümüze 9,2 milyar ton plastik üretildi ve bu üretim sonucunda 6,9 milyar ton plastik atık ortaya çıktı. Yarısı tek kullanımlık olmak üzere, dünyada her yıl üretilen 400 milyon tondan fazla plastiğin yüzde 12’si yakılıyor, yüzde 10’undan daha azı geri dönüştürülebiliyor ve kalan atıklar doğaya karışırken 19 ila 23 milyon tonu denizlere, nehirlere ve göllere dökülüyor. Araştırmalar, hükümetlerin ve şirketlerin gerekli önlemi almaları halinde, 2040 yılına gelindiğinde plastik kirliliğinin yüzde 80 oranında azaltılabileceğini, tek kullanımlık plastiklerin önüne geçilmesi halinde de 4,5 trilyon dolar tasarruf edilebileceğini gösteriyor. Yıldız Teknik Üniversitesi Çevre Mühendisliği Bölüm Başkanı Prof. Dr. Güleda Engin, uzun molekül zincirli polimerlerden üretilen sentetik bir malzeme olarak tanımladığı plastiğin, çok yönlü, dayanıklı, düşük maliyetli ve nispeten kolay üretilmesi nedeniyle hem üreticiler hem de tüketiciler tarafından yaygın olarak kullanıldığını söyledi. Plastik atıkların, biyolojik olarak parçalanamadığı ve bu nedenle de tabiat için tehdit oluşturduğunu belirten Engin, ""Doğal olarak parçalanma süreçleri çok uzun. Plastik atıklar uygun şekilde yönetilemediği için çevrede birikerek ekosistemlere zarar veriyor. Deniz hayvanları, özellikle parçalanmış mikroplastik dediğimiz plastik parçacıkları yiyecek zannederek bünyelerine alıyor. Bu şekilde de besin zinciri aracılığıyla bize ulaşıyor. İnsan kanında ve akciğerlerde plastik bulunduğuna dair pek çok haber mevcut."" diye konuştu. Doğada bozulmaya başlayan plastiklerin toksik kimyasallar salarak toprağı kirlettiğine, bu durumun da bitkilerin büyümesini ve tarımsal verimliliği olumsuz etkilediğine değinen Engin, toprak kompozisyonunun değişmesiyle biyolojik çeşitliliğin ve türler arası etkileşimin de zarar görebileceğini kaydetti. ""Karar vericiler net hedefler koymalı"" Engin, plastik kullanımının artarak devam etmesi durumunda karşılaşılabilecek risklere ilişkin şu uyarıları yaptı: ""Önümüzdeki on yıllarda plastikler, atık yönetiminde ve atıkların bertaraf edilmesinde büyük zorluklara yol açabilir. Ayrıca, mevcut altyapıyı da zorlar. Çöp depolama sahalarından bahsediyoruz, bunların yakılması neticesinde daha fazla toksik madde yayılıyor. Böylelikle çevresel bozulmalar artar ve biyolojik çeşitlilik etkilenir. Plastikler, fosil yakıtlardan üretiliyor, bu da kaynaklarımızın tükenmesi anlamına geliyor. Bu etkilerin azaltılması için de muhtemelen daha sürdürülebilir alternatif önceliklere yer verilmesi gerekiyor."" Engin, plastik kullanımının önüne geçilmesindeki sorumluluğun karar vericilere düştüğünü, öncelikle tek kullanımlık plastiklerin üretiminin ve tüketiminin azaltılması için karar vericilerin net hedefler koyması gerektiğini vurguladı. Plastik üretiminin ve tüketiminin azaltılması için bireysel ve toplumsal tedbirler alınabileceğini, plastik yerine alternatif sürdürülebilir malzemelerin teşvikinin sağlanabileceğini anlatan Engin, ""Biyolojik olarak parçalanabilen malzemelerin üretilmesi, kompostlanabilir ambalajların kullanılması, tekrar tekrar kullanılabilir ürünlerin tercih edilmesi, bu alandaki araştırmaların TÜBİTAK gibi kuruluşlar vasıtasıyla desteklenmesi, plastiklerin yerini alabilecek daha yenilikçi malzemelerin, teknolojilerin uygulamaya konması uygun olacaktır. Toplumun farkındalığının artırılması çok önemli, dolayısıyla eğitimler verilmesi, kamu spotu gibi programlarla bu plastiklerin zararlarının anlatılması gerekiyor."" değerlendirmesini yaptı. 5 Haziran Dünya Çevre Günü’nün, dünyanın karşı karşıya olduğu çevresel ve küresel zorluklara dikkati çekmek için belirlendiğini hatırlatan Engin, bu günün, iklim değişikliği, biyolojik çeşitlilik kaybı, ormansızlaşma, genel olarak çevre kirliliği, yenilenemeyen kaynakların tüketilmesi gibi kritik çevre sorunları hakkında kamu bilincinin artırılması için çok güzel bir fırsat olduğunu dile getirdi. ""Plastik kirliliği, herhangi bir ülkenin tek başına çözebileceği bir sorun değil"" WWF-Türkiye (Doğal Hayatı Koruma Vakfı) Plastik Projeleri Müdürü Tolga Yücel, plastik sorununun kutuplardan en ücra adalara, deniz yüzeyinden en derin okyanus çukuruna kadar büyüdüğüne dikkati çekerek ""Şimdiye kadar üretilen tüm plastiklerin kütlesi, tüm kara ve deniz hayvanlarının toplam kütlesinin 2 katı. Plastik, tüm doğal yaşam alanlarına nüfuz etmiş durumda ve artık Everest Dağı'nın yüksekliklerinden Mariana Çukuru'nun derinliklerine kadar her yerde bulunuyor. Bu şekilde devam ederse, 2040 yılına kadar küresel plastik üretimi 2 katına, denizlere plastik sızıntısı 3 katına çıkacak."" diye konuştu. Besin zincirinin tepesindeki yırtıcılardan planktonlara kadar dünya üzerindeki bütün türlerin doğal ortamlarında plastik kirliliğine maruz kaldığının altını çizen Yücel, şöyle devam etti: ""Deniz kuşlarının yüzde 90'ı ve deniz kaplumbağalarının yüzde 52'si, beslenmelerini etkileyen, sindirim sistemlerinde tıkanıklıklar oluşturan ve iç yaralanmalara yol açan plastikleri yutuyor. Doğaya karışan plastik atıklar canlılar için tuzağa dönüşerek onları savunmasız ve beslenemez hale getirebiliyor. Başları plastik atıkların içine sıkışan canlılar aşırı ısınma, boğulma, sıvı kaybı, açlık gibi nedenlerle yaşamlarını yitirirken kuşların ayaklarına ve kanatlarına takılan plastikler uçmalarını engelleyerek savunma ve avlanma yeteneklerini ortadan kaldırıyor. Atılan ambalaj parçaları yıllarca dünyada dolaşarak yaban hayatı popülasyonuna zarar veriyor ve yaşam alanlarını yok ediyor."" ""2050'de denizlerde balıktan çok plastik olacak"" Plastik kirliliğinin herhangi bir ülkenin tek başına çözebileceği bir sorun olmadığı ve bu küresel sorunu çözmek için küresel bir müdahaleye ihtiyaç duyulduğunu ifade eden Yücel, WWF-Türkiye olarak, farkındalık yaratma, ulusal ve uluslararası politika değişiklikleri sağlama, kamu kurumları ve özel sektörle işbirlikleri oluşturma, bilinçlendirme ve koruma restorasyonu projelerini hayata geçirdiklerini aktardı. Plastik krizinin sadece geri dönüşüm yapılarak ortadan kalkmayacağı değerlendirmesinde bulunan Yücel, sözlerini şöyle tamamladı: ""Bu kadar çok plastik kullanmaya devam edersek 2050'de denizlerde balıktan çok plastik olacak. Yaşam alanlarımız plastik çöplerle dolacak. Ancak bu senaryoyu değiştirmek elinizde. Alışverişinizden başlayarak en çok doğaya karışan tek kullanımlık plastik malzemeleri hayatınızdan çıkarabilirsiniz. Plastik poşet, şişe, pipet ve çatal, kaşık, bıçak kullanmayı bugün bırakabilir; matara, alışveriş çantası gibi tekrar kullanılabilir alternatiflerle karbon ayak izinizi azaltabilirsiniz."""
264,"100 yıl önce soyu tükenen kelebek, yeniden ortaya çıktı","Siyah damarlı beyaz kelebekler, İngiltere'de 100 yıl önce soyu tükenen türler listesine eklendi. Ancak Londra'nın yakınlarındaki çayırlarda bu nadir kelebek türüne şimdilerde yeniden rastlanabiliyor.",Çevre,https://www.trthaber.com/haber/cevre/100-yil-once-soyu-tukenen-kelebek-yeniden-ortaya-cikti-772526.html,"Siyah damarlı kelebekler Londra'nın güneydoğusundaki çayırlarda ve çalılık bölgelerde, az sayıda da olsa görülmeye başlandı. Uzman olmayanlar, bu türü kolaylıkla, lahana kelebeği denen ve yaz aylarında yaygın şekilde görülen beyaz kelebek türüyle karıştırabilir. Ancak İngiltere'de siyah damarlı beyaz kelebeklere çok uzun yıllardır kimse rastlamadı. Bu tür, 1660-1685 yılları arasında hüküm süren Kral 2. Charles döneminde, İngiltere'deki türler arasında ilk kez listelendi. 1925'te ise ülkedeki varlığının resmen sona erdiği belirlendi. Son günlerde bu kelebek türü, Londra'nın hemen kıyısında, en sevdiği yaşam alanı olan alıç ve kuş eriği ağaçları çevresinde görülüyor. İsimlerinden anlaşıldığı gibi bu türün üyeleri, kanatlarında belirgin siyah damarlara sahip. İngiltere'deki kelebek türlerini ve popülasyonlarını gözlemleyen Butterfly Conservation (Kelebek Koruma) adlı vakıf, bu kelebek türünün doğaya yeniden salınmış olabileceğini belirtiyor. Ancak bunun kim tarafından ve neden yapıldığı bilinmiyor. Vakıf, türün yeniden görülebilmesinin hoş karşılandığını ancak bunun, soyu tükenen bir canlının kendiliğinden yeniden ortaya çıkması anlamına gelmediğini ekliyor."
265,"Yeni kertenkele keşfi: Hem uçuyor, hem sırıtıyor",Bilim insanları Hindistan'da ağaçtan ağaca uçan ve sırıtan yeni bir kertenkele türü keşfetti.,Çevre,https://www.trthaber.com/haber/cevre/yeni-kertenkele-kesfi-hem-ucuyor-hem-siritiyor-771971.html,"Nature'da Mayıs ayında yayınlanan bir araştırmaya göre, bilim insanları Hindistan'da yeni bir yamaç paraşütü kertenkele türü keşfettiler. Araştırmacılar kuzeydoğu Hindistan'daki geko popülasyonlarını araştırırken iri gözlü, gülümseyen sürüngenler görüldü. Yaratığın bilimsel adı Gekko Mizoramensis'tir. Ancak bilim insanları mini kertenkelelere ağaçtan ağaca süzülme alışkanlıkları nedeniyle ""paraşüt kertenkeleleri"" adını verdiler. Hayvanlar havada süzülmek için vücutlarının ve kuyruklarının yanında deri kanatçıkları kullanıyor. Paraşüt kertenkeleleri Bangladeş, Myanmar, Tayland ve Kamboçya'da yaşıyor, ancak araştırmaya göre araştırmacılar Hindistan'daki yeni türleri ilk kez gözlemliyor. Kertenkeleleri elle yakalayan araştırmacılar, Hindistan’daki bu yeni türün yerden yaklaşık 150 ila 360 santimetre yükseklikte olduğunu tespit etti. Çalışmaya göre bu tür en çok alacakaranlıkta ortaya çıkıyor ve hamamböceği, güve gibi böcek türlerinden oluşan avlarını da günün bu saatlerinde avlıyorlar."
266,Türkiye'nin su ayak izi belirleniyor,Tarım ve Orman Bakanlığı tarafından yürütülen Su Verimliliği Seferberliği çalışmaları kapsamında ülkede güncel su ayak izi miktarı ortaya konulacak.,Çevre,https://www.trthaber.com/haber/cevre/turkiyenin-su-ayak-izi-belirleniyor-771684.html,"Türkiye'de suyu verimli kullanmak, sürdürülebilirliğini sağlamak ve farkındalığı artırmak için 31 Ocak 2023'te Emine Erdoğan'ın öncülüğünde, Tarım ve Orman Bakanlığı tarafından Su Verimliliği Seferberliği başlatıldı. Seferberlik çalışmalarının ilk çıktılarından biri olan ve su verimliliği konusunda ulusal yol haritası niteliği taşıyan Değişen İklime Uyum Çerçevesinde Su Verimliliği Strateji Belgesi ve Eylem Planı yürürlüğe girdi. Belgenin hedefleri arasında yer alan ""havzalarda su ayak izi değerlendirme çalışmaları"" ise ülke genelinde yürütülüyor. İnsan faaliyetleri ve tüketilen her türlü ürün, mal ve hizmetin üretimi için doğrudan veya dolaylı olarak çok fazla miktarda su kullanılıyor. Tatlı su kaynaklarına olan talebin zaman, mekan, kirlilik ve sürdürülebilirlik boyutlarıyla değerlendirilebilmesi için su ayak izi etkili bir araç olarak biliniyor. Mavi, yeşil ve gri su ayak izi Su tüketimi ve su kirliliğine bağlı olarak tatlı su kaynakları üzerinde oluşan baskının etkili bir göstergesi olan su ayak izi, mavi, yeşil ve gri su ayak izi olmak üzere üç bileşen olarak inceleniyor. Yeşil su ayak izi, toprağın kök bölgesinde depolanan ve bitkiler tarafından terleme, buharlaşma veya depolama yoluyla tüketilen yağış kaynaklı su hacmini, mavi su ayak izi, yer üstü veya yer altı suyu kaynaklarından elde edilen suyun buharlaşması, ürünün içeriğine dahil olması veya bir su kütlesinden çekildikten sonra başka bir su kütlesine dönmesi sonucu tüketilen su hacmini yansıtıyor. Gri su ayak izi ise kalite standartlarını sağlamak üzere doğal arka plan konsantrasyonlarına verilen kirlilik yükünü özümlemek için gerekli olan tatlı su hacmini gösteriyor. Su ayak izinin azaltılması hedefleniyor Yürütülen çalışmalar neticesinde, ülkede mavi, yeşil ve gri güncel su ayak izi miktarlarının ortaya konulması ve su kaynaklarının verimli kullanılmasıyla su ayak izinin azaltılması hedefleniyor. Ulusal su ayak izinin sürdürülebilir seviyelere çekilmesi öngörülüyor Çalışmanın neticesinde tüm havzalarda su ayak izinin azaltılması için belirlenen eylemlerin ve Nehir Havza Yönetim Planlarında, Sektörel Su Tahsis Planlarında ve diğer havza ölçekli diğer yönetim planları kapsamında ortaya konulan tedbirlerin uygulanmasıyla mavi, yeşil ve gri bileşenleriyle ulusal su ayak izinin sürdürülebilir seviyelere çekilmesi öngörülüyor. Büyük Menderes Havzası'ndaki çalışma tamamlandı Bu doğrultuda, Su Yönetimi Genel Müdürlüğü tarafından ilk olarak Büyük Menderes Havzası'nda başlatılan havza ölçekli su ayak izi çalışması tamamlanırken diğer havzalarda ise 2025'te tamamlanması bekleniyor. Büyük Menderes Havzası Sektörel Su Tahsis Planı kapsamında yapılan su ayak izi çalışmasında, yeşil su ayak izi miktarı havzada mevcut tarım ürünleri, mera ve orman varlığı üzerinden, mavi su ayak izi miktarı kayıplar dahil edilmeksizin net su tüketimi ile iletim ve dağıtımda oluşan buharlaşma değerleri dikkate alınarak (havza dışından havzaya transfer edilen sular su ayak izi hesaplamalarına dahil edilmemiştir), gri su ayak izi miktarı ise kurak şartlar ve havzadaki kirlilik yükü göz önünde bulundurularak çevresel kalite standartlarını sağlamak için gerekli tatlı su miktarı üzerinden hesaplandı. Çalışmalar kapsamında alt havza ölçeğinde su ayak izinin her bir bileşeni için mavi, yeşil ve gri su ayak izi bakımından su ayak izi büyüklüklerinin sürdürülebilir olmadığı lokal ve bölgesel sıcak noktalar tespit edilerek su ayak izinin sürdürülebilir seviyelere çekilmesi için uygulanabilecek tedbirler ortaya konuldu."
267,"Sierra Leone'de 200 yaşını aşkın ""pamuk ağacı"", şiddetli fırtına ve yağış nedeniyle devrildi","Batı Afrika ülkelerinden Sierra Leone'de, ülkenin simgelerinden biri 200 yaşını aşkın pamuk ağacı etkili olan şiddetli fırtına ve yağış nedeniyle devrildi.",Çevre,https://www.trthaber.com/haber/cevre/sierra-leonede-200-yasini-askin-pamuk-agaci-siddetli-firtina-ve-yagis-nedeniyle-devrildi-769973.html,"Sierra Leone Cumhurbaşkanı Julius Maada Bio, ülkenin başkenti Freetown'daki 200 yaşını aşkın ağacın, şiddetli fırtına ve yağış nedeniyle devrilmesine ilişkin açıklama yaptı. Cumhurbaşkanı Bio, fırtına nedeniyle ağacın devrilmesinin ""ulus için büyük bir kayıp"" olduğunu belirtti. Bio, aynı noktada, ülke tarihindeki büyük pamuk ağacının yerini temsil edecek bir şey olacağını ifade etti. Pamuk ağacının ülkedeki türünün en eskisi olduğu belirtiliyor. Bölgede yerleşimciler tarafından ""özgürlük ve hürriyetin"" sembolü olarak da görülen ikonik ağaç, Sierra Leone banknotlarında da yer alıyor."
268,"Kanada'dan kuraklığın etkisi altındaki Afrika Boynuzu'na 58,1 milyon dolar ek destek","Kanada, kuraklık nedeniyle milyonlarca kişinin açlığa ve göçe sürüklendiği Afrika Boynuzu'na 58,1 milyon dolar ilave yardım yapacağını duyurdu.",Çevre,https://www.trthaber.com/haber/cevre/kanadadan-kurakligin-etkisi-altindaki-afrika-boynuzuna-581-milyon-dolar-ek-destek-769894.html,"Hükümetten yapılan açıklamada, Kanada Uluslararası Kalkınma Bakanı Harjit Sajjan'ın kuraklıktan etkilenen Etiyopya ve Somali'deki insanların ihtiyaçlarını karşılamak için cinsiyete duyarlı ek yardım yapacaklarını söylediği bildirildi. Afrika Boynuzu'nun iki yıldan uzun süredir ortalamanın altında yağış aldığına dikkat çekilen açıklamada, ""bölgenin şimdiye kadar kaydedilen en kötü kuraklığı yaşadığı"" vurgulandı. Açıklamada, yağmur yağan bölgelerde de kuraklık nedeniyle toprağın suyu ememediği ve sel baskınlarına yol açtığı aktarılarak, ""Mevcut veriler, Etiyopya, Kenya ve Somali'de en az 43 milyon kişinin insani yardıma ihtiyacı olduğunu gösteriyor."" ifadesi kullanıldı. 58,1 milyon dolar ek yardımın, ihtiyacı olanlara ulaştırılabilmesi için gerekli Birleşmiş Milletler kuruluşlarına, Uluslararası Kızıl Haç Komitesine (ICRC) ve sivil toplum kuruluşlarına tahsis edileceği belirtilen açıklamada, böylelikle Kanada'nın Afrika Boynuzu'nda yaşanan krizi hafifletmek için yaptığı yardımların 98 milyon doları geçtiği kaydedildi. ""Son 40 yılın en kötü kuraklığı"" olarak nitelendirilmişti ""World Weather Attribution (WWA)"" adlı iklim araştırma grubuna bağlı uluslararası iklim bilimcilerden oluşan ekip, artan sera gazı emisyonlarının Afrika Boynuzu'nda kuraklığı en az 100 kat daha fazla artırdığını tespit etmişti. WWA tarafından yayımlanan analizde, Etiyopya, Kenya ve Somali'nin Ekim 2020'den bu yana arka arkaya 5 ""başarısız"" yağmur mevsimi geçirdiği belirtilirken, yardım kuruluşları ise bunu ""Son 40 yılın en kötü kuraklığı"" olarak nitelendirmişti. Analizde, Afrika Boynuzu'nda yaklaşık 4,35 milyon kişinin, kuraklık nedeniyle ciddi şekilde insani yardıma muhtaç hale geldiği belirtilmişti."
269,"Sel, fırtına ve yıldırım uyarısı: Nerede, kaç kilometre esiyor?","Yağışlı hava etkisini sürdürüyor. Yurdun neredeyse tüm illerinde bugün gök gürültülü sağanak etkili olacak. Meteoroloji, bugün için 2 ili 'turuncu' 13 kenti de şiddetli yağışa karşı 'sarı' kodla uyardı.",Çevre,https://www.trthaber.com/haber/cevre/sel-firtina-ve-yildirim-uyarisi-nerede-kac-kilometre-esiyor-769343.html,"Bugün yurt genelinde yağış hakim olacak.Yapılan son değerlendirmelere göre: Ülke geneli parçalı ve çok bulutlu, Marmara’nın kuzeyi, (İzmir hariç) Ege, Akdeniz, İç Anadolu, Karadeniz, (Elazığ hariç) Doğu Anadolu bölgesi ile Kilis, Gaziantep ve Adıyaman çevrelerinin yerel sağanak ve gök gürültülü sağanak yağışlı geçeceği tahmin ediliyor. Yağışların, İç Ege, Akdeniz, İç Anadolu`nun kuzeybatısı ile Muğla, Karabük ve Kastamonu çevrelerinde yerel kuvvetli olması bekleniyor. Doğu Anadolu’nun batısı ile Güneydoğu Anadolu’da toz taşınımı bekleniyor. Meteoroloji Genel Müdürlüğü yayımladığı haritayla 2 ili turuncu 13 ili sarı kodla uyardı. Google tarafından sağlanan Earth NullSchool uygulaması üzerinden hem bölgenizde hem de dünyanın dört bir yanında meydana gelen hava olaylarını takip edebilirsiniz. İncelemek için aşağıdaki görsele tıklayabilirsiniz.    Google uygulamasında her üç saatte bir güncellenen ve süper bilgisayarlar tarafından tahmin edilen küresel hava koşulları görselleştiriliyor. Okyanus yüzeyi akıntı tahminleri, her beş günde bir güncellenir Okyanus dalgaları ise her üç saatte bir güncelleniyor."
270,Göller bilim insanlarının tahmininden hızlı kuruyor,"Yeni bir araştırma, iklim değişikliği ve aşırı su tüketiminin gölleri bilim insanlarının tahmin ettiğinden daha fazla kuruttuğunu ortaya koydu.",Çevre,https://www.trthaber.com/haber/cevre/goller-bilim-insanlarinin-tahmininden-hizli-kuruyor-768673.html,"Washington Post’un haberine göre, Science dergisinde yayımlanan araştırmada, dünya üzerindeki toplam göl suyu hacminin yüzde 95’ini oluşturan 1972 göl incelendi. Uydu görüntülerinden yararlanılan araştırma kapsamında, göllerdeki su kaybını ayrı ayrı ölçmek için bir su modellemesi oluşturuldu. Araştırmada, dünyanın en büyük göllerinden yüzde 53’ünde 1992 ile 2020 arasında yılda ortalama 19 ila 24 gigaton arasında su kaybının meydana geldiği ortaya koyuldu. Bunun ise ABD’de bir yılda kullanılan su miktarına eşit olduğu vurgulandı. Su kaybının yaklaşık yüzde 36'sını, buharlaşan su miktarını artıran iklim değişikliğinin oluşturduğu tespit edilen araştırmada, kaybın yaklaşık yüzde 20'sine ise insanların su tüketiminin neden olduğu anlaşıldı. Baş araştırmacı Fangfang Yao, çalışmaya ilişkin açıklamasında, ""Bulgularımız, dünya çapındaki kurumaların, kesinlikle göl hacmi açısından daha önce tahmin edilenden fazla olduğunu gösteriyor"" ifadesini kullandı. Yao ayrıca, insan etkisi ile doğal faktörler arasındaki farkı bilmenin çözüm üretmeye katkı sağlayacağına işaret etti. Su kayıplarının doğru şekilde izlenmesine ve bu kayba katkıda bulunan faktörlerin tam olarak belirlenmesine yardımcı olacak araştırmanın, 2 milyara yakın insanı etkileyen söz konusu durumla mücadelede geliştirilecek stratejilere rehberlik edeceği kaydediliyor."
271,İklim değişikliğiyle birlikte deniz suyu sıcaklıkları arttı,"Türkiye'de deniz suyundaki sıcaklıkları iklim değişikliğiyle birlikte arttı. Atmosferde yaklaşık 1,1 derece bir ısınmaya karşılık denizlerde 1 derece civarında bir sıcaklık artışı oldu.",Çevre,https://www.trthaber.com/haber/cevre/iklim-degisikligiyle-birlikte-deniz-suyu-sicakliklari-artti-768283.html,"ODTÜ Deniz Bilimleri Enstitüsü, 1984'ten itibaren düzenli olarak Türkiye'yi çevreleyen denizlerdeki sıcaklık değerlerini ölçüyor. Orta Doğu Teknik Üniversitesi (ODTÜ) Deniz Bilimleri Enstitüsü Müdürü Prof. Dr. Barış Salihoğlu, son 60 yılda dünyada deniz suyu sıcaklıklarının atmosferdeki ısınmaya paralel seyrettiğini, atmosferde yaklaşık 1,1 derece bir ısınmaya karşılık denizlerde 1 derece civarında bir sıcaklık artışı olduğunu ifade etti.  Dünya genelindeki bu ortalamaya karşılık Türkiye kıyılarında ısınmanın 2 derece seviyesini geçtiğine dikkati çeken Salihoğlu, ""Türkiye'yi çevreleyen denizlerin kendilerine özgü yapıları dolayısıyla çok büyük farklılıklar gösterdiğini görüyoruz. Karadeniz'in doğusunda deniz suyu sıcaklığı 2,5 derece artarken batıya doğru geldikçe bu rakam 1,5 dereceye düşüyor. Karadeniz'deki ortalama deniz suyu sıcaklığı ise 2 derece"" dedi Salihoğlu, bu ısınmanın Karadeniz'e etkileri hakkında şunları söyledi: ""Denizin kendine özgü bazı özelliklerinin kaybolduğunu görüyoruz. Çalışmalarımızda soğuk ara tabakanın tamamen ortadan kaybolduğunu gözlemledik. Bununla beraber dipteki oksijensiz suların yüzeye yaklaşarak Karadeniz için ciddi riskler ortaya çıkarmış durumda. Karadeniz'in Türkiye kıyıları bu olumsuzluktan daha fazla etkileniyor. Özellikle Doğu Karadeniz'e, Sinop'un doğusuna gittiğimizde tüm denizlerimizdeki en ciddi sıcaklık artışının olduğunu görüyoruz. Batı Karadeniz Tuna Nehri'nin soğutucu etkisiyle daha az sıcaklık artışına maruz kalmış."" Marmara Denizi'nde endüstri faktörü Marmara Denizi'ndeki sıcaklık artığının 2 dereceye yakın olduğunu ve bu artışın tek başına iklim değişikliği ile açıklanamayacağını kaydeden Salihoğlu, ""Kıyısal bölgelerde endüstrinin de etkisi olduğunu gözlemledik. Bunun etkilerinin ne boyutta olduğunu Çevre, Şehircilik ve İklim Değişikliği Bakanlığı ile yaptığımız proje ile ortaya koymaya çalışıyoruz. Marmara'da çok ciddi bir endüstriyel faaliyet var, yaptığımız çalışmalarda nehirler kadar bir soğutma suyu debisi olduğunu ve kapalı bir deniz olduğu için koylarını çok etkilediğini gördük. Karadeniz'de bunu görmek mümkün değil, bu Marmara'ya özgü"" ifadelerini kullandı. Akdeniz'deki sıcaklık artışlarında bölgesel olarak değişiklikler gözlemlediklerini, Mersin ve İskenderun körfezlerinde sıcaklık artışı 2 dereceye yaklaşırken Antalya Körfezi ile Fethiye'de 1,5 dereceye yakın artışlar olduğunu aktaran Salihoğlu, Atlantik'ten giren suyun batı kıyılardaki ısınmayı engellediğini işaret etti. Yapısı itibarıyla deniz suyundaki sıcaklık artışından aynı derecede etkilenmeyen Ege Denizi'nde ısınmanın 0,5 ila 1 derecede kaldığını vurgulayan Salihoğlu, ""Buradaki derin soğuk suyun, rüzgarla birlikte sürekli yüzeye çıkacak şekilde bir dolaşım mekanizması var. Böyle olunca iklim değişikliğinin kıyıdaki etkilerini çok fazla görmek mümkün olmuyor. Daha temiz ve soğuk bir deniz"" değerlendirmesini yaptı. Sıcaklık artışının etkileri Sıcaklık artışının denizlerde her şeyden önce bir tabakalaşmaya yol açtığını anlatan Salihoğlu, şöyle devam etti: ""Yüzey sularının derin sulara karışmasını engelliyor, Marmara'da bunu görüyoruz. Zaten burası iki tabakalı bir sistem, bu da tabakalaşmanın daha fazla artmasına sebep oluyor. Böyle olunca yüzeydeki oksijenli suların derinlere karışması zayıflamış oluyor. Zaten Marmara 25 metrenin altında oksijenli canlı yaşamına uygun değil, oksijen seviyeleri kirlilikten dolayı çok düşmüş, durumu giderek kötüleşiyor. Biyoçeşitlilik kaybı olarak da tabii ortaya çıkıyor, bu durumda müsilaj oluşumu yönünde riskler daha fazla artmış oluyor. Alg patlamaları, suyun kalitesindeki düşüş hatta Marmara'nın akıntı sistemlerinde döngülerin değişimine kadar bunun etkisi var. Karadeniz'de döngü baştan sona değişmekte, Akdeniz'de kıyılardaki yoğun kirlilik baskısıyla bunun birleşmesi sonucu alg patlamaları, yüzme suyu kalitesinde düşüş, İskenderun ve Mersin körfezleri ile Fethiye'de oksijen seviyelerinde düşüşler görmeye başlıyoruz. Yaptığımız modelleme çalışmalarında artan sıcaklıkların Marmara içindeki farklı girdap ve akıntı sistemlerini zayıflattığını gördük, bunun da ekosisteme ciddi etkileri oluyor."" Kızıldeniz'den gelen istilacı türlerin denizlerdeki bu ısınmadan çok fazla faydalanarak kendilerine yaşamaya elverişli alanlar bulduğuna değinen Salihoğlu, ""Buradaki ekosistemi baştan sona değiştirdiler, artık Mersin Körfezi'ndeki balık türlerinin yarısından fazlası istilacı türlerden oluşuyor. Tüm biyoçeşitlilik Akdeniz'de ciddi manada etkilenmiş durumda ve bu istilacı türler giderek Ege'ye, Marmara'ya doğru yayılmakta"" diye konuştu. Salihoğlu, ısınmanın yol açtığı diğer olumsuzlukları, denizlerin kendilerini onaramaması, kirliliğin artması, üretkenliğin azalması ve denizlerin karbon tutma kapasitelerinin düşmesi şeklinde sıraladı. Çözüm önerileri Hükümetlerarası İklim Değişikliği Paneli'nin (IPCC) raporuna göre atmosferde yüz yılın sonuna kadar 4-7 derece artış olacağını, bunun denizler için felaket senaryosu anlamına geldiğini dile getiren Salihoğlu, ""Atmosferdeki sıcaklık artışının denize yansımasının ne olacağını şu anda çok bilmiyoruz ama tahmin etmek zor değil. Bu, denizlerin bütün döngüleri alt üst olması demek, su seviyelerinin 2050'ye kadar yarım metreden fazla yükselmesi ve bütün kıyıları etkilemesi demek. Globaldeki denizlerde körfez akıntısı gibi akıntıların duracağı öngörülüyor, bu da bütün iklim sisteminin, bütün hava durumunun değişmesi demek"" dedi. Alınması gereken tedbirlerin öneminden bahseden Salihoğlu sözlerini şöyle tamamladı: ""İklim değişikliğine karşı önlemler kısa vadede doğrudan denizlere yansımayacak, uzun vadeli zararların çok yıkıcı olacağını öngördüğümüz için bir an önce bunu durdurmamız lazım. Bunun yolu da karbondioksit emisyonlarını sıfırlamaktan geçiyor, sıfırlarsak deniz ekosistemlerinin 2050'lerden sonra artık kendini toparlamış olabileceğini öngörüyoruz. Deniz avcılığını kademeli olarak durdurmamız lazım çünkü bütün ekosistemi, biyoçeşitliliği etkiliyor. Bir an önce bitkisel proteinlere, alternatif protein kaynaklarına yönelmemiz, endüstriden, tarımdan, şehir deşarjlarından kaynaklanan kirliliği hızla sıfırlamamız, tek kullanımlık plastikleri bir an önce hayatımızdan çıkarmamız gerekiyor."""
272,Türkiye alabalık üretiminde dünya liderliğine ilerliyor,"Tarımsal balık üretiminde son yıllarda yaşanan artış, Türkiye’ye üst sıralara taşıdı. Alabalık üretiminde Türkiye, İran’ın ardından dünyanın ikinci büyük üreticisi haline geldi. 2022 üretimi 190 bin tonu aştı. Dünyadaki alabalığın yüzde 16’sını tek başına Türkiye üretiyor.",Çevre,https://www.trthaber.com/haber/cevre/turkiye-alabalik-uretiminde-dunya-liderligine-ilerliyor-767725.html,"Çiftlik balıkçılığına son yıllarda yapılan yatırımlar ve teşvikler, Türkiye’yi alabalık üretiminde adım adım zirveye taşıyor. Su ürünleri yetiştiriciliği içinde yer alan alabalık yetiştiriciliğinde, özellikle Gökkuşağı Alabalığı üretimi Türkiye’de yaygınlaştı. Tarım ve Orman Bakanlığı verilerine göre 2021 yılında 134 bin 174 ton olan alabalık üretimi, 2022 yılında 190 bin tonu aştı. Diğer alabalık türlerinde de 2021’de 45 bin tonu denizlerde olmak üzere toplam bin 603 ton üretim yapıldı.    Türkiye İkinci Sırada Birleşmiş Milletler Gıda ve Tarım Örgütü (FAO) 2022 yılı yetiştiricilik verilerine göre Türkiye, İran’dan sonra en büyük ikinci alabalık üreticisi haline geldi. Türkiye’de en yoğun alabalık üretimi Elazığ, Muğla ve Samsun’da yapılıyor. Soğuk su ortamına sahip bölgelerde yapılan üretimin yaklaşık yarısı iç piyasada tüketiliyor. Kalan yarısı ise ihraç ediliyor. 2022’de 69 bin 380 ton alabalık ihraç edildi ve 451 milyon dolar gelir sağlandı.    Türk Somonu Aynı dönemde ‘Türk Somonu’ olarak bilinen alabalık alt türü ihracatı toplam alabalık ihracatının yüzde 63’ünü oluşturdu ve 43 bin 663 ton olarak gerçekleşti. Parasal oran ise 312 milyon dolar olarak kaydedildi. Alabalık üretimi, levrek ve çipura üretimi ile yarışıyor ancak üretim artış daha yüksek seyrediyor. Özellikle Karadeniz kıyılarında yer alan ağ kafes tesislerinde son yıllarda artış gözlendi.    En Çok İhracat Rusya ve AB Türkiye’nin en çok alabalık ihraç ettiği ülkeler Rusya ve AB üyeleri oldu AB üyesi ülkeler genellikle fileto gibi işlenmiş ürünleri tercih ederken, Rusya ‘taze soğutulmuş’ balık talebinde bulunuyor. Dikkat çeken bir başka nokta ise Rusya’nın alabalık yetiştiriciliğinde son yıllarda önemli adımlar atmasıydı. Rusya 2015-2020 arasında üretimini 30 bin tondan 90 bin tona çıkarmıştı. Ancak 2021 yılı verilerinde yüzde 50’lık bir düşüşle 55 tona geriledi. Rusya ayrıca 15 bin tonun üzerinde Atlantik Somonu üretimi de yapıyor.    Tarım ve Orman Bakanlığı, balık çiftçiliklerine hibe krediler ve yavru destekleri gibi teşvikler veriyor. Çevresel avantajlar nedeniyle alabalık üretiminin özellikle Karadeniz Bölgesi’nde yoğunlaşarak artması bekleniyor.    "
273,"Dünya Göçmen Kuşlar Günü: Bu yılın odak noktası ""Su""","Göçmen kuşların büyük bölümünün yaşam döngüsünü aslında su belirliyor. Sulak alanlar, nehirler, göller ve bataklıklar kuşların beslenmesine, yuva yapmasına, uzun yolculukları sırasında dinlenip enerji depolamalarına imkan sağlıyor. Dünya Göçmen Kuşlar Günü’nde suyun önemine ve Türkiye’nin nasıl kritik bir göç rotası olduğuna yakından baktık.",Çevre,https://www.trthaber.com/haber/cevre/dunya-gocmen-kuslar-gunu-bu-yilin-odak-noktasi-su-766838.html,"Kanatlarıyla istedikleri yerlere uçabilen kuşlar, özgürlüğü simgeleyen hayvanlardır. Ancak kitaplara, filmlere, şarkılara konu olan Allah vergisi bu özellikleri aslında çok da kolay bir nimet değil onlar için. Kilometrelerce mesafe kat edip kıtalar aşmak gerçekte çok zorlu bir yolculuk… Dünya Göçmen Kuşlar Günü, onların bu zorlu yolculuklarına dikkat çekmek ve korunmalarına katkı sağlamak için küresel bir kampanya olarak kutlanıyor. Birleşmiş Milletler (BM) Eğitim, Bilim ve Kültür Örgütü (UNESCO) bu yıl 13 Mayıs ve 14 Ekim’i Dünya Göçmen Kuşlar Günü olarak belirledi. Bu yılın odak noktası ise ‘su’... Suyun göçmen kuşlar için taşıdığı hayati önemi, Türkiye’nin göç rotasındaki kritik yeri, göçmen kuşların karşı karşıya olduğu riskleri İstanbul Üniversitesi-Cerrahpaşa, Ormancılık Meslek Yüksekokulu Öğretim Görevlisi Ergün Bacak ve Yaban Hayatı Fotoğrafçısı Alper Tüydeş ile konuştuk.    Kuşlar neden göç eder? Bu soruya kesin bir yanıt vermenin mümkün olmadığını söylüyor Ergün Bacak. Ancak bilim insanlarının bazı teoriler üzerinde durduğunu anlatıyor. Onlardan ilki; besin ihtiyacı. Kış aylarında kuzey enlemlerin soğuk olması kuşların beslenmesini engelliyor. Kuşlar da beslenebilmek için daha orta enlemlere, güneye doğru hareket ediyor. Özellikle Türkiye'nin bulunduğu coğrafyada, Avrupa'dan Afrika’ya ya da az da olsa Avrupa'dan Güneydoğu Asya'ya doğru bir göç söz konusu. Diğer bir teoriye göre ise yıl boyu Afrika’da besin olsa da kuşlar stres altında yaşamak istemiyor. Bu stresi ise Bacak şöyle anlatıyor: “Çok yoğun bir popülasyon var Afrika’da ve sıkışık haldeler. Kuşların üreme zamanları geliyor. Avrupa'da da ilkbaharla beraber bir sürü besin ortaya çıkıyor. Stres faktörlerinden kurtulabilmek, daha geniş alanlarda yavrularını doyurabilmek için Avrupa'ya göç ediyorlar.” Başka bir teoriye göre ise; Afrika'da özellikle Sahra altı ve Sahra bölgesindeki türler yıl boyu kene, bit gibi parazitlere çok fazla maruz kalıyor. Bunların yol açtığı hastalıklardan korunmak için de on binlerce kilometrelik yolu göze alarak göç etmeyi bir ihtiyaç olarak görüyorlar.    Kuşların göç zamanları İlkbahar aylarında, özellikle de şubat sonu mart başı gibi göçmen kuşların yolculukları başlıyor. Bazı türler için göç, haziran ortasına kadar devam ediyor. İlkbahar göçü yaklaşık 4 aylık bir süreyi kapsayabiliyor. Ergün Bacak, erken göç edenlerin o sene üreyecek olan erişkin kuşlar olduğunu söylüyor. “Yavrularını meydana getirdikten sonra ağustos ayı ile beraber geri göç başlar. Yani aslında haziran-temmuz ayı göçün neredeyse tamamen durduğu, üremenin başladığı bir ay iken ağustos ayından itibaren erken giden kuşların bir kısmı geri gelmeye başlar.” Pek çok tür için geri göçün en yoğun olduğu dönem eylül ve ekim ayları. Ekim sonu ve kasım başına kadar da göç devam ediyor. Bu kez kuşlar kışlamak için Afrika’ya doğru yol alıyor. “Yılın 6 ay gibi bir zamanı göçmen kuşlar için aslında göç zamanı olarak değerlendirilebilir” diyor Bacak. Göçmen kuşlar ikiye ayrılıyor Göçmen kuşlar kendi aralarında iki başlıkta değerlendiriliyor. Süzülerek göç eden ve aktif göç eden kuşlar şeklinde. Süzülerek göç eden kuşlara en bilinen örnek leylekler. Şahin, atmaca, kartal gibi yırtıcı türler de bu kategoride. Ergün Bacak süzülerek göç eden kuşların hangi teknikle uçtuklarını şöyle anlatıyor: “Bu kuşlar kanatları oldukça uzun, geniş ve vücudu büyük olan kuşlar. Sıcak hava akımı ya da termal hava akımı dediğimiz hava akımlarından faydalanırlar. Yani bizim gözle göremediğimiz ama kara parçaları üzerinde oluşan hava akımlarını asansör gibi kullanarak, döne döne bir asansörün içerisinde yükseliyormuş gibi yükselirler. Belli bir yüksekliğe ulaştıktan sonra kendilerini bırakırlar. Bir sonraki sıcak hava akımına kadar süzülerek irtifa kaybederler. Böylece karalar üzerinde çok az kanat çırparak, minimum enerji sarf ederek yollarına devam ederler.”    Aktif göç eden kuşlar ise tam aksine kanat çırparak göçlerini gerçekleştirirler. “Bu türler genelde küçük ötücü kuşlardır” diyen Ergün Bacak, kanat çırptıkları için de enerjiye ihtiyaçları olduğunu vurguluyarak sözlerini şöyle sürdürüyor: “Vücutlarında yağ depolamaları lazım. Bu nedenle de kondukları alanlarda çok iyi beslenmeleri lazım. Çünkü genelde Karadeniz, Akdeniz gibi büyük denizleri bir gecede göç ederek geçebiliyorlar.”  Göçmen kuşlar ne zaman uçar? Süzülerek göç eden kuşlar, gündüzleri göç ediyorlar. Çünkü sıcak hava akımlarını kullanmak zorundalar. Akşam olunca sıcak hava akımı oluşmayacağı için dinlenmeleri lazım ki göçlerine ertesi sabah devam edebilsinler. Aktif göç eden türler ise hem gece hem gündüz göç edebiliyorlar. Ancak çoğu gece göç ediyor. Çünkü gündüz göç eden yırtıcı kuşlara av olmak istemiyorlar.    Gündüzleri yönlerini nasıl tayin ettikleri de tam olarak anlaşılabilmiş değil. Pek çok görüşe göre dünyanın manyetik alanına göre göç ediyorlar. Ergün Bacak “Kuşların beyinlerinde bu manyetik alanları ölçen farklı bölgelerin olduğu düşünülüyor. Bazı türlerin güneşin açısına göre yön bulduğu, bazı türlerin de alanları hafızalarına kaydettiği ve o alanları o şekilde kodladıkları düşünülüyor” diyor. Bacak’a göre kuşlarda göç etme içgüdüsel bir davranış, ebeveynlerinden öğrenmiyorlar. Ama göç yollarını, gruplar halinde göç ettikleri için ebeveynlerinden öğrenme olasılıkları yüksek.    Türkiye’deki göçmen kuş alanları Türkiye coğrafi konumu açısından göçmen kuşlar için hayati bir öneme sahip. Göç rotasında can damarı denilebilecek kritik bir yerde. O rotanın önemini Ergün Bacak şöyle anlatıyor: “Süzülen kuşlara baktığınız zaman, Hatay'dan girdi diyelim. Adana, Maraş, Konya, Aksaray, Ankara, Eskişehir, Afyon, Denizli, Bursa gibi şehirlerdeki doğal alanların varlığı çok önemli. Keza İstanbul en önemli olanlardan birisi. İstanbul'daki her bir doğal alan onların yaşamını devam ettirebilmeleri için kritik derecede öneme sahip. Doğuya giden popülasyona baktığınız zaman Artvin, Erzurum, Erzincan, Malatya gibi iller kuşların göç ederken dinlenebilmesi için aynı derecede çok önemli alanlar. Aktif göç eden ötücü kuşlar için de yine Türkiye önemli. Sonbaharda Ukrayna'dan ya da Rusya'dan çıkan bir kuş doğrudan İstanbul, Samsun, Trabzon ya da Rize kıyılarına gelebiliyor. Bunlar için de bu kıyılardaki doğal alanların korunması hayati önemde. Çünkü bu kıyılardaki doğal alanlar o hayvanların ilk dinlenme noktası olarak görülüyor. Keza Akdeniz'de de ilkbahar göçünde Antalya, Mersin, Adana kıyılarındaki sulak alanlar göçmen kuşlar için çok çok değerli.”    Türkiye’nin göçmen kuşları İstanbul Üniversitesi-Cerrahpaşa, Ormancılık Meslek Yüksekokulu Öğretim Görevlisi Ergün Bacak, 2005-2013 arasında düzenli olarak kuş göçü izleme çalışması yaptıklarını anlatıyor. Bu çalışma sonucu çarpıcı veriler de ortaya çıkmış. “İstanbul üzerinden her yıl bir milyondan fazla leylek geçiyor. İlkbaharda 300-400 bin civarında, sonbaharda ise 700-800 bini aşan bir sayı söz konusu” diyen Bacak diğer kuş türleri hakkında da bilgi veriyor: “Her yıl İstanbul üzerinden 700-800 binden fazla şahin geçiyor. 100 bine yakın arı şahini, yine 100 binden fazla küçük orman kartalı, binlerce atmaca, milyonlarca ötücü kuştan bahsediyoruz. Ötücü kuşları sayamadığımız için onlar hakkında sadece tahminlerde bulunuyoruz. Ülkemizde 500 tür var. Belki 200-250’den fazlasını göç ederken görebilmek mümkün.”    Göçmen kuşların yaşam döngüsünün kaynağı: Su En başta da ifade ettiğimiz gibi UNESCO bu yıl Dünya Göçmen Kuşlar Günü’nde suya odaklandı. Ergün Bacak’a bunun nedenini soruyoruz. “Sulak alanlar biyoçeşitliliğin en yüksek oranda olduğu ekosistemlerdir” diyor ve bunun göçmen kuşlar için ne anlama geldiğini anlatıyor: “Su varsa hayat vardır. Besin vardır. Bir sürü omurgasız, balık, kurbağa, semender, böcek, yusufçuk gibi canlı türü vardır. Buralar kuşlar için önemli yaşam alanlarıdır. Türkiye’de şimdiye kadar yaptığımız çalışmalarda 497 tür kuş tespit edildi. Türkiye'nin en zengin sulak alanlarına baktığımız zaman karşınıza birkaç tane alan çıkıyor. Bunların bir tanesi Mersin Silifke’deki Göksu Deltası. Bu 497 türün 350’den fazlasını Göksu Deltası’nda görebiliyorsunuz. Neden deltada? Çünkü yaşam var. Diğer bir alan da Kızılırmak Deltası. Orada da yine 340’dan fazlasını görebilirsiniz. İki alan da nehirlerin ağzında oluşan, bol miktarda canlı barındıran birer ekosistem. Bu nedenle de sulak alanlar muhakkak korunması gereken, asla ve asla tarıma, yapılaşmaya ve insan faaliyetlerine açılmaması gereken yerler.”    “Sulak alanlar ormanlar kadar önemli” Bu noktada bir değerlendirme de Yaban Hayatı Fotoğrafçısı Alper Tüydeş’ten almak istiyoruz. 10 yılı aşkın süredir doğa ile iç içe bir kariyer çizen Tüydeş, Türkiye’nin göçmen kuşları ile ilgili birçok çalışma da yürüttü. Gözlemlerine dayanarak suyun kuşlar için önemini şu sözlerle anlatıyor: “Doğa deyince, yaban hayatı deyince aklımıza sadece ormanlar geliyor. Fakat sulak alanlar, bataklıklar, taşkın sahaları en az ormanlar kadar önemli ve hayat doludur. Hatta belki onlardan daha çok hayat doludur. Çünkü sığ sularda, bataklıklarda küçük sürüngenlerden tutun da balık türlerine, bitki çeşitliliğinden, kelebeklere, böceklere, sürüngenlere… Sulak alanlar çok farklı ve çeşitli bir ekosistemi kendi çevrelerinde toplarlar aslında. O hareketlilik göçmen kuşlar için önemlidir. Yani tohumla ya da bitkilerle beslenen kuşlar için zengin bir menü içerdiği gibi o zenginliğin içerisine giren küçük kuşlar, memeliler de diğer hayvanlara av olduğu için aslında bir piramidin en alt tabakasını başlatır bu sulak alanlarda.”    “Sulak alanlar kuşların dinlenme tesisleri” Alper Tüydeş sulak alanları göçmen kuşlar için birer dinlenme tesisine ya da benzin istasyonuna benzetiyor. “Buralarda dinlenir, beslenir, enerji depolar ve öyle yollarına devam ederler” diyor. Günümüzde azalan sulak alanlara dikkat çekerek “Maalesef uzun menzilli uçan kuşlar artık daha seyrek durup mola veriyorlar” diyerek üzüntüsünü dile getiriyor. Sulak alanların doğa için ‘can damarı’ olduğunun altını çizen Alper Tüydeş, göçmen kuş rotalarındaki tehditlere de değiniyor.    Kirlilik, hatalı sanayileşme-şehirleşme-tarım politikaları, orantısız balıkçılık, kurutulan sulak alanlar ve sulak alanlardaki insan baskısı, saydığı tehditler arasında. En son ve belki de en büyük tehdit ise küresel iklim değişikliği… “Göçmen kuşların her zamanki geçişlerinde tanık olduğu su bolluğu yaşayan, taşkınları olan bir sulak alan artık onlar geçerken maalesef kurumuş olabiliyor ya da su daha geç dolmuş olabiliyor. Onlar o bölgeyi susuzken geçmek zorunda kalıyor. Alışılagelmiş olan yuvalanma zamanlarında artan yağışlar, suyun aniden yükselmesine, sazlıkların kıyısına yuva yapan kuşların yumurtalarının su altında kalmasına neden oluyor. Bu durum kuşların popülasyonunu da etkiliyor. Çünkü onlar yıllarca öğrendikleri bilgileri tecrübe ettiler. O tecrübeyle hareket ediyorlardı. Fakat onların edindiği tecrübe artık boşa çıkıyor. Onlar yeni acı tecrübeler edinmeye başladılar. Bunlar da iklim değişikliğinin etkilerinden bir tanesi. Maalesef bu kuşların zaten zorlu olan göç yolculuğunu çok daha zorlu hale getiriyoruz.” Grafik: Hafize Yurt Ateş"
274,Bahar yağmurları kuraklığa 'can suyu' oldu,"Yağışsız geçen kış mevsimi son 63 yılın en kurak iki yılından biriydi. Kuraklık riskinin artması gözleri bahar yağmurlarına çevirdi. Mart ve nisan yağmurları hem normalinden hem de geçen seneden daha çok yağdı. Uzmanlar, kuraklık alarmının şimdilik durduğu görüşünde.",Çevre,https://www.trthaber.com/haber/cevre/bahar-yagmurlari-kurakliga-can-suyu-oldu-766067.html,"Kış mevsiminde alışık olduğumuz kar manzaraları kendini göstermedi. Üstelik yağmur bile yere yeterince düşmedi. Hal böyle olunca hem tarım alanları suyla yeteri kadar beslenemedi, hem de barajlarda su seviyesi kritik seviyelere kadar indi. Bu kuraklığa umutla beklenen bahar yağmurları gereken cevabı verdi. Hem mart ayında hem de nisan ayında yağmur normal seviyeden de fazla yağdı. Öyle ki, nisan ayının 15 günü de yağışlı geçti.    Peki, bu yağışlar kuraklığa çare oldu mu? Yaz ayları nasıl geçecek? Detayları Afyon Kocatepe Üniversitesi Coğrafya Bölümü İklim Bilimci Öğretim Üyesi Dr. Okan Bozyurt ile konuştuk. “Yağışlar devam edecek” Bozyurt, kurak geçen kış aylarında bahar yağmurlarının yeterince yağacağından daha önce bahsetmişti. “Mayısın ilk haftası geride kaldı. Şu an ikinci haftasına girdik ve hala yağışlar devam ediyor ve devam da edecek. Verilere baktığım zaman önümüzdeki günlerde yine yağışlar devam edecek. Mevsim normallerinin hava sıcaklıkları da birazcık altında olacak bazı bölgelerde. Bazı bölgelerde ise mevsim normalleri üzerinde sıcaklıklar olabilir.”    Yaz ayları nasıl geçecek? Kış aylarında yeterince yere düşmeyen yağmur ve kar, bahar yağmurlarıyla yerini doldurdu diyor Bozyurt. Haziran ayında da kırkikindi yağmurlarının etkili olacağını belirtiyor. “Haziran ayına baktığımız zaman yine özellikle iç kesimlerde yani karasal iklimin hüküm sürdüğü yerlerde kırkikindi yağmurları dediğimiz konveksiyonel yağışlar bu sene bir hayli etkili olacak. Yani öğleden sonraki gök gürültülü sağanak yağışlar bunlar. Haziranın ilk yarısında kıyı kesimlerde de yağışlar etkili olacak. Yani yine cephe sistemleri gelmeye devam edecek."" Kuraklık riski devam ediyor mu? Kuruyan toprak tarımsal kuraklık riskini oldukça artırmıştı. Bozyurt, tarımsal kuraklık riskinin ortadan kalkdığını söylüyor. “Artık hidrolojik kuraklık tehlikesi de ortadan kalkıyor. Çünkü göl, gölet barajlarda ve yeraltı su seviyelerinde sular bir hayli yükselmeye başladı. Tek haneli rakamlara gerileyen baraj seviyeleri, şu anda neredeyse yüzde 40, yüzde 50, hatta bazı yerlerde yüzde 60, yüzde 70'lere kadar çıktı.” Yaz aylarında rekor sıcaklık bekleniyor Temmuz ve ağustos aylarında aşırı sıcakların beklendiğini de söylüyor Bozyurt. “Özellikle Avrupa bu sene kavrulacak sıcaktan. Türkiye'de de Afrika üzerinden gelen sıcak hava dalgaları yer yer etkili olacak. Temmuz, ağustos ve eylül ayları son yılların en sıcak ayları olarak tarihe geçecek gibi duruyor. NASA’nın verilerine göre, 2023 yılının çok sıcak geçmesi bekleniyor. Yeni sıcaklık rekorları kırılabilir diyorlar. Bu durumun nedeni de El Nino’nun etkili olması. Çünkü birkaç yıldır dünyanın sıcaklığını dengeleyen bir La Nina vardı. Şimdi artık o sona erdi.”    Küresel ısınmaya karşı La Nina’nın kalkan görevi gördüğünü ifade ediyor Bozyurt. Fakat şimdi El Nino’nun etkisiyle sıcak günlerin kapıda olduğunun altını çiziyor. “Suyu çok dikkatli kullanmalıyız” Bozyurt, kuraklık için şimdilik alarm durumu geçse de önümüzdeki mevsimlerde bu tarz kışlara alışılması gerektiğine de dikkati çekiyor. “Küresel ısınma devam ediyor. Yavaş yavaş çölleşme eğilimi başlayacak. Yani şu yağışlara bile bakacak olursak artık bundan sonra suyu çok dikkatli kullanmamız lazım. Uzun vadeli planlarımızı artık masaya dökmemiz gerekiyor.”
  Grafik: Hafize Yurt Ateş"
275,Araştırma: Gelgitler buzulların erimesini hızlandırıyor,"ABD'de yapılan bilimsel araştırmada ortaya çıkan sonuçlar, buzulların daha önceki tahminlerin çok ötesinde, hızlı eriyeceği öngörüsünü ortaya koydu.",Çevre,https://www.trthaber.com/haber/cevre/arastirma-gelgitler-buzullarin-erimesini-hizlandiriyor-766091.html,"California Üniversitesi ile ABD Havacılık ve Uzay Ajansı'nın (NASA) ortak yürüttüğü çalışmada, Grönland'daki büyük bir buz kütlesinin, gelgit hareketleri nedeniyle, daha hızlı eriyerek deniz seviyesindeki yükselme oranını hızlandıran bir etkiye neden olduğuna dair sonuçlara ulaşıldığı belirtildi. Ulusal Bilimler Akademisi Bildirisinde yer alan çalışmada bilim adamları, kuzeybatı Grönland'daki büyük bir buzulun okyanus gelgitleriyle etkileşime geçtiği ve bu hareketin daha önce açıklanmayan bir erime potansiyeline olanak sağladığı bildirildi. Uydu radar verileri kullanılarak elde edilen sonuçlarda, Petermann isimli buzulun kara ile bağlantısının koparak okyanusta yüzmeye başladığı, toprak ile birleşme hattının gelgit döngüleri sırasında önemli ölçüde kaydığı ve dip kısmına sıcak deniz suyunun girip buzulu eritmesine yol açtığı tespit edildi. Çalışmanın baş yazarı olan bilim adamı Enrico Ciraci, söz konusu buzul kütlesinin ""gelgit hareketleri esnasında 2 ila 6 kilometre arasında hareket ettiğini"" açıkladı. Ciraci, ""Bu önemli bir bulgu: Bilim adamları arasındaki geleneksel görüş, buzulun karaya oturma hattının gelgitlerle birlikte hareket etmediği yönündeydi ve bu, deniz seviyesinin yükselmesini hızlandırabilecek başka bir önemli erime etkisini ortaya koyuyor."" dedi. Çalışmanın ortak yazarı Eric Rignot ise bu buluşun, ""deniz seviyesindeki yükselme projeksiyonlarını yüzde 200'e kadar artıracağını"" belirtti."
276,Oxford: Yeşil enerji 5 yılda AB'de Rus gazının yerini alabilir,Avrupa Birliği'nde (AB) yeşil enerjinin 2028'e kadar 811 milyar euro yatırımla Rus doğal gazını ikame edebileceği hesaplanıyor.,Çevre,https://www.trthaber.com/haber/cevre/oxford-yesil-enerji-5-yilda-abde-rus-gazinin-yerini-alabilir-765836.html,"Oxford Üniversitesi Smith İşletme ve Çevre Okulu'na bağlı Oxford Sürdürülebilir Finans Grubu tarafından hazırlanan yeni bir rapora göre, Rusya'nın Ukrayna'da başlattığı savaş sonrası AB, 2028'e kadar Rus gazına bağımlılığını ortadan kaldırmak için acil önlemler paketi olan RePowerEU planını uygulamaya koydu. AB'nin 2028'e kadar Rus gazına bağımlılığını sonlandırabilmesi için ise 811 milyar euro sermayeye ihtiyaç duyuluyor. Bu toplam, Avrupa Yeşil Mutabakatının bir parçası olarak temiz enerji için planlanan 299 milyar euroluk harcamayı ve yenilenebilir enerji ve ısı pompaları için gereken 512 milyar euroluk ek yatırımı içeriyor. Rapordaki hesaplamaya göre, 512 milyar euroluk ek yatırımın yaklaşık yüzde 90'ının gelecek 30 yılda gaz satın alma ihtiyacını ortadan kaldıracağı ve böylece yatırımların geri dönüşünün sağlanacağı öngörülüyor. Temiz enerjide ihtiyaç duyulan bu yatırımların hayata geçirilebilmesi için yenilenebilir enerji kaynaklarının ve ısı pompalarının büyük ölçekli kurulumunu sağlamak için kamu ve özel fonların mevcut olması, şebeke ölçeğinde güneş ve rüzgar enerjisi ihalelerinin iyileştirilmesi ve izin süreçlerinin kolaylaştırılması, çatı üstü güneş panellerinin hızla yaygınlaştırılması, yalıtım ve ısı pompalarının kurulumuna yönelik desteğin artırılması öneriliyor. Oxford Sürdürülebilir Finans Grubu Geçiş Dönemi Finans Araştırmaları Başkanı Gireesh Shrimali, rapora ilişkin değerlendirmesinde, Rus gazından temiz enerjiye geçişin birçok faydayı beraberinde getireceğini belirterek, ""Doğal gazın rüzgar ve güneş enerjisiyle ikame edilmesi, gelecekte gaz için ödeme yapma ihtiyacını ortadan kaldırıyor. AB, fiyatları ve arzı değişken olan bir fosil yakıtın ithalatına bağımlılığı ortadan kaldırarak, enerji güvenliği endişelerini hafifletebilir, enerji maliyetleri yoluyla hayat pahalılığı krizini ele alabilir ve net sıfır emisyona ulaşma ve iklim kriziyle mücadele etme hedeflerini ilerletebilir."" ifadelerini kullandı. AB, 2023'ün ilk 4 ayında Rusya'ya gaz için 5 milyar euro ödedi Avrupa İklim Vakfı Üst Yöneticisi Laurence Tubiana yenilenebilir enerji kaynakları ve enerji verimliliğinin pahalı Rus gazından uzaklaşmak için ekonomik, güvenli ve etik bir yol olduğunu aktararak, ""Avrupa'nın en büyük gaz ithalatçıları olan Almanya, İtalya ve Fransa'nın siyasi liderleri, Rusya'nın savaş çabalarını baltalayarak vatandaşları için ucuz, güvenli ve temiz yenilenebilir enerjiden faydalanmalıdır."" ifadesini kullandı. Enerji ve Temiz Hava Araştırma Merkezi (CREA) Baş Analisti Lauri Myllyvirta da AB'nin Rusya'dan ithal ettiği gaz miktarının savaş öncesine kıyasla dörtte üç oranında azaldığı bilgisini paylaşarak, şunları kaydetti: ""Ancak bu gazın büyük bir kısmının başka ülkelerden ithal edilmesi, AB'nin enerji arzını gelecekteki jeopolitik ve arz şoklarına karşı savunmasız bırakıyor ve iklim değişikliğini körüklemeye devam ediyor. Rusya'dan LNG ve boru hattı gazı ithalatı düşük seviyelerde de olsa devam ediyor: CREA, AB'nin 2023'ün ilk dört ayında Rusya'ya gaz için 5 milyar euro ödediğini tahmin ediyor. Bu rapor, ithal gazı temiz enerjiyle ikame edecek çözümlerin sadece var olmakla kalmayıp, uzun vadeli, pahalı LNG sözleşmeleri imzalamak veya yeni fosil altyapısına yatırım yapmakla kıyaslandığında ekonomik açıdan da elverişli olduğunu gösteriyor."""
277,"Vietnam'da 44,1 dereceyle sıcaklık rekoru kırıldı","Vietnam'da 44 dereceden biraz fazla bir sıcaklıkla, şimdiye dek kayıtlara geçen en büyük sıcaklığı gördü. Uzmanlar, rekorun iklim değişikliği nedeniyle kısa sürede kırılacağı görüşünde.",Çevre,https://www.trthaber.com/haber/cevre/vietnamda-441-dereceyle-sicaklik-rekoru-kirildi-765586.html,"Rekor, ülkenin kuzeyindeki Thanh Hoa bölgesinde kırıldı ve yetkililer halka günün en sıcak saatlerinde evden dışarı çıkmama uyarısı yaptı. Bölgedeki diğer ülkelerde de çok yüksek sıcaklıklar görüldü. Tayland'ın batısındaki Mak bölgesinde daha önceki rekoru egale eden 44,6 derece sıcaklık vardı. Bu arada Myanmar basınına göre ülkenin doğusundaki bir kasabada 43,8 dereceyle son 10 yılın en yüksek sıkcaklığı görüldü. Her iki ülke de muson mevsiminden önce sıcak bir dönem geçiriyor, ancak sıcaklığın yoğunluğu daha önceki rekorları kırdı. İklim değişikliği uzmanı Nguyen Ngoc Huy AFP'ye yaptığı açıklamda Vietnam'da görülen hava sıcaklığı rekorunun ""kaygı verici"" olduğunu belirtti. Nguyen ""Bu rekorun birçok kez kırılacağına inanıyorum. Bu durum iklim değişikliği modellemelerinin doğru olduğunu gösteriyor"" dedi. Küresel sıcaklıklar, sanayi devrimi dönemine kıyasla zaten 1,1 derece ısınmış durumda ve karbon salımlarını azaltma önlemleri alınmazsa, sıcaklıklar artmaya devam edecek. Vietnam'ın daha önceki sıcaklık rekoru 43,4 dereceydi."
278,Fransa bölgesinde yüzme havuzu satışları yasaklanıyor,"Fransız hükümeti, kuraklık nedeniyle güneydeki bir bölgede yüzme havuzlarının satışını yasaklayacağını açıkladı.",Çevre,https://www.trthaber.com/haber/cevre/fransa-bolgesinde-yuzme-havuzu-satislari-yasaklaniyor-765148.html,"Fransa Ekolojik Geçiş Bakanı Christophe Bechu, ülkenin 'Doğu Pireneler bölgesi su sıkıntısı çekerken insanların havuzlarını doldurmasına izin veremeyeceğini' söyledi ve ""Doğada olup bitenlere ve içinde bulunduğumuz duruma dayanarak, insanların küresel fikrine alışması gerekecek"" ifadelerini kullandı. Bechu, kararın 10 Mayıs'ta yürürlüğe giren yeni kriz önlemlerinin bir parçası olduğunu söyledi. Bölge valisi Rodrigue Furcy'ye göre ise, güney Fransa'nın büyük bir kısmı 1959'dan bu yana en kurak dönemlerini yaşıyor. Fransa'da halihazırda yürürlükte olan su tasarrufu önlemleri arasında, insanların çimlerini ve çiçeklerini sulamalarının veya arabalarını yıkamalarının yasaklanması yer alıyor."
279,AB'de yenilenebilir kaynaklar ilk kez kış döneminde fosil yakıtlardan fazla elektrik üretti,Avrupa Birliği'nin elektrik üretiminde yenilenebilir enerji kaynaklarının payı kış döneminde yüzde 40 ile ilk kez fosil yakıtları geride bıraktı.,Çevre,https://www.trthaber.com/haber/cevre/abde-yenilenebilir-kaynaklar-ilk-kez-kis-doneminde-fosil-yakitlardan-fazla-elektrik-uretti-763110.html,"Londra merkezli enerji düşünce kuruluşu Ember'in analizine göre, Ekim 2022-Mart 2023 tarihlerini kapsayan kış döneminde AB'de, enerji krizine rağmen fosil yakıtların elektrik üretimindeki payı geriledi. AB ülkelerinde ""kriz kışı"" olarak adlandırılan bu dönemde elektrik talebinin yüzde 7 azalması, fosil yakıtlardan elektrik üretiminin de bir önceki kışa göre yüzde 12 düşmesini sağladı. Kömürden elektrik üretimi yüzde 11, gazdan elektrik üretimi ise bu dönemde yüzde 13 azaldı. AB'de kömür santrallerini kullanan 18 ülkeden 15'inde kömürden elektrik üretimi gerileme gösterdi. Polonya ve Almanya'daki düşüş, kömürden elektrik üretimindeki toplam azalmanın yüzde 70'ini oluşturdu. Aynı dönemde yenilenebilir enerji kaynaklarından elektrik üretimi ise yüzde 4 büyüdü. Böylece, yenilenebilir enerji kaynaklarının AB'nin toplam elektrik üretimindeki payı kış döneminde yüzde 40'a ulaşarak ilk kez fosil yakıtları aştı. Fosil yakıtların payı ise yüzde 37 oldu. Kış döneminde neredeyse tüm AB ülkelerinde elektrik talebinin son 5 yıl ortalamasına göre yüzde 6,2 azalmasıyla 12 milyar avro değerinde elektrik tasarrufu sağlandı. Ember Analisti Chris Rosslowe, analize ilişkin değerlendirmesinde, Avrupa'nın artan enerji maliyetleri ve Rusya'nın Ukrayna'da başlattığı savaşla tetiklenen arz endişeleriyle bir kriz kışıyla karşı karşıya kaldığını belirterek, ""AB bu zor ayları atlattı ancak gelecek yıllarda acil talep düşüşlerine ve ılıman hava koşullarına güvenemez. Enerji arzını istikrarlı tutmak için AB'nin fosil yakıtlardan mümkün olduğunca çabuk ayrılması gerekiyor."" ifadelerini kullandı."
280,"""Yeşil Nobel"" ilk kez Türkiye'den bir isme verildi","Deniz koruma alanlarında yaptığı çalışmalarla, ""Yeşil Nobel"" olarak adlandırılan ""Goldman Çevre Ödülü""nü kazanarak ilk kez Türkiye'ye getiren Zafer Kızılkaya, ""Türkiye'nin deniz koruma alanlarında Avrupa lideri olmaması için hiçbir sebep yok"" dedi.",Çevre,https://www.trthaber.com/haber/cevre/yesil-nobel-ilk-kez-turkiyeden-bir-isme-verildi-762474.html,"Goldman Environmental Foundation (Goldman Çevre Vakfı) tarafından, her yıl dünyanın 6 bölgesinden çevrenin korunması için çalışmalar yürüten isimlere verilen Goldman Enviromental Prize (Goldman Çevre Ödülü) bu yılki sahiplerini buldu. Dünyada çevre alanında verilen ödüller arasındaki prestiji nedeniyle ""Yeşil Nobel"" olarak da adlandırılan Goldman Çevre Ödülü'ne ilk kez Türkiye'den bir isim layık görüldü. Akdeniz Koruma Derneği Yönetim Kurulu Başkanı Zafer Kızılkaya, başta Gökova olmak üzere özel çevre koruma bölgelerindeki koruculuk sistemi ile denizde kaçak avlanmaya karşı verdiği mücadele, ekosistemin korunması ve izlenmesine dair çabalarıyla ödül aldı.    ""Bu ödülü Türkiye olarak alıyoruz"" Kızılkaya, bunun büyük bir gurur olduğunu söyleyerek, şöyle konuştu: ""Bu büyük bir gurur, Türkiye ilk kez bu ödülü alıyor. Belli bilgiler toplanarak ödülün, Akdeniz Koruma Derneği adına bana verilmesine karar vermişler. Bu ödülü Türkiye olarak alıyoruz. Demek ki bugüne kadar sivil toplum kuruluşu olarak yanımızda duran diğer paydaşlar ve devlet kurumlarıyla güzel bir iş ortaya çıkarmışız, başkalarından daha ileriye gitmişiz. Bu başarının daha katlanarak gitmemesi için hiçbir sebep yok, aslında ödülün bizim için en büyük anlamı bu. Bunun bir fırsat olarak kullanılıp Türkiye'nin deniz koruma alanlarında Avrupa lideri olmaması için hiçbir sebep yok, zaten çok iyi gidiyoruz, küçük şeyler yapmamız gerekiyor.""    ""Türkiye ekosistemi en fazla tahrip olan yer Gökova"" Çevrenin korunmasına ilişkin faaliyetlerinden bahseden Kızılkaya, koruma alanlarıyla ilgili yaklaşık 10 yıl boyunca Uzak Doğu'da çalışmalar yürüttüğünü ve 2007'de Türkiye'ye döndüğünü anlattı. Kızılkaya, ""Yıllar sonra su altına bakma şansım olunca sanki nükleer savaş olmuş ve Türkiye'nin Akdeniz sularının altında hiçbir şey kalmamış gibiydi. Bütün Akdeniz'de bir araştırma yaptık ve gördük ki Gökova en az balık olan yer ve Türkiye ekosistemi en fazla tahrip olan yer. Türkiye'de balıkçılığa kapalı alanların yaratılması gerekiyordu, bu dünyada yapılan bir şey, inanılmaz başarılı örnekleri var. 'Niye Türkiye'de olmasın?' diye başladığımız mücadele, Gökova'daki alanların 2013'te ilan edilmesiyle sürdü"" diye konuştu.    ""Gökova'da balıkçılık çökmüşken, şimdi gelirler hızla artmaya başladı"" İlan edilen alanların korunması amacıyla koruculuk sistemi geliştirmek için yola çıktıklarını anlatan Kızılkaya, Sahil Güvenlik Komutanlığının desteğiyle bu sistemin geliştiğinin ve Akdeniz Koruma Derneğinin bu konuda bir otorite konumuna geldiğini söyledi. Koruculuk sistemi sayesinde yasa dışı avcılığı yüzde 90'ın üzerinde engellediklerini dile getiren Kızılkaya, ""Gökova'da balıkçılık 2008'de çökmüşken, şimdi gelirler inanılmaz hızla artmaya başladı. Demek ki 3 yıl koruyunca oluyor. Korucularımızı, avlanmak istemeyen balıkçılardan seçtik. Bu modeli yaratmak çok önemliydi, başarılı oldu"" dedi.    Teknolojik sistemlerle donatılmış ekip iş başında Sadece koruma çalışmaları yürütmediklerine, 2015'ten bu yana her yıl su sıcaklıklarını düzenli olarak izlediklerine değinen Kızılkaya şunları söyledi: ""Koruculardan, saha yöneticilerinden, akademisyenlerden oluşan toplamda 30 kişilik ekibimiz var. Gökova Körfezi'nde 2 ayrı noktada üssümüz var. Kum köpek balıklarını, Akdeniz foklarını özellikle izliyoruz. Onun dışında Bozburun ve Hisarönü körfezlerinde izleme çalışmalarımız başladı, koruculuk sistemimiz de başlamak üzere. Orada geçen sene büyük bir su altı temizliği yaptık, eski balık çiftliklerinden kalma yaklaşık 15 ton ağ çıkardık."" Kızılkaya, çalışanların eğitimlerinin her 3 ayda bir yenilendiği, ekiplerinin teknolojik sistemlerle donatıldığı ve özel bir yazılım sayesinde gördükleri her şeyi kaydedebildikleri bilgisini verdi.    ""İstilacı türlerin tüketilmesi şimdiki çalışmalarımızın en büyük odak noktası"" Bazı istilacı balık türlerini balıkçılardan satın alarak restoranlara verdiklerini böylece hem denizdeki sayılarının azaldığını hem de balıkçıların buradan para kazandığını söyleyen Kızılkaya, ""İklim değişikliğine karşı istilacı türlerin tüketilmesi, bir şekilde kullanılması, ekosistemden çekilmesi ve koruma alanlarının artırılarak denizin bağışıklığının da artırılması şimdiki çalışmalarımızın en büyük odak noktası"" diyerek sözlerini tamamladı.    Goldman Çevre Ödülü  San Francisco’lu hayırseverler Richard ve Rhoda Goldman tarafından kurulan Goldman Çevre Vakfı tarafından 1989'dan bu yana her yıl Goldman Çevre Ödülü veriliyor. Ödül kazananlar, dünya çapındaki çevre kuruluşları ve bu alandaki yetkin kişilerden oluşan bir ağ tarafından önerilen adaylar arasından, uluslararası bir jüri tarafından belirleniyor."
281,Büyük Pasifik’in ortasındaki çöp alanlarında deniz canlısı türleri gelişmeye başladı,"Yeni bir araştırma, Büyük Pasifik’in ortasındaki tepeleşen plastik ve çöp yığınlarının etrafında kıyıda yaşayan deniz canlısı türlerinin gelişmeye başladığını ortaya koydu.",Çevre,https://www.trthaber.com/haber/cevre/buyuk-pasifikin-ortasindaki-cop-alanlarinda-deniz-canlisi-turleri-gelismeye-basladi-761483.html,"Cbsnews’in haberine göre, Büyük Pasifik’teki çöp yığınları üzerine araştırma yapan bilim insanları, bunların yüzde 70’ten fazlasında kıyıda yaşayan deniz canlılarının oluştuğunu keşfetti. Araştırmacılar, Kasım 2018-Ocak 2019'da balık ağları, halatlar ve şişeleri de içeren çöp yığınlarından topladıkları 105 parça üzerinde inceleme yaptı. Bu çöp yığınlarının yaklaşık 3’te 2’sinin birlikte yaşayan kıyı ve açık denizlerde yaşayan canlı türlerinin bu atıkları yuva yaptığı gözlemlendi. Araştırmacılar tarafından yapılan ortak açıklamada, açık denizlerde yaşayan söz konusu türlerin keşfinin yeni bir şey olmadığı, fakat atıklar çoğaldıkça sıklığı ve çeşitliliğinin de arttığı bunun ise yeni olduğu belirtildi. ""Plastik yığınlarının kıyıda yaşayan deniz canlısı türleri için oldukça uyumlu"" Açıklamada, “Sonuçlarımız bize okyanus çevresinin ve yüzen plastik yığınlarının kıyıda yaşayan deniz canlısı türleri için oldukça uyumlu olduğunu gösteriyor. Bir yaşam hikayesine sahip olan söz konusu deniz canlıları, açık okyanusta hayatta kalabilir, yeniden üreyebilir, karmaşık nüfus ve topluluk yapılarına sahip olabilir.” ifadesi kullanıldı. Plastisferin (plastik eko sistem) artık kıyıda yaşayan deniz canlılarının popülasyonlarını açık okyanusa doğru genişletmesi ve pelajik (deniz toplulukları) topluluğun kalıcı bir parçası haline gelmesi için olağanüstü yeni fırsatlar sağlayabileceği vurgulanan açıklamada, ayrıca bu ortamdaki okyanus topluluklarını ve ekosistem süreçlerini temelden değiştirerek türlerin dağılması ve biyocoğrafyadaki kaymalar için geniş mekansal ölçekte potansiyel sonuçlarla değiştirebileceğinin altı çizildi. Araştırma, Nature Ecology & Evolution dergisinde yayımlandı. Yakın zamanda yapılan bir başka çalışmada, acil bir müdahale politikası uygulanmaması halinde 2040'a kadar okyanuslardaki plastik atık oranının 2,6 kat artacağı belirtildi."
282,Avustralya'nın batısını etkilemesi beklenen şiddetli Ilsa Kasırgası karaya ulaştı,"Avustralya’nın batısını etkileyeceği yönünde uyarı yapılan Ilsa Kasırgası’nın, Hedland Limanı yakınlarını vurduğu bildirildi.",Çevre,https://www.trthaber.com/haber/cevre/avustralyanin-batisini-etkilemesi-beklenen-siddetli-ilsa-kasirgasi-karaya-ulasti-760697.html,"BBC’nin haberine göre, şiddetli Ilsa Kasırgası kıyı bölgelerde yoğun hissedilmeye başladı. Kasırga gece yarısından hemen önce ülkenin demir ihracat merkezi olan Hedland Limanı yakınlarındaki bölgeleri 5. kategori ile vurdu. Yaklaşık 14 yıldır bölgeyi vuran en güçlü kasırga olduğu kaydedilen Ilsa Kasırgası, daha sonra 3. kategoriye indi. İç bölgelerdeki bazı yerleşim bölgeleri için kırmızı alarmın devam ettiğini belirten yetkililer, henüz kasırgadan kaynaklı altyapı sorunu veya herhangi bir yaralanmanın bildirilmediğini söyledi. Avustralya Meteoroloji Bürosu, Ilsa Kasırgası'nın iç kesimlere doğru ilerlediğini ancak şiddetinin gelecek günlerde azalmasının beklendiğini duyurdu. On binlerce haneyi etkilemesi beklenen Ilsa Kasırgası öncesi ""fırtına"" uyarısı verilen Batı Avustralya eyaletinde halk, hazırlık için market raflarını boşaltmıştı. Avustralya'da 2021'de ülkeyi etkisi altına alan Seroja Tropikal Kasırgası, 31 bini aşkın hanede elektrik kesintisine neden olmuştu. Kasırga nedeniyle turizm kasabası Kalbarri’deki binaların yüzde 70’i hasar görmüştü. Avustralya Meteoroloji Dairesi, Seroja'nın, Kalbarri kasabası ve çevresinde ""en az 50 yıldır görülen en güçlü kasırga"" olduğunu duyurmuştu."
283,"Dünyada 92 tane vardı, 2 tane Türkiye’de yapılıyor: Karanlık Gökyüzü Parkları","Kontrolsüzce uzaya bıraktığımız aydınlatma, ‘ışık kirliliği’ olarak niteleniyor ve oldukça fazla zararı var. Bazı ülkeler ışık kirliliğini tümüyle ortadan kaldırmak için çalışırken, Türkiye’nin de aralarında olduğu kimi ülkelerde ise Karanlık Gökyüzü Parkları oluşturmak için çalışmalar sürüyor. İlk adaylar Bursa ve Ankara…",Çevre,https://www.trthaber.com/haber/cevre/dunyada-92-tane-vardi-2-tane-turkiyede-yapiliyor-karanlik-gokyuzu-parklari-759903.html,"Bugün insanlar gökyüzüne baktığında, kuzeyden güneye uzanan Samanyolu galaksisinin milyarlarca yıldızdan oluşturduğu ışıklı yolu göremiyor. Büyük Ayı ve Küçük Ayı’yı gökyüzünde bulabilmek, takım yıldızları, gezegenleri seçebilmek çıplak gözle artık imkansız hale geldi. Özellikle büyük metropollerde yaşayanlar neredeyse gökyüzünde yıldızlar olduğunu hatırlamıyor bile… Son dönemde yörüngeye yerleştirilen yapay uyduların ışıklarından başka çok az gökcismi görünür oldu.    İnsanlar, Hayvanlar ve Bitkiler için Zararlı Bu durumun en önemli nedeni ise ışık kirliliği. Her yıl yüzde 10 arttığı tahmin edilen ışık kirliliği kapsamında, kontrolsüzce yapılan aydınlatma, gökyüzünün fon parlaklığını artırıyor, gökcisimlerini görünmesi zor hale getiriyor. Göçmen kuşların yollarını şaşırmasından, ateşböceklerinin üremesine, kaplumbağa yavrularının denize yönelmek yerine otellere yönelmesine hatta bitki örtüsünün strese girmesine neden oluyor. Bu durum dünya için yeni fark edilen bir konu olmadığından, yıllardır ışık kirliliğini ciddiye alıp buna ilişkin önlemleri yürürlüğe sokan ülke ve şehirler var.    Binalar, Sokak Aydınlatmaları, Araçlar… Binalar, sokak aydınlatmaları, araçlar gibi etkenlerden yayılan ışık kirliliğini önlemek, gökyüzünü daha görünür hale getirmek ve hayvanlara, bitkilere zarar vermemek için aydınlatma kontrol altında tutulmaya çalışılırken, uzayı ya da atmosferi değil, hedef bölgeyi aydınlatma gibi yeni yöntemler deneniyor. Özellikle daha az enerji kullanan ve daha uzun ömürlü olan LED ışıkların yaydığı mavi ışığa karşı sarı filtrelerle dengeleme yapılmaya çalışılıyor. Bir başka önemli önlem da ‘Karanlık Gökyüzü Parkları’ oluşturmak. Bu parklarda ışık neredeyse ya hiç kullanılmıyor ya da çok kontrollü ve kısıtlı kullanılarak, coğrafi bir bölge, gökyüzünün, karanlıkta gerçeğe en yakın haliyle görülebileceği bir ortama dönüştürülüyor.    IDSA Sertifikalıyor Işık kirliliğine karşı mücadele veren Uluslararası Karanlık Gökyüzü Derneği (International Dark-Sky Association – IDSA), Karanlık Gökyüzü Parklarını sertifikalandırıyor.  Merkezi ABD’nin Tucson şehrinde olan ve kar amacı gütmeyen bu dernek, yerel yönetimlere dönük eğitim ve bilinçlendirme çalışmaları yanında teknik destek sağlıyor. Sertifikalı bir Karanlık Gökyüzü Parkı oluşturulması, sadece çevreyi korumak anlamında değil, turizm için de önemli çünkü ‘astroturizm’ denilen bir ziyaretçi akınına neden oluyor. Özellikle astronomik gözlem yapmak isteyen araştırmacılar yanında her yıl binlerce ziyaretçi, bu parklara giderek yıldızlı gökyüzünü tecrübe ediyor. Dünyada 92 tane Karanlık Gökyüzü Parkı bulunuyor.    Türkiye’den 2 Aday Türkiye’de de ışık kirliliği konusunda gittikçe artan bir bilinç var. Geçmiş yıllar göre aydınlatma anlayışı önemli ölçüde değişirken, Karanlık Gökyüzü Parkı oluşturulması çalışmalarında son aşamaya gelindi. Yerel yönetimler, Sanayi ve Teknoloji Bakanlığı Kalkınma Ajansları, TÜBİTAK ve Tarım ve Orman Bakanlığı gibi kurumlar ortak çalışmalar yürütüyor. Ya Bursa ya Ankara Türkiye’de ilk Karanlık Gökyüzü Parkları Bursa ve Ankara’da olacak. Bursa’da 2015 yılından beri çalışmalar sürüyor. Ankara’da da Nallıhan, Şereflikoçhisar, Kızılcahamam gibi ilçelerde ışık ölçümleri yapılarak, park yapımına uygun olup olmadıkları denetlendi. Bu yıl içinde ilk Karanlık Gökyüzü Parkları hizmete girmiş olacak.   “Deprem Açılış Nedeniyle Ertelendi” AK Parti Ankara Milletvekili Zeynep Yıldız, başkentte gerçekleştirilecek Karanlık Gökyüzü Parkı için aktif çalışma yürüten isimler arasında yer alıyor. Yıldız, yapılan çalışmaları şöyle anlattı: “Aslında çalışmalarımızı tamamladık. Eğer ülkemiz büyük bir deprem felaketi yaşamasaydı, 18 Mart’ta açılışı yapmayı planlıyorduk. Deprem olunca ertelendi. Önce Karanlık Gökyüzü Parkı için yer belirlendi: Yapılan ışık ölçümleri ve diğer kriterler sonucu şehrin Kuzeybatı bölgesinde, Beypazarı civarında olmasına karar verildi Bir yer belirlenmiş durumda. IDSA’nın istediği kriterleri taşıyan, donatıları olan bir alanda hizmete girecek olan parkta ziyaretçilerin kalabileceği tesisler mevcut. Bu konuda Ankara Kalkınma Ajansı ve Orman Genel Müdürlüğü’nü büyük yardımını gördük. Sadece alanda özel bir ışıklandırma yapılması gerekiyordu. Önümüzdeki günlerde açılışı yapacağız ve insanlar buraya gökyüzü gözlemi için gelebilecekler.”    IDSA, sabahları yürüyüş, trekking, akşamları gözlem yapılabilecek, güvenli ve erişilebilir alanlara sertifika veriyor. Elbette gökyüzüne ilişkin ışık ölçümleri ilk etken. Bu konuda daha önce ölçümler yapıldı. Söz konusu park için kalacak yerler ve astronomi ile ilgili kütüphaneler de oluşturuldu. Yıldız, “Bizim parkımız hazır olabilir ama bunu ilk dillendiren Bursa oldu. Çalışmalara ilk onlar başladı. Türkiye’de ilk olma konusunda Bursa Büyükşehir Belediyesi’nin hakkını yememek gerekir” diyor.   Bursa İnegöl’de Yer Alacak Bursa Büyükşehir Belediyesi, İnegöl ilçesi Başalan Yaylası içinde yer alacak Karanlık Gökyüzü Parkı için hazırlıklarını tamamladı. Bursa Büyükşehir Belediyesi Akıllı Şehircilik ve İnovasyon Daire Başkanı Cüneyt Taşkesen, şunları söylüyor: “İki yıl önce Bursa’da Sağlıklı Kentler Birliği ve Amatör Astronomi Birliği ile şehrin bin yirmi bir noktasında ışık kirliliği ölçümleri yaptık. Bunu il ölçeğinde yapan ilk belediyeyiz. Ölçümler sonucunda en uygun yerin Başalan Yaylası olduğunu tespit ettik. IDSA’ya başvurumuzu yaptık. Ön başvuru kabul edildi. Daha önce Türkiye içinde girişimler olmuş ancak tamamlanan park olmamış. Havaların düzelmesiyle birlikte yol, lavabolar, park alanlarına ilişkin çalışmaları tamamlayacak ve parkı amatör astronomların, araştırmacıların ve vatandaşların hizmetine sunacağız. Parkın açılışı ile akreditasyonuz tamamlanacak ve IDSA’ya üyeliğimiz daimi olacak.”    Niue Örneği Küçük ve yaklaşık 2 bin nüfuslu bir Büyük Okyanus ülkesi olan Niue, 2020 yılında kendini tümüyle ‘Karanlık Gökyüzü Parkı’ ülkesi olarak tescil ettiren ilk ülke oldu. İngiltere’nin Channel Adaları’nın en küçüğü olan Sark, otomobil ve sokak lambasını hiç kullanmıyor, işyerlerindeki aydınlatma ışık kirliliğe yol açmayacak şekilde düzenlendi. Yeni Zelanda, ulusal bir program hazırlayarak, ışık kirliliğini azaltmayı devlet politikası haline getirdi.  Öte yandan Avrupa ve ABD’nin bazı eyaletlerinde gece aydınlatması ve kuşların göç ettiği dönemlere ilişkin bazı düzenlemeler bulunuyor.    (Grafikler: Hafize Yurt Ateş) "
284,Enerjiden tarıma pek çok alanda kullanılan hammadde: Zeolit,"Türkiye zeolit açısından zengin bir ülke. Balıkesir, Manisa, Kütahya, İzmir, Bolu ve Kapadokya’da zengin zeolit yatakları bulunuyor. Öyle ki Balıkesir-Bigadiç bölgesinin yaklaşık 500 milyon ton rezerve sahip olduğu tahmin ediliyor.",Çevre,https://www.trthaber.com/haber/cevre/enerjiden-tarima-pek-cok-alanda-kullanilan-hammadde-zeolit-759684.html,"Türkiye yer altı zenginlikleri açısından şanslı bir ülke… Topraklarında birbirinden değerli madenler ve mineraller bulunuyor. Bunlardan biri de pek bilinmeyen ama aslında önemli bir endüstriyel hammadde olan zeolit. Zeolit, özellikle son yıllarda büyük rağbet görüyor. Bunun nedeni de organik tarımdan besiciliğe hatta endüstriyel atıkların temizlenmesine kadar çok sayıda alanda kullanılmasından ileri geliyor. Bu denli önemli bir hammadde olan zeolit, nerelerde bulunuyor ve önemi nereden geliyor? İstanbul Üniversitesi Cerrahpaşa Mühendislik Fakültesi Maden Mühendisliği Bölüm Başkanı Prof. Dr. İlgin Kurşun ile zeolit mineralini ve bu mineral hakkında merak edilenleri konuştuk.      1950’li yıllardan sonra saptanmaya başladı Zeoliti mikro boşluklara sahip alüminosilikat mineraller olarak tanımlıyor Prof. Dr. Kurşun ve bilinen 170’in üzerinde sentetik, 40’ın üzerinde ise doğal zeolit minerali bulunduğunu söylüyor. Dünyada zeolit oluşumlarının 1950’lerden sonra saptanmaya başladığını belirten Prof. Dr. Kurşun, sözlerini şöyle sürdürüyor: “Hemen hemen tüm kıtalarda yaygın olduğu görüldü. Volkanik kayaçlara ek olarak deniz ve göl tüflerinin de zeolit içerdiğinin saptanması sonucu, doğal zeolitlerin kullanım alanları hızla genişledi. Yeryüzünde sedimanter kayaçlarda en fazla klinoptilolit oluşumları mevcut olmakla beraber mordenit, filipsit, şabazit, erionit ve analsim minerallerine de sıklıkla rastlanıyor.” “Dünya üretiminin yaklaşık yüzde 60’ı Küba’da” Peki dünyada ne kadar doğal zeolit rezervi bulunuyor? Prof. Dr. Kurşun, konuyla ilgili, “Dünyadaki doğal zeolit rezervleri konusunda kesin bir bilgi olmamakla beraber 1989 yılında 250 bin ton olan dünya doğal zeolit üretimi, 2017 yılında 1milyon 100 bin tona ulaştı. Yine dünya üretiminin yaklaşık yüzde 60’ı Küba tarafından gerçekleştiriliyor. Çin, Kanada, Japonya ve ABD ise diğer önemli üreticiler” diyor.    En önemli zeolit yatakları Balıkesir-Bigadiç ve Manisa-Gördes’te Gelelim Türkiye’ye… Zeolitin Türkiye’de ilk defa 1971 yılında tespit edildiğini ifade eden Prof. Dr. Kurşun, sözlerini şöyle sürdürüyor: “Ülkemizde zeolit adına yapılan ilk keşif 1971 yılında Gölpazarı-Göynük civarında bulunan doğal bir zeolit türüne aittir. Türkiye’deki önemli zeolit oluşumları klinoptilolit, şabazit, mordenit, erionit ve analsim mineralleridir.” Türkiye’de Balıkesir, Bigadiç, Manisa, Gördes, Kütahya, İzmir, Bolu, Kapadokya gibi yörelerde zengin zeolit yatakları bulunuyor. Bunlar arasında en önemli olanları ise Balıkesir-Bigadiç ve Manisa-Gördes’te bulunan yataklar. “Manisa-Gördes’te Maden Tetkik ve Arama Genel Müdürlüğü (MTA) tarafından detaylı rezerv etütleri yapıldı. 18 milyon ton görünür ve 20 milyon ton zeolitik tüf rezervi tespit edildi. Balıkesir-Bigadiç bölgesinin ise yaklaşık 500 milyon ton rezerve sahip olduğu tahmin ediliyor.”     2021’de 36 bin 947,78 ton zeolit üretildi Diğer bölgelerde detaylı bir çalışma yapılmadığını ifade eden Prof. Dr. Kurşun, “Türkiye genelinde toplam rezervin 50 milyar ton civarında olduğu tahmin ediliyor. Ülkemiz genelinde MTA’nın 2017’de yapmış olduğu çalışmaya göre klinoptilolit ve hölandit minerallerinin görünür ve muhtemel rezerv miktarı 344 milyon 217 bin 73 ton” diye açıklıyor. Maden ve Petrol İşleri Genel Müdürlüğü’nün raporuna göre 2021’de 36 bin 947,78 ton zeolit üretildi.   “Geleneksel açık ocak madenciliği teknikleriyle kullanılıyor” Zeolit direkt kullanılabilen bir mineral değil. Kullanıma hazır hale gelmesi için çeşitli aşamalardan geçiriliyor. Süreci Prof. Dr. Kurşun’dan öğreniyoruz: “Doğada bulunan zeolitleri üretmek için geleneksel açık ocak madenciliği teknikleri kullanılır. Öncelikle cevhere ulaşmak için örtü tabakası kaldırılır. Sonrasında önden yükleyici makineler veya kesici bıçaklarla donatılmış traktörler gibi modern iş makineleri vasıtasıyla cevher ana kayadan koparılır. Cevherin sert ve mekanize kazıya elverişli olmadığı durumlarda ise delme ve patlatma tekniği ile üretim yapılır.” Çevre kirliliği kontrolünden enerji sektörüne geniş kullanım alanı Zeolitin hayli geniş bir kullanım alanı bulunuyor. Enerji, madencilik, tarım, kağıt sanayii, metalürji gibi pek çok alanda zeolitten faydalanılıyor. Bunlara daha yakında bakmak gerekirse en fazla kullanıldığı alanlardan birinin çevre kirliliğini kontrol olduğunu görüyoruz. Çevre kirliliği kontrolünde zeolit, özellikle sanayi atık sularından çeşitli ağır metalleri uzaklaştırmak için kullanılıyor. Yine şehir atık suları ve içme sularından toksik etkiye sahip amonyum uzaklaştırılmasında, baca gazlarının temizlenmesinde ve çöp depolama alanlarında da başvuruluyor. Enerji sektöründe ise zeolit, doğal gazların saflaştırılmasında ve kurutulmasında, ısı depolayıcısı olarak, oksijen üretimi ve güneş enerjisi depolama sistemleri gibi çalışmalarda öne çıkıyor. Ve tarımda zeolit kullanımı… Tarımda da zeolitten sıkça faydalanılıyor. Gübre katkısı olmasının yanı sıra, bitki besin maddelerinin yıkanmasını engellemede, bitki yetiştirme ortamında besleyici iyonların bitkiye aktarılması buna sadece birkaç örnek. Zeolit bunların da yanı sıra madencilikte uranyum yataklarının araştırılmasında, akvaryumda amonyak ve hidrojen sülfür seviyelerinin azaltılmasında, kağıt üretiminde dolgu maddesi olarak da kullanılıyor. Grafik: Hafize Yurt"
285,Türkiye’nin denizlerdeki enerji potansiyeli: Dalga enerjisi,"Dünyanın dört bir yanında çalışılan dalga enerjisi Türkiye’de de mümkün. Enerji kaynaklarının çeşitlendirilmesinde önemli bir unsur olan dalga enerjisi, yenilenebilir enerji kaynağı olarak kabul ediliyor. Potansiyeli gerçeğe dönüştürmek isteyen bilim insanları, geliştirdikleri model üzerinde verimi yüzde 30 oranında artırmayı başardı.",Çevre,https://www.trthaber.com/haber/cevre/turkiyenin-denizlerdeki-enerji-potansiyeli-dalga-enerjisi-759815.html,"İngiltere, Portekiz, İspanya gibi birçok ülke dalga enerjisini kullanıyor. Denizlerden elde edilebilen bu kaynak, ülke enerji kaynaklarını çeşitlendirmek için büyük bir fırsat sağlıyor. Yarım ada ülkesi olan Türkiye de denizlerinden bu enerji kaynağını sağlamak için oldukça önemli bir potansiyele sahip. Öyle ki, Türk bilim insanlarının geliştirdiği model üzerinde verimi yüzde 30 oranında artırmayı başardı.    İstanbul Teknik Üniversitesi’nde (İTÜ) yapılan araştırmalarla denizlerden gelen dalga enerjisinin veriminin artırılması için çalışmalar devam ediyor. “Verimi arttırma yönünde ciddi gelişmeler var” İTÜ İnşaat Fakültesi Öğretim Üyesi Prof. Dr. Abdüsselam Altunkaynak, dalga enerjisinden sağlanan verimi artırma hedeflerini anlattı: “Dalga enerjisi potansiyeli olan bir yenilenebilir enerji kaynağıdır. Ülkemizin de üç tarafı denizlerle kaplı olması vesilesiyle dalga enerjisi potansiyelimiz mevcuttur. Dalga enerjisinde en büyük sorun, dalga gücünün elektrik enerjisine dönüştürülmesindeki verim düşüktür. Yani bu yaklaşık olarak yüzde 10 mertebesindedir.Biz de doktora öğrencilerimizle birlikte bu verimi arttırma yönünde ciddi gelişmeler yapmış bulunmaktayız.”    “Yüzde 30 verimi artırdık” Altunkaynak, dalga enerjisinin verimini yüzde otuz artırdıklarını söylüyor. Fakat, dalga enerjisinden elde edilecek potansiyelin çok daha olduğunu belirterek, “Bununla da yetinmiyoruz. Bunu daha da artırma hedefimiz var” diyor ve ekliyor: “Bizim bütün amacımız bunu uygulanabilir hale getirmek ve ülkemizin bu dalga enerjisinden de faydalanabilir duruma gelmesini sağlamaktır.” Etrafı denizlerle çevrili birçok ülke dalga enerjisini kullanıyor ve geliştiriyor. Çünkü bu enerji, ülkelerin kaynaklarını çeşitlendirmesi için iyi bir alternatif. “Salınımlı su tipi modelin verimini artırıyoruz” İTÜ doktora öğrencisi İnşaat Yüksek Mühendisi Murat Barış Mandev, yenilenebilir enerji kaynaklarından olan dalga enerjisini almak için çeşitli tiplerin olduğunu anlatıyor: “Çok çeşitli tip dalga alma yapıları var. Bu dalga alma yapılarının bugüne kadar uygulanamamasının en önemli nedeni ekonomik olmamaları ve elektrik üretimi sırasındaki verim kayıpları. Kıyıda çalışan dalga enerjisi alma yapıları içerisinde en verimli olanı salınımlı su sütunu tipi dalga alma yapılarıdır. Biz de buradaki modelimizde salınımlı su tipi modelin verimini arttırmak için yürütmekteyiz.”    “Hava hareketinden faydalanarak enerji üretiliyor” Bu çalışma, İstanbul Teknik Üniversitesi’nde suyla ilgili yapıların modellendiği laboratuvarda yürütülüyor. Otuz metre uzunluğunda, bir metre genişliğindeki panelin içinde altmış santim yüksekliğinde su bulunuyor. “Kanalımızın içerisinde bir dalga alma yapısı var. Gönderdiğimiz dalgalarla yapı içerisindeki hava hareketinden faydalanarak enerji üretiliyor.” Mandev, bir dalganın en önemli iki özelliğinin yüksekliği ve periyodu olduğunu söylüyor: “Bilgisayarımızdaki yazılımlarla istediğimiz yükseklik, istediğimiz periyotta dalga üretebiliyoruz. Yapımız basınç propları ve dalga sensörlerinden, yükseklik sensörlerinden oluşmakta. Yapı içerisinde yükselen suyun havayı itmesiyle orifis diye adlandırdığımız bu yapıdan çıkan havanın önündeki tribüne ittiği havanın etkisiyle dalga enerjisi üretiyoruz.”    “Modelleri kıyılara yerleştirmeyi amaçlıyoruz” Kanalda yer alan model, gerçek ölçeğinin 25’te 1’i boyutunda. Araştırmacılar bu modeli geliştirerek kıyılara yerleştirmeyi amaçlıyor. “Kıyılara yerleştireceğimiz yaklaşık bir otomobil büyüklüğündeki bu modellerle, birden fazla kullanılması halinde, kıyıya yakın olan ve kasabalarımızın enerji ihtiyacını çok rahatlıkla karşılayabiliriz. İnancımız odur ki geliştirilen modellerle enerji ihtiyacımızın en az yüzde 10-15’ini dalga enerjisiyle karşılayabiliriz.”
 "
286,Araştırma: Tatlı su kaplumbağaları ay ışığından faydalanıyor,"Bir araştırmada sonucunda, tatlı su kaplumbağalarının yuvalarından çıkarak geceleri de saatlerce ay ışığında zaman geçirdiği tespit edildi.",Çevre,https://www.trthaber.com/haber/cevre/arastirma-tatli-su-kaplumbagalari-ay-isigindan-faydalaniyor-759532.html,"Araştırmacılar, Kuzey Amerika, Avrupa, Asya, Afrika, Avustralya ve Seyşeller'deki tatlı su kaplumbağalarını inceledi. ABC News'in haberine göre, 873 bin fotoğrafın çekildiği incelemede, 13 tatlı su kaplumbağası türünün geceleri de ay aşığında yattığını ortaya koydu. Araştırmacılar ay ışığından faydalanma davranışıyla ilgili verileri analiz ettiklerinde, bu tatlı su kaplumbağalarının daha çok ekvator çevresindekiler olduklarını gördü. Ayrıca, tatlı su kaplumbağalarının gece ay ışığında durma süreleri 2 dakikadan yaklaşık 11 saate kadar sürebiliyor. Bilim insanları, ay ışığının kaplumbağaların kabuklarını kurutmasına, zararlı parazitleri azaltmasına ve muhtemelen viral enfeksiyonlardan da korunmalarına yardımcı olabileceğini belirtiyor. Araştırma ekibinden La Trobe Üniversitesinde doktora öğrencisi Donald McKnight, bulgulara dair ""Geceleri geliyorlar ve gündüz gerçekleştirdikleri davranışların hemen hemen aynısını yaparak kütüklerin üzerine oturuyorlardı."" ifadesini kullandı. Araştırma Global Ecology ve Conservation dergisinde yayımlandı."
287,Antarktika'da eriyen buz tabakaları tahmin edilenden daha kısa sürede yok olabilir,"Yapılan bir araştırma, Antarktika'da buz tabakalarının tahmin edilenden daha kısa sürede eriyebileceğini ortaya koydu.",Çevre,https://www.trthaber.com/haber/cevre/antarktikada-eriyen-buz-tabakalari-tahmin-edilenden-daha-kisa-surede-yok-olabilir-758835.html,"""Nature"" dergisinde yayımlanan araştırmada, İngiltere'deki Newcastle Üniversitesinden bir grup bilim insanı, küresel deniz seviyesinin yükselmesini inceleyen bir çalışma yaptı. Çalışmada, Norveç deniz tabanı ve açıklarında yer alan buz tabakaları incelendi. Bilim insanları, Norveç kıyılarındaki buz tabakalarının günde 600 metreye kadar geri çekildiğini tespit etti. Yapılan araştırmalar sonucunda, Antarktika'daki buzul kütlelerinin günde 30 metreden fazla geri çekildiği belirtildi. Bunun yanı sıra çalışmada, iklim değişikliği nedeniyle Antarktika'da eriyen buz tabakalarının okyanuslardaki su seviyesinin yaklaşık 1 santimetre yükselmesine neden olduğu kaydedildi. Araştırmanın sonucunun, Grönland ve Antarktika'daki buzun ne kadar hızlı eriyebileceğine ve küresel deniz seviyelerini yükseltebileceğine ışık tutacağı ifade ediliyor. Konuya ilişkin BBC'ye açıklama yapan İngiltere'deki Newcastle Üniversitesinden Dr. Christine Batchelor, sıcaklık artışı bu şekilde devam ederse okyanus seviyelerinin yükseleceğine işaret etti. Bilim insanları, buz kütlelerinin tahmin edilenden daha kısa sürede eriyebileceğini belirterek, buz kütlelerinin bu şekilde erimesi durumunda okyanus sularının yükselmesinin büyük etkileri olacağı uyarısında bulundu."
288,Bloomberg: Küresel buğday arzı tehdit altında,"Bloomberg'ün uzmanlara dayandırdığı haberine göre, Kanada'daki olağanüstü kuru hava nedeniyle küresel buğday arzı tehlikede olabilir.",Çevre,https://www.trthaber.com/haber/cevre/bloomberg-kuresel-bugday-arzi-tehdit-altinda-758742.html,"Canada's Commodity Weather Group'un baş meteoroloji uzmanı David Streit'e göre, Kanada çayırlarının bazı kesimleri, yaklaşık yarım yüzyıldır yılın en kurak ikinci başlangıcından muzdarip. Kanada Tarım Bakanlığı, Alberta, Saskatchewan ve Manitoba gibi büyük ilkbahar tarım bölgelerinin geçen yıl 1 Eylül'den bu yana ortalama yağışın yüzde 60'ından daha azını kaydettiğini bildirdi. Yağmur eksikliği, tarım arazilerini buğday ve kanola mahsulleri ekmek için çok kuru hale getiriyor. Tarımsal Üreticiler Birliği'nde bir çiftçi ve başkan yardımcısı olan Bill Prybylski, “ Bu tohumları toprağa doğru derinlikte sokmaya çalışmak biraz sanat haline geliyor çünkü onların çimlenmesi için neme tohum atmanız gerekiyor” diyor. Kanada, dünyanın en büyük kanola ve buğday üreticilerinden biri. Devlet istatistiklerine göre , geçen yıl ülkenin toplam buğday üretimi 33,8 milyon tonla rekor düzeydeki üçüncü en yüksek seviyesine ulaştı ve kanola üretimi 18,2 milyon ton oldu. Ancak uzmanlar, bu hacimlerin elverişli hava koşullarının sonucu olduğu ve mevcut kuraklığın bu yılki iyi hasat şansını ciddi şekilde zedeleyebileceği konusunda uyarıyor."
289,Dünyada 600 milyon sokak hayvanının bulunduğu tahmin ediliyor,"Dünya Sağlık Örgütünün (DSÖ) verilerine göre, dünya genelinde 600 milyona yakın sokak hayvanı olduğu düşünülürken bu sayının 1 milyarı aşkın nüfusu olan Hindistan'da 80 milyon, yaklaşık 11 milyon nüfuslu Yunanistan'da ise 3 milyon olduğu tahmin ediliyor.",Çevre,https://www.trthaber.com/haber/cevre/dunyada-600-milyon-sokak-hayvaninin-bulundugu-tahmin-ediliyor-758510.html,"DSÖ, Sıfır Sokak Hayvanı Projesi ve Hayvan Evsizliği Endeksi raporlarına göre, dünyada tahminen 600 milyonu aşkın sokak hayvanı yaşıyor. Bu hayvanların bir kısmını evden kaçan ya da sokağa terk edilen sahipli köpekler ile sahipli köpeklerden doğup terk edilen yavrular oluştururken önemli bir kısmını ise sokak hayvanlarından doğan yeni nesil oluşturuyor. Almanya merkezli Sıfır Sokak Hayvan Projesi'nin araştırmalarına göre bir sokak hayvanının bazen 14 yavru doğurabildiğine vurgu yapılırken özellikle dişi köpeklerin, senede iki kere doğurabildiğine işaret edildi. Hindistan'da 80, Çin'de 75, ABD'de 48 milyon sokak hayvanı bulunuyor Hayvan Evsizliği Endeksi'nin 9 ülkede hazırladığı rapora göre ise Hindistan ve Çin en çok sokak hayvanı bulunan ülkeler olarak dikkati çekiyor. Hindistan tahminen 80 milyon sokak hayvanının yaşadığı bir ülke olarak ilk sırada yer alırken ülkede yaklaşık 10 milyon sahipsiz kedi, 62 milyon da sahipsiz köpek olduğu düşünülüyor. Çin'de ise 52 milyon sokak kedisi ve 20 milyon sokak köpeği bulunduğu tahmin ediliyor. Yaklaşık 3 milyon sokak hayvanının da barınaklarda bulunduğu Çin'i toplamda 48 milyon sokak hayvanı olan ABD takip ediyor. Nüfusuna oranla en çok sokak hayvanı bulunan ülke ise Yunanistan. Yaklaşık nüfusu 11 milyon olan Yunanistan'ın sokak hayvanı nüfusu ise 3 milyon. Yunanistan'da yaklaşık 2 milyon kedi, 700 bin köpek sokaklarda yaşarken barınaklarda 140 bine yakın sahipsiz hayvan bulunuyor. Hollanda'da sokak köpeği sayısı sıfır Sokaklarda yaşamak hayvanlar için riskler barındırırken topluma ve çevreye de zarar verebiliyor. Sokak hayvanları açlık, hastalık, başka hayvanların saldırısına uğrama ve yol kazalarında ölme ya da yaralanma riskiyle karşı karşıya. Taşıdıkları hastalıklar, saldırganlık durumu ve bölgesini koruma içgüdüsü ile bulundukları bölgenin endemik canlılarına da zarar verme potansiyeli bulunan sokak hayvanları zaman zaman insanlara da saldırıyor. Çevreye ve topluma olan zararlarından ötürü birçok ülke sokak hayvanlarına karşı önlemler alıyor. Örneğin Hollanda, uyguladığı politikalarla ülkedeki sokak köpeği sayısını sıfıra indirmeyi başardı. Üstelik köpekleri itlaf etmeden. Hollanda, 19. yüzyılda köpek vergisiyle, zaten çok sayıda sokak köpeği olan sokaklar ise sahiplerinin vergi nedeniyle terk ettiği yeni köpeklerle tanıştı. Bu durum sokaklardaki köpek sayısını artırınca hareket geçen hayvan hakları savunucuları 1864 Hollanda Hayvanları Koruma Derneğini kurdu. Derneğin o günden bu yana yaptığı girişimlerle sokak hayvanları toplanıyor, kısırlaştırılıyor ve üremelerinin önüne geçiliyor. Hollanda'da bugün petshoplarda satılan hayvanlar büyük vergilere tabi tutulurken halk, barınaklardaki hayvanları sahipleniyor. Hollanda'daki barınak hayvanları düzenli aşılanarak hastalık kapmaları ve yaymaları da engelleniyor. İngiltere ve ABD'de sahipsiz hayvanlar uyutuluyor İngiltere'de Hayvan Evsizliği Endeksi'ne göre 1,1 milyon sokak hayvanı olduğu tahmin edilirken bunun yalnızca 67 binini köpekler oluşturuyor. Ülkede sokak hayvanlarıyla ilgili çalışmalar yürüten Mavi Haç verilerine göre, İngiltere'de her yıl sokaklardan 100 bin köpek toplanıyor. Yerel belediyelerin elinde olan sokak hayvanı yönetimi kapsamında, bir köpek sokaktan alındıktan sonra barınaklara yerleştiriliyor, hastalığı varsa tedavi ediliyor. Köpeğin bulunduğu bölgedeki otoritelere, bulunan köpekle ilgili bilgi verilirken sokak hayvanlarına yönelik dernek ve vakıflar da bilgilendiriliyor. Bulunan köpekler 1 hafta içinde sahibi tarafından alınmaz, başka bir kişi, kurum ya da dernek tarafından sahiplenilmezse uyutuluyor. ABD'de ise bu süre eyaletlere göre değişse de sonucu yine İngiltere'deki gibi oluyor. En çok sokak hayvanının yaşadığı ülke, Hindistan'da ise 2020 yılında yaklaşık 7 milyon insan köpekler tarafından saldırıya uğradı. DSÖ verilerine göre her yıl yaklaşık 20 bin kişinin ölümüne sebep olan kuduzun başlıca kaynağı olan sokak hayvanlarıyla ilgili uygulamalar ise bölgeden bölgeye değişiyor. Hindistan'da vatandaşlar yaptıkları kampanyalarla sokak hayvanlarıyla ilgili daha ciddi adımlar atılmasını, sorumluların daha ağır cezalara tabi tutulmasını ve kısırlaştırmayla sayıların azaltılmasını istiyor. Mikroçip, kaybolan ya da terk edilen hayvanların sahibini bulmayı kolaylaştırıyor Hayvan hakları örgütlerinin sokak hayvanı sayısının azaltılması ve ölümlerinin önüne geçilmesi için yaptığı tavsiyelerin başında, sorumlu hayvan sahibi olmak yer alıyor. Gerekli sağlık kontrollerini yaptırma, mikroçip taktırma ve kısırlaştırma gibi sorumlulukları bulunan hayvan sahiplerinin, bunları yapmadığı takdirde ceza alması da yapılan tavsiyeler arasında. Özellikle mikroçip taktırmanın ve iletişim bilgileri olan bir tasma takmanın önemine vurgu yapan Sıfır Sokak Hayvanı Projesi, mikroçiple kaybolan bir hayvanın sahibine kolaylıkla ulaştırılacağı, terk edilmişse de sahibinin bulunarak cezalandırılabileceğine işaret ediyor. Tavsiyelerden bir diğeri ise kısırlaştırmayı ihmal etmemek. Bu şekilde hem sahip olunan hayvanların istenmeyen üremesinin önüne geçiliyor hem de sokakta yaşayan hayvanların sayısı azalıyor."
290,Bingöl’de heyelan: Yarılan yol ulaşıma kapandı,Bingöl’de merkeze bağlı Yelesen grup köy yolunda meydana gelen heyelan nedeniyle yol ulaşıma kapatıldı.,Çevre,https://www.trthaber.com/haber/cevre/bingolde-heyelan-yarilan-yol-ulasima-kapandi-758289.html,"Bingöl’de merkeze bağlı Yelesen grup köy yolunda meydana gelen heyelan nedeniyle yol ulaşıma kapatıldı. Bingöl genelinde etkisini sürdüren yağışlar nedeniyle merkeze Yelesen grup köy yolunda heyelan meydana geldi. Heyelan nedeniyle 3 noktada yarıklar ve çökme oluştu. Bölgede çalışma başlatan İl Özel İdaresi Yol ve Ulaşım Hizmetleri Müdürlüğü, yolun onarılarak yeniden ulaşıma açılacağını bildirdi. Gerekli çalışmaların bölgede başladığını aktaran İl Özel İdaresi Genel Sekreteri Enes Üçgül, ''Yelesen grup köy yolumuzda meydana gelen heyelan nedeniyle grup köy yolumuzu geçici olarak ulaşıma kapattık. Gerekli müdahaleyi yapıp tekrardan yolumuzu geçici olarak ulaşıma açmayı planlıyoruz. Geçmiş olsun. Rabbim afetlerden muhafaza eylesin inşallah'' dedi."
291,Türkiye'de 164 bin bina ve yerleşke sıfır atığa geçti,'Sıfır Atık Projesi'nin başlatıldığı 2017'nin haziran ayından bu yana Sıfır Atık Yönetim Sistemi'ne geçen bina ve yerleşke sayısı 164 bin oldu.,Çevre,https://www.trthaber.com/haber/cevre/turkiyede-164-bin-bina-ve-yerleske-sifir-atiga-gecti-757033.html,"Çevre, Şehircilik ve İklim Değişikliği Bakanlığı verilerine göre, dünyada 2020'de yaklaşık 2,24 milyar ton belediye atığı oluştu. Dünya Bankasının verilerine göre, dünya genelinde kişi başına günde ortalama 0,74 kilogram atık çıkarılıyor. Bu değer 0,11 ila 4,54 kilogram arasında değişiyor. Bu şekilde devam ederse, 2050'ye kadar yılda 3,88 milyar ton atık oluşması bekleniyor. Dünyada belediye atıklarının yüzde 55'i atık işleme tesislerine gönderiliyor Dünya genelinde 2022 itibarıyla belediye atıklarının ortalama yüzde 82'si toplanıyor ve yüzde 55'i atık işleme tesislerine gönderiliyor. Küresel bazda sera gazı emisyonlarının yüzde 2'sine neden olan atıkların yüzde 33'ü ise halen düzensiz depolanıyor. Ayrıca gıda kaybı ve israfı da küresel bir sorun olmaya devam ediyor. Gıda kayıpları daha çok, gelişmekte olan ülkelerde görülürken gıda israfı ise çoğunlukla gelişmiş ülkelerde meydana geliyor. Hem gıda kaybı hem de gıda israfı, önemli çevresel, sosyal ve ekonomik sonuçlara yol açıyor. Atılan yiyecekler, küresel sera gazı emisyonlarının yüzde 8 ila 10'unu oluşturuyor. Bu kapsamda sıfır atığın çevresel, ekonomik ve sosyal boyutta sağladığı yararların, sürdürülebilir bir dünya düzeni açısından önemi ortaya çıkıyor. Sıfır Atık; israfın önlenmesi, kaynakların daha verimli kullanılması, atık oluşum sebeplerinin gözden geçirilerek atık oluşumunun engellenmesi veya minimize edilmesi, atığın oluşması durumunda ise kaynağında ayrı toplanması ve geri kazanımının sağlanmasını kapsayan ""atık yönetim anlayışı"" olarak tanımlanıyor. ""Sıfır Atık Projesi"" ile geri kazanım oranı yüzde 35'e çıkarılacak Bu kapsamda Türkiye'de, Cumhurbaşkanı Recep Tayyip Erdoğan'ın eşi Emine Erdoğan'ın himayelerinde Çevre, Şehircilik ve İklim Değişikliği Bakanlığınca 2017'de ""Sıfır Atık Projesi"" hayata geçirildi. Proje, sürdürülebilir kalkınma ilkeleri çerçevesinde atıkları kontrol altına alma, gelecek nesillere temiz ve gelişmiş bir Türkiye ile yaşanabilir dünya bırakma amacını taşıyor. Projeyle geri kazanım oranının yüzde 35'e çıkarılması ve düzenli depolama oranının yüzde 65'e indirilmesi hedefleniyor. Sıfır Atık Projesi kapsamında, Sıfır Atık Yönetim Sistemi'nin kurulmasına ilişkin genel ilkelerin ve uygulama esaslarının belirlenmesini sağlayarak, projenin ülke genelinde benimsenmesi, uygulanması ve yaygınlaştırılması için hazırlanan Sıfır Atık Yönetmeliği 2019'da yürürlüğe girdi. Sıfır Atık Yönetmeliğinde, Sıfır Atık Yönetim Sisteminin kurulumu, uygulanması, sistemin takibi için yapılması gerekenler, sıfır atık belgesinin şartları ve belge kriterlerine ilişkin düzenlemeler yer aldı. Yönetmelikle mahalli idareler ile bina ve yerleşkelerin Sıfır Atık Yönetim Sistemi'ne geçiş takvimleri düzenlendi. Ayrıca il düzeyinde mahalli idareler ile bina ve yerleşkeler tarafından uygulanacak Sıfır Atık Yönetim Sistemi'nin yerel ve ulusal ölçekte stratejik bir bütünlük içinde sürdürülebilirliğini ve verimliliğini sağlamak amacıyla 81 il tarafından ""İl Sıfır Atık Yönetim Sistemi Planı"" hazırlandı. Buna göre, 2017 yılı Haziran ayından bu yana Sıfır Atık Yönetim Sistemi'ne geçen bina ve yerleşke sayısı 164 bin oldu. Yaklaşık 19 milyon kişiye ""Sıfır Atık"" eğitimi verildi Öte yandan vatandaşlar için sıfır atık konusunda eğitim-farkındalık çalışmaları da yürütülüyor. Bu kapsamda proje başlangıcından bu yana yaklaşık 19 milyon kişiye ""Sıfır Atık"" eğitimi verildi. Ayrıca proje başlangıcından bu yana 20,4 milyon ton kağıt-karton, 5,4 milyon ton plastik, 2,3 milyon ton cam, 0,5 milyon ton metal ve 5,2 milyon ton organik ve diğer geri dönüştürülebilir atıklar olmak üzere toplamda yaklaşık 33,8 milyon ton geri kazanılabilir atık, bakanlıkça lisanslı işletmelerce işlenerek, ekonomiye kazandırıldı. Toplanan atıklardan, 62,2 milyar lira ekonomik kazanç sağlandı. Ayrıca 530 milyon kilovatsaat enerji tasarrufu, 572 milyon metreküp su tasarrufu ve 69 milyon metreküp depolama alanından tasarruf sağlandı. 3,9 milyon ton sera gazı salımı önlendi, 347 milyon ağaç kurtarıldı, 87 milyon varil petrol, 650 milyon ton ham maddeden tasarruf edildi. Sıfır Atık'ın başarısı ülke sınırlarını aştı Eylül 2022'de BM 77. Genel Kurulu görüşmeleri sırasında New York'ta BM Genel Sekreteri Antonio Guterres ile bir araya gelen Cumhurbaşkanı Recep Tayyip Erdoğan'ın eşi Emine Erdoğan, ikili iklim kriziyle mücadele kapsamında ""Küresel Sıfır Atık İyi Niyet Beyanı""nı imzaladı. Ardından 15 Aralık 2022'de yapılan BM Genel Kurulunda, Türkiye tarafından Birleşmiş Milletler 77. Genel Kuruluna sunulan ""Sürdürülebilir kalkınma amaçlarına ulaşmak için sıfır atık uygulamalarının teşvik edilmesi"" konulu ""sıfır atık"" kararı kabul edildi. Genel Kurul, bu kararla 30 Mart'ı Uluslararası Sıfır Atık Günü ilan etti. Böylece, Emine Erdoğan'ın himayesinde yürütülen ve birçok ulusal ve uluslararası ödüle layık görülen ""Sıfır Atık Projesi"", BM Genel Kurulu kararıyla da desteklenmiş oldu."
292,Orman Yangınları İçin Filo Büyüyor,"Orman yangını ile mücadele konusunda Türkiye, Cumhuriyet tarihinin en geniş filosunu oluşturdu. 20 uçak, 55 helikopter ve 8 İHA’dan oluşan filo, bu yıl içinde amfibik tanker uçaklar, yüksek dijital görüntü sağlayan havadan yönetim uçağı ve ‘Gökbey’ helikopterler ile daha da büyüyecek.",Çevre,https://www.trthaber.com/haber/cevre/orman-yanginlari-icin-filo-buyuyor-756817.html,"Orman yangınları sıcak yaz aylarında daha fazla görülse de yılın her döneminde Türkiye’nin doğal zenginliğini tehdit ediyor. Hem çevre açısından hem hayvan ve bitki çeşitliliği açısından olumsuz sonuçlara neden olan orman yangınları, yılın her döneminde görülebiliyor. 2022 yılında Türkiye’de 2 binden fazla orman yangını çıktı. Bunların önemli bir bölümü ihmal kaynaklı yaşanırken, terör örgütleri tarafından çıkarılan yangınlara da şahit olundu. 2021 ve 2022 yıllarında birçok noktada birden çıkarılan yangınlara 15 dakika içinde müdahale eden Tarım ve Orman Bakanlığı, 2023 için de hazırlıklarını tamamladı. Yılın başından bu yana, 284 orman yangını çıkarken, 171 de orman alanında ancak ‘orman dışı yangın’ olarak nitelenen olaylar görüldü. 463 hektar orman alanı zarar gördü, yaklaşık 22 saatlik uçuşla 92 sorti yapan uçaklar, 230 ton su atarak yangına müdahale etti.   En Geniş Filo 2023’te orman yangınlarına müdahale için cumhuriyet tarihinin en büyük hava filosu oluşturuldu. Filoda 20 yangın söndürme uçağı, 55 helikopter ve 8 insansız hava aracı (İHA) bulunuyor. Orman Genel Müdürlüğü envanterinde bulunan Sikorsky helikopter, gece de görev yapabiliyor. Ancak Tarım ve Orman Bakanlığı, hava filosunu bununla sınırlı tutmayacak. 2023 içinde 4 adet amfibik (hem karada hem suda hareket yeteneğine sahip) özellikli tanker uçak ile yüksek çözünürlükte görüntü sağlayan, dijital harita üreten sistemlerle donatılmış 1 havadan yönetim uçağı da filoya dahil edilecek. Mülkiyeti bakanlığa ait olmak üzere yerli ve milli ‘Gökbey’ helikopterleri ve 16 uçağın daha envantere dahil edilmesi için çalışmalar sürüyor.    İHA Kullanan İlk Ülke Türkiye, ormanların korunmasında İHA teknolojisi kullanan ve İHA baz istasyonuna sahip olan ilk Avrupa ülkesi. Bu sayede anlık olarak 3 buçuk milyon hektar alan, yangına karşı taranabiliyor. Olası bir yangında ve yangın riskinde, çok daha hızlı müdahale şansı bulunabiliyor. Orman Köylüsüne Destek Yangının doğrudan muhatabı olan ve en büyük zararı gören orman köylülerine yönelik destekler de sürüyor. Tarım ve Orman Bakanlığı, Orman Genel Müdürlüğü tarafından 10 bin 418 orman köylüsüne ve 9 tarımsal kalkınma kooperatifine, 531 milyon lira hibe ve sıfır faizli kredi desteği verildi. Ormancılık çalışmalarında istihdam edilen orman köylüsüne, 5 milyar 192 milyon lira katkı sağlandı.    Ağaçlandırma Devam Ediyor 610 farklı türde 257 milyon fidan üreten bakanlık, 100 bin hektar alanda ağaçlandırma ve erozyonla mücadele çalışması gerçekleştirdi. 2022 yılında orman yangınlarından zarar gören alanlara 525 milyon fidan dikilmişti. ‘Türkiye Yüzyılına Nefes’ temasıyla 11 Kasım Milli Ağaçlandırma Günü’nde de 4,2 milyon fidan, toprakla buluşturuldu. "
293,Filipinler'de çevre felaketi: Düzelmesi yıllar alacak,"Filipinler'de üç hafta önce batan tankerden sızan petrol çevre felaketine yol açtı.Deniz canlıları telef oldu, kıyıda yüzmek ve avlanmak yasaklandı. Petrolün temizlenmesi için yürütülen çalışmaların 6 ay daha süreceği, sızıntının etkilerinin yok olmasının yıllar alacağı belirtildi.",Çevre,https://www.trthaber.com/haber/cevre/filipinlerde-cevre-felaketi-duzelmesi-yillar-alacak-756971.html,"Filipinler son yılların en büyük çevre felaketlerinden biriyle mücadele ediyor. 800 bin litre petrol taşıyan tanker üç hafta önce batmıştı. Tankerden sızan petrol Mindoro adası etrafında kilometrelerce alana yayıldı. 3 haftadır temizlik çalışmaları sürüyor. Tankerdeki sızıntının da önüne geçilebilmiş değil. Bölgede avlanma ve yüzme yasağı getirildi. İşleri kesilen balıkçılar günlük kazançlarının yarı fiyatına temizlik çalışmalarına katılıyor. Etkilerin ortadan kalkması yıllar sürecek Petrolün 5 bin hektarlık Mangrov ormanlarına ve mercanlara zarar verdiği tahmin ediliyor. Japon ekipler tarafından uzaktan kumanda edilen denizaltı aracıyla 400 metre derinlikte yatan tanker incelendi. Tankerin taşıdığı yakıtın yüzde 60'ını sızdırdığı belirlendi. Petrolü temizleme çalışmalarına ABD, Japonya ve Güney Kore de destek veriyor. Temizlik çalışmalarının 6 ay daha süreceği tahmin ediliyor. Sızıntının etkilerinin tamamen ortadan kalkması içinse yıllar gerekecek."
294,İsviçreli kadınlar kendi hükümetlerine dava açtı,"Bir grup yaşlı İsviçreli kadın, iklim krizi konusunda harekete geçmemesinin insan haklarını ihlal ettiğini iddia ederek hükümetlerini Avrupa'nın en yüksek insan hakları mahkemesine götürüyor.",Çevre,https://www.trthaber.com/haber/cevre/isvicreli-kadinlar-kendi-hukumetlerine-dava-acti-756746.html,"Çarşamba günü Strasbourg'da başlayan dava, Avrupa İnsan Hakları Mahkemesi tarafından görülen ilk iklim davası. Mahkeme, kendi ülkelerinde tüm yasal seçenekleri tüketmiş kişi ve gruplar için son başvuru yeri olarak hizmet veriyor. Herhangi bir karar, sadece İsviçre için geçerli olacak olsa da, başarılı olursa, dava gelecekte açılacak çok sayıda benzer davanın kapılarını aralayabilir. Dava, tümü 64 yaşın üzerinde olan 2 binden fazla İsviçreli kadından oluşan bir grup ve 80 ila 90 yaşlarında dört kadından oluşan ayrı bir grup olan 'İklim Koruma için İsviçreli Kıdemli Kadınlar' tarafından açıldı. Mahkemeye göre, dava açıldığından beri dört kadından biri öldü. Kadınlar, iklim krizi nedeniyle daha sert ve sık hale gelen sıcak hava dalgaları nedeniyle sağlıklarının ve yaşam kalitelerinin bozulduğunu iddia ediyor. Kadınlar ilk olarak 2016 yılında İsviçre hükümetine ve diğer birkaç İsviçre makamına dava açtılar. Hükümet organlarının, İsviçre'nin Paris İklim Anlaşması'nın küresel sıcaklıkları koruma hedefine uyma yolunda ilerlemesini sağlamayarak insan haklarını ihlal ettiğini söylüyorlar."
295,"Hava sıcaklığı 15-20 derece düşüyor, kar geliyor","Türkiye salı gününden itibaren soğuk hava dalgasının etkisini giriyor. Hava sıcaklığının 20 dereceye kadar düşmesi beklenirken kar yağışı, don ve fırtınanın görüleceği tahmin ediliyor.",Çevre,https://www.trthaber.com/haber/cevre/hava-sicakligi-15-20-derece-dusuyor-kar-geliyor-756202.html,"İlkbahar mevsimi geldi, doğa uyandı derken soğuk hava yeniden kapıda… Son günlerde yükselen hava sıcaklığı yerini etkili soğuklara bırakmaya hazırlanıyor. Türkiye, Orta Avrupa ve Balkanlar üzerinden gelen kuvvetli hava sisteminin etkisine giriyor. Öyle ki Türkiye’nin bazı bölgelerinde kış mevsiminde görülmeyen kar yağışının baharda geleceği öngörülüyor. Hatta bu sistemin bazı yerlerde fırtınaya bile sebep olacağı belirtiliyor. Soğuk hava ne zaman etkili olacak? En fazla Türkiye’nin hangi bölgeleri etkilenecek? Merak edilenleri Afyon Kocatepe Üniversitesi Coğrafya Bölümü Öğretim Üyesi Dr. Okan Bozyurt, TRT Haber’e anlattı.    “Bahardan kışa geçilecek” Soğuk havanın salı gününden itibaren etkili olmaya başlayacağını söyleyen Dr. Okan Bozyurt, “Bu hava kütlesi çok hızlı hareket ediyor. Yarın geceden itibaren hava sıcaklıklarında çok ani bir düşüş gerçekleşecek ve çarşamba günü pek çok bölgemizde kar yağışları gerçekleşecek. Perşembeden sonra hızlı bir şekilde doğuya kayacak. Çok fazla kalmayacak ve hava sıcakları yeniden yükselecek” diyor. Gelecek olan soğuk hava sisteminin çok kuvvetli olduğunu ifade eden Dr. Bozyurt tahminlerini şöyle sürdürüyor: “Hava sıcaklığı Türkiye’nin pek çok yerinde yaklaşık 15 derece, hatta bazı bölgelerde 20 dereceye yakın düşecek. O kadar kuvvetli bir sistem ki birden bahardan kış koşullarına geçilecek.”   Ankara’da kar örtüsü oluşabilir Özellikle Türkiye’nin kuzey, iç ve doğu bölgelerinde kış mevsimi boyunca görülmeyen karın bu soğuk hava sistemiyle yağması bekleniyor. Dr. Bozyurt, etkili kar yağışı görülebilecek bölgeleri şöyle açıklıyor: “Özellikle yüksek kesimlerde, Karadeniz’in iç kesimleri ve Doğu Anadolu’nun kuzey doğusunda etkili kar yağışları bekliyoruz. Mesela İç Ege’nin pek çok merkezinde, İç Anadolu Bölgesi’nde, örneğin Ankara’da yerde örtü oluşturabilecek türden kar yağışı görülecek. Gece sıcaklıkları -3, -4 dereceye kadar düşecek. Afyonkarahisar’da sıcaklığın -7’ye kadar düşmesini bekliyoruz.”   Zirai don tehlikesi bekleniyor Bu sıcaklık koşullarında yağan karın, erimeyerek yerde kalacağını da belirten Dr. Bozyurt, bunun buzlanmaya, özelikle de iç kesimlerde dona sebep olacağını söylüyor. Bunun beraberinde zirai don tehlikesini getireceğinin altını çizerek sözlerini şöyle sürdürüyor: “Şu anda pek çok badem ve kayısı ağacı çiçeklenmiş durumda. Hepsini büyük anlamda bir risk bekliyor. Çünkü meyve ağaçları kışın yaprağını döktüğü zaman dona dayanma toleransı epey yüksek oluyor. Öyle ki -25, -30 dereceye kadar don olaylarına dayanabilirler. Ama ilkbaharda çiçeklendiği zaman bu tolerans oldukça düşüyor. En fazla -2, -3 dereceye; o da bir gün olmak kaydıyla dayanabiliyorlar. Ertesi gün yine tekrar don olayı olursa o zaman bütün çiçekler donmuş oluyor. Hele bir de üzerlerine kar yağarsa zaten direkt donuyor. Özellikle meyve üreticileri açısından bu hafta sıkıntılı olacak.”   Yağışlar kuraklık tehdidine iyi gelecek Etkili soğuk ve karın yanı sıra, denizlerde ve hatta iç kesimlerde de fırtına bekleniyor. Buna ani hava değişiminin sebep olacağını ifade eden Dr. Bozyurt, bu yağışların Türkiye için önemli olduğunu da belirtiyor: “Çünkü kış çok kurak geçti. Verilere baktığımız zaman son 40-50, hatta 60 yılın en kurak kışını geçirdik. Türkiye şu anda hidrolojik kuraklık açısından alarm veriyor. Ama bu yağışlar birazcık yaraya merhem olacak türden. Tabii ki bu yağışlardan sonra da nisan ve mayıs aylarındaki yağışların ısrarlı bir şekilde devam etmesi lazım ki kuraklık tehlikesi tamamıyla ortadan kalkabilsin.”    Kış gibi bahar günleri kapıda Her ne kadar bahar mevsimi gelmiş olsa da yılın bu mevsiminde görülen soğuk hava dalgasının olağan olduğuna dikkat çeken Dr. Bozyurt, bunu kendi yaptığı bir çalışmaya dayandırarak şöyle açıklıyor: “Benim uzun yıllarımı alan dairesel takvim çalışmam var. Halkın verileriyle meteorolojik verileri analizden geçirerek hazırladım. Dairesel bir takvim yaptım. Yılı dilimlerine ayırdım, bu takvimde belli tarihler var. O tarihlerde mutlaka bu hava olayları görülüyor. Mesela şimdi dairesel iklim takviminde bu ikinci Mart Dokuzu'na denk geliyor. Normalde 31 Mart’ta olması lazım fakat bu sene 29 Mart’ta oluyor. Tabii bir- iki günlük sapmalar mutlaka olacaktır. Bir de üçüncü Mart Dokuz'u var. Yaklaşık 7-10 Nisan arasında da yine böyle bir soğuk ve yağışlı hava bekliyorum ama bunun kadar kuvvetli olmayacak.”
 "
296,Avustralya'da katledilecek kanguru sayısı hükümetle aktivistleri karşı karşıya getirdi,"Avustralya'da her yıl öldürülebilecek kanguru sayısıyla ilgili kota koyuluyor. Hükümet vahşi yaşam için kararın sürdürülmesi ve kanguru nüfusunun kontrol altına alınması gerektiğini söylerken, hayvan hakları grupları esas nedenin hayvanların ürünlerinden 'her yıl 200 milyon Avustralya doları kazanılması' olduğunu iddia ediyor.",Çevre,https://www.trthaber.com/haber/cevre/avustralyada-katledilecek-kanguru-sayisi-hukumetle-aktivistleri-karsi-karsiya-getirdi-756043.html,"Kangurular Avustralya'nın armasında ve ulusal havayolunda yer alıyor, ancak her yıl eyalet yetkilileri lisanslı avcıların milyonlarca kanguru öldürmesine izin veriyor. Hükümet ve vahşi yaşam uzmanları, bazı kanguru türlerinin sayısının çok olduğunu; araziyi, diğer yerli türleri ve hayvanların kuraklık dönemlerinde açlıktan ölmelerini önlemek için düzenli olarak itlaf edilmeleri gerektiğini söylüyor.   Ancak ulusal bir sembolün yasal olarak itlaf edilmesi, bazı aktivistleri öfkelendirdi. Aktivistler uygulamaya derhal son verilmesini istiyor.  200 milyon Avustralya doları üreten bir sektör Hükümet programları kapsamında, lisanslı avcılar her bir kilogram kanguru için bir ücret alıyor ve karkaslar yaklaşık 70 ülkeye ihraç edilmek üzere et, deri ve post için işleniyor. Avustralya Endüstri Birliği'ne göre (KIAA), bu her yıl 200 milyon Avustralya doları üreten bir sektör.  Onlarca yıldır kanguru derisi, malzemenin esnekliği ve dayanıklılığı nedeniyle üst düzey futbol kramponları üreticileri için tercih edilen malzeme. Ancak bu ay, ABD'li spor şirketi Nike ve Alman rakibi Puma, sentetik alternatifler kullanarak kanguru derisini aşamalı olarak kaldırdıklarını duyurdu. Her iki şirket de kararı açıklayan basın açıklamalarında hayvan hakları meselelerinden bahsetmedi. Ancak hayvan hakları grupları, yıllarca süren lobi çalışmalarının ardından bunun bir zafer olduğunu duyurdu. 5 milyon kangurunun öldürülmesine izin En son hükümet rakamlarına göre, nüfus kontrolüne tabi olan 36,5 milyon kanguru Yeni Güney Galler, Queensland, Victoria, Güney Avustralya ve Batı Avustralya'da dolaşıyor. Bu yıl, bu eyaletlerdeki kotalar yaklaşık beş milyon kangurunun öldürülmesine izin veriyor. İtlaflar, geceleri, atış yapmadan önce kanguruların gözlerine parlak bir ışık tutan ve onları geçici olarak kör eden lisanslı avcılar tarafından gerçekleştiriliyor. Hayvanların leşleri toplanıyor ve bir işleme merkezine götürülüyor, burada inceleniyor, işleniyor ve hükümetin bilgi notlarına göre satışa hazırlanıyor. Hükümet ayrıca lisanslı çiftçilerin mülklerinde belirli sayıda kanguru öldürmesine izin vermek için ticari olmayan kotalar koyuyor, ancak bu karkaslar toplanmıyor veya kaydedilmiyor."
297,81 İle İçme Suyu,"22 Mart, BM tarafından kabul edilen kararla ‘Dünya Su Günü’ olarak kutlanıyor. Tarım ve Orman Bakanlığı ise bu yıl su konusundaki bilinci artırmak üzere açtığı çeşitli yarışmalar yanında, ’81 İle İçme Suyu Eylem Planı’ ile bu günü anlamlandırıyor. Bu kapsamda 90 ayrı içme suyu projesi devam ediyor.",Çevre,https://www.trthaber.com/haber/cevre/81-ile-icme-suyu-754568.html,"Dünyanın dörtte üçü sularla kaplı ancak bunun yüzde 2,5’u ancak içilebilir ve kullanılabilir su. Diğer bölüm ise tuzlu su olduğu için içmek ya da tarım için elverişli değil. Hayatın kaynağı olan suyun önemini hatırlatmak ve temiz su kaynaklarını israf etmeden kullanmayı özendirmek için BM 22 Mart 1993 tarihinde bir kararı kabul edilerek, 22 Mart’ı Dünya Su Günü ilan etti. BM üyesi ülkeler, tatlı su kaynaklarını korumak ve çoğaltmak için gereken adımları atmayı taahhüt ettiler. Dünya nüfusunun dörtte birine yakınının güvenli ve temiz suya ulaşımda sorun yaşıyor olması ise bu çalışmaların her yel daha geniş kapsamlı yapılmasına neden oluyor. Özellikle 2050 yılında dünya nüfusunun yarınının su sıkıntısı yaşayacağına ilişkin karamsar tahminler, ‘Dünya Su Günü’nü daha anlamlı hale getiriyor. 81 İle İçme Suyu Projesi Türkiye’de sulardan sorumlu olan Tarım ve Orman Bakanlığı, bu yılı ’81 İle İçme Suyu Eylem Planı’ ile değerlendiriyor. Ocak ayında ‘Su Verimliliği Seferberliği’ başlatan bakanlığın planına göre tarım gibi su da ‘milli güvenlik meselesi’ olarak ele alınıyor ve “21. Yüzyılın en stratejik ve değerli kaynağı” olarak gösteriliyor. Bakanlık hesaplamalarına göre 2030 yılında 104 milyon, 2050 yılında 110 milyon nüfusa ulaşacak olan Türkiye ‘de, bugün itibariyle kişi başı kullanılabilir su miktarı yıllık bin 313 metreküp. Bu rakam Türkiye’yi ‘su stresi çeken ülke’ sınıfına sokuyor. Devlet Su İşleri Genel Müdürlüğü (DSİ) aracılığıyla, 1968’den bugüne 386 içme suyu projesi işletmeye alınmış ve yıllık 5 milyar metreküp içme suyu temin edilmişti. Bu yıl kuraklık yaşanması ve su ihtiyacının da artması nedeniyle, ’81 İle İçme Suyu Eylem Planı’ hazırlandı. Bu yılın teması ise ‘Ortaklıklar ve İş Birliği Yoluyla Değişimi Hızlandırmak’ olarak belirlendi.    (Grafik: TRT Haber/Şeyma Özkaynak) Suda Sıfır Kayıp Türkiye’nin 2050 yılından itibaren su sıkıntısı yaşayan ülkeler arasına gireceği tahmin ediliyor. 100 yıllık iklim değişikliği hesapları ise su kaynaklarının yüzde 25 azalacağını gösteriyor. Bu nedenle eldeki suyu daha verimli kullanmak için ‘Suda Sıfır Kayıp’ ilkesiyle tasarruf tedbirleri devreye sokulacak. Tarımda su kaybı yüzde 50, belediyelerin sorumluluk alanındaki içme suyu sistemlerinde kayıplar ortalama yüzde 33 olarak hesaplanıyor. Bu oranın 2033 yılına kadar yüzde 25’in altına çekilmesi hedefleniyor. Konu, “siyaset üstü” olduğu için bütün belediyeler de bakanlıkla iş birliği yapmaya ve su kayıplarını önlemeye davet edildi. Azalt, Yeniden Kullan, Değiştir ‘Su Verimliliği Strateji Belgesi ve Eylem Planı’ ile 2100 yılına kadar içme suyu sistemlerinde kayıp oranı yüzde 10’a indirilecek. Tarımsal sulamadaki yüzde 25’in altına düşürülecek ve tarımda kullanılan suyun yüzde 50’si yeniden kullanılabilir hale getirilecek. Kişi başı günlük su tüketimi 75 litreye düşürülecek. Bu amaçla ‘azalt, yeniden kullan ve değiştir’ prensibi ile suyun tekrar kullanımı yaygınlaştırılacak.    (Grafik: TRT Haber/Şeyma Özkaynak) 2071’e Kadar Planlandı İçme Suyu Eylem Planı ile Türkiye’nin 2071 yılına kadar içme suyu ihtiyacı planlandı. Plana göre 81 il için ayrı ayrı içme suyu temini projesi hazırlandı. İçme suyu konusunda en kritik yerlerden biri olan Sivas il merkezinin su kaynağı olan ‘4 Eylül Barajı’na, ‘Pusat Özen Barajı’ndan su verilmeye başlandı. Sisteme su verilmesine ise 30 Aralık 2022 tarihinde geçildi. Benzer durumdaki Artvin, Denizli ve Karabük illerinde de çeşitli projeler devreye sokuldu. İl merkezlerinin yanı sırası 100’den fazla ilçe merkezi içinde eylem planı hazırlandı. 13 İl Acil Dönem Kapsamında Ağrı, Batman, Diyarbakır, Düzce, Gümüşhane, Kastamonu, Mersin, Muğla, Muş, Nevşehir, Samsun, Trabzon ve Mardin illeri, ‘Acil Dönem’ kapsamına alındı. Bu şehirlere içme suyu sağlanması için öncelik verildi. Türkiye genelinde halen 90 adet içme suyu projesi devam ediyor. Bu projeler tamamlandığında, 18 milyon nüfusa, mevcuda ek olarak 1,8 milyar metreküp içme suyu daha götürülmüş olacak.    KKTC Ayağı da Var Suyla ilgili projeler ülke içiyle sınırlı kalmadı. KKTC’ye yapılan su hattı ile bu ülkedeki temiz su ihtiyacı büyük oranda çözüldü. 2003 yılında yürürlüğe giren ‘Afrika ile Ticari ve Ekonomik İlişkileri Geliştirme Stratejisi’ kapsamında ‘Afrika’da Temiz İçme Suyuna Ulaşım Projesi’ başlatılmıştı. Bu proje kapsamında Afrika’da 512 su sondaj kuyusu inşa edildi, 1 milyon 850 bin kişiye yetecek temiz içme ve kullanma suyu sağlandı. Ayrıca Suriye’nin kuzeyinde, yerel halkın ihtiyacı için de su kuyuları inşa edildi. 26 Havzaya Koruma Doğal bir kaynak olan suyun korunması amacıyla, ‘havza bazında koruma’ yaklaşımı benimsendi. Bu amaçla Türkiye’deki 26 su havzası için koruma eylem planları hazırlandı. DSİ tarafından tamamlanan 24 atık su arıtma tesisi ile de günlük 322 bin metreküp atış su temizlenerek tarımsal sulamada kullanılabilecek hale getiriliyor. Afyonkarahisar’da 905 hektarlık tarım arazisi ve Kilis’te 472 hektarlık alan, bu arıtılmış suyla sulanabilecek. Ulusal Su Kurulu Oluşturuluyor Tarım ve Orman bakanlığı, su-gıda-enerji-ekosistem ilişkini temel alan ve su politikaları geliştirecek, stratejik planlar hazırlayacak bir ‘Ulusal Su Kurulu’ oluşturulması için harekete geçti. Bunun yasal altyapısı için ‘Su Kanunu Taslağı’ hazırlandı. Tarım ve Orman Bakanı Vahit Kirişçi ise Su Günü ile ilgili yaptığı açıklamada, “Değişen iklim nedeniyle su kaynakları üzerinde oluşan olumsuz etkiyi, verimlilik uygulamaları ile bertaraf edebiliriz. Ülkemizin su kaynaklarının tek bir damlasının dahi israfına tahammülümüz yoktur. Su israfının önlenmesi, topyekûn bir seferberlik ile mümkündür” değerlendirmesini yaptı.      (Grafik: TRT Haber/Şeyma Özkaynak) "
298,Hollanda'da porsuklar tren seferlerini alt üst etti,"Demiryolu raylarının altına giren porsuklar, Hollanda'daki tren seferlerini alt üst ederek, iptallere ve hatların kapanmasına neden oldu.",Çevre,https://www.trthaber.com/haber/cevre/hollandada-porsuklar-tren-seferlerini-alt-ust-etti-754854.html,
299,81 İlde Deprem Şehitleri İçin Hatıra Orman,İlkbaharın ilk haftası Türkiye’de ‘Orman Haftası’ olarak kutlanıyor. Bu yıl da ağaç sevgisinin toplumun geneline yayılması ve yeni kuşaklara anlatılması için etkinlikler düzenleniyor. Hafta boyunca 1 milyon fidan toprakla buluşturulacak. 81 ilde ‘Deprem Şehitleri Ormanı’ oluşturulacak.,Çevre,https://www.trthaber.com/haber/cevre/81-ilde-deprem-sehitleri-icin-hatira-orman-754538.html,"Türkiye’de 21-26 Mart arası Orman Haftası olarak kutlanıyor. Fidan dikimlerinin, yarışmalarının yapıldığı, okullarda ormanın önemine ilişkin eğitimlerin verildiği haftada, ağaç ve yaban hayatına ilişkin bilinç artırılmaya çalışılıyor.
Ormanlar, yalnızca dünyanın oksijen kaynağı değil, endüstri ve üretim için hammadde deposu, doğal hayat için ise olmazsa olmaz ortamı sağlıyor. Suların temizlenmesinden, hava kalitesinin yükselmesine, daha yaşanabilir bir çevre oluşturulması adına birçok faydası olan ormanlar, dünyanın yüzde 30’unu kaplıyor. Yaklaşık 3,5 milyar hektarlık bu orman alanının 1,4 milyar hektarı Amerika, 1 milyar hektarı Avrupa, 600 milyon hektarı Afrika, 500 milyon hektarı Asya ve 200 milyon hektarı Avustralya’da bulunuyor.    Türkiye de orman açısından şanslı ülkelerden biri. Tarım ve Orman Bakanlığı rakamlarına göre Türkiye’nin yaklaşık 3’te 1’i ormanlık alanlarla kaplı. 1973 yılında 20 milyon 1999 bin hektar olan orman varlığı, 2022 yılı itibariyle 23 milyon 200 bin hektara ulaştı. Oran ise yüzde 26,1’den, yüzde 29,7’ye yükseldi. Türkiye, yeniden ağaçlandırma çalışmalarında da dünyada 12’inci sırada yer alıyor. Son 49 yılda yaklaşık 3 milyon hektarlık bir orman artışı sağlandı.    Tarım ve Orman Bakanlığı, Orman Genel Müdürlüğü tarafından son 20 yılda yapılan ağaçlandırma çalışmaları nedeniyle, 2003-2022 arasında yaklaşık 6 milyar 500 milyon fidan toprakla buluştu. Orman varlığı bu dönemde 2,4 milyon hektar arttı. Bu miktar, tüm Trakya Bölgesi kadar bir alanın ağaçlandırılması anlamına geliyor. 2023 sonuna kadar ise hedef 7 milyar fidanı aşmak. Bu hedefe ulaşılırsa, Türkiye’nin yüzde 30’una denk gelen 23,4 milyon hektar alan orman alanı haline gelecek.    Uluslararası Takdir Bu durum, Gıda ve Tarım Örgütü’nün (FAO) hazırladığı 5 yıllık Küresel Orman Kaynakları Değerlendirmesi raporuna da yansıdı. Rapora göre 2016 yılında Türkiye, orman varlığını artıran ülkeler arasında 46’ıncı sıradan 27’inci sıraya yükseldi. Aynı raporda, Türkiye’nin Avrupa’da en çok, dünyada ise 4’üncü en çok ağaçlandırma yapan ülke olduğuna dikkat çekildi.    Deprem Şehitleri Ormanı Bu yıl Orman Haftası’nda 1 milyon fidanın toprakla buluşturulması ve 57 bin 462 hektar alanın ağaçlandırılması hedefleniyor. Bu yıl ayrıca 81 ilde ‘6 Şubat 2023 Deprem Şehitleri Ormanı’ oluşturulacak. Tüm vatandaşlar Tarım ve Orman Bakanlığı tarafından bu oluşturulacak ormanlara fidan dikmeye davet edildi. Bakanlık, fidan dağıtımını ise ücretsiz gerçekleştiriyor.   (Grafik: TRT Haber/Şeyma Özkaynak)
 "
300,ABD'nin iki katı genişliğinde deniz yosunu Florida'ya doğru ilerliyor,"Amerika Birleşik Devletleri'nin iki katı genişliğindeki dev bir deniz yosunu bloğu, Florida kıyılarına ve Meksika Körfezi boyunca uzanan diğer kıyı şeritlerine doğru ilerliyor. Bu da kötü kokulu ve muhtemelen zararlı yığınların plaja dökülerek turizm sezonunu tehlikeye atma riski taşıyor.",Çevre,https://www.trthaber.com/haber/cevre/abdnin-iki-kati-genisliginde-deniz-yosunu-floridaya-dogru-ilerliyor-754383.html,"Spesifik bir deniz yosunu türü olan Sargassum, Atlantik Okyanusu'nda uzun süredir büyük çiçekler açıyor ve bilim insanları 2011'den beri yosunu takip ediyor. Florida Atlantic Üniversitesi'nin Harbour Branch Oşinografi Enstitüsü'nde Araştırmacı olan Dr. Brian Lapointe, bu yılki sargassum çiçeğinin erken oluşmaya başladığını ve Aralık ile Ocak arasında iki katına çıktığını söyledi. Ağırlığı yaklaşık olarak 20 milyon tonu bulan “Büyük Atlantik Sargassum Kuşağı”, uzaydan görülebilecek büyüklükte. Batıya doğru seyahat eden yosun bloğu, yaz boyunca Karayipler'den geçerek Meksika Körfezi'ne kadar ilerleyecek. Lapointe, deniz yosununun Temmuz ayı civarında Florida'daki plajlarda ortaya çıkmasının beklendiğini söyledi. Lapointe, ""Bu, Karayip bölgesindeki turizm için gerçekten felaket bir sorun ve sahillerde birikiyor"" dedi. Meksika’daki oteller ve konaklama tesisleri her yıl denizlerdeki Sargassum’dan kurtulmak için milyonlarca dolar harcama yapıyor."
301,Antarktika'daki buzullar rekor derecede düşük düzeylerde,"Antarktika bir düşük seviye rekoruna daha ulaştı. Uydularla yapılan ölçümler, Antarktika’yı çevreleyen deniz buzullarında 1979'dan beri görülen en düşük seviyeye gelindiğine işaret ediyor.",Çevre,https://www.trthaber.com/haber/cevre/antarktikadaki-buzullar-rekor-derecede-dusuk-duzeylerde-753846.html,"Antarktika'nın kıyı suları her yıl büyük bir değişime sahne oluyor.  Antartika'da 12 Şubat itibariyle, 2022'nin buzul erime rekoru kırıldı. 1.79 milyon km2'lik erime uzmanları endişelendirdi.  Antarktika çevresindeki deniz buzu, 21 Şubat 2023'te 1,79 milyon kilometrekare  ile en düşük seviyesine ulaştı. Bu, 25 Şubat 2022'de ulaşılan önceki rekor seviyenin 130 bin kilometrekare altında; bu fark New York eyaleti büyüklüğünde bir alana denk geliyor.  Bilim insanları buzun 2 milyon kilometrekarenin altına düştüğünü ikinci kez gözlemlediler.    Son yedi yılda en düşük düzeydeki deniz buzulu rekorunun üçü son yedi yılda, 2017, 2022 ve 2023’te kırıldı. Uydularla ölçümler 1970'li yıllardan beri yapılıyor"
302,ABD'de nükleer santralde sızıntı iddiaları doğrulandı,"ABD'nin kuzeyindeki Minnesota eyaletindeki yetkililer, bölgenin yakınlarındaki bir nükleer enerji santralinde 1,5 milyon litreden fazla radyoaktif su sızıntısına maruz kalındığını açıkladı.",Çevre,https://www.trthaber.com/haber/cevre/abdde-nukleer-santralde-sizinti-iddialari-dogrulandi-753789.html,"Minnesota Kirlilik Kontrol Ajansı (MPCA), tesisteki kırık bir borudan yaklaşık 400 bin galon tritiye (T2O) su sızdığını söyledi. Sızıntı ilk olarak 22 Kasım'da keşfedildi ve kaynağı 19 Aralık'ta bulundu. Sızıntı kısa süre sonra yamalandı. MPCA Komiser Yardımcısı Kirk Koudelka, Star-Tribune'e verdiği demeçte, yetkililerin olay hakkında halkı bilgilendirmediğini,  Xcel Energy ve devletin, sızıntının Mississippi Nehri'ne yayılmasını önlemek için durumu yönetmeye çalıştığını söyledi. Monticello tesisinde 1981'de yaklaşık 2 bin galon (7 bin 500 litre) sızıntı oldu ve suyun bir kısmı nehre ulaştı, ancak eyalet sağlık yetkilileri bunun yaban hayatı veya halk sağlığı için herhangi bir tehlike oluşturmadığını söyledi. Trityum, genellikle nükleer reaktörleri soğutmak için kullanılan suda bulunan ""hafif"" bir radyoaktif hidrojen izotopudur. Minnesota Sağlık Departmanında komiser yardımcısı Daniel Huff, insanları etkileyebilmesinin tek yolunun onu solumaları veya tritiye su içmeleri olduğunu söyledi ve halkın bir nükleer santralden etkilenme ihtimalinin sıfır olduğunu söyledi."
303,Freddy Kasırgası'nda ölü sayısı 300'ü geçti,"Afrika'nın güneydoğu kıyılarında etkili olan Freddy Kasırgası nedeniyle Malavi, Mozambik ve Madagaskar'da yaşamını yitirenlerin sayısı 300'ü aştı.",Çevre,https://www.trthaber.com/haber/cevre/freddy-kasirgasinda-olu-sayisi-300u-gecti-753596.html,"Ulusal medyada yer alan haberlere göre, Mozambik'in Zambezia eyaletinde etkisini arttıran kasırgada en az 53 kişi hayatını kaybetti. Şiddetli yağışın etkilediği Malavi'de de 225 kişi yaşamını yitirirken, yüzlerce kişi yaralandı, çok sayıda kişi ise kayboldu. Kıtanın güneydoğu kıyılarını etkileyen Freddy Kasırgası nedeniyle Malavi, Mozambik ve Madagaskar'da ölü sayısı 300'ü geçti. Birleşmiş Milletler Çocuklara Yardım Fonu (UNICEF) ise Mozambik'te ölü sayısının artabileceği uyarısında bulundu. Mozambikli yetkililer ise hasar ve can kaybının boyutlarının belirlenmesinin birkaç gün süreceğini açıkladı. Malavi Devlet Başkanı Lazarus Chakwera, ülkenin güneyindeki 10 bölgeyi ""ulusal afet bölgesi"" ilan etti. Yardım çalışmaları için uluslararası destek çağrısında bulunan Chakwera, 80 binden fazla kişinin yerinden olduğunu söyledi. Dünya Meteoroloji Örgütü, ilk kez geçen ay oluşarak 21 Şubat'ta Madagaskar'ı, 3 gün sonra da Mozambik'i etkileyen Freddy'nin, tarihin en uzun süren kasırgası olabileceğini açıklamıştı."
304,Coca-Cola'da 20 bin galonluk kimyasal sızıntı,"Florida'daki bir Coca-Cola tesisindeki işçiler, büyük bir kimyasal sızıntının ardından tahliye edildi. Bölgede yaşayanlardan da bir süre evden çıkmamaları istendi.",Çevre,https://www.trthaber.com/haber/cevre/coca-colada-20-bin-galonluk-kimyasal-sizinti-753472.html,"Bir şehir sözcüsünun yerel basına yaptığı açıklamaya göre, Çarşamba sabahı erken saatlerde Florida, Auburndale'deki bir tesiste 20 bin galonluk devasa bir tankın amonyak sızdırdığı tespit edildi ve tüm çalışanlar tesisten tahliye edildi. Fabrikanın yakınındaki iki blokluk bir bölgede yaşayan sakinlerden de evden çıkmamaları istendi. Kırmızı alarm itfaiye ekiplerinin sızıntıyı başarıyla kapatmasının ardından birkaç saat sonra kaldırıldı. Temizlik operasyonlarının saat 15.30 sıralarında tamamlandığı bildirildi. Coca-Cola Company, yakınlarda çalışan birkaç çalışanın göz ve boğaz tahrişleri nedeniyle hastaneye gittiğini açıkladı. Bunun dışında herhangi bir yaralanma bildirilmedi."
305,Ukrayna-Rusya savaşı doğaya da ağır tahribat verdi,"Tarım arazileri kimyasallarla kirlendi. Kanserojen maddeler toprağa, havaya ve suya karıştı. Ukrayna-Rusya savaşının cephede görünen kayıplarının ve zararlarının yanı sıra bir de zamanla ortaya çıkan sonuçları var. O da savaşın doğaya verdiği zarar.",Çevre,https://www.trthaber.com/haber/cevre/ukrayna-rusya-savasi-dogaya-da-agir-tahribat-verdi-752645.html,"Ukrayna-Rusya savaşının yıkıcı tahribatı cephede silahlar sussa bile uzun yıllar etkisini sürdürecek. Mermiler, mayınlar ve bombalar, sadece insanları öldürüp binaları enkaza çevirmiyor. Doğaya da ağır tahribat veriyor. Asbest çevreye zarar veriyor Bomba ve roketler binaları yıkarak enkazlarından yalıtım malzemesi olarak kullanılan asbesti serbest bırakıyor. Kansorejen olan asbest de çevreye zehir saçıyor. Hasar gören rafinerlerden sızan petrol ve kimyasallar ise toprak ile su kaynaklarına karışıyor. İçinde patlayıcı ve ağır metaller bulunan savaş mühimmatı da doğaya verilen zararın bir başka boyutu. Zehirli kimyasal taşıyan mühimmat arasında en güçlü patlayıcı maddelerden TNT de bulunuyor. 10.5 milyon hektar tarım arazisi kirlendi Uzmanlar, su altındaki mühimmat kalıntılarından salınan kimyasalların deniz canlılarına zarar verdiğine işaret ediyor. Zehirli kimyasallar yağmur suyuna karışıp toprağa sızıyor. Kanserojen maddeler önce tahıl ve sebzelere, buradan da insan vücuduna giriyor. Bütün bu atık ve kalıntılar, uzun yıllar boyunca doğaya kalıcı zarar veriyor. Şu anki verilere göre Ukrayna'da en az 10.5 milyon hektar tarım arazisi, kimyasallarla kirlendi.  "
306,Fransa'da hafta sonu 23 ölü yunus kıyıya vurdu,Fransa'nın güneybatısındaki Landes vilayetinde hafta sonu kıyıya vurmuş 23 ölü yunus bulundu.,Çevre,https://www.trthaber.com/haber/cevre/fransada-hafta-sonu-23-olu-yunus-kiyiya-vurdu-752618.html,"Fransa'daki yerel ve bölgesel radyo istasyonları ağı France Bleu'nün haberine göre, hafta sonu Landes'de 23 ölü yunus kıyıya vurdu. Ölü yunusların batıdan esen rüzgar nedeniyle kıyıya vurduğu tahmin ediliyor. Deniz hayvanları gözlemevi Pelagis, yunusların ölüm nedenini araştırmak için olay yerine intikal ederken yunuslardan bazılarının kaburgalarının kırık, yüzgeçlerinin de kesik olduğu gözlemlendi. Pelagis'te gönüllü çalışan Pascal Ducasse, kıyıya vuran yunusların balıkçıların ağlarına takılarak öldükleri tahmininde bulunduklarını söyledi."
307,Depremzede Çiftçiye Destek 5 Milyarı Buldu,"Tarım ve Orman Bakanlığı, depremden etkilenen 11 ildeki çiftçilere 2,9 milyarı mazot ve gübre desteği olmak üzere yaklaşık 5 milyar lira destek ödemesi yaptı. Ödemeler, 3 Mart itibariyle çiftlerin hesaplarına aktarıldı.",Çevre,https://www.trthaber.com/haber/cevre/depremzede-ciftciye-destek-5-milyari-buldu-751777.html,"‘Asrın Felaketi’ olarak nitelenen Kahramanmaraş merkezli depremler çiftçiyi de vurdu. Türkiye’nin önemli sanayi ve tarım bölgelerinin olduğu 11 ilde, çiftçilerin zararlarının karşılanması ve yeniden ayağa kaldırılmaları için Tarım ve Orman Bakanlığı kaynakları seferber edildi. 24 Şubat’ta çiftçilere yapılan tarımsal destekleme ödemeleri, hesaplara yatırılmaya başlandı. 11 ayrı kalemde yapılan ödemelerin ikinci bölümü de 3 Mart itibariyle çiftçi hesaplarına aktarıldı.    5 Milyara Yaklaştı 11 ilde çiftçilere yapılan tarımsal desteğin miktarı 5 milyar liraya yaklaştı. Bunun en büyük bölümünü mazot ve gübre desteği oluşturdu. Tarım ve Orman Bakanlığı, 11 ilde depremden etkilenen çiftçilere 2,9 milyar lira mazot-gübre desteği verdi. 1,4 milyar lira yem desteği olarak göndenirken, 41 milyon lira da yem bitkileri üretim desteği olarak ödendi. 473 milyon lira hayvancılık desteği, 38 milyon lira da su ürünleri desteği ödemesi yapıldı.    En Çok Destek Şanlıurfa’da Depremzede çiftçilere yapılan destek ödemesinde ilk sırayı, GAP’ın kalbi konumundaki Şanlıurfa aldı. Şanlıurfa’ya 975 milyon lirası mazot ve gübre olmak üzere 1 milyar 272 milyon lira destek ödemesi yapıldı. Diyarbakırlı çiftçilere 921 milyon, Adanalı çiftçilere 558 milyon, Gaziantepli çiftçilere 382 milyon, Kahramanmaraşlı çiftçilere 374 milyon, Hataylı çiftçilere 313 milyon, Malatyalı çiftçilere 294 milyon, Adıyamanlı çiftçilere 246 milyon, Elazığlı çiftçilere 248 milyon, Kilisli çiftçilere 61 milyon lira destek ödemesi yapıldı. Bakanlık, destek ödemlerinin hesaplara geçtiği, “Eli öpülesi çiftçimizin yanında ve yakınında olmaya devam edeceğiz” notuyla duyurdu. "
308,Okyanuslar 171 trilyon plastik parçasıyla dolu,"Bilim insanlarına göre, şu anda dünya okyanuslarında 171 trilyondan fazla plastik parçasının yüzdüğü tahmin ediliyor.",Çevre,https://www.trthaber.com/haber/cevre/okyanuslar-171-trilyon-plastik-parcasiyla-dolu-751615.html,"Plastikler balıkları ve diğer deniz hayvanlarını öldürüyor. Daha az zararlı maddelere dönüşmesi ise yüzlerce yıl alıyor. Veriler, 2005 yılında 16 trilyon olan okyanuslardaki plastik konsantrasyonunun ciddi şekilde arttığını gösteriyor. Bir grup bilim insanı 1979'dan başlayarak kayıtları analiz etti ve plastik toplamak için denizlerde ağlarla dolaşan keşif gezilerinden toplanan son verileri ekledi. 5 Gyres Enstitüsü'nden Dr. Marcus Eriksen, 171 trilyon parçanın hem yakın zamanda atılan plastiklerden hem de bozulan eski parçalardan oluştuğunu söyledi. Bilim insanları, herhangi bir önlem alınmazsa bu miktarın 2040 yılına kadar neredeyse üç katına çıkabileceği konusunda uyarıyor. Akciğerlerimize kadar ulaştı Şişeler, ambalajlar, balıkçılık ekipmanları veya diğer öğeler gibi tek kullanımlık plastikler, güneş ışığı veya mekanik bozulma nedeniyle zamanla daha küçük parçalara ayrılıyor. Balinalar, deniz kuşları, kaplumbağalar ve balıklar gibi vahşi hayvanlar plastiği avları sanıyor ve midelerine plastik dolduğundan açlıktan ölebiliyor. Ayrıca bu mikroplastikler içme suyumuza da giriyor. Geçmiş dönemde yapılan araştırmalarda, insan akciğerlerinde, damarlarında ve plasentasında mikroplastikler bulundu. Bilim insanları, mikroplastiklerin insan sağlığını olumsuz yönde etkileyip etkilemediği konusunda henüz yeterince bilgi sahibi olmadığımızı söylüyor."
309,"Bitkisel Üretimde Rekorlar Kırıldı: 128,6 Milyon Ton","2022 yılı Türkiye’de bitkisel üretimde rekorların kırıldığı yıl oldu. 2022’de bitkisel üretim 128,6 milyon ton ile son yüzyılın en yüksek düzeyinde gerçekleşti. Havuç, sarımsak, lahana sebzeler içinde ilk sırayı alırken, pamuk, ayçiçeği, mısır gibi ürünler, yine üretim patlaması yaşanan türler oldu. En yüksek artış ise zeytin ve zeytinyağında…",Çevre,https://www.trthaber.com/haber/cevre/bitkisel-uretimde-rekorlar-kirildi-1286-milyon-ton-751385.html,"2023’te kuraklık tehlikesi nedeniyle tarımın zarara görmemesi için çeşitli önlemler devreye sokulurken, 2022’ye ilişkin rakamlar moralleri yükseltti. 2021 yılında 117,9 milyon ton olarak bitkisel üretim miktarı, 2022 yılında 128,6 miyon tona ulaşarak, cumhuriyeti tarihinin üretim rekoru olarak kaydedildi. Tarım ve Orman Bakanlığı, Bitkisel Üretim Genel Müdürlüğü rakamlarına göre, tarla bitkileri türlerinden pamuk, ayçiçeği, mısır ve yulafta tüm zamanların en yüksek üretimine ulaşıldı. 2021’de 2,35 milyon ton olan pamuk üretimi, 2022 sonu itibariyle, yüzde 22’lik bir artışla, 2,75 milyon tona ulaştı. Bunun sonucunda pamak ithalatı yüzde 8 azaldı, ihracatı ise 193 bin ton olarak gerçekleşti. Ayçiçeği ve Mısır 2021 yılında 2,41 milyon ton olan ayçiçeği üretimi, 2022 yılında yüzde 6’lık bir artışla, 2,55 milyon tona ulaştı. Yağ ihracatı yüzde 29 arttı ve 596 bin ton olarak kaydedildi. Mısır’da 2021’e göre yüzde 26’lık artış tespit edilirken, üretim 8,5 milyon ton, yulafta ise 2021’de 276 bin ton olan üretim, yüzde 32’lik artışla 365 bin tona yükseldi. Türkiye, 2022 yılında bir önceki yıla göre 39 kat daha fazla, toplam 470 ton yulaf ihraç etti.    Havuç, Sarımsak ve Lahana Sebze üretiminde de 2022 yılı oldukça verimli geçti. Toplam 31,6 milyon ton sebze üretilirken, ihracat değeri  bir önceki yıla göre yüzde 1 artışla 861 milyon dolara yükseldi. Havuç, sarımsak ve lahanada tüm zamanların rekor üretimi gözlendi. Bir önceki yıla göre yüzde 35 artan havuç üretimi 788 bin 785 ton olurken, 110 bin 454 tonu ihraç edildi. 2022 yılında 187 bin 951 ton sarımsak, 964 bin 296 ton lahana üretildi. 4 bin 485 ton sarımsak, 16 bin 182 ton lahana ihraç edildi. Meyvede de Rekor Meyve üretimi 2021 yılında 24,9 milyon ton olarak gerçekleşmişti. 2022 yılında yüzde 7,7’lik artışla yine tüm zamanların rekoru kırıldı ve 26,8 milyon tona ulaşıldı. 2021 yılında 4 miyon 56 bin ton meyve ihraç eden Türkiye, 2022 yılında 4 milyon 171 bin ton ihraç etti. Elma üretimi 4 miyon 817 bin 500 ton, armut üretimi 551 bin 86 ton, ayva üretimi 197 bin 503 ton, erik üretimi 348 bin 750 ton, şeftali-nektarin üretimi 1 milyon 8 bin 185 ton olarak gerçekleşti. Çilek üretimi 728 bin 112 tona, incir üretimi 350 bin tona, kuru incir üretimi 91 bin 278 tona, mandarin üretimi 1 milyon 865 bin tona, muz üretimi  997 bin 244 tona, nar üretimi ise 681 bin 460 tona ulaştı. Trabzon hurmasında yüzde 27’lik artış oldu ve üretim 97 bin 560 ton olarak kaydedildi.    Badem ve Cevizde Artış Var 2022’de badem üretimi yüzde 7’lik bir artışla 190 bin tona ulaşırken, ihracatında da yüzde 12’lik bir artış yaşandı ve 8 bin tona yükseldi. 2022’de yüzde 3 artışla ceviz üretimi 335 bin ton olarak gerçekleşti. Zeytinde Artış Yüzde 71 Zeytin ve zeytinyağı üretimi de çiftçinin yüzünü güldürdü. 2021’de 1 milyon 738 bin 680 ton zeytin üretimi yapılırken, 2022 yılında yüzde 71’lik bir artışla 2 milyon 976 bin ton üretim yapıldı. Sofralık zeytin ihracatı 2021’de 94 bin ton iken, 2022’de yüzde 15’lik artışla 108 bin tona yükseldi. Zeytinyağı üretimi de 2021 yılında 235 bin 727 ton iken yüzde 79’luk artışla 421 bin 717 tona yükseldi. İhracatta yüzde 72’lik bir artışla 72 bin tona ulaştı. Bu yıl da üretimde düşüş yaşanmaması için özellikle küresel boyutta etkili olan kuraklığa karşı, Tarım ve Orman Bakanlığı tarafından çeşitli önlemler devreye sokuluyor. Bunlar içinde modern sulamaya geçiş destekleri, bölgesel üretim, suya daha az ihtiyaç duyan türler gibi çeşitli projeler yer alıyor. "
310,Temiz ve Yüksek Verimli Enerji Kaynağı: Hidrojen,"Hem suyun yapı taşı olan hem atmosferde bulunan hidrojen, temiz enerji kaynaklarından biri. 1 kilo hidrojen 3 kilo petrolün enerjisini sağlayabiliyor. Geriye zehirli gazlar değil, su buharı kalıyor. Temiz Enerji Araştırma Enstitüsü Başkanı Dr. Ömer Faruk Tunçbilek, Türkiye’nin enerji üssü olmasında hidrojenin de önemli katkıları olacağını söylüyor.",Çevre,https://www.trthaber.com/haber/cevre/temiz-ve-yuksek-verimli-enerji-kaynagi-hidrojen-749314.html,"Kömür, petrol ve doğalgaz gibi fosil kaynaklı yakıtlar hem kısıtlı hem de çevreye olan etkileri nedeniyle olumsuz sonuçlara sebep oluyor. Temiz veya ‘yeşil’ enerji olarak nitelenen ‘yenilenebilir’ kaynaklara yönelim hızla artıyor. Güneş, rüzgar, biokütle gibi kaynaklar yanında hidrojen de önemli temiz kaynaklar arasında ve 1 kilo hidrojen, yaklaşık 2,1 kilo doğalgaz veya 2,8 kilo petrolden elde edilebilecek enerjiyi ağlıyor. Petrol türevlerine göre 1,3 kat daha verimli. Yakıldığında ise atmosfere karbon yerine su buharı bırakıyor. Bu nedenle araçların çalışmasından ısıtma ve elektrik üretimine kadar birçok alanda hidrojenden yararlanmak için projeler yürütüyor. Türkiye Nükleer, Enerji ve Maden Araştırma Kurumu (TENMAK), Temiz Enerji Araştırma Enstitüsü (TEMEN) Başkanı Dr. Ömer Faruk Tunçbilek, Türkiye’nin hidrojen stratejisine ilişkin şunları anlattı: Hidrojen Hem Kaynak Hem Taşıyıcı “Hidrojen, doğada en fazla bulunan elementlerden bir tanesi. Periyodik cetvelde birinci sırada yer alıyor. Su, metan, amonyak gibi iyi bilinen birçok bileşiğin içinde yer alıyor. Hidrojen bir enerji kaynağı olmakla birlikte, çok önemli bir enerji taşıyıcısı. Aynı zamanda depolama ünitesi. Enerjinin bir yerden bir yere naklinde, önemli bir araç olarak değerlendiriyoruz hidrojeni.” Mavi ve Yeşil Hidrojen “Elde edilme yöntemine göre hidrojenin pek çok rengi ve özelliği var. TEMEN olarak hidrojenin yeşil ve mavi rengiyle ilgileniyoruz daha ziyade. Zaten pek çok sanayi kuruluşumuz kömür gerektiren sektörlerde, yüksek karbon salınımlı sektörlerde gri hidrojen üretimini devam ettiriyor. Biz ise suyun elektrolizi veya buhar deformasyonu olarak nitelenen, gri hidrojenin karbonunu tutularak mavi hidrojene dönüştürülmesiyle ilgileniyoruz. Temiz enerji enstitüsü olarak da çalışmalarımızı bu yönde ağırlık vermeye çalışıyoruz.”    Enerji Merkezi Olmak İçin Gerekli “Hidrojen, Türkiye’nin enerji merkezi, üssü olması için önemli kaynaklardan biri. Buna ilişkin yol haritamızı Enerji ve Tabii Kaynaklar Bakanımız Sayın Fatih Dönmez açıkladı. Daha önce AB ülkeleri, Çin, Japonya, Güney Kore gibi yüksek teknoloji kullanan ülkeler de yol haritasını açıklamıştı. Türkiye kendi yol haritasıyla 2030 yılında 2 GW 2035 yılında 5 GW ve 2053’te 70 GW elektrolit hedeflerini duyurmuş oldu.” İklim Anlaşmasının da Bir Gereği “Türkiye 2021 yılı sonu itibariyle Paris İklim Anlaşması’nın tarafı oldu. Bu anlaşma 2050 yılından itibaren ülkelere net sıfır karbon gibi hedefler koyuyor. Ayrıca AB 2026 sonunda sıfır karbon uygulamasına geçecek ve ihraç ürünlerinde karbon ayak izini denetleyecek. Bu çerçevede Türkiye ve dünyada üretim gerçekleştirilirken karbon emisyonunun çok düşük ölçeklerde olması önem arz ediyor. Özellikle enerji yoğun sektörlerde, demir-çelik, çimento gibi sektörlerde hidrojenin karbon emisyonu olmayan bir yakıt olarak kullanılması, yeşil ihracatın önemli bileşenlerinden olacaktır.” Hidrojenle Çalışan Golf Aracı Yaptık “TEMEN olarak bir laboratuvarımız var. Burada bir eko-karavan ve bir de golf aracımız bulunuyor. Bunlar hidrojen tahrikli motorla çalışıyorlar. Karavanımız, deprem bölgesinde hizmet de verdi. Golf aracımız ise hidrojenle çalıştırıldı ve yürütülüyor. Karbon emisyonu olmayan, daha çevreci, daha doğal bir hayat için mobiliteyi sağlayacak bir çözüm için de çalışıyoruz. Burada öncelik lojistik hizmetlerde, taşımacılıkta olacak. Örneğin otobüslerde, yük TIR’larında kullanılmasını hedefliyoruz. Teknolojinin gelişmesiyle binek araçlarında, günlük yaşamda kullanılır hale gelecek. Golf aracımızda güneş enerjisiyle kendini şarj etme özelliği de var. Yani elektrikli araçların alternatifi değil, birlikte kullanılabilecek ir teknoloji ve böylelikle verimliliğin artacağını düşünüyoruz.”    Türkiye’nin Yenilenebilir Kaynakları “Allah bizim ülkemize çok güzel bir jeopolitik konum vermiş. Çok güzel güneşlenme süresi, rüzgar kapasitesi vermiş. Bunlara ek olarak yeşil hidrojen üretim merkezi olmaya aday bir ülkeyiz. Enerjide yeşil dönüşüme hizmet edecek unsurlardan bir tanesi yeşil enerji üretimi. Yeşil hidrojen potansiyeli yüksek bir ülke konumundayız. Hidrojen eski bir teknoloji olsa da enerji olarak kullanılması, jeopolitik sıkıntılardan sonra başladı. Önce dünya pandemiyi yaşadı ve lojistik zincirde ciddi kırılmalar oldu. Daha sonra Rusya-Ukrayna savaşı nedeniyle Avrupa’da yeni enerji yolları arama mecburiyeti ortaya çıktı. Bu bütün durum da dünya ülkelerini arz güvenliğini gerçekleştirebilmek için yeni bir enerji arayışına itti. Hidrojen hep vardı ama artık iyi bir enerji taşıyıcısı, ileticisi ve belirli oranlarda doğalgazın destekleyicisi olarak da kullanıma sunulmuş oldu.” Hidrojen Yatırımına Teşvik “Türkiye’de hidrojen ve karbon yakalama teknolojileri üzerine çok ciddi ve önemli bir çağrıya çıktık. Bu çağrı ile birlikte Türkiye’de hidrojen ekosisteminin hızlı bir şekilde kurulmasını, hızlı bir değer zinciri oluşturulmasını ve ivedilikle Türkiye’nin de bu hidrojen trendinde olması gereken yeri arzuluyoruz. Pek çok sektörde çalışan kurumumuzla görüşmeler yapıyoruz. Onlarla çeşitli iş birlikleri, konsorsiyumlar oluşturuyoruz. Hidrojen üreten elektrolizlerden tutun, mobilite kullanılan yakıt hücrelerine kadar pek çok çalışma alanımız mevcut. Hidrojen, savunma sanayiinden tekstile, çelik üretiminden çimentoya kadar birçok sektörde kullanılan bir kaynak. Depolanması, sıvılaştırılması da çok önemli teknolojiler. Bu nedenle TENMAK, bu projelere 50 milyon TL’ye kadar hibe destek sağlıyor. Ürün geliştirme çalışmaları, ‘know-how’ olarak kalmasın, sanayide kullanılabilir olsun istiyoruz. Bu nedenle sanayi firmalarını üretimin, geliştirmenin içinde görmek istiyoruz.” Hidrojen Teknolojileri ve Karbon Yakalama “Teşvikler iki alanda veriliyor. Birincisi hidrojen teknolojileri ki bunlar üretim, depolama, sıvılaştırma, yakıt hücreleri gibi konuları içeriyor. Günlük 100 kilo üretim sağlayan veya yakıt hücrelerinde en az 10 KW enerji sağlayan sistemlere destek verilecek. İkinci olarak da karbon yakalama teknolojileri geliştiren projelere destek veriliyor. Bu da çok önemli çünkü dünyanın daha yeşil, daha temiz bir hale gelmesinde karbon yakalama teknolojileri çok önemli bir yer tutacak. Bunda da günlük bin ton karbon yakalama teknolojisinden bahsediyoruz.” Teknofest ve Mobil Oyun “TENMAK olarak genç arkadaşlarımızın laboratuvarlarımıza gelmesini arzu ediyoruz. Teknofest kapsamında hidrojenle çalışan araçların yarışmasını uygulayan taraftayız. Mobil cihazlar için bir uygulama geliştiriyoruz. Bilgisayarlara da indirilebilecek. Bu oyun sayesinde yediden yetmişe herkese temiz enerji üretimi öğretilebilecek. Türkiye’nin enerjisi, enerjinin TENMAK’ı, TENMAK’ın da TEMEN’i var diyoruz.”    ÖMER FARUK TUNÇBİLEK KİMDİR? 1988 yılında doğan Tunçbilek, 2010 yılında Eskişehir Osmangazi Üniversitesi Elektrik-Elektronik Mühendisliği bölümünden mezun oldu. Bosna-Hersek ve Çin’de enerji üzerine çalışmalar yaptı. 2012-2018 arasında AB IPARD fonlarına ilişkin yenilenebilir enerji çalışmaları yürüttü. 2018 yılında Savunma Sanayi Başkanlığı’nda göreve başlayan Tunçbilek, 2022 yılında TEMEN Başkanlığına atandı.

Kamera: Sercan Türkyılmaz
Kurgu: Resul Daban "
311,Fransa'da kuraklık riski nedeniyle su kullanımı için tasarruf talimatı,"Fransa'da hükümet, kuraklığın yol açtığı su sıkıntısını azaltmak için valileri kısıtlayıcı tedbirler almaları konusunda uyardı.",Çevre,https://www.trthaber.com/haber/cevre/fransada-kuraklik-riski-nedeniyle-su-kullanimi-icin-tasarruf-talimati-749536.html,"Fransız basınındaki haberlere göre, Ekolojik Geçiş ve Bölgesel Uyum Bakanı Christophe Bechu, ülkenin ana kara topraklarında hüküm süren kuraklık dalgasına karşı valilerle bir araya geldi. Bechu, kış aylarında da yağış sıkıntısının yaşandığı ülkede, yazın kuraklık ihtimalinin yüksek olması nedeniyle valilerden su kullanımında tasarruf sağlanması için tedbirleri artırmalarını istedi. Hükümet, bu yol haritası kapsamında 6 Mart'ta valilileri tekrar toplayacak. Ülkede şu an Ain, Isere, Bouches-du-Rhone ve Pyrenees-Orientales bölgelerinde kuraklık riski en yüksek seviyede seyrediyor. Yetkililer, diğer bölgeler için de bu risk durumunun önemini koruduğu görüşünde. Fransa için tarihi bir durum 2022'de özellikle ana kara topraklarına düşen yağmur miktarının çok zayıf olduğu ülkede, yazın 700'den fazla belediyede kuraklığa bağlı su sıkıntısı yaşanmıştı. Fransa Meteoroloji İdaresi, 21 Ocak-22 Şubat döneminde ülkeye 32 gün hiç yağış düşmediğini, bunun ""5. Cumhuriyet'in kuruluşu olan 1958'den bu yana ülkede en uzun süreli yağışsız dönem"" olarak kayıtlara geçtiğini açıklamıştı. Bakan Bechu, bunun ""Fransa için alarm durumu olduğu"" ifadesini kullanmıştı."
312,Tütsü yakarken doğayı da sağlığınızı da düşünün,"Salvia türü olan beyaz ada çayı, yoğun uçucu yağ oranına sahip bir bitki. Bu özelliğiyle meditasyon yapan kişiler tarafından sıklıkla tütsü olarak kullanılıyor. Endemik bir bitki olan beyaz ada çayının bu şekilde kullanılması uzmanlarca eleştiriliyor. Ayrıca bilinçsizce kullanılması sağlığa zarar verici etkiler de ortaya koyuyor.",Çevre,https://www.trthaber.com/haber/cevre/tutsu-yakarken-dogayi-da-sagliginizi-da-dusunun-749288.html,"Stresten uzaklaşmak isteyenler, bulundukları ortamın enerjisini değiştireceğini düşünenler ya da meditasyon yaparken odaklanmayı amaçlayanlar tütsü yakarlar. Özelliklerine göre pek çok tütsü çeşidi bulunuyor. Ancak bitkilerden hazırlanan bu tütsüleri kullanırken bilinçli olmak önemli… Örneğin iyi hissetme, kötü enerjilerden kurtulma gibi ritüellerde yakılan, aynı zamanda endemik bir bitki de olan beyaz ada çayı tütsüsünün kullanılması doğaya olduğu kadar, kokuya maruz kalan kişilere de ciddi zararlar verebiliyor.    Endemik bitkilerin tütsü olarak kullanılması ne kadar doğru? Sosyal medyada bazı kişiler, olumsuzluklarla baş etmek için tütsü yaktıkları meditasyon videolarını paylaşarak bu durumun üstesinden gelmeye çalıştıklarını anlatıyor. Peki, tüm dünyada popüler hale gelen bu akımın, doğaya ve insana başka türlü problemler yaşatması mümkün olabilir mi? Türkiye Herboloji Derneği Başkanı Prof. Dr. Doğan Işık, insanların sosyal medyada gördüğü meditasyon videolarından etkilenerek, şehir hayatının verdiği gerginliği bir şekilde gidermenin yollarını aradıklarını düşündüğünü söylüyor. “Aslında biraz araştırma yaptığımızda bu tür tütsü ürünlerinin Türkiye’de de bol miktarda satıldığını görebiliyoruz. İnsanlar meditasyonlardan etkileniyor. İşte şehirleşmenin veya günümüzde depremlerin verdiği olumsuz enerjiyi bir bakıma gidermenin yollarına arıyorlar. Ama tabii doğadaki bitkilerle bu işi yapmaları da ne derece doğru tartışmak gerekiyor.” Doğanın sunduklarından faydalanmanın kültürün bir parçası olduğunu söyleyen Prof. Dr. Işık, uygulamada ise çok ciddi bir hassasiyet gösterilmesi gerektiğinin altını çiziyor. “Doğanın yok edilmesi konusu var. Biz bunun üzerinde dikkatli bir şekilde duruyoruz. Paydaşlarımızla bunu tartışıyoruz. Öğrencilerimize yeri geldiğini anlatmaya çalışıyoruz, çiftçilerimize yeri geldiği zaman bunu anlatmaya çalışıyoruz.”   “Doğa sadece bize ait değil” Prof. Dr. Işık, doğadan faydalanmanın kültür olduğunu ancak bunu doğayı koruyarak yapmanın önemli olduğunu vurguluyor. Doğayı yıkarak yapmamak gerektiğini dile getiriyor. “Doğa sadece bize ait değil” diyor. Üstelik rastgele kullanılan bitkiler, ciddi sağlık sorunlarına da yol açabilir. Prof. Dr. Işık’a göre, beyaz ada çayının meditasyon amacıyla kullanılması, endemik bir bitkiye zarar vermenin yanı sıra bunu kullanan kişilerin sağlığına da zararlı olabilir: “Mesela ada çayı türleri tütsü olarak kullanılıyor. Bu tip tütsü bitkilerinin içerisinde lamiasa dediğimiz ballıbabagiller familyasına ait bazı etken maddeler var. Bu ballıbaba familyasında uçucu yağ oranı çok zengin bitkiler var. Çok aşırı derecede farklı farklı uçucu oranları vardır içerisinde. Eğer siz aşırı uçucu yağa sahip bir bitkiyi kullanırsanız bu size zarar da verebilir. İnsanlar bunu kullanarak oradan çıkan hoş kokuyla meditasyon yaptıklarını düşünüyorlar. Ama eğer sizin astımınız varsa bu çok büyük bir zarar oluşturulabilir. Bazı bitkisel kokular astımlı insanlara zarar verebilir. Bu yüzden kendinizi iyi tanımanız lazım.”    Prof. Dr. Işık, beyaz ada çayı dışında diğer tütsü bitkileri için uyarıda bulunuyor: “Vücudunuzun alışık olmadığı, hiç tanımadığınız bir bölgede bir bitkiyi satın alıp tütsü olarak kullanıyorsunuz. Yani sizin buna karşı alerjiniz de olabilir. Şimdi her insanın vücudu bulunduğu, doğduğu ortamın doğasındaki bitkilerle adapte olarak gelişiyor. Bizim annelerimizin, babalarımızın genleri ve vücutları ona alıştığı için biz de etrafımızdaki bitkilere alıştık. Ama dış ortamda hiç tanımadığımız bir bitkinin tütsüsünü yaptığımız zaman Türkiye'de birçok insana bu zarar verebilir.” Torunlarımız da bitkilerden faydalanabilsin diye ne yapmamız lazım? Doğadan yoğun bir şekilde toplanan tek bitki türü salvia değil. Prof. Dr. Işık, benzer toplama işleminin başka bitki türleri için de geçerli olduğunu söylüyor: “Bazı bitkilerin doğada yoğun toplanması bizim ülkemizde de yaşanıyor. Maalesef doğadan toplanmış birçok bitki türü var. Mesela kekik bunlardan biri. Tüccarların bu bitkilere ilgisi oluşunca, bu bitkileri tanımayan insanları bir bölgeye toplamaları için yönlendiriyorlar ve bu bitkileri toplamayı bilmeyen insanlar da ilgili ilgisiz kısımlarını kesiyorlar. Bu maalesef doğaya da zarar verir.” Prof. Dr. Işık’a göre bu bitkileri yoğun şekilde toplamak yerine biraz dikkatli olmak gerekiyor. Çünkü bitkilerin gelecek nesillere aktarılması için bugünden önlem alınmalı… “Bundan 50 sene sonra, 100 sene sonra torunlarımızın da bu bitkilerden faydalanabilmesi için doğada bunların kalması lazım. Ancak vatandaş biraz daha fazla kazanç için çok yoğun bir şekilde tüm bitkileri söküyor, kesiyor, götürüyor.”"
313,Depremin ardından gelen bir başka tehlike: Molozlar,Kahramanmaraş merkezli iki büyük depremle Türkiye asrın felaketini yaşadı. Bölgede arama kurtarma çalışmaları yerini yavaş yavaş enkaz kaldırma işlemlerine bırakıyor. Molozların doğru şekilde kaldırılması ise hayati önem taşıyor.,Çevre,https://www.trthaber.com/haber/cevre/depremin-ardindan-gelen-bir-baska-tehlike-molozlar-747593.html,"Deprem 11 ilde etkili şekilde hissedildi ve şu ana kadar yapılan çalışmalarda 118 bin binanın acil yıkılması gereken, ağır hasarlı ve yıkık olduğu tespit edildi. Peki bu yıkımlardan ortaya çıkan molozlar ne gibi tehditler oluşturuyor, gelin yakından bakalım. “Aceleci olunmamalı” Geçtiğimiz günlerde Hatay’da belediyeler tarafından enkazdan toplanan molozlar Mileyha sulak alanına bırakılmış, bu uygulama sosyal medyada yaban hayatı uzmanları ve akademisyenler başta olmak üzere birçok kişi tarafından tepki görmüştü. Kısa süre içinde bölgede görevli Amasya Valisi Mustafa Masatlı’nın sağladığı koordinasyonla Çevre Şehircilik ve İklim Değişikliği Bakanlığı yetkilileri sürece dahil olmuş ve molozlar bölgeden kaldırılmıştı. Bu sorunun kısa sürede çözülmesi önemliydi çünkü uzmanlara göre enkazdan çıkan molozlar doğru noktalara taşınmazsa orta ve uzun vadede hem insan sağlığına hem de ekosisteme ciddi zararlar verebilir.   Marmara Üniversitesi Çevre Mühendisliği Bölümü’nden Prof. Dr. Barış Çallı da bu işlemin doğru şekilde yapılmasının önemli olduğunu vurguluyor: “Hızla bu atıkları bölgeden uzaklaştırmak tabii ki hedefimiz, önceliğimiz. Normal günlük hayata geri dönmek için bunun yapılması gerekiyor ama doğru noktalara. Afet yıkıntı atıklarının şehir içinde insan sağlığına kısa vadede büyük bir zararı yok. Eğer dikkatli seçilmezse götürülüp atıldığı bölgede çok daha ciddi çevre sorunlarına yol açabilir. Bu molozların sulak alanlara, baraj alanlarına ve tarım arazilerine kesinlikle dökülmemesi gerekiyor.”   Kimyasal maddeler en büyük tehdit Molozların içinde sadece beton yok. Uzmanlara göre izolasyon malzemesinde kullanılan kimyasallardan demire, plastikten asbeste kadar birçok zararlı madde molozların arasında bulunuyor. Bu maddelerin içme ya da sulama suyu kaynaklarına karışması, tarım arazilerine ve hayvanların üreme bölgelerine bırakılması insan sağlığını ve çevreyi büyük oranda olumsuz etkileyebilir. Prof. Dr. Barış Çallı süreci uzun vadeli düşünerek yönetmek gerektiğinin altını çizerek ekliyor: “Oradaki sulak alanlar veya temiz su kaynakları, yer altı suyu kaynakları, tarım toprakları gözetilmeden bu moloz atıkları dökülürse tarım etkilenir, yeraltı suları etkilenir. İnsanlar susuzlukla karşı karşıya kalabilir. Acımız çok büyük ama o ilk şaşkınlığı atıp, uzun vadede o bölgede tekrardan 13 milyon insanın yaşayacağını düşünerek insanları olumsuz etkileyecek, uzun vadede çevre felaketlerine yol açacak adımlar atmadan bu yıkıntı atığını çok doğru bir şekilde yönetmemiz gerekiyor.”   Maddi kaybı azaltmanın yolu geri dönüşümden geçiyor Enkazdan çıkan moloz atıklarının içerisinde ciddi miktarlarda geri dönüştürülebilir materyal de bulunuyor. Çallı, demir, PVC doğrama, mobilya ve tekstil gibi geri dönüşüme uygun malzemelerin mümkün olduğunca molozlardan ayrılması gerektiğini belirtiyor: “Biz şimdi acımızı bağrımıza bastık. Ayaklarımız yere basıp gerçekçi adımlar atmamız gerekiyor. Burada çok ciddi bir ekonomik kayıp var. Yani biz bunu içindeki demiriyle, tuğlasıyla, kiremitiyle, fayansıyla, doğramasıyla, parkesiyle hepsini gömersek çok ciddi bir milli serveti de gömmüş olacağız. Biz nasıl plastiği, ambalajı, kağıdı geri dönüştürebiliyorsak bu yıkıntı atıklarının içinde ciddi miktarda bulunan çeşitli malzemeleri de geri dönüştürülebiliriz. Bu ayrım işlemi döküm sahalarına götürüldükten sonra veya direkt şehir içinde de yapılabilir. Yıkıntı atıkları içindeki değerli malzemeleri ne kadar geri kazanabilirsek ekonomik kaybımızı bir nebze olsun azaltırız. Yıkıntı atıkları içindeki geri dönüştürülebilir malzemeler milli servettir.”   ""Atıkların nasıl yönetileceği noktasında bir plan belirledik"" Peki bölgede enkaz kaldırma çalışmaları için nasıl bir plan hazırlanıyor? Çevre Şehircilik ve İklim Değişikliği Bakanlığı Çevre Yönetimi Genel Müdürü Eyyüp Karahan bu soruya şöyle yanıt verdi:  “Bütün deprem bölgelerinde enkazın çevreye en az zarar, en az hasar verecek şekilde nasıl kaldıracağımız noktasında bir çalışma ortaya koyduk. Şimdi bölgelerde öncelikle koordinatör valilerimiz ve valiliklerimizle enkaz döküm alanlarını belirledik. Bu alanlar çeşitli özelliklere sahip. Yani doğaya, çevreye zarar vermeyen yapıda olan alanları belirledik.” Enkazların tekrar ekonomiye geri kazandırılmasıyla ilgili de bir çalışma başlattıklarını belirten Karahan, “Bütün atıkların nasıl yönetileceği noktasında bir plan belirledik. Bu plana göre de bu geri dönüşümleri sağlayacağız.” dedi.
 "
314,Dünya Bankası: Doğal su depolama hacmi son 50 yılda düştü,"Dünya Bankası, su depolamasına ilişkin yayımladığı raporda, son 50 yılda dünya nüfusu iki katına çıkarken, doğal su depolama hacminin 27 trilyon metreküp azaldığını bildirdi.",Çevre,https://www.trthaber.com/haber/cevre/dunya-bankasi-dogal-su-depolama-hacmi-son-50-yilda-dustu-743363.html,"Dünya Bankası, çeşitli insani, ekonomik ve çevresel ihtiyaçları karşılamak için su depolama çözümleri çağrısında bulunduğu bir rapor yayımladı. Çağrıda hem kamu hem de özel sektör hedef alınırken, depolama açıklarını kapatmak için çok sektörlü çözümler geliştirmenin önemi vurgulandı. Ayrıca, önerilen entegre su depolama çözümlerinin sürdürülebilir kalkınma ve iklim hedeflerine dayandırıldığı kaydedildi. Su kıtlığı nedeniyle ülkelerin büyüme oranlarında yüzde 6 düşüş görülebilir Raporda öne çıkan bulgulara göre, aşırı iklim olayları arttıkça, su depolama, iklim değişikliği ve suyla ilgili diğer zorluklara uyum sağlamak için giderek daha hayati bir araç haline geldi. Dünyada kuraklıktan sellere, ardında çevresel ve ekonomik kayıplar bırakan aşırı iklim olayları, onlarca yıllık kazanımları birkaç günde silebiliyor. Su kıtlığı nedeniyle ülkelerin büyüme oranlarında yüzde 6'ya varan düşüş görülebileceği ifade ediliyor. Rapora göre, son 20 yılda 1,43 milyar kişi kuraklıktan, en az 1,65 milyar kişi de sellerden olumsuz etkilendi. 2030'a kadar 180 milyon kişinin daha doğrudan sellerden etkileneceği tahmin ediliyor. Su depolama adımları atan toplumlar daha dayanıklı olacak Aşırı iklim olaylarının yanı sıra, daha az tahmin edilebilir hale gelen değişken yağışlar, şehirlerde güvenilir su teminini zorlaştırıyor, tarımsal üretimi azaltıyor ve yatırımcıların cesaretini kırıyor. Su depolamanın, suyun mevcudiyetini iyileştirme, sellerin etkilerinin azaltılması ve enerji, ulaşım ve diğer sektörlerin desteklenmesi için su akışının düzenlenmesi olmak üzere üç ana faydası bulunuyor. Öte yandan rapora göre, su depolama iklim değişikliği ile mücadele kapsamında temiz enerji üretmek için de kullanılabiliyor. Gelecek yıllarda su depolamaya yönelik adımlar atan toplumların daha istikrarlı ve dayanıklı olması bekleniyor. Mevcut yaklaşımların değişmesi çağrısı Rapora göre dünya nüfusunun depolamaya daha fazla ihtiyacı olmasına rağmen, düşen tatlı su depolama hacmi, küresel bir kriz yaratıyor. Son 50 yılda, dünya nüfusu iki katına çıkarken, doğal su depolama hacminin, sulak alanların ve taşkın yataklarının yok edilmesi ile eriyen buzullar nedeniyle yaklaşık 27 trilyon metreküp azaldığı görülüyor. Gerekli olan su depolama miktarı ile depolanan miktarın arasındaki farka karşılık gelen su depolama açığı giderek artıyor. Rapora göre bu açığı gidermek için, su depolamaya yönelik mevcut yaklaşımların değişmesi gerekiyor. İklimle ilgili felaketlerin etkisini azaltabilecek ve su depolama açığını kapatabilecek dayanıklı, sürdürülebilir çözümler sunan rapor, ülkelere depolama kapasitelerini artırmak için verimli yaklaşımlar aramalarını öneriyor."
315,"Mersin'de yiyecek bulamayan domuzlar, mahalleye indi","Mersin'in Silifke ilçesinde doğada yiyecek bulamayan domuzlar, mahalleye indi.",Çevre,https://www.trthaber.com/haber/cevre/mersinde-yiyecek-bulamayan-domuzlar-mahalleye-indi-743242.html,"İlçeye bağlı Taşucu Mahallesi'nde yaklaşık 10 domuz caddelerde gezerken görüldü. Yiyecek bulamadıkları için ekili alanlara giren domuzlar, bir süre gezdikten sonra yeniden doğal ortamına kaçtı. Bazı vatandaşlar şaşkınlık yaşarken, cep telefonlarıyla toplu geçişlerini kaydetti. İlçede güvenlik görevlisi olarak çalışan Mehmet Ayhan,"" Akşam saat 21.30 sıralarında aracımla TOKİ konutlarından aşağı doğru inerken, domuz sürüsünün geçişini gördüm. İlk olarak ekin tarlasına girdiler. Domuzlar daha sonra mezarlığın duvarından atlayarak gözden kayboldular"" dedi. "
316,Çevreye ilişkin torba kanun teklifi komisyondan geçti,"Çevre Kanunu ve Bazı Kanunlar ile 375 sayılı Kanun Hükmünde Kararnamede Değişiklik Yapılmasına Dair Kanun Teklifi, TBMM İçişleri Komisyonunda kabul edildi. Kıyıda otopark ihtiyacının karşılanması için yeraltı otoparkı yapılabilecek.İleri teknoloji sera işletmelerinin yer alacağı Adana Karataş Tarıma Dayalı İhtisas Organize Sanayi Bölgesi kurulacak.",Çevre,https://www.trthaber.com/haber/cevre/cevreye-iliskin-torba-kanun-teklifi-komisyondan-gecti-743098.html,"Teklife göre, 100 bin gross tondan büyük tanker, gemi ve diğer deniz araçları için idari para cezası miktarı, 100 bin gross ton esas alınarak hesaplanacak. 5 bin gross tondan büyük gemilerin evsel atık sular ile katı atıklarından kaynaklanan kirliliklerde uygulanacak cezalarda ise kirliliğin niteliği ve kirli balast suları için uygulanan cezalar esas alınacak. Kıyıda otopark ihtiyacının karşılanması ve kıyının kamu tarafından etkin kullanımının sağlanması için dolgu alanlarında, dolgu yüzeyinden görünmemek ve açığa çıkmamak üzere yeraltı otoparkı yapımına imkan sağlanacak. İleri teknoloji sera işletmeleri inşa edilecek Düzenlemeyle Adana Karataş Tarıma Dayalı İhtisas Organize Sanayi Bölgesi kurulacak. OSB'de sebze ve meyve üretiminin teşvik edilmesi ve ekosisteme zarar verilmeden var olan potansiyelin üretime kazandırılabilmesi için ileri teknoloji sera işletmeleri inşa edilecek. Büyükşehir Belediyesi Kanunu'nun ""kırsal mahalleleri"" içeren ek 3. maddesinin uygulanmasına ilişkin usul ve esaslar Çevre, Şehircilik ve İklim Değişikliği Bakanlığınca çıkarılacak yönetmelikle belirlenecek. Belediyeler, il özel idareleri ile sermayesinin yüzde 50'sinden fazlasına sahip oldukları şirketler tarafından Avrupa Birliği ile katılım öncesi mali işbirliği kapsamında desteklenen projelerin finansmanı için yapılan borçlanmalar; çok taraflı yatırım ve kalkınma bankaları ile yabancı devlet kuruluşlarından doğrudan veya İller Bankası Anonim Şirketi aracılığıyla yapılan borçlanmalar; ""Faiz dahil iç ve dış borç stok tutarı, en son kesinleşen bütçe gelirleri toplamının yeniden değerleme oranıyla artırılan miktarını aşamaz"" kısıtlamasına tabi olmayacak. Su Kanalizasyon ve Altyapı Projesi (SUKAP) kapsamında yürütülecek işler için İller Bankası Anonim Şirketinden yapılan borçlanmalar da bu kapsam da değerlendirilecek. İklim Değişikliği Uzmanı kadrosuna atananlar 20'yi geçemeyecek Teklifle 14 İlde Büyükşehir Belediyesi ve 27 İlçe Kurulması ile Bazı Kanun ve Kanun Hükmünde Kararnamelerde Değişiklik Yapılmasına Dair Kanunun uygulanmasından kaynaklanan tereddütler de giderilecek. Buna göre, il özel idareleri ile il özel idarelerinin üyesi olduğu ve belediye üyesi bulunmayan mahalli idare birlikleri ve köyler için İçişleri Bakanlığı; belediyeler ve bağlı kuruluşları ile belediyelerin üyesi olduğu mahalli idare birlikleri için Çevre, Şehircilik ve İklim Değişikliği Bakanlığı yetkili olacak. Devlet Memurları Kanunu'nda yapılan değişiklikle merkez teşkilatında yer alan kadrolar ile mesleğe alınmaları, yetiştirilmeleri ve yeterlikleri aynı veya benzer nitelik arz eden merkez teşkilatı kadro ve pozisyonlarında bulunan ve yeterliğe hak kazananlardan başvuruları Bakanlıkça uygun görülenler, düzenlemenin yürürlüğe girdiği tarihten itibaren 6 ay içinde ""İklim Değişikliği Uzmanı"" kadrosuna atanabilecek. Bu kapsamda atananların sayısı 20'yi geçemeyecek. Teklife yeni maddeler ihdas edildi Teklife peyzaj mimarı ile iç mimar kadroları ve organize sanayi bölgelerine ilişkin iki yeni madde ihdas edildi. Peyzaj mimarı ile iç mimar kadro unvanlarının ek göstergeleri emsali personellerin seviyesine getirildi. Kahramanmaraş'taki Erkenez OSB, Aksu OSB ve Türkoğlu-2 OSB'lerin sınırları değiştirildi. Bu OSB'lerin iş ve işlemleri mezkur kanun hükümlerine göre yapılacak."
317,Türkiye’nin Zenginliği: Sulak Alanlar,"Bitki ve hayvan çeşitliliği için tropik ormanlardan sonra en önemli ekosistemleri oluşturan sulak alanlar konusunda Türkiye büyük bir hazineye sahip. Ülke genelinde 14 Ramsar alanı yanında 59 ulusal öneme sahip, 33 de yerel öneme sahip sulak alan bulunuyor. 1999-2023 arasında 75 sulak alan yönetim planı hazırlanarak uygulamaya konuldu.",Çevre,https://www.trthaber.com/haber/cevre/turkiyenin-zenginligi-sulak-alanlar-742317.html,"Bitki ve hayvan çeşitliliği için tropik ormanlar ne kadar önemliyse, sulak alanlar da o kadar önemli. Binlerce tür canlı, yüzlerce tür hayvan ve bitki sulak alanlarda yaşam sürüyor. Hem yerleşik hem göçmen kuşlar için olduğu kadar insanlar için de çok önemli. Bu ekosistemin önemini hatırlatmak için her yıl 2 Şubat tarihi, ‘Dünya Sulak Alanlar Günü’ olarak kutlanıyor. Tropik olmasa da topraklarının dörtte birine yakınını ormanların oluşturduğu Türkiye, sulak alanlar açısından da oldukça zengin bir ülke. Tarım ve Orman Bakanlığı tarafından koruma altında tutulan 14 Ramsar alanı, 59 ulusal öneme sahip ve 33 de yerel öneme sahip sulak alan bulunuyor.  Bakanlık 1999-2023 döneminde 75 sulak alan yönetim planı hazırlayarak uygulamaya koydu.   Gelecek Nesillerin Hazinesi 1971 yılında İran’ın Ramsar şehrinde bir araya gelen dünya ülkeleri, ‘Ramsar Sözleşmesi’ adı verilen bir anlaşmaya imza koyarak, bu ekosistemleri koruma altına aldı. Türkiye de 1994 yılında Ramsar Sözleşmesi’ne imza koydu. Bunun altında yatan sebep, “sulak alanların bugünün değil gelecek nesillerin hazinesi” olarak görülmesiydi. Türkiye dahil bugün 168 ülke, sözleşmeye imza atmış durumda. Ramsar Sözleşmesi kapsamında Türkiye’de koruma altında olan sulak alanlar şöyle: Aykatan Gölü, Burdur Gölü, Gediz Deltası, Göksu Deltası, Kızılırmak Deltası, Kızören obruğu, Kuyucuk Gölü, Manyas Kuş Gölü, Meke Maarı, Nemrut Gölü, Seyfe Gölü, Sultansazlığı, Uluabat Gölü, Yumurtalık Lagünü.    Neler Yapılıyor? Türkiye yarı kurak iklim kuşağında yer aldığı için gelecek nesillerin sağlıklı ve yeterli su bulabilmesi açısından kaynakların korunması hayati önem taşıyor. Tarım ve Orman Bakanlığı tarafından bu nedenle Ramsar alanı ilan edilerek korumaya alınan bölgelerin toplam büyüklüğü 184 bin 487 hektara ulaştı. Bunlara ek olarak 2014 ile 2023 arasında 59 ulusal öneme sahip, 33 de yerel öneme sahip olmak üzere 92 yeni sulak alan daha ilan edildi. Böylece sulak alan ilan edilen ve koruma altına alınan arazi büyüklüğü 1 milyon 146 bin 420 hektara ulaştı. 1999 yılından beri hazırlanan 75 sulak alan yönetim planı uygulamaya konuldu.    Envanteri Çıkarıldı Tarım ve Orman Bakanlığı, 2015 yılında Ulusal Sulak Envanter Projesi’ni (SAYBİS) başlatmıştı. Bu proje ile sulak alanlar il il, bölge bölge belirlendi ve veri girişi yapıldı. Bu yıl sonuna kadar 2 bin sulak alanın sisteme girişi sağlanmış olacak. SAYBİS kapsamında sulak alanlarda izin başvuruları da hızlandırıldı ve e-devlet üzerinden yapılması sağlandı. Sulak alanda çalışma yapacak olan vatandaşlar, artık izinlerini e-devlet üzerinden alıp belgelerini e-devletten indirebiliyor.    Rehabilitasyon Çalışmaları Öte yandan iklim değişikliği ile mücadele kapsamında Antalya Avlan Gölü, Konya Akgöl, Ereğli Sazlıkları’nda yapılan rehabilatsyon çalışmalarıyla, yeniden su tutulmasına başlandı. Ayrıca Kayseri Sultansazlığı, Tokat Kaz Gölü, Kars Kuyucuk Gölü ve Afyonkarahisar Karakuyu Sazlıkları ile Eber Gölü’nde rehabilitasyon çalışmaları yapıldı.    Matematiksel Modelleme İklim değişikliği ve insan müdahaleleri nedeniyle su kıtlığı yaşayan alanlardaki su kullanımının planlanması için sulak alanlarda ‘Matematiksel Modelleme’ yapıldı. Böylece su kullanımı kontrol altına alındı. Bu kapsamda Kayseri’deki Hürmetçi Sazlığı, Palas Gölü, Ankara’daki Tol Gölü, Denizli’deki Işıklı Gökgöl, Kars’taki Kuyucuk Gölü, Aydın’daki Azap Gölü, Afyonkarahisar’daki Akşehir ve Eber gölleri, Bitlis’teki Arin Gölü’nde Matematiksel Modelleme çalışmaları devam ediyor.    "
318,Cinsiyet partisi için pembeye boyanmış güvercin bulundu,"Bir vahşi yaşam izleme grubu, New York şehrindeki parktan kurtarılan bir güvercinin parlak pembeye boyanmış halde bulunduğunu açıkladı. Sebep ise cinsiyet duyurma partisi.",Çevre,https://www.trthaber.com/haber/cevre/cinsiyet-partisi-icin-pembeye-boyanmis-guvercin-bulundu-742820.html,"Yavru kral güvercin, Manhattan'daki Madison Square Park'ta yetersiz beslenme belirtileri gösterirken bulundu. Kurtarılarak tedavi edilmek üzere Yabani Kuş Vakfı'na götürüldü. Kar amacı gütmeyen yaban hayatı rehabilitasyon ve eğitim grubu, güvercinin kasıtlı olarak boyandığına inandığını söyledi. Vahşi yaşam izleme grubu Wild Bird Fund bir Twitter mesajında şunlar yazıldı: ""Vahşi doğada yiyecek bulamayan, iyi uçamayan veya avcılardan kaçamayan evcil bir kuş olarak, bu zavallı çocuk boyanmadan önce yeterince kötüydü. Neyse ki nazik biri onu Madison Square Park'ta kurtardı ve şu anda güvenle bakımda."" Birinin bunu neden yaptığını soran bir kullanıcıya yanıt veren grup, ""doğacak bir çocuğun cinsiyetini ilan etmenin popülaritesinin artttığının ve bu nedenle boyandığına inandıklarını"" söyledi. Cinsiyet ikan etme partileri, ABD'de ve diğer ülkelerde hızla artan bir aktivite. Bebek bekleyen çiftler doğumdan önce çocuklarının cinsiyetini açıklamak için ayrıntılı bir parti düzenliyor. Törenlerde pasta kesiliyor ve genellikle balon patlatılarak çocuğun cinsiyetine uygun, pembe veya mavi renkler ortaya çıkıyor."
319,Arılar yalancı bahara aldandı: Bal üretiminde düşüş bekleniyor,Uzun süre mevsim normallerinin üzerinde seyreden hava sıcaklıkları arıların da dengesini bozdu. Sıcak havaya aldanan arılar “Bahar geldi” dürtüsüyle kovanlarından çıktı. Bu durum hem hastalanmalarına hem de erken yavru atmalarına yol açıyor. Uzmanlar arı popülasyonunda kayıpların olabileceğine ve bal üretiminin azalacağına işaret ediyor.,Çevre,https://www.trthaber.com/haber/cevre/arilar-yalanci-bahara-aldandi-bal-uretiminde-dusus-bekleniyor-742554.html,"Arıların dünyadaki varlığı ağzımızı tatlandıran bal üretiminin çok ötesinde anlamlar taşıyor. O küçücük boylarına karşın çok büyük bir vazifeleri var. Çiçeklere polenleri dağıtarak bitkilerin, ağaçların meyve vermesine, tohumlarını dağıtmasına olanak sağlar, dünyadaki oksijen döngüsünü devam ettirirler. Yani “Arılar olmazsa hayat da olmaz” sözü aslında öyle keyfe keder edilmiş beylik bir laf değil. Yaşamın devamlılığı arıların varlığına bağlı. Kış mevsiminin ılıman başlaması ve uzun bir süre de bu şekilde devam etmesi yaban hayatındaki dengeyi de etkiledi. Doğadaki pek çok canlı gibi arılar da bu olumsuz etkiden nasibini aldı. Mevsim normallerinin üzerindeki sıcaklıkların arıların yaşam döngüsünü nasıl değiştirdiğini ve ne gibi riskler oluşturduğunu Düzce Üniversitesi Arıcılık Araştırma Geliştirme ve Uygulama Merkezi Müdürü Doç. Dr. Meral Kekeçoğlu ile konuştuk.   “Yalancı baharın etkisi arılar için kötü olacak” Doç. Dr. Merak Kekeçoğlu son aylarda arıcıların bir telaş içinde olduğunu söylüyor. En çok “Arıların durumu ne olacak? Bahara çıktığımızda, yaz geldiğinde istenilen verimi alabilecek miyiz?” sorularıyla karşılaştığını dile getiriyor. Arıcıların bu telaşına da hak veriyor açıkçası. Çünkü Kekeçoğlu da bu sezondan umutlu değil. Kış mevsiminin geç gelmesinin arılar üzerinde etkisinin kötü olacağını ifade ediyor. Bunda ilk vurgu yaptığı nokta hastalık riski… Ilıman hava ile hastalıkların kol gezdiğinden bahseden Kekeçoğlu, “Son günlerde kime rastlasanız 100 kişiden 90’ı hasta. Ortalıkta gezen mikrobiyal veya virütik bir salgınla karşı karşıyayız. Bu canlıları etkileyen doğal değişim” diyor ve aynı durumun arılar için de geçerli olduğunu belirtiyor: “Değişen hava koşulları ve yüksek seyreden hava sıcaklığı, arı hastalıklarına hatta hiç bilmediğimiz yeni hastalık etkenlerinin oluşmasına neden oluyor. Yani yeni arı hastalıkları veya arı zararlıları oluşması arıları direkt etkiliyor. Arılarda ciddi kayıplara neden oluyor. Çünkü hastalanan arı doğal olarak güçsüz oluyor. Ortamda bir de besin yoksa ki şu günlerde zaten besin yok. Geçen yıl bal olmadı. Dolayısıyla arıcılarımız balın büyük bir çoğunluğunu alma yoluna gittiler ve kovan içerisinde bal stoku az. Arılar bundan direkt etkileniyor.”    Arıların “Bahar geldi” yanılgısı Doç. Dr. Merak Kekeçoğlu’nun vurguladığı ikinci konu ise arıların yalancı bahara aldanması… Hava sıcaklıklarının yüksek seyretmesi nedeniyle arıların baharın geldiği düşüncesine kapıldığını ifade ediyor Kekeçoğlu ve arıların biyolojik saatlerinin şaştığını anlatıyor: “Arıların normalde biyolojik saati var. Kış döneminde dinlenmeye geçer. Bahar gelince yavaş yavaş canlanır, dışarıdan polen toplar, yavru atmaya başlar ve yavrusunu getirdiği polenle besler. Şu anda arı yavru atmaya başladı. Özellikle sıcak kesimlerde olan arılar yavaş yavaş polen toplamaya çıktı. Bahar geldi düşüncesiyle biyolojik saatleri şaştı çünkü ve yavru atmaya başladılar. Hem kapalı hem açık yavru görebiliyoruz lokal olarak. Bunun arkasından eğer ciddi kış şartları oluşursa o zaman gerçekten arılar için ciddi bir tehlike demektir. Ciddi tehlike çanları çalacak demektir.”    Peki arılar nasıl bir tehlike ile karşı karşıya? Kekeçoğlu şöyle anlatıyor: “Eğer kış şartları ağır şekilde bastırırsa arılar dışarı çıkıp besin getiremeyecek, yavrularını besleyemeyecek. O zaman da ciddi ölümler olacak. Daha yavru ergen hale geçmeden ölmüş olacak. Bu da zaten bahara zayıf ve verimsiz bir koloni girişi anlamına geliyor. Yani koloni zayıf kalacak. Normal şartlarda biz bahar ayında kovan içerisindeki popülasyonun artışını bekleriz. Fakat bu kayıplar nedeniyle içeride nektar toplayacak yeterli sayıda genç arı olmayınca bal da olmayacak, yani kötü bir sezon olacak.”    Arı popülasyonu azalırsa bal üretimi de azalacak Hastalık ve erken yavru atma… Arıların karşı karşıya olduğu bu iki risk sonucu popülasyonda yaşanacak azalma, bal üretimini doğrudan etkileyecek önemli faktörler. Kekeçoğlu bu durumun bal üretimine olumsuz yansıyacağı görüşünde. 2021 yılında bu sorunu yaşadıklarını dile getiriyor. “Bal rekoltesi düşünce fiyatlar fırladı. Örneğin daha öncesinde 200-250 TL’ye alınan kestane balı şu an 600-700 TL’ye alınabiliyor.” diyor. Mevcut durum doğrultusunda önümüzdeki yıl bal fiyatlarının daha da artmasının söz konusu olduğunu belirtiyor.   Türkiye İstatistik Kurumu’nun 2021 verileri de Kekeçoğlu’nun sözlerini rakamsal olarak destekler nitelikte. Verilere göre bal üretimi yapan işletmelerin sayısı yıl yıl artsa da üretim 2019 yılından itibaren azalmaya başladı. Bal üretimi 2019 yılında 109 bin 330 ton, 2020 yılında ise 104 bin 77 ton oldu. 2021 yılında üretim bir önceki yıla göre yüzde 7,4 azalarak 96 bin 344 tona geriledi. Kekeçoğlu 2022 yılında verimin daha düşük olduğunu belirtiyor. Yaşananlar düşünüldüğünde 2023’te tablonun daha da vahim olacağı görüşünde. Grafik: M. Furkan Terzi"
320,Son 50 yılda dünyadaki sulak alanların yüzde 35'i yok oldu,"Dünyanın en çok tehdit altındaki ekosistemi olarak bilinen sulak alanların yüzde 35'i son 50 yıl içinde yok oldu. Dünya genelinde 2 bin 400'den fazla Ramsar Alanı bulunuyor. Bu alan, Meksika'dan daha büyük olup 2,5 milyon kilometrekareyi kapsıyor.",Çevre,https://www.trthaber.com/haber/cevre/son-50-yilda-dunyadaki-sulak-alanlarin-yuzde-35i-yok-oldu-742586.html,"Sulak alanlarla ilgili farkındalığı artırmak için dünya genelinde her yıl 2 Şubat'ta Dünya Sulak Alanlar Günü kutlanıyor. İran'ın Ramsar kentinde ""Ramsar Sözleşmesi"" olarak anılan Sulak Alanların Korunması Sözleşmesi, 2 Şubat 1971'de imzalandı. Sözleşme, 170 taraf ülkeyi sulak alanları korumakla ve bunların akılcı yönetimini sağlamakla yükümlü kılıyor. Dünya genelinde 2 bin 400'den fazla sulak alan bulunuyor Kamuoyunun dikkatini çekmek üzere 1997 yılından bu yana kutlanan gün, Birleşmiş Milletler (BM) Genel Kurulunun 30 Ağustos 2021 tarihli kararıyla ""Dünya Sulak Alanlar Günü"" olarak kabul edildi. Söz konusu sözleşmeye taraf ülkelerdeki her türden kıyı ve iç sulak alanlar ""Ramsar Alanı"" olarak adlandırılıyor. Dünya genelinde 2 bin 400'den fazla Ramsar Alanı bulunuyor. Bu alan, Meksika'dan daha büyük olup 2,5 milyon kilometrekareyi kapsıyor. Cobourg Yarımadası dünyanın ilk sulak alanı Avustralya'daki Cobourg Yarımadası, 1974'te dünyanın ilk sulak alan olarak belirlendi. Bolivya, 148 bin kilometrekare ile sözleşmenin koruması altındaki en geniş sulak alana sahip ülke. Brezilya'daki Rio Negro bölgesi ise 120 bin kilometrekare ile dünyanın en büyük sulak alanları arasında görülüyor. Kanada, Çad, Kongo ve Rusya Federasyonu'nun her birinde 100 bin kilometrekarenin üzerinde sulak alan belirlenirken, Kongo'daki Ngiri-Tumba-Maindombe ve Kanada'daki Queen Maud Körfezi'nin her biri 60 bin kilometrekarelik alanı kaplıyor. En fazla sulak alana sahip ülkeler ise 175 alanla Birleşik Krallık ve 142 alanla Meksika. Türkiye'deki Ramsar alanları koruma altında Türkiye, sulak alanlarının korunmasını ve akılcı kullanımını taahhüt için 1994'te Ramsar Sözleşmesi'ne taraf oldu. Böylece ülkede Sultan Sazlığı, Seyfe Gölü, Burdur Gölü, Manyas (Kuş) Gölü, Göksu Deltası, Akyatan Lagünü, Kızılırmak Deltası, Uluabat Gölü, Gediz Deltası, Yumurtalık Lagünü, Meke Gölü, Kızören Obruğu, Kuyucuk Gölü ve Nemrut Kalderası, Ramsar Alanı olarak belirlendi ve koruma altına alındı. Ulusal mevzuat kapsamında 59'u ulusal, 22'si mahalli önemi haiz olmak üzere yaklaşık 10 bin 850 kilometrekareyi kapsayan toplam 95 yer ""sulak alan"" olarak ilan ve tescil edildi. Sözleşme kapsamında 1999-2021 yıllarında 70 sulak alan için yönetim planı hazırlanarak uygulamaya konuldu. 2023 ""Sulak alanların ıslah zamanı” olacak Dünyanın en çok tehdit altındaki ekosistemi sulak alanlar, ormanlardan 3 kat daha hızlı yok oluyor. 1700'lerden bu yana dünyadaki sulak alanların yaklaşık yüzde 90'ının tahrip olduğuna inanılıyor. Söz konusu alanların sadece yüzde 64’ü ise geçen 100 yıl içerisinde yok oldu. Sulak alanların her yıl yaklaşık yüzde 1 azalma gösterdiği düşünülüyor. 1970'ten bu yana 50 yıl içinde ise dünya genelindeki sulak alanların yüzde 35'i yok oldu. Tarım ve inşaat için drenaj ve dolgu, kirlilik, aşırı avlanma ve kaynakların aşırı kullanımı, istilacı türler ve iklim değişikliği sulak alanların kaybını hızlandırıyor. Hızlı kayıpları tersine çevirmek için sulak alanlar hakkında ulusal ve küresel farkındalığı artırmak ve alanları restore etmeye yönelik eylemlerin teşviki için 2023 yılında Dünya Sulak Alanlar Günü teması ""sulak alanların ıslah zamanı"" olarak belirlendi. Sulak alanların işlevi ne? Sulak alanlar, dünyada kara yüzeyinin yaklaşık yüzde 6-7'sini kaplamasına rağmen, tüm bitki ve hayvan türlerinin yüzde 40'ı bu alanlarda yaşıyor veya ürüyor. Sulak alanların havada büyük oranda bulunan sabit karbonun tutulması ve salınması vasıtasıyla iklim değişikliğinde de çok önemli rol oynadığı belirtiliyor. Kıyıdaki sulak alanların, karbonu tropikal yağmur ormanlarından 55 kat daha hızlı tuttuğu ve depoladığı ölçülüyor. Sulak alanların sel, kuraklık, aşırı yağış gibi olağanüstü hava olaylarının etkisini azaltan rolü bulunuyor. Yer altı suyunu besleyen veya dengeleyen bu alanlar, aşırı yağışlarda fazla suyu depolayarak taşkınları kontrol ediyor. Sulak alanlar, içme suyu elde edilmesi ve gıda tedariki sağlaması açısından önem arz ediyor. Yer altı sularının yaklaşık 3 milyar insana içme suyu sağladığı düşünülürken, sulak alanlarda yetiştirilen pirinç 3,5 milyar insanın temel besin maddesi. Küresel ısınma ve insan tahribatının artış gösterdiği son yıllarda dünya genelinde günbegün azalma eğilimi gösteren sulak alanların korunmasında teknoloji kullanımı, çeşitli plan ve programlar gerçekleştiriliyor."
321,Bilecik’te kurulan tesisle baz yağ ithalatı azalıyor,"Bilecik’te bulunan Baz Yağ Rafinerisi, Türkiye’de hidro-işlem teknolojisi kullanılarak yüksek kalitede baz yağ üretilebilen tek tesis. Atık madeni yağların geri kazandırıldığı tesiste hem bir ithalat kaleminin önüne geçiliyor hem de çevre için kıymetli bir adım atılıyor.",Çevre,https://www.trthaber.com/haber/cevre/bilecikte-kurulan-tesisle-baz-yag-ithalati-azaliyor-742559.html,"Döngüsel ekonomi, “üret, kullan, at” yerine, kaynakların mümkün olduğunca geri dönüşümden kazanıldığı, atıkların yeni kaynaklara dönüştüğü bir ekonomiyi ifade ediyor. Türkiye’de de döngüsel ekonominin önemi ve yatırımlar giderek artıyor. O yatırımlardan biri de Bilecik’teki TAYRAŞ Baz Yağ Rafinerisi. Endüstriden toplanan atık yağlar, bu rafineride katma değeri yüksek baz yağlara dönüştürülüyor. Bu kazanımın ekonomiye olduğu kadar Türkiye’nin sıfır atık politikasına da katkısı var.    Rafineride süreç nasıl işliyor? Buradaki sürecin neredeyse tamamı fotoğrafta görülen yapıların içinde, “kapalı” diye tabir edilebilecek bir sistemle yürütülüyor. Bu yüzden rutin kontrolleri yapan görevliler dışında rafineride çok fazla insana rastlamak mümkün değil. Proses ve Operasyon Müdürü Ertuğrul Kılıç’tan, rafinerinin neredeyse %100 otomasyon sistemiyle çalıştığını öğreniyoruz. Burası, tesisin beyni olan Kontrol ve Proses Odası'ndan yönetiliyor.   Kılıç, “Tesisimizde temel hedefimiz, atık madeni yağlardan, mevcut en ileri teknolojileri kullanarak yüksek katma değere sahip ve çevre dostu baz yağ elde edilmesini sağlamak. Sürecimiz şu şekilde ilerliyor: Endüstriden veya motor yağı değişim servislerinden toplanan atık madeni yağların öncelikli olarak tesise kabulü yapılıyor. Laboratuvarımızda yönetmeliğin belirlediği limitlere göre analizi yapılıyor. Bu analiz sonuçlarına göre atık yağların tesise kabulüne karar veriyoruz” diyor. Tesise kabul edilen atık yağlar depolanıyor ve çeşitli işlemlere tabi tutuluyor. Ardından distilasyon (damıtma) süreci başlıyor. Bu süreçte atık madeni yağların içindeki katkı maddelerinin bozulmasıyla oluşan atıklardan “asfalt bakiye” elde ediliyor. Bozulmuş katkı maddelerinden ayrıştırılan atık yağlar ise rafinerinin en kritik aşaması olan hidro-işleme sürecine giriyor.    Hidro-işlem uygulaması neden önemli? Rafineri, Türkiye’de atık madeni yağlardan hidro-işlem teknolojisi kullanılarak yüksek kalitede baz yağ üretilebilen ilk ve tek tesis. Hidro-işlem için gereken hidrojen de tesisin içinde üretiliyor. Hidro-işlemin önemini Kılıç’tan dinleyelim: “Hidro-işlem çok kritik bir teknoloji. Özellikle yüksek kalitede baz yağ elde edilmesi için şart. Hidro-işlem için gereken hidrojen tesisimizde doğal gazdan elde ediliyor. Hidro-işlem neden önemli konusuna gelecek olursak, baz yağda yüksek kaliteye ulaşmak için, API'ın belirlediği Grup 2 kalitesine ulaşmak için hidro-işlem gerekli.”    Yüksek kaliteli baz yağ bir ithalat kalemi T.C. Sanayi ve Teknoloji Bakanlığı tesisi stratejik yatırım kapsamında değerlendiriyor. Bunun bir nedeni de üretilen baz yağlar ile ithalatın azaltılması. PETDER tarafından hazırlanan raporlara göre, Türkiye’de yaklaşık 275 bin ton/yıl atık madeni yağ oluşuyor. Tesisin işleme kapasitesi ise 60 bin ton/yıl. Kılıç, “Bu gibi tesislerin artması ve atıkların uygun bir şekilde, lisanslı firmalar tarafından toplanması ve mevcut en iyi teknolojilerle işlenerek döngüsel ekonomiye dahil edilmesi ülkemiz için stratejik önem arz etmektedir. Çünkü bize göre atıklar milli bir servettir” diyor. Tesisten çıkan baz yağlar, herhangi bir motor yağının hammaddesi olarak ya da tekstilde, sanayide ve benzeri birçok sektörde kullanılabiliyor. Kılıç, “Yüksek kalitede baz yağlar Türkiye için bir ithalat kalemidir. Kullandığımız teknoloji ve ürettiğimiz yüksek kalitede ürün sayesinde bir ithalat kaleminin önüne geçmiş oluyoruz” diye ekliyor.    Tüm organizasyonda sıfır atık prensibi uygulanıyor Sıfır Atık prensibinin tüm organizasyonda uygulandığını öğreniyoruz. Mesela, tesisten çıkan zehirli gazlardan enerji elde ediliyor, bu enerjiyle atık sular bertaraf ediliyor. Atık madeni yağların işlenmesiyle fosil yakıt tüketimi de azalıyor. 100 litre ham petrolden 1 ila 3 litre arası, aynı oranda atık madeni yağdansa 70 litre baz yağ elde edilebiliyor. Ve atık madeni yağlar defalarca kez işlenip kullanılabiliyor. Kılıç, “Tesise giren atık madeni yağlardan elde edilen verim şu şekildedir: Yüzde 70-75 aralığında baz yağ verimine sahibiz. Yaklaşık yüzde 15 aralığında, dip ürün olarak asfalt bakiye elde ediyoruz. Bunun dışında kalan ürünlerse hafif uçucular oluyor ve bu hafif uçucuları tesisimizde yakıt olarak kullanıyoruz” diye anlatıyor. Kurgu: Cihan Karaahmetoğlu"
322,İklim değişikliğinin göller üzerindeki olası etkileri simülasyonla hesaplanıyor,"İklim değişikliğinin göller üzerindeki etkilerini, kurdukları simülasyon sistemiyle inceleyen Orta Doğu Teknik Üniversitesi'nden (ODTÜ) bilim insanlarının ilk bulgularına göre göllerde tuzlanmayla ciddi bir biyoçeşitlilik düşüşü olacağı öngörülüyor.",Çevre,https://www.trthaber.com/haber/cevre/iklim-degisikliginin-goller-uzerindeki-olasi-etkileri-simulasyonla-hesaplaniyor-742243.html,"Anadolu göllerinin iklim değişikliği ve artan tuzlanma olaylarına verdiği tepkileri anlamak amacıyla 2020 yılı şubat ayında başlatılan simülasyon projesi ODTÜ Ankara ve Mersin kampüslerinde ortak yürütülüyor. TÜBİTAK 2232 Uluslararası Lider Araştırmacılar Programı, TÜBİTAK 2247 Ulusal Lider Araştırmacılar Programı ve Yüksek Öğretim Kurulu (YÖK) Araştırma Üniversiteleri Destek Programı (ADEP) kapsamında desteklenen araştırmalar, Danimarkalı bilim insanı Prof. Dr. Erik Jeppesen, ODTÜ Deniz Bilimleri Enstitüsü Doktor Öğretim Üyesi Korhan Özkan, ODTÜ Fen Edebiyat Fakültesi Biyolojik Bilimler Bölümü Öğretim Üyesi ve ODTÜ Ekosistem Araştırma Merkezi Müdürü Prof. Dr. Meryem Beklioğlu, ODTÜ Mühendislik Fakültesi İnşaat Mühendisliği Bölümü Öğretim Üyesi ve ODTÜ Ekosistem Araştırma Merkezi Müdür Yardımcısı Prof. Dr. Zuhal Akyürek liderliğinde gerçekleştiriliyor.    Proje kapsamında üniversitenin her iki kampüsüne de kurulan her biri 5 tonluk 24 tankta, içindeki canlılarla birlikte göller taklit ediliyor. Tanklar iklim değişikliği senaryolarına göre ısıtılarak göller üzerinde oluşabilecek etkiler hesaplanmaya çalışılıyor. ODTÜ Deniz Bilimleri Enstitüsü Doktor Öğretim Üyesi Korhan Özkan, çevre bilimlerinde deney yapmanın zor olduğunu, çözümün, ""mezokozm"" yani ""ara evren"" denilen bir ekosistemi, kontrollü şartlar altında taklit ederek doğaya açık deney sistemleri kurmak olduğunu, kendilerinin de bunu hayata geçirdiklerini söyledi. Özkan, ""Ülkemizde bu bir ilk. ODTÜ'nin her iki kampüsünde, iki ayrı iklim bölgesinde var. Sucul ekosistemleri anlamak için bu kontrollü deney sistemlerini kurduk."" dedi. ""İklim değişikliği çarpan etkisi oluşturuyor"" Deneydeki temel amaçlarının özellikle sucul ekosistemlerde iklim değişimiyle beklenen ekosistem sonuçlarını anlayabilmek olduğunu aktaran Özkan, şu bilgileri paylaştı: ""Coğrafyamızda iklim değişikliğiyle birlikte tatlı su sistemlerinde tuzlanma bekliyoruz, bu tuzlanmanın ekosisteme olan etkileri neler? İklim değişikliyle bunu yönetmek daha mı kolay yoksa daha mı zor olacak? Bunları anlamaya yönelik deneyler yapıyoruz. Bu geniş bir ekibin işi. Ankara kampüsünde ve burada (Mersin'de) iki ayrı iklim bölgesinde deneylerimizi gerçekleştiriyoruz. Burada 24 farklı tank var. İçlerinde ayrı ortamları yaratabiliyoruz. Her biri Anadolu'da gördüğümüz bir göl ekosisteminin ufak bir replikası. Akvaryum gibi düşünebiliriz ama büyük boyutlu, her biri 5 tonluk. İçlerinde doğal bir ekosistemde beklediğimiz her şey var. Sediman, su kolonu, bitki, balık gibi, doğal bir ekosistemde ne varsa içinde var. Doğal ekosistemde deney yapamayız, etik değil, aynı zamanda makul değil çünkü bir gölden iki tane yok. Fakat burada bir gölden 24 tane var.""    Özkan, iklim değişikliğiyle ısınmanın, tuzlanmanın ve kirlenmenin arttığını, deney tanklarında da bu etkileri oluşturarak ekosistemdeki sonuçlarını görme imkanı bulduklarını belirtti. Bugüne kadar 2 deney gerçekleştirdiklerini ve ilk bulguları elde ettiklerini bildiren Özkan, ""Genel gördüğümüz durum güncel olarak ekosistemler hem iklim değişikliği hem tuzlanmaya bağlı olarak büyük bir tehdit altında. Bu onların yapılarını, işlevlerini etkiliyor. Yapılarındaki tuzlanma ile birlikte ciddi bir biyoçeşitlilik düşüşü olacağını öngörebiliyoruz. İlk bulguların işaret ettiği her bir faktör kendi başına bir dert. Ama iklim değişikliğiyle birlikte bu dertler büyüyor yani bir çarpan etkisi oluşuyor. Normalde su kaynakları yönetiminde kuraklıkla, çoraklaşmayla ya da su varlığının yokluğuyla mücadele ederken bir de işin içine ısınma girdiğinde mücadele etmek çok daha zor hale gelecek"" diye konuştu. ""Uç olayların ekosisteme etkilerini de araştırıyoruz"" Küresel olarak son 10 yılda neredeyse her yıl sıcaklık rekoru kırıldığına ve ısınmanın artık gözle görülür olduğuna dikkati çeken Özkan, şöyle devam etti: ""Burada ilk baktığımız faktörlerden birisi ısınmayı anlamak. Gelecek senaryosu için bu tankların bir kısmı ısıtılıyor. Bundan 50 yıl sonra göllerde beklediğimiz sıcaklık neyse, tankları doğal rejim içerisinde o sıcaklığa çıkarabiliyoruz. Burada 2 faktör var, iklim değişikliğiyle birlikte biz hem ortalama sıcaklığın artmasını bekliyoruz ama daha önemlisi uç olaylar, ekstrem olayların artmasını bekliyoruz. Şu an çok istisnai, sıcak bir kış dönemindeyiz. Bunlar ortalama sıcaklıktan farklı olarak ekstra etkisi olan konular. Biz aynı zamanda bu uç olayları, sıcak hava dalgalarının ekosisteme etkilerini de araştırıyoruz."" Küresel ısınmayla birlikte Türkiye coğrafyasında yoğun bir kuraklık, yağış rejimlerinde değişim, su varlığında eksilme, iç suların daha da tuzlanması gibi sorunlar beklediklerini kaydeden Özkan, bu tür etkileri de deneyde kullandıkları su tanklarında taklit etmeye çalıştıklarını anlattı. Su varlığı konusunda yaşanan kriz nedeniyle bazı göllerin tamamen kuruduğunu, bazılarının da kuruma tehlikesiyle tehlikesi ile karşı karşıya bulunduğunu ifade eden Özkan, bu durumun birçok olumsuz etkisi olduğunu işaret etti. Korhan Özkan, şunları söyledi: ""Hem bizim refahımıza etkisi var hem de tarım yapmak daha pahalı hale geliyor, daha derinden su pompalamanız lazım. Bu ekonomik bir iş, bunların teknolojik çözümleri olabilir. Bunların dışında bütün su kaynakları sadece bizim değil, çevremizdeki tüm biyolojik çeşitliliğin yaşadığı yerler. Su kaybı büyük bir biyolojik çeşitlilik yok oluşu olarak bize yansıyor. Burdur Gölü'ndeki su seviyesi düşüşü sebebiyle tüm sığ alanlar yok oldu ve çok nadir bir ördeğimiz olan dik kuyruk ördeğinin yaşama alanıydı, Türkiye popülasyonu çöktü. Kıyı sulak alanlarımızda su rejimi tamamen değişti, bataklık alanlar tamamen yok oldu. Bunun sonucu olarak onlarca kuş türü üreme alanları kaybetti."" ""İyi senaryodan bahsetmek mümkün değil, kötü ve daha kötü senaryolar var"" Suyun varlığının yanında kalitesinin de düştüğünden bahseden Özkan, ""Akdeniz temiz suyu ile meşhurdur, bugün Doğu Akdeniz sahillerimizde temiz, berrak bir suya girmek çok mümkün değil. Bunun temel sebebi suyumuzun kalitesini yönetemememiz. İklim değişikliği ile birlikte bunu yönetmemiz daha da zor olacak"" yorumunu yaptı. Kurdukları deneysel sistemin su varlığı ve kalitesi anlamında karar alırken hangi eşik değerlerle çalışılması gerektiğini görmeye, alınan kararların sonuçlarının neler olacağı konusunda simülasyonlar yapmaya yaradığını vurgulayan Özkan, ""Besin yükleri kıyılarımız için her zaman bir sorun ama acaba ne kadar indirirsek göllerde gördüğümüz bulanıklık, toksik alg patlamaları azalır ve ekosistem daha iyi bir duruma gider? Burada rakam vermek çok zor. Doğal gözlemler bazen bize yardımcı oluyor ama o da bir göle özgü olduğu için başka bir yere uygulayamıyorsunuz. Ama deneysel ekoloji çalışmalarıyla eşik değerlere cevap vermek mümkün oluyor"" ifadelerini kullandı. Özkan, sözlerini şöyle tamamladı: ""İklim değişikliğinde şu ana kadar en iyi senaryomuz bile çok ağır yönetim kararları almamızı gerektiriyor. Biz su zengini bir ülke değiliz, şu anda iklim değişikliği etkilerini tam olarak görmedik, yeni başlıyor. İklim değişikliğinin etkileri bugünden yarına bir bir değişmez, etkisi yığılır ve bir süre sonra çığ gibi gelir. Şu anda o aşamadayız, yaşadığımız su krizi büyük oranda bizim suyu yönetmemizle ilgili. Yakın zamanda bunun üzerine iklim değişikliğinin yükü de gelecek. O geldiği gün çok daha büyük ve afet boyutunda etkiler göreceğiz. Şu anda iyi senaryodan bahsetmek çok mümkün değil, kötü ve daha kötü senaryolarımız var. Tüm coğrafya olarak, kıta olarak, ülkeler olarak çok daha sıkı önlemler almamız lazım."""
323,Bilim insanlarından Avrupa'ya 'felaketin eşiğindesiniz' uyarısı,"Bilim insanları, yeraltı su rezervlerinin kuruması nedeniyle Avrupa'yı bir felaketin eşiğinde olduğu konusunda uyardı.",Çevre,https://www.trthaber.com/haber/cevre/bilim-insanlarindan-avrupaya-felaketin-esigindesiniz-uyarisi-742192.html,"2018 ve 2019 yaz aylarında Orta Avrupa'da ciddi bir su sıkıntısı yaşandı. O zamandan beri, sürekli olarak düşük kalan yeraltı suyu seviyelerinde önemli bir artış olmadı. Yeni bir çalışma, şiddetli kuraklığın doğal yaşam alanlarına zarar verdiğini, tarımı etkilediğini ve büyük enerji kıtlığı yarattığını ortaya koydu. Bu uzun süreli kuraklığın etkileri Avrupa'da 2022 yazında daha belirgindi. Kuru nehir yatakları ve durgun suların yavaş yavaş kaybolması hem doğayı hem de insanları ciddi şekilde etkiledi.   Çok sayıda su canlısı yaşam alanlarını kaybederken, kuru toprak tarım için birçok soruna neden oldu. Su krizi daha büyük boyuta ulaşabilir Sonuç olarak Avrupa'daki enerji kıtlığı da kötüleşti. Yeterli miktarda soğutma suyu olmadan, Fransa'daki nükleer santraller yeterli elektrik üretmek için mücadele etti. Hidroelektrik santraller de susuzluktan dolayı işlevlerini yerine getirmekte zorlandı. Avusturya Graz Teknoloji Üniversitesi'nde uydular aracılığıyla yapılan araştırmalar su krizinin önümüzdeki yıllarda daha büyük boyuta gelebileceğini ortaya koydu. Araştırma sonuçlarına göre, Avrupa'daki su durumu artık çok istikrarsız hale geldi. Araştırmanın yazarlarından Dr. Mayer-Gürr, Birkaç yıl önce, suyun Avrupa'da, özellikle Almanya veya Avusturya'da bir sorun olacağını asla hayal edemezdim Aslında burada, su kaynağıyla ilgili sorunlar yaşıyoruz. Bunu düşünmemiz gerekiyor."" dedi."
324,İklim değişikliği sektörleri de değiştirecek,"İklim değişikliğinin sonuçları yaşam biçimlerimizi çok yönlü olarak etkilerken, bazı sektörlerin de bu etkinin altına girmesi kaçınılmaz görünüyor. İklim değişikliğinden kaynaklı farklılaşmanın yaşanacağı sektörlerin başında ise sigorta ve lojistik sektörleri yer alıyor.",Çevre,https://www.trthaber.com/haber/cevre/iklim-degisikligi-sektorleri-de-degistirecek-742025.html,"Yaşanması olası maddi kayıplarda, zararı minimuma indirmek ve önlem almak isteyenlerin aklına ilk gelen sigorta oluyor. Bu çerçevede risk maddelerinin içine iklim krizi etkileri eklenince, tedbirlerde yapılacak bazı değişiklikler kaçınılmaz oluyor. Türkiye Sigorta Acenteleri Federasyonu (TÜSAF) Yönetim Kurulu Başkanı Adnan Çelik, son yıllarda yaşanan dolu yağışlarının araçlarda hasara yol açması nedeniyle kasko yaptıracak olan müşterilerin, teminatların dolu riskini de kapsamasını talep etmeye başlamasını örnek gösteriyor. Bu kapsamda da sigorta sektörünün değişim ve gelişim gösterebileceğini anlatıyor: “Yaşanacak olumsuzluklardan doğacak olan can ve mal kayıpları; Hayat Sigortaları, Sağlık Sigortaları, Tarım Sigortaları ve Doğal Afet Sigortaları ürünlerine talebin artmasını, gelen bu taleplerden dolayı ürünlerin çeşitleneceğini ve penetrasyon oranını artıracağını düşünüyoruz. Sonuç olarak iklim krizinin sebep olacağı anormal olaylar ne kadar kötü ve üzücü olsa da tedbir alma ihtiyacına bağlı olarak sigorta sektörünün değişim ve gelişimine önayak olacak.”    Risk kaçınılmaz olarak fırsat doğuruyor İklim değişikliğine bağlı aşırı hava olaylarının yol açabileceği yangın, sel, toprak kayması, dolu yağışı gibi doğal afetlerde yaşanabilecek maddi kayıplarda tek koruma yöntemi olarak sigorta gösteriliyor. Can ve mal kayıplarının yaşanabileceği bu gibi durumlarsa sigorta talebinde artışa yol açabilir. Çelik, sigorta şirketlerinin bu artışa hazır olması gerektiğini söylüyor. “Yapılan araştırmalar iklim krizinin artarak devam edeceği ve sonucunda da bazı kayıplara yol açabileceğini gösteriyor. Bu nedenle sigorta ürünlerine gereksinimler artmakta ve talepler oluşmaktadır. Bu durumu sigorta şirketleri ve sigorta sektörü için bir değişim ve gelişim fırsatı olarak düşünebiliriz. Önemli olan uluslararası sigorta sektöründe teminat veren tüm oyuncuların bu durumu nasıl değerlendireceğini iyi analiz ederek doğru fiyatlama ve doğru ürünlerle arz etmesi ve sonuçta risk yaşandığında hem teminatı verenin hem de teminatı satın alanların sıkıntı yaşamamalarıdır.” Çelik, aynı zamanda, iklim değişikliğiyle yaşanabilecek negatif olayların sigorta sektörü için de bir risk oluşturduğunu söylüyor. Ancak Çelik’e göre, bu risklerin iyi anlatılması sonucunda insanların bilgilenmesi ve kendilerini yaşanacak maddi kayıplardan korumak için sigorta ürünlerini talep edecek olmalarının da bir fırsat olarak görülebileceğini aktarıyor.    “En önemlisi toplumda sigorta bilincinin yükseltilmesi” Bahsi geçen kayıpların yaşanmasının üzücü bir tarafı var. Ancak sigorta ile bireysel olarak yaşanacak zararı minimuma indirmek mümkün. Çelik de, sigorta şirketlerinin döneme uygun olarak bilgilenerek, kendilerini güncellemesinin önemli olduğunu söylüyor: “Tüm sigorta şirketlerinin, dağıtım kanallarının eğitimine ve gelişimine büyük önem göstermeleri ve teknolojik alt yapılarını çağa uygun yeterli düzeyde yapılandırmaları, yaşanacak afet ya da salgınlar sırasında müşterilerinden gelecek taleplere hızlı ve kaliteli dönüşler yapabilmelerini kolaylaştıracaktır. Poliçelerde oluşturulacak klozların genişletilerek, değişen dönem koşullarına uygun teminatların sağlanması, toplumun faydasına olacağı gibi, penetrasyonu da artıracak bir adım olacaktır” Sigorta şirketlerinin bu çalışmaları sürdürmesi gerekirken, toplumda da sigortanın önemine dair bilincinin gelişmesi gerektiğini söyleyen Çelik, sözlerini şu şekilde noktalıyor: “Her şeyden önemlisi, eyleme geçilmesi gereken ilk kavram, ‘Toplumda sigorta bilincinin yükseltilmesi’ olmalıdır. Sigortacılığın değişen iklim koşullarında daha da çok ihtiyaç duyulan bir dal olduğunun anlaşılması ancak risklerin doğru anlatılması ile mümkün olacaktır.” İklim değişikliğini kabul etmek ve önlem almak gerekiyor İklim değişikliği tıpkı sigorta sektöründe olduğu gibi lojistik sektöründe de yeni koşullar yaratacak. Türkiye Kargo, Kurye ve Lojistik İşletmecileri Derneği (KARİD) Yönetim Kurulu Başkanı Fatih Önyol, dünyanın yalnızca iklime bağlı olarak değişmediğini, başka faktörlerin de on yıllar içerisinde birçok değişikliğe yol açtığını vurguluyor. Önyol’a göre iklim değişikliği, tıpkı zaman içinde gerçekleşen başka değişiklikler gibi ele alınmalı.    “Dünya nasıl ki değişen doğa koşullarına farklı tepkiler veriyorsa, insan da benzer biçimde bu değişime ayak uydurmak durumundadır. Çok kısa süre içerisinde insan nüfusunda yaşanan artış, doğal olarak hammadde talebinde de artışa neden oluyor. Bu da haliyle lojistik operasyonların önemini daha farklı bir boyuta taşıyor.” Önyol, pandemi döneminde dünyanın birçok noktasında yaşanan tedarik krizinin Türkiye’de yaşanmadığını örnek göstererek, lojistik sektörünün her türlü engeli aşabileceğine inandığını söylüyor.   “Dünya genel olarak bir değişimin içinde ve iklim bu değişimin en önemlisi. Fakat lojistik sektörü, doğası itibariyle her koşulda hizmet vermeye odaklanmış bir sektördür. Karşısına çıkan zorlukları mutlaka aşar. Pandemide bunun bir örneğini yaşayarak gördüğümüzü düşünüyorum. Özellikle Türkiye’de pandemi boyunca lojistik sektöründe büyük bir kriz hiç yaşanmadı. Bölgesel olarak küçük aksaklıklar mutlaka yaşanmıştır. Ancak ülke genelini etkileyerek tedarik zincirine zarar verecek bir durumla karşılaşılmadı. Yani iklim değişikliğini, bir kriz çerçevesinden değil, bir değişim çerçevesinden görerek kabul etmek ve önlem almak gerekiyor.”    Nüfus artsa da dünyanın kaynakları aynı miktarda “Özellikle yakıt verimliliği ve çalışan verimliliğinin gelişmesi üzerine çalışmaların yapılması, krizi fırsata çevirebilir” diyen Önyol, elektrikli araç teknolojileri, rüzgar ve güneş enerjisi gibi doğal kaynaklardan elektrik üretim modelleri, geri dönüşüm teknolojileri, tarım teknolojileri gibi alanların geliştirilebileceğini söylüyor. Verimliliği arttırmanın çok fazla yolu olduğunu söyleyen Önyol, “Son 30 yılda insan nüfusu insanlık tarihinin yarısı kadar arttı. Ancak dünya tüm kaynaklarıyla hala aynı dünya.” diyerek artan nüfusa göre kaynakların yetersizliğine vurgu yapıyor. “Dolayısıyla verimlilik üzerine, kaynakların doğru kullanımı üzerine geliştirilecek tüm projeler büyük fırsatlar getirebilir” diye konuşuyor. Hava koşulları ulaşım sektörü için hayati önem taşıyor. İklim değişikliğine bağlı ani ve şiddetli hava olaylarıysa, Önyol’a göre büyük bir afet olmadığı sürece sektörü derinden etkilemeyecek."
325,7. Ulusal Antarktika Bilim Seferi ekibi İstanbul'dan yola çıktı,Antarktika Kıtası'na daha önce 6 sefer gerçekleştiren bilim ekibi 7'nci Bilim Seferi için yola çıktı. 19 bilim insanının bulunduğu ekipte bu yıl ilk kez 3 lise öğrencisi de yer aldı.,Çevre,https://www.trthaber.com/haber/cevre/7-ulusal-antarktika-bilim-seferi-ekibi-istanbuldan-yola-cikti-742036.html,"Cumhurbaşkanlığı himayesinde Sanayi ve Teknoloji Bakanlığı'nın sorumluluğunda TÜBİTAK MAM Kutup Araştırmaları Enstitüsünün (KARE) koordinasyonunda gerçekleştirilecek 7'nci Ulusal Antarktika bilim ekibinin yolculuğu başladı. Bu sene ilk kez bilim ekibine de 3 lise öğrencisi yer alacak. TEKNOFEST kapsamında TÜBİTAK Bilim İnsanı Destekleme Programı Başkanlığı (BİDEB) tarafından düzenlenen “Lise Öğrencileri Kutup Araştırma Projeleri Yarışması'nda birinci olan Antalyalı lise öğrencileri, yeryüzünün en büyük buz çölünde mikroplastikler üzerine çalışmalar yürütecek.    ""Hem fiziksel hem de psikolojik olarak hazırız"" TÜBİTAK KARE Enstitü Müdürü Prof. Dr. Burcu Özsoy yolculuk öncesi İstanbul Havalimanı VIP Salonu'nda bir açıklama yaptı. Özsoy, ""İstanbul'dan çıkış yapacağız bugün Antarktika'ya intikalimiz olacak. Bir ayı aşkın sürede gemi içerisinde bilimsel çalışmalarımızı icra edeceğiz. Ulusal Antarktika 7'nci bilimsel seferimizde 19 Türk bilim insanı 3'de yabancı bilim insanı mevcut. Bu sene İspanya'nın gemisine Türk bilim insanları dahil oldu. Bu sene 18 birbirinden farklı proje icra ediyor olacağız. Kız öğrencilerimize ek olarak sefer ekibini 3'de 1 kadın araştırmacılarından oluşuyor. Şuan ekip hazır hem fiziksel hem psikolojik olarak hazır"" dedi. ""Buzul çalışmaları yapılacak"" İklim değişikliğinin buzullarda kopmalara da neden olduğunu ifade eden Özsoy konuşmasını şöyle sürdürdü: ""Kutuplar herkesin merceğinde. İstanbul’da susuzluğu yaşıyoruz. Tam olarak kış mevsimini yaşayamadık. Kuraklık geldi kapımızda. Kuplarda bu konudan etkileniyor. Karasal buzullar ciddi anlamda karada koparak okyanusa entegre oluyor ve deniz su seviyesini arttırıyor. Ekosistemin varlığını etkiliyor. Bütün dünyada ses uyandıran Tuz Gölü büyüklüğündeki bir kütle koptu ve okyanusa entegre oldu Bizim seferimizde direk gözlemleyebileceğimiz bir buzdağı olduğunu düşünmüyorum ama ciddi anlamda buzullarda erimeler mevcut. Bunun yanı sıra kendi üssümüzün bulunduğu alanda da daha önce mevcut buzum alanların olmadığını görüyoruz. Bütün çalışmalara iklim değişikliği ile ilişkilendirdiğimiz gibi buzu çalışmalarımız da mevcut olacak.""    Bizim için büyük bir gurur Bilim ekibinde yer alan üç lise öğrencisinden biri olan Zeynep İpek Yanmaz ise çok mutlu olduğunu ifade ederek şunları söyledi:  ""Meşe ağacı palamudundan elde ettikleri biyolojik plastiğin 450 yıl gibi bir sürede doğada çözünen gelenekle plastikler yerine 45 gün gibi kısa sürede çözünecek. Ürettiğimiz plastiğin şuan kullanılan market poşetlerinden 20 kat daha dayanıklı. Önce Giresun’da projemizi jüriye sunmuştuk. TEKNOFEST Karadeniz’de mülakata tabi tutulduk. Birinci seçildik. Çok heyecanlıyız. Projemizi bölgede deneyecek olmak bizim için büyük bir fırsat. Farklı ülkelerin bilim üslerini ziyaret etme, burada çalışma büyük bir şans. Bizim için büyük bir gurur"""
326,Hatay'da yangınlardan etkilenen ormanlık alanlar yeşerdi,"Hatay'da orman yangınlarında zarar gören 9 bin hektarlık alan, dikilen fidanların büyümesiyle yeniden yeşil görüntüye kavuşmaya başladı.",Çevre,https://www.trthaber.com/haber/cevre/hatayda-yanginlardan-etkilenen-ormanlik-alanlar-yeserdi-742019.html,"Antakya, İskenderun, Hassa, Kırıkhan, Altınözü, Samandağ, Belen, Defne ve Dörtyol ilçelerinde 2012'den 2022'ye kadar çıkan yangınlardan etkilenen 9 bin hektarlık alanda ağaçlandırma çalışmaları yürütüldü. Bölgelerde temizlik ve teraslama işlemi yapan Hatay Orman Bölge Müdürlüğü ekipleri, küle dönen doğanın tekrar canlanması için çok sayıda kızılçam, zeytin, badem, ceviz, fıstık çamı ile defne fidanını toprakla buluşturdu. Ekiplerin, alevlerin izlerinin silinmesi için yürüttüğü çalışmalar sonucunda ormanlık alanlar dikilen fidanlarla yeniden yeşerdi, bazı fidanların boyu 1 metreyi geçti. ""Amanoslar biyoçeşitlilik açısından önemli bir bölge"" Hatay Orman Bölge Müdürü Ali Özdemir, kentin zengin doğaya ve ekosisteme sahip olduğunu söyledi.    Yangınlardan etkilenen bölgelerden Amanos Dağları'nın kent için önemine işaret eden Özdemir, ""Amanoslar biyoçeşitlilik açısından önemli bir bölge. Burası, yüzde 25'i endemik tür olan 1250'ye yakın bitki çeşitliliğini barındırıyor"" dedi. Özdemir, sorumluluk sahalarında daha fazla alanın yeşile kavuşması için çalıştıklarını belirterek, bunun için Serinyol Orman Fidanlık Müdürlüğünde fidan üretimi yaptıklarını anlattı. Orman yangınlarında zarar gören 9 bin hektarın da arasında olduğu 15 bin hektarlık alanda ağaçlandırma yapıldığını dile getiren Özdemir, şöyle devam etti: ""Kentte 2012'den 2022'ye kadar çok büyük orman yangınları oldu. Bu 9 bin hektarlık alanın tamamı şu an ağaçlandırılmış durumda. Kentte yanan alanlarla birlikte 15 bin hektarlık alan komple ağaçlandırılarak yeşillendirildi. Geçen yıl bin 180 hektar alanda 1 milyon 177 bin fidan dikimi gerçekleştirdik. Bu yıl inşallah geçmiş yıllardaki performansımızın üzerine çıkacağız ve çok daha büyük alanlarda ağaçlandırma çalışmaları yapacağız.""    Özdemir, yüksek kesimlere kızılçam, yerleşim yerlerine yakın bölgelere de ekonomik değer olması için zeytin, badem ve ceviz gibi fidanlar diktiklerini belirterek, sözlerini ""Bölgemizde daha fazla alanın yeşillenmesi için mücadelemiz kararlılıkla devam edecek"" diye tamamladı."
327,Türkiye'nin kuraklıkla mücadelesinde 5 yıllık yol haritası belli oldu,"Tarım ve Orman Bakanlığı, kuraklığın yaşandığı bölge temelinde, kriz yönetimi uygulamasına gidecek.",Çevre,https://www.trthaber.com/haber/cevre/turkiyenin-kuraklikla-mucadelesinde-5-yillik-yol-haritasi-belli-oldu-742005.html,"Bakanlık tarafından hazırlanan ""2023-2027 Dönemi Türkiye Tarımsal Kuraklıkla Mücadele Stratejisi ve Eylem Planı""na göre, tarımsal kuraklık konusunda kamuoyu bilinç düzeyinin artırılması, sürdürülebilir tarımsal su kullanımının planlaması, kuraklığın yaşanmadığı dönemlerde gerekli tedbirlerin alınması ve kriz dönemlerinde etkin mücadele programı uygulayarak kuraklığın etkilerinin en aza indirilmesini amaçlanıyor. Plana göre, tarımsal kuraklık tahminine dayalı kriz yönetimi uygulanacak. İl bazında yağış ve toprak nem verileri ile yeraltı suyu, yerüstü suyu rasat değerleri izlenecek. Bu değerlere dayalı olarak belirlenecek eşik seviyelere göre il kriz yönetim planları oluşturulacak. Zirai gözlem istasyonlarında toprak nemi ölçülecek Kuraklığın yaşandığı bölge temelinde, kuraklık kriz kararları alınarak kriz yönetimi uygulaması yürütülecek. Kuraklıkla mücadelede her ilin kendi dinamiklerine ve özel koşullarına uygun hazırlanmış ""İl Kuraklık Eylem Planları"" güncellenecek. Mevcut sulama sistemleri, teknik ve ekonomik olarak uygun olan yerlerde su tasarrufu sağlayan kapalı sistemlere dönüştürülecek. Sulama sistemlerinin bakım ve onarımları yapılacak. Planlama aşamasında olan veya yapımı devam eden sulama şebekelerinde, su kaybını azaltmak ve verimi artırmak için sulama sistemleri ""kapalı sulama şebekesi"" olarak projelendirilecek. Kuraklık kriz tahmin ve yönetimine katkıda bulunulacak şekilde bir ""tarımsal rekolte tahmin ve izleme sistemi"" oluşturulacak, kurak dönem havza yönetim ve eylem planları hazırlanacak. Depoların su tutma kapasitesi artırılacak Ülkenin, depolama (gölet-baraj) tesislerinin potansiyel su tutma kapasitesi artırılacak. Atık suların toplanması, arıtılmış atık suların tarım ve sanayide tekrar kullanımına yönelik tedbirlerin alınması sağlanacak. Bu kapsamda, kapalı drenaj sisteminde dönen suyun arıtılarak yeniden sulamada kullanılması sağlanacak. Açılmış yeraltı suyu kuyuları haritalandırılacak ve periyodik olarak izlenecek, çiftçiler konu ile ilgili bilinçlendirilecek. İçme, kullanma, sanayi ve tarımsal maksatlı açılan bütün yeraltı suyu kuyularına tahsis edilen debinin sayaç takılarak ölçülmesi, takip edilmesi sağlanacak. Havzalar arası su iletimi planlanacak ve gerektiğinde uygulamaya konulacak. Toprağın niteliği, arazinin yeteneği ve diğer arazi özellikleri gözetilerek uygun arazi kullanım şekilleri belirlenecek. Türkiye Tarım Havzaları Üretim ve Destekleme Modeli kapsamında tarım havzalarında ürün deseninin planlamasının yapılacak. Sulama Veri Tabanı oluşturulacak Sulama Veri Tabanı'nın oluşturulması sağlanacak. Sulama kooperatiflerince işletilen yeraltı suyu sulama projelerinin damla sulama sistemine dönüştürülmesi için adım atılacak. Sulama şebekelerinde sulama planları oluşturulacak ve gerektiğinde kısıtlı sulama programları uygulanacak. Olası kuraklık senaryolarına göre il bazında, ürün deseni planlanarak, riskli alanlar yem bitkileri üretimine yönlendirilecek. Olası kuraklık dönemlerinde, hayvan yemi (kaba ve kesif) arz güvenliği sağlanacak. Kuraklıktan kaynaklanan arz, talep etkilerinden doğacak ekonomik spekülasyonların önlenmesi ve gerekli mal stoklarının oluşturulmasına yönelik bir program belirlenecek. Kuraklık ile oluşacak gıda kısıtı riskini azaltmak için tarımda verimliliği yükselten sertifikalı tohum kullanımı artırılacak. Kuraklığa dayanıklı yeni bitki çeşitlerinin nitelikli tohumluklarının yeterli miktarda üretimi konusunda gerekli tedbirler alınacak. Kurak dönemlerinde toprakta suyun korunumu için su hasadı teknikleri uygulanacak. Tarımsal kuraklıkla mücadelede sulamanın etkinliğinin artırılması amacıyla çiftçilere yönelik eğitimler düzenlenecek. Modern ve iklim dostu sulama tekniklerinin kullanımının yaygınlaştırılması amacıyla çiftçilere yönelik olarak zengin içerikli yayım faaliyetleri gerçekleştirilecek."
328,Bakan Kurum çevre temizliği konusunda kısa film paylaştı,"Çevre, Şehircilik ve İklim Değişikliği Bakanı Murat Kurum, sosyal medya hesabından, doğaya çöp atılmaması uyarısının yapıldığı ""Atma"" adlı kamu spotunu paylaştı.",Çevre,https://www.trthaber.com/haber/cevre/bakan-kurum-cevre-temizligi-konusunda-kisa-film-paylasti-741806.html,"Bakan Kurum'un paylaştığı spotta, ""Doğaya atılan her atık çevremize kalıcı zararlar veriyor. Çevremizi korumak ve gelecek nesillere daha temiz bir dünya bırakmak için atıklarınızı geri dönüşüme atın. Hem ortak evimiz dünyamıza hem de çocuklarımızın yarınlarına sahip çıkın"" mesajı verildi. ""Atma dönüştür"" etiketi bulunan spotta, bilinçsizce doğaya atılan atıkların çevreyi kirlettiği, gelecek nesillere daha temiz bir dünya bırakmak için atıkların geri dönüşüm kutusuna atılması gerektiği uyarısında bulunuluyor. Atıklar nedeniyle doğanın tehlikede olduğuna dikkat çekilen kamu spotunun sonunda, insanların el birliği içerisinde gelecek nesillere daha temiz bir dünya bırakmak için duyarlı olmaları gerektiği vurgulanıyor.   Atma! ???? pic.twitter.com/gnsZ5VHBuN"
329,İklim değişikliğinden en fazla kutup bölgeleri etkileniyor,"TÜBİTAK Marmara Araştırma Merkezi (MAM) Kutup Araştırmaları Enstitüsü Genel Müdürü Prof. Dr. Burcu Özsoy, ""Karasal buzulların ana karadan koparak okyanusa entegre olduğunu görüyoruz. Bu durum, deniz suyu seviyesini artırma potansiyeli olduğu için çok büyük risk arz ediyor"" dedi.",Çevre,https://www.trthaber.com/haber/cevre/iklim-degisikliginden-en-fazla-kutup-bolgeleri-etkileniyor-741172.html,"Bilim insanı Prof. Dr. Özsoy, Antarktika ve Arktik bölge üzerindeki çalışmalarına uzanan yolu ve kutuplardaki güncel çalışmaları anlattı. İklim değişikliğinin dünyanın bir gerçeği olduğuna vurgu yapan Özsoy, bu iklim değişikliğinden en fazla kutup bölgelerinin etkilendiğini ifade etti. Özsoy, ilk çalışmalarını Antarktika'daki deniz buzulları üzerinde yaptığını ve şu an aktif çalışmalarının iki kutup bölgesinde de devam ettiğini anlatarak şunları söyledi: ""Çok ciddi bir ekosistem deniz buzlarına bağlı olarak yaşıyor. Aslında iklim sisteminin de temel taşları Antarktika ve Arktik'teki deniz buzları. O dönem yaptığım bilimsel çalışmalar beni bugünlere getirdi. Biz Türkiye Cumhuriyeti olarak da bilimsel çalışmalarımızı Antarktika'ya taşıdık ve bu sene de kısmetse 7'nci Ulusal Antarktika Bilim Seferimizi de icra edeceğiz. Arktik'te de kuzey bölgede iki tane seferimizi tamamlamış bulunmaktayız."" Özsoy, bilim insanlarının çalışmalarını kutuplarda sürdürmesinin çok önemli olduğuna işaret ederek, özellikle iklim değişikliğinden etkilenen deniz buzulları ya da karasal buzullar başta olmak üzere bir çok çalışmanın ""gezegenin karakutusu"" olarak nitelendirilen kutuplarda çalışılabileceğini anlattı. ""Arktik deniz buzlarının 3'te 1'i tamamıyla yok oldu"" Kuzey Kutbu'nda yer alan Arktik ve Güney Kutbu'nda yer alan Antarktika arasında birbirinden çok farklı değişimler gözlemlediklerinin altını çizen Özsoy, ""Özellikle kuzeyde Arktik deniz buzlarının 3'te 1'inin tamamıyla yok olduğunu görürken, Antarktika'da bu azalmanın daha yeni yeni başladığını görüyoruz"" diye konuştu. Prof. Dr. Özsoy, Antarktika'daki son durum noktasında Avrupa Uzay Ajansı (ESA) ve ABD Uzay Ajansı (NASA) tarafından gelen güncel görüntülerle de kıtanın son durumunu takip ettiklerini dile getirdi. İklim değişikliği nedeniyle kutup bölgelerinde yaşanan değişikliklere de değinen Özsoy, ""Sadece deniz buzu değil, karasal buzulların da çok ciddi biçimde ana karadan koparak okyanusa entegre olduğunu görüyoruz. Deniz buzları iklimimizin bel kemiği ve omurgası. Ama karasal buzlar da deniz suyu seviyesini artırma potansiyeli olduğu için çok büyük risk arz ediyor"" diye konuştu. Özsoy, kutup bölgelerindeki bilimsel çalışmalarının sürdüğünü ve Türkiye'nin kısa sürede hızlı yol katettiğini aktararak, şunları kaydetti: ""Kutup bölgelerinde bilimsel çalışma yapan ülkelerin yüzde 40'ı ile aynı seviyelere gelmiş bulunmaktayız. Tabii ki bu bilimsel çalışmaların yelpazesi çok geniş. Hem yer bilimleri hem canlı bilimler olsun, fiziki bilimler olsun, aynı zamanda sosyal bilimlerin de çok ivmeli şekilde değer kazandığını görüyoruz. Çünkü Antarktika'ya baktığınızda hiçbir dünya ülkesine ait değil. Barışa ve bilime adanmış bir kıta ve dolayısıyla sosyal bilimler çok kuvvetli. Arktik'te okyanus bölgesine bakıyoruz, bu deniz buzundan arınmış bölgelerin de ülkeler tarafından bir paylaşımı söz konusu olacak görünüyor. Kutuplar hem sosyal hem de bilimsel anlamda çok kıymetli bölgeler."""
330,"Bangkok'ta kirli hava alarmı: Evden çalışın, maske takın","Bangkok'taki insanlara, sağlıksız boyutlara ulaşan hava kirliliği nedeniyle evden çalışmaları ve yüz maskeleri takmaları tavsiye edildi. Kirlilikle ilgili sağlık sorunları yaşayan hasta sayısı bir haftada iki kattan fazla artarak yaklaşık 213 bine ulaştı.",Çevre,https://www.trthaber.com/haber/cevre/bangkokta-kirli-hava-alarmi-evden-calisin-maske-takin-741137.html,"Tayland'ın başkentindeki yetkililer, insanları işe gidip gelmek için özel araçlar yerine toplu taşıma araçlarını kullanmaya çağırdı ve yetkililerin inşaat faaliyetleri gibi kirlilik kaynaklarını azaltmaya çalışacaklarını söyledi. Bangkok yetkilileri, hasta ve yaşlı insanlara yüz maskeleri dağıtılacağını da duyurdu. Bangkok valisi Chadchart Sittipunt, kirliliğin artmasının beklendiğini ancak bunun okulların kapatılmasını gerektirmediğini söyledi. “İnsanlardan bir gezi planlamadan önce kirlilik seviyesini kontrol ederek hazırlıklı olmalarını rica ediyorum. BMA [Bangkok Büyükşehir İdaresi] ve Kirlilik Dairesi tozun kaynaklarını kontrol edecek ve şantiyeler veya kamyon taşımacılığı gibi toz oluşturan faaliyetlerden iş birliği isteyecek”  Durum kötüleşirse, ulaşım üzerindeki sınırlamaların dikkate alınacağını da sözlerine ekledi. Sağlık Bakanlığı Sekreteri Dr. Opas Karnkawinpong, bu hafta tüm il halk sağlığı hizmetlerinin durumu izleyeceğini ve üst üste üç günden fazla yüksek düzeyde kirlilik yaşayan illerde acil durum merkezlerinin açılacağını söyledi. Opas, kirlilikle ilgili sağlık sorunları yaşayan hasta sayısının geçen hafta yaklaşık 96 bin iken bu hafta iki kattan fazla artarak yaklaşık 213 bine ulaştığını söyledi. Hastaların çoğunun solunum yolu sorunları ve göz iltihabı yaşadığı açıklandı."
331,Ozon tabakası için hedef 1964 ile 1980 yılları arasındaki değere dönmek,Ozon tabakası yalnızca 3 milimetre kalınlığında olmasına rağmen dünyadaki ekosistemi güneşten gelen ultraviyole radyasyonun zararlı etkilerinden koruyor. Hayati önemdeki bu tabakada incelme olduğu ancak 1970’li yıllarda fark edildi. Uygulanan önlemlerin pozitif karşılığıysa yeni yeni alınıyor.,Çevre,https://www.trthaber.com/haber/cevre/ozon-tabakasi-icin-hedef-1964-ile-1980-yillari-arasindaki-degere-donmek-739834.html,"Bütün dünyada endüstriyel alanda kullanılan zararlı gazlar ozon tabakasında incelmeye yol açtı. Klor, brom, flor gibi kimyasal bileşenlerden oluşan ve ozon tabakasına zarar veren kloro floro karbon, zamanında mucizevi bir gaz olarak sunulmuş olsa da doğurduğu sonuçlar mucizevi olmadı. Zararın önüne geçmek için alınan önlemlerin karşılığını almak ise yıllar sürdü. Son olarak Birleşmiş Milletler, ozon tabakasını kurtarma çabalarının sonuç verdiğini ve tabakanın on yıllar içinde kendini toparlayacağını açıkladı. İstanbul Teknik Üniversitesi (İTÜ) Uçak ve Uzay Bilimleri Fakültesi Meteoroloji Mühendisliği Bölümü Öğretim Üyesi Dr. Deniz Demirhan, ozon tabakasında meydana gelen zararı ve iyileşmesi için yapılan çalışmaları TRT Haber’e anlattı.    Kloro floro karbon insan eliyle ozon tabakasına zarar verdi 1970’lerde ozonda bir azalma olduğu fark edildiğinde, bunun sebebinin soğutma sistemleri, yangın söndürücüler, buzdolapları gibi alanlarda kullanılan kloro floro karbon kaynaklı olduğu anlaşılamadı. Soğutma sistemlerinde bu gazın tercih edilmesi ve kullanım sebebini Dr. Demirhan şöyle anlattı: “Ozon tabakasındaki azalmanın kloro floro karbon, dolayısıyla da insan kaynaklı bir süreç olduğunun anlaşılması oldukça geç bir zamana denk geliyor. O zamana kadar da özellikle kutup bölgelerinde ozonda ciddi bir azalma gerçekleşmişti zaten.”   Bu gazın soğutma sistemlerinde ve yangın söndürücülerde verimliliği çok fazla artırmasından dolayı tercih edildiğini belirten Dr. Demirhan, kloro floro karbonun ancak stratosfere ulaşmasıyla ozon gazıyla etkileşime girdiğini söylüyor. “Atmosferin ilk 11 kilometresinde kimyasal olarak hiçbir süreçte bulunmayan temiz bir gaz olarak adlandırıldı. Fakat bu gaz kimyasal olarak troposferde yani 0 ila 11 kilometre arasında hiçbir kimyasal sürece dahil olmuyor. Ancak 11 kilometrenin üzerinde, stratosfere çıktığı zaman oradaki ozon gazıyla etkileşime giren bir gaz kloro floro karbon.”    Ozon tabakasında incelme Ozona zarar veren gazlar arasında klor gazları, flor gazları, bunların türevleri olan kloro floro karbon, hidro kloro floro karbonlar, metil kloroformlar karbonlar, metil kloridler bulunuyor. Ozon tabasında incelme aslında milimetrik bir azalma anlamına geliyor. 3 milimetrenin global ortalama değer olarak kabul edildiğini söyleyen Dr. Demirhan, “3 milimetreden 2 milimetreye düştüğü zaman biz bunun ozonda bir incelme, azalma olduğunu söylüyoruz” diyor. 1987 yılında imzalanan bir protokolle, dünya çapında kullanılan kloro floro karbon kullanımının mutlaka azalması gerektiği konusunda anlaşmaya varıldı.   Türkiye’nin 1991 yılında dahil olduğu 197 ülke, kloro floro karbon kullanımını azaltmak için 2021 yılında Montreal protokolünü imzaladı. Bununla, 30 yıl içinde yani 2050 yılı itibariyle, kloro floro karbonların kullanımını yüzde 80 oranında azaltılacağı sözü verildi ve ilgili kanun Resmi Gazete’de yayınlandı. Dr. Demirhan süreci şöyle anlattı: “Gelişmiş ülkeler ve gelişmekte olan ülkelere farklı yaptırımlar uygulandı. Örneğin, gelişmiş ülkeler 1995 yılı sonunda kloro floro karbon kullanımını kaldırılacakken, gelişmekte olan ülkelerde 2010 yılı sonunda kademeli olarak kullanımının sonlandırılması kararına varıldı. Fakat bazı gazların kullanımı ve tam çıkış süreleri hala devam etmekte. Örneğin, hidro kloro floro karbon (HCFC) kullanımından, 2015 yılında yüzde 90 oranında çıkılması kararına varıldı. Ama tam çıkış gelişmiş ülkelerde 2030 olarak belirlendi.”    Ozonu iyileştirmedeki hedef, 1964 ile 1980 arasındaki değerlere dönmek Tüm bu önlemlerle birlikte zararlı gazların kullanımı azaldı ve ozon tabaksında ufak da olsa bir iyileşme gerçekleşti. Bahsi geçen gazların çoğu artık kullanılmasa da, hidro kloro floro gazın yüzde 85 oranında azaltılma tarihi 2036. Bu da ozonda ani bir iyileşmeyi engelliyor. Dr. Demirhan, şu anda görülen iyileşmenin çok küçük bir etki olduğunu ve insan kaynaklı gaz salınımının bir anda kesilemiyor olmasının ozondaki azalmanın da sürmesine sebep olduğunu söylüyor. “Belli oranlarda iyileşme söz konusu. Ancak bizim asıl hedefimiz, o eski hallerine yani 1964 ile 1980 arasında, kloro floro karbon gazlarının sanki hiç kullanılmadığı döneme dönmek. Fakat şu anda, yani 2017 ile 2020 yılları ortalamasına bakarsak eğer, bu ortalamalar 1964 ve 1980 ortalamalarını uzak değerlerde. Ozon orta enlemlerde, kutuplarda ve Ekvator'da farklı şekilde değişiyor. Bu nedenle global olarak düşünürsek, yani 60 güney 60 kuzey arasını düşünürsek, eski değerlere dönebilmesi için yaklaşık yüzde 2 oranında bir değişiklik olması lazım. Şu an için bu orandan uzaktayız. Yani bizim kloro floro gazlarında daha fazla bir azaltmaya gitmemiz lazım ki ancak eski değerlerine ulaşalım.”   Birleşmiş Milletler Çevre Programı Stockholm bildirisine müteakip 1972 yılında kurulan Birleşmiş Milletler Çevre Programı’nın oldukça önemli olduğunu belirten Dr. Demirhan, bu sayede çevreyle ilgili kalkınmada devletlere ciddi destek sağlandığını söylüyor. “Bu program çerçevesinde iklimle ilgili önemli adımlar atılıyor ve ihtiyacı olan ülkelere maddi destek de yapılıyor. Örneğin ozon azalması ile ilgili olarak kloro floro karbon gazlar, doğada var olmayan ve insan eliyle, endüstride kullanılarak atmosfere salınan gazlardır. Bunlardan çıkmak için de belli bir miktar maddi desteğe ihtiyaç var. Örneğin buzdolaplarında kloro floro karbon yerine doğaya zararı olmayan başka bir gaz kullanılması için endüstriyel olarak yeni bir üretim yapmaları lazım. Ve bu üretimi yapmak için de maddi desteğe ihtiyaç duyabiliyorlar.” Dr. Demirhan, Birleşmiş Milletler Çevre Programı çerçevesinde ihtiyaç duyan ülkelere iklimle ilgili olarak 3.7 milyar dolar destekte bulunulduğunu söylüyor.   Ozondaki azalma sadece kimyasal süreçlerle gerçekleşmiyor Ozon tabakasındaki değişikliklerin oldukça karmaşık bir süreci olduğunu söyleyen Dr. Demirhan, azalmanın yalnızca kimyasal süreçlerle gerçekleştiğini düşünmemek gerektiğini belirtiyor. “Ozon sadece atmosferdeki kimyasal süreçlerle değişen bir gaz değil. Atmosferde ozon gazını etkileyen başka dinamik süreçler de var. Öncelikli olarak iklim değişimiyle beraber troposfer sıcaklığında artma bekliyoruz. Troposfer sıcaklığının artması demek stratosfer sıcaklığının düşmesi anlamına geliyor. Bu bir dengedir. Ve eğer iklim değişimi kaynaklı olarak troposferde bir sıcaklık artışı oluyorsa, stratosferde soğuma gerçekleşir. Ve bu soğumayla beraber çevrim (sirkülasyon) güçlenir. Ve bu ozonda azalmayı getirir.” Dr. Demirhan, bu sebeplere bağlı olarak kloro floro karbon gazlarını kullanmaksak da ozonda yüzde 100 bir iyileşme olur denilemeyeceğini söylüyor. Yüzde 100 bir iyileşme denemeyeceği için de farklı dinamik etkilerin de olduğunu bilmek gerek. Atmosferdeki global sıcaklıkların 4 derece artması bekleniyor Atmosferdeki dinamik etkenler de ozonun azalmasını etkileyebiliyor. Bu sebeple beklenene göre 2100 yılına kadar troposferde yani atmosferdeki global sıcaklıklarda artış olabilir. Dr. Demirhan bu artışın en kötü senaryoya göre 4 derece kadar olabileceğini vurguluyor. “Eğer yer seviyesine yakın olan atmosfer tabakasında sıcaklık bu kadar artarsa, yukarı seviyede yani stratosfer seviyesinde, ozonun olduğu seviyede sıcaklıklar düşer. Ve bu da oradaki stratosferik çevrimin daha da güçlenmesine sebebiyet verebilir. Ki böyle de bekleniyor. Bu da yüzde 1 ile yüzde 2 oranında ozonda azalmayı getirebilir.” Ozon tabakasındaki iyileşmenin çok az bir iyileşme olduğunu yineleyen Dr. Demirhan, “Kuzey ve güney yarım kürelerde iyileşme oranı, 2000 ile 2020 yılları arasında yüzde 1.5 ila yüzde 2.2 arasında gerçekleşmiş” dedi."
332,"Greenpeace'den AB'ye ışıklı ""okyanus"" çağrısı","Çevreci örgüt Greenpeace aktivistleri, Avrupa Birliği'nin (AB) ""güçlü bir Küresel Okyanus Anlaşması"" imzalaması için AB Komisyonu binasına ışık yansıtarak çağrıda bulundu.",Çevre,https://www.trthaber.com/haber/cevre/greenpeaceden-abye-isikli-okyanus-cagrisi-740506.html,"Greenpeace aktivistleri, Brüksel'deki AB Dışişleri Bakanları Toplantısı biterken toplantının yapıldığı AB Konseyi binasının karşısındaki AB Komisyonu binasına ışıklı yazılar ve resimler yansıttı. Tüm binayı kapsayacak şekilde yansıtılan ışıklı yazılarda okyanusların korunması için AB'nin güçlü bir Küresel Okyanus Anlaşması'na imza atması istendi. Denizlerin en az yüzde 30'unu kapsayacak geniş okyanus koruma alanları oluşturulmasını talep eden çevreci örgüt, AB Komisyonu Başkanı Ursula von der Leyen için binaya yansıtılan yazılarda ""Okyanusların hamisi mi haini mi?"" ifadesini kullandı. Greenpeace, okyanusların çok büyük bölümünün koruma altında olmadığını belirterek, yaban hayatını korumak ve iklim değişikliğinin etkilerini azaltmak için 2030 yılına kadar okyanusların en az üçte birinin okyanus koruma alanları kapsamına alınmasını istiyor."
333,Kurak geçen kış alarm veriyor,"Türkiye ""en kurak"" kışlardan birini yaşıyor. 7 bölgede de hissedilen kuraklık, pek çok sistemi derinden vurdu. İçme suyu oranları düştü, tarım sektörü etkilendi, biyoçeşitlilik azaldı. Peki yapılması gerekenler neler? Detaylar dosya haberimizde.",Çevre,https://www.trthaber.com/haber/cevre/kurak-gecen-kis-alarm-veriyor-740160.html,"Yağışsız geçen kış mevsiminde kuraklıkla mücadele ediliyor. Barajlarda düşen doluluk oranlarıyla Türkiye, en susuz kışlarından birini yaşıyor. Kuraklığa karşı önlemler sürüyor. Ancak Türkiye'nin pek çok bölgesi kuraklık alarmı veriyor. Yağışlar önceki yıllarla karşılaştırıldığında yüzde 40,6 azaldı. Geçen yıla göre ise yüzde 31 azalan yağışlar tehdit oluşturdu. Kuraklıktan en çok Marmara ve İç Ege etkilendi. Durum ileri düzey kuraklık olarak tanımlandı. Barajlar alarm veriyor Marmara Bölgesi'nde yaşanan susuzluk, barajlara yansıdı. İstanbul'daki bazı barajlarda doluluk oranı yüzde 4,39'a düştü. Bir haftada 8.62 milyon metreküp su azaldı. Yaz kış yağmurun eksik olamadığı Karadeniz Bölgesi de kuraklıktan etkilenen yerlerden. Yağışlar geçen yıla oranla yüzde 17,6 azaldı. Tarımda su yetersizliği Kurak geçen kış, tarım sektörünü de vurdu. Türkiye'nin buğday ambarı olarak bilinen Konya'da düşen yağış miktarı yarıya indi. İç Anadolu'daki durumdan da en çok çiftçiler etkilendi. Uzmanlar ise suyun sürdürülebilirliği ve güvenliği için ""yağmur hasadı""nı öneriyor. Bireysel yapılan su tasarrufunun yanında 'Kriz yönetimi' oluşturmanın da önemine dikkat çekiyor."
334,"Güney Afrika bölgesinde artan fil nüfusu, yerel ekosistemi tehdit ediyor","Uzmanlara göre, Güney Afrika bölgesinde artan fil nüfusu, yerel ekosistem için tehdit oluşturuyor.",Çevre,https://www.trthaber.com/haber/cevre/guney-afrika-bolgesinde-artan-fil-nufusu-yerel-ekosistemi-tehdit-ediyor-740156.html,"Afrika'nın 5 büyük hayvanından biri olarak nitelendirilen fillerin nüfusu, son yüzyılda büyük düşüş yaşasa da Güney Afrika bölgesinde uzun yıllardır artmaya devam ediyor. Uluslararası Doğayı Koruma Birliği (IUCN) tarafından tehlike altındaki türler arasında gösterilen Afrika filleri kıtada yarım milyondan fazla nüfusa sahip. Bunun yüzde 70'i ise Güney Afrika bölgesinde bulunuyor. Güney Afrika Ulusal Parkları (SANPARKS) Savana ve Çayır Araştırmaları Uzmanı Dr. Sam Fereria ve Güney Afrika Ulusal Biyolojik Çeşitlilik Enstitüsünde (SANBI) kıdemli bilim insanı Jeanetta Selier, fil nüfusu yoğunluğunun ekosistem üzerindeki etkilerini değerlendirdi. Aşırı fil nüfusun etkileri Fereria, kıtanın diğer bölgelerinin aksine Güney Afrika bölgesinde fil nüfusunun daha iyi korunup çoğaldığını ve daha uzun yaşadığını belirterek, ""Örneğin Güney Afrika Cumhuriyeti'nde en yoğun fil nüfusuna sahip Kruger Ulusal Parkı, son 2 veya 3 yüzyılda mevcut olandan çok daha fazla file ev sahipliği yapıyor."" dedi. Fillerin Afrika ekosistemi üzerinde kilit rol oynadığına değinen Fereria, fil nüfusunun yoğun olarak toplandıkları arazilerde habitat değişikliğine neden olabileceğine dikkati çekti. Fereria, fillerin etkisinin, arazideki kaynakları ne kadar yoğun kullandıklarıyla ilgili olduğuna işaret ederek, ""Fillerin belirli bölgeleri nasıl kullandıkları ise su, yiyecek, rahat ve güvenli yer gibi bağlı oldukları kaynaklara bağlı."" diye konuştu. Kruger Ulusal Parkı'nda 19. yüzyılda fil sürülerinin itlaf edilmesinin ardından bu bölgede geniş ölçekli ağaçlık alanlar oluştuğunu dile getiren Fereria, bunun fillerin habitat üzerine etkilerine örnek olarak gösterilebileceğini söyledi. İnsan fil çatışması Bilim insanı Jeanetta Selier ise fillerin ekosisteme etkilerinin farklı parametrelere dayandığına dikkati çekerek, ""Filler bir alanda ne kadar uzun süre kalır ve o alan içinde ne kadar uzun süre beslenirse, etkileri o kadar yüksek olur."" dedi. Selier, özellikle Güney Afrika'da fillerin insan egemenliğindeki arazilerde yaşadığına dikkati çekerek, bunun çoğu zaman insan fil çatışmasına yol açtığını vurguladı. Güney Afrika bölgesindeki fil nüfusunu ""aşırı"" ve ""yoğun"" olarak nitelendiren Selier, bu durumun bölgede bitki örtüsünün homojenleşip yapısal değişikliğe uğramasına neden olduğuna işaret etti. Selier, ""Aşırı fil nüfusu genellikle ormanlık alanların çalılıklara dönüşmesine sebep oluyor, özellikle büyük ağaçların kaybına yol açıyor ve bu ağaçlarda yaşayan akbaba gibi bazı kuş türlerinin yerel düzeyde nesillerinin yok olmasına neden oluyor."" dedi. Aşırı fil nüfusunu kontrol altına almak için alınabilecek tedbirlere de değinen Selier, ""İtlaf son çare olsa da kullanılabilecek bir yöntemdir. Fillerin aşırı nüfusa sahip bölgeden ihtiyaç duyulan bölgeye taşınması da başka bir yöntemdir. Güney Afrika'dan, Malavi ve Mozambik'teki bölgelere daha önce başarıyla taşındı. Ancak hala fil isteyen çok fazla yer yok ve filin uzun mesafelere taşınması çok maliyetli."" ifadelerini kullandı. Selier, Güney Afrika'da fil nüfusunun ise milli parkların ve rezervlerin ilan edilmesinin yanı sıra çitle çevrilmesi nedeniyle sürekli büyüme dönemi geçirdiklerini kaydetti."
335,Dünyanın en büyük kara kurbağası Avustralya'da bulundu,"Avustralya'nın kuzeyindeki bir yağmur ormanında bulunan kara kurbağası, 'kamış kurbağası' olarak da bilinen Rhinella marina türünün şimdiye kadar tespit edilen en büyük üyesi.",Çevre,https://www.trthaber.com/haber/cevre/dunyanin-en-buyuk-kara-kurbagasi-avustralyada-bulundu-739752.html,"Ortalama bir kara kurbağasından altı kat daha ağır olan 'canavar kurbağa', 2,7 kilogram ağırlığında. Uzmanlar tarafından yakalanarak koruma altına alınan kurbağaya, Godzilla'dan esinlenerek 'Toadzilla' ismi verildi. ""Toad"", İngilizcede kara kurbağası demek. Doğal yaşam uzmanları kurbağanın büyüklüğüne ilk başta inanamayarak, kendilerine gösterilen fotoğrafların sahte olduğunu düşündü. Queensland'de doğal yaşam devriyesi Kylee Gray, dev kurbağayı ilk gördüğünde gözlerine inanamadı: ""Bu kadar büyük bir kurbağa hiç görmemiştim. Sanki ayakları olan bir futbol topu gibiydi. Ona Toadzilla dedik."" Ekibiyle birlikte kurbağayı yakaladılar ve ağırlığını ölçtüler. Şimdiye kadarki en büyük kara kurbağası, İsveç'ten 1991'de Guinness Rekorlar Kitabı'na giren 2,65 kilogramlık Prinsen adlı kurbağaydı. Toadzilla, 2,7 kilogram ile bu rekoru kırmaya aday. Latince ismi Rhinella marina olan dev kara kurbağaları, ilk olarak 1935'te adaya dışarıdan getirilip doğaya salındı. Queensland'deki şeker kamışı tarımını korumak amacıyla haşerelerle mücadele için getirilen 100 kurbağanın nüfusu, bugün 200 milyon civarında. Kamış kurbağası da denen tür, Avustralya'da bitkilere en çok zarar canlılar arasında başı çekiyor. Avustralya'da dev kara kurbağalarının doğal bir avcısı bulunmuyor. Toadzilla'nın kaç yaşında olduğu bilinmese de bu türün 15 yıl kadar yaşayabildiği biliniyor."
336,"Pet Şişe Makineye Atılacak, Para Cep Uygulamasına Gelecek","Türkiye Sıfır Atık Projesi’nin bir adımı olarak ‘Depozito Yönetim Sistemi’ne geçiyor. Sistem tamamen devreyi girdiğinde boş pet şişe çöp yerine makineye atılacak, depozitonun parası, cep telefonu uygulamasına gelecek.",Çevre,https://www.trthaber.com/haber/cevre/pet-sise-makineye-atilacak-para-cep-uygulamasina-gelecek-739236.html,"Tek kullanımlık ambalajlar hem ekonomik kayıplara neden oluyor hem de çevreyi kirletiyor. Türkiye Sıfır Atık Projesi’nin bir adımı olarak Çevre Şehircilik ve İklim Değişikliği Bakanlığı, Türkiye Çevre Ajansı (TÜÇA) tarafından başlatılan ‘Depozito Yönetim Sistemi’ ile yakın gelecekte meşrubat ambalajları depozitolu olacak, çevre ve ekonomi korunacak. Su, meşrubat, gazlı içecekler ya da düşük alkollü içecekler, genel olarak cam, pet ya da alüminyum ambalajlarda tüketiciye sunuluyor. Türkiye’de daha önce depozito ile ilgili düzenlemeler yapılmış olmasına rağmen, firmalar genellikle bu ürünlerde depozito uygulaması yapmıyor. Yani kullanılan cam, metal ya da pet şişeler ya çöpe atılıyor ya da geri dönüşüm kutularında toplanarak ayrılıştırılıyor ve yeniden üretime kazandırılıyor. Geri dönüşüme kazandırma henüz istenilen seviyelerde olmasa da bu yüksek maliyeti düşürmek için çabalar sürüyor. Çevre kirliliğine de yol açan ve doğada yüzlerce yıl yok olmadan kalan meşrubat şişe ve kutuları için çözüm ise 2024 yılında geliyor.    Önce Barkodlanacak Sonra Toplanacak Bu amaçla TÜÇA tarafından ‘Depozito Yönetim Sistemi’ hazırlandı. Sistem, basitçe belirli bir depozito bedeli alınarak piyasaya sürülen ürünlerin kullanılması sonrasında, depozito bedelinin geri ödenerek ürün ambalajının toplanmasını içeriyor. Çalışmalara 1 Ocak 2022’de başlanmıştı. 2022 yılında sistemin en önemli ayağı olan ürünlere Depozito Yönetim Sistemi’ne uygun etiketleme yapılması (barkod) ve makinelerin hazırlanması aşamasına geçildi. Buna ek olarak mobil cihazlara yüklemek üzere bir aplikasyon hazırlandı. Pilot uygulama ise Çevre, Şehircilik ve İklim Değişikliği Bakanlığı ile Kızılcahamam’da başlatıldı. Pilot uygulamada, pet, cam ya da alüminyum meşrubat ve su şişeleri makinelere atılarak elde edilen puanla anlaşmalı marketten alışveriş yapılabiliyor ya da kaplıcalardan yararlanılabiliyor.    Depozito Ücreti Cep Uygulamasına Gelecek Uygulama kapsamına 0,1 litre ile 3 litre arasındaki bütün su, gazlı içecek, meşrubat, meyve suyu vb. dahil olacak. TÜÇA Depozito Yönetim Sistemi Direktörü Demirhan Küçük, sistemi şöyle anlattı: “İşin en zor tarafı sistemin altyapısını kurmak. Barkod ve özel işaretleme sistemini, bunun kullanılacağı makineleri vatandaşın ulaşabileceği noktalara yerleştirmek, bunu ödemesinin vatandaşa hangi kanallardan döneceğini ayarlamak... Bununla ilgili birkaç alternatif var. Depozito ücretinin vatandaşın mobil uygulamasına yüklenmesi ve onu isterse alışverişte kullanması isterse IBAN numarası kullanarak kendine havale etmesi gibi seçenekler olacak. Altyapı tamamlandığında hem çevre korunacak hem vatandaşımız faydalanacak. 2023 içinde tüm testleri ve pilot uygulamaları tamamlayıp 2024’te sistemin devreye girmesini hedefliyoruz. Zorunlu bir uygulama olacak. Vatandaş zaten ambalajın ücretini ödüyor. Bu sistem sayesinde, ücreti geri alacak.”    20 Milyar Şişe Geri Dönüşüme Kazandırılacak Pilot uygulamadan alınan sonuçlar vatandaşları memnun etti. Pilot uygulamanın 81 ilde 2023 sonuna kadar tamamlanması hedefleniyor. Zorunlu olacak uygulama ile 2023’ün sonuna kadar tüm il ve ilçelerimizde en az 2 bin depozito iade makinası, 5 bin manuel toplama noktasıyla birlikte toplam 7 bin depozito iade noktasında vatandaşın hizmetine sunulması amaçlanıyor. Depozito Yönetim Sistemi’nin hayata geçmesiyle birlikte ilk etapta 20 milyar şişe geri dönüşüme kazandırılacak. 37 bin ton sera gazı emisyonu azaltacak. 1.3 milyar kWh enerji, 3.6 milyon varil petrolden tasarruf sağlanacak. 20 yılda ekonomiye 100 milyar TL kazanç, 20 bin kişiye yeni istihdam alanları açılacak. AB de Hazırlanıyor Avrupa Birliği (AB) de 2029’dan itibaren bu sisteme geçmeye hazırlanıyor. Şu anda 10 ülkede hazırlıklar tamamlandı. 2030’dan itibaren ise birliğin tamamı bu sistemi uygulayacak. Türkiye, birçok AB ülkesinden önce altyapısını tamamlamış olacak.      "
337,Su altı peyzaj tasarımıyla doğa eve taşınıyor,"Su altının renkli ve bir o kadar da çekici dünyası akvaryuma sığdırılıyor. Kaya, kök, kütük, sucul bitkiler ve balıklar su altı peyzaj tasarımıyla bir araya geliyor. Ortaya tabloyu andıran ama yaşayan bir manzara çıkıyor.",Çevre,https://www.trthaber.com/haber/cevre/su-alti-peyzaj-tasarimiyla-doga-eve-tasiniyor-739107.html,"Deniz altının renkli ve egzotik yaşamı herkeste merak uyandırıyor. Aslı kadar büyük olmasa da evde yahut işyerinde su altının eşsiz manzarasını yaratmak mümkün. Nasıl mı? Su altı peyzaj tasarımı, yani “aquascaping” sayesinde… Su altı peyzaj tasarımıyla doğa sadece bir akvaryuma sığdırılıyor. Bitkiler, kökler ve kaya parçaları gibi su altına uygun türlü materyallerle bir dünya yaratılıyor. Ortaya çıkan manzara, su altının gizemli dünyasını evlere taşıyor. Su Altı Manzara Sanatçısı ve Kreatör Mert Yılmaz, bu işe gönül verenlerden biri…    Mert Yılmaz su altı peyzajına üç yıl önce başlamış. O günden bu yana hayli yol kat etmiş. Öyle ki çalışmaları Türkiye’nin 35 iline yayılmış. Yaptığı işi “Kaya, kütük, odun ve aquatik (suda yaşayan) bitkilerin bir arada ahenk içinde sanatsal düzenlemelerle yapılan tasarımı” olarak ifade ediyor.    Ebatları isteğe göre değişiyor Akvaryum boyutları isteğe ve elbette tasarıma göre değişiyor. “Ebat noktasında aslında küçük olması daha uygun olduğu anlamına gelmiyor ya da büyük olması çok pahalı olduğu anlamına gelmiyor” diyen Yılmaz, şöyle konuşuyor: “Kullandığımız materyallerin bolluğuyla ve yapılan tasarımın zorluğuyla alakalı bir şey. Genelde, ortalama yaptığımız akvaryumlar 1-2 metre. 5 metrelik akvaryumlar da yaptım. Ama benim tasarlamaktan çok keyif aldığım akvaryumlar, daha ufak 30’a 30 küp şeklinde.”    Bir su altı peyzaj tasarımına başlarken pek çok detaya dikkat ediliyor. İlk önce müşterinin beklentileri doğrultusunda bir planlama yapılıyor. Bir diğer ayrıntı da proje için ayrılan bütçeye göre bir tasarım yapmak. Planlamanın diğer detaylarını yine Yılmaz’dan öğreniyoruz: “Bütçe bize izin verdiği müddetçe ve Türkiye’de bulabileceğimiz materyallere göre pozisyonun, yani konumlandırılmak istenen alanın ambiansına göre ve en sonda içerisinde bırakacağımız balıkların yaşayacağı ortamı dizayn etmeye çalışıyoruz. Tabii bunlardan önce estetik kaygılarımız var. Bu diaroma da olabilir jungle sytle orman tasarımı modeli de… Bu tasarım modellerinde sürdürülebilirlik çok önemli. Onun için profesyonel destek almak gerekiyor. Bu kıstasların hepsini değerlendirip ortaya benim de müşterinin de bakarken keyif alacağı bir tasarım modeli yapabiliyoruz.”    Hangi materyaller kullanılıyor? Akvaryumda oluşturacağı su altı peyzajını genellikle kafasında tasarlıyor Yılmaz. Tabii müşterinin özel bir talebi olursa öncesinde duruma uygun eskiz de çalışıyor.
Peki bir tasarım yaparken akvaryumun içinde hangi malzemeler kullanılıyor? Öncelikle kullanılan materyal sayısı tasarıma göre değişiyor. Genellikle kaya, kütük, sucul bitkiler, kozmetik kum ve aktif kum kullanılıyor. Ancak “dark style” denilen akvaryum modellerinde 8-9 çeşit bitki kullanılıyor. Yoğun bir akvaryumda canlılarla birlikte toplam 20 çeşit malzeme bulunuyor. Kullanılan materyallerin ortak özelliği ise doğal ürünler olması.    Her modelin bir düzenlenme matematiği var Tüm bu materyalleri bir araya getirmenin incelikleri de var. Yılmaz bu detayları şöyle anlatıyor: “Biyoloji bilmek zorundasınız. Tasarım modelinin kendine ait bir sanatsal düzenleme matematiği var, onu da bilmek gerekiyor. Kreatörlük süreci olmak zorunda. Birçok nokta komplike bir şekilde kompakt bir alanda ahenk içerisinde tasarlandığında aquascaping ortaya çıkıyor.”    Akvaryumda kullanılan balıklar da yine tasarıma uygun olarak tercih ediliyor. Müşterinin özel bir tercihi yoksa genelde ufak balıkları kullandıklarını ifade eden Yılmaz, sebebini ise şöyle açıklıyor: “Aquascaping bir manzara yaratım süreci oluyor. O manzarayı ne kadar büyük gösterirsek -perspektifle küçük balıklarla manzara büyüyeceği için- perspektifle birlikte sizi içine alacak o görseli kuvvetlendirmiş oluyoruz. Dolayısıyla ufak balıklar tercih ediliyor. Daha nokta atışı yapmak gerekirse tetra, melek ve diskus balıkları gibi türleri kullanıyoruz.” Su altı peyzaj tasarımı, bakımı doğru yapıldığı takdirde uzun ömürlü oluyor. Yapılan tasarımlar uzun yıllar boyunca evleri süslemeye devam ediyor.
  Kurgu: Cihan Karaahmetoğlu"
338,Avrupa'nın başkentinde gece uçuşu yasaklanıyor,"Brüksel Belediye Meclisi, Belçika'nın başkenti üzerinde gece uçuşlarının yasaklanmasını ve Brüksel Ulusal Havalimanı'na gidiş ve dönüş uçuşlarından kaynaklanan gürültü kirliliğini sınırlamayı amaçlayan bir önergeyi kabul etti.",Çevre,https://www.trthaber.com/haber/cevre/avrupanin-baskentinde-gece-ucusu-yasaklaniyor-739067.html,"Belediye meclisi, iktidar çoğunluğunun yanı sıra muhalefetteki Les Engages ve Mouvement Reformateur (MR) milletvekilleri tarafından onaylanan önergesinde, Federal Hükümetten Brüksel üzerinden 22:00 ile 07:00 saatleri arasında uçuşları yasaklamasını talep etti. Önerge ayrıca hükümetten sağlık, çevre ve ekonomik konuları dikkate alarak, havalimanındaki hareketlere yıllık bir sınır koymasını ve modeli veya yaşı nedeniyle gürültü emisyonları, eşikleri aşan belirli uçak kategorilerini yasaklamasını istiyor. Ayrıca belediye meclisi, hükümetin, genel çıkarlara, kamu sağlığına ve halkın güvenliğine saygı göstermek için, mümkün olduğunca ve rüzgar standartlarına uygun olarak, yoğun nüfuslu bölgelerde uçuşlardan kaçınma ilkesini sürdürmesini talep ediyor. Talepler aynı zamanda yasalara ve özellikle Brüksel Bölgesi'nin 27 Mayıs 1999 tarihli 'Gürültü' Kararnamesi'ne ve infaz edilebilir mahkeme kararlarına uygunluğu da içeriyor."
339,"Kenya, mahsulleri yok eden milyonlarca kuşa savaş ilan etti",Kenya'da yaklaşık 300 dönüm pirinç tarlası kuşlar tarafından yok edildi. Hükümet 6 milyona yakın kırmızı gagalı quelea kuşunu öldürme planı yapıyor. Ancak bu planın nesli tükenmekte olan yırtıcı kuşlarına zarar verebileceği tahmin ediliyor.,Çevre,https://www.trthaber.com/haber/cevre/kenya-mahsulleri-yok-eden-milyonlarca-kusa-savas-ilan-etti-738716.html,"Uzmanlar, Kenya hükümetinin çiftlikleri işgal eden 6 milyona yakın kırmızı gagalı quelea kuşunu öldürme girişiminin, yırtıcı kuşlar ve diğer yabani türler üzerinde istenmeyen sonuçlara yol açacağı konusunda uyardı. Afrika Boynuzu'nda devam eden kuraklık , tohumları queleas'ın ana besin kaynağı olan yerli ot miktarını azalttı ve kuşların tahıl tarlalarını giderek daha fazla istila etmesine neden oldu. Yaklaşık 300 dönüm pirinç tarlası kuşlar tarafından yok edildi. 2 bin dönümlük pirinç tehdit altında. Gıda ve Tarım Örgütü'ne (FAO) göre, tek bir quelea günde 10 grama kadar tahıl yiyebiliyor. Batı Kenya'daki çiftçiler, kuşlar yüzünden 60 tona yakın tahıl kaybedecek. 2021'de FAO, kuşlara atfedilebilen mahsul kayıplarının yıllık 50 milyon doları bulduğunu tahmin ediyor."
340,Kar neden yağmıyor?,Kış mevsiminin ortasında olmamıza rağmen kar yağışı hala yüzünü göstermedi. Mevsim normallerinin üzerinde seyreden sıcaklıklar endişe verici bir hal aldı. Karın yağmaması kuraklık riskinin yanı sıra enfeksiyon hastalıklarında da artışa yol açtı. Sıcak ve yağışsız hava viral virüslerin de üreyip çoğalmasına sebep oluyor.,Çevre,https://www.trthaber.com/haber/cevre/kar-neden-yagmiyor-738473.html,"Herkesin bildiği gibi soğuk ve karlı havalar temizlik anlamına geliyor. Bu sene ocak ayının ortasında adeta bahar havası yaşanıyor olması birçok hastalığı da tetikliyor. Küresel ısınmanın artık iyice gündemde olduğu bu günlerde bir de mevsim normalleri üstündeki sıcaklıkların yaşanması pek de parlak bir tablo çizmiyor. Peki, kar neden yağmıyor, eksikliği nelere sebep oluyor?

Afyon Kocatepe Üniversitesi Coğrafya Bölümü İklim Bilimci Öğretim Üyesi Dr. Okan Bozyurt, kar yağışının toprak, insan ve canlılar için önemini TRT Haber’e anlattı.    Grönland blokajı soğuk havaların gelişini engelliyor “Kar yağışı toprağa faydası, barajlardaki doluluk oranına etkisi ve pek çok canlı türüne katkısı ile en önemli, hayati rol oynayan yağış türüdür” diyen Dr. Bozyurt, beklenen kar yağışının hala gerçekleşmemiş olmasının sebebinin kutupsal cephelerin gelişini engelleyen bir blokaj olduğunu söylüyor. “Şimdiye kadar kar yağmadı çünkü bize kuzeyden kolayca gelmesi gereken kutupsal cepheleri Grönland blokajı dediğimiz bir blokaj önemli ölçüde engelliyor. Dolayısıyla da güneyde salınımlar bizde çok etkili oldu. Bu da hava sıcaklıklarını mevsim normallerinin bir hayli üzerinde çıkardı ve tabii kar yağışını kesti diyebilirim.”   Türkiye’nin en kurak kış mevsimini yaşadığını söyleyen Dr. Bozyurt, kuzeyden gelecek soğuk hava cephelerini engelleyen blokajın kırılmaya başladığını söylüyor. “Blokaj kırılıyor gibi şu anda; bu sistem değişmeye başladı. Ama Türkiye kış mevsimi tarihinin en uzun kurak dönemini yaşadı. Bu kuraklık ekim ayı gibi başladı. Ekim ve kasım ayları son yılların en kurak dönemi oldu. Kasım aylarında hava sıcaklığı mevsim normallerinin bir hayli üzerinde seyretti. Aralık deseniz, son yılların en ılık aralık ayı yaşandı. Ve ocak ayının ortalarında olmamıza rağmen hala hava sıcaklıkları pek çok bölgede mevsim normallerinin bir hayli üzerinde. Ama dediğim gibi bu blokaj kırılmaya başladı artık. Kuzeyden soğuk hava cepheleri gelmeye başlayacak gibi duruyor.” Beklenen kar ocak sonunda yağabilir Kuzey cephelerini engelleyen blokajın kırılmasıyla soğuk havaların yurda giriş yapabileceğini söyleyen Dr. Bozyurt şunları söyledi: “Bir öngörüde bulunacak olursam eğer ocak ayının 25’inden sonra -özellikle ocak ayının son günü ve şubat ayının ilk haftasını kapsayacak şekilde- ciddi anlamda soğuk ve yağışlı hava kitlelerini bekliyorum. Özellikle yurdun kuzey iç ve doğu bölgelerinde kar yağışları etkili olabilir. Diğer bölgelerde de yağmur yağışı etkili olacak. Yani şubat, mart ve nisan aylarında yağış değerlerinin pek çok yerde mevsim normallerinin üzerinde seyredeceğini söyleyebilirim.”    Kar yağışı neden önemli, havayı nasıl temizliyor? Kar yağışının birçok anlamda önemini vurgulayan Dr. Bozyurt, karın havayı nasıl temizlediğini de şöyle anlatıyor: “Kar yağışının içinde maddeler var. Bunlardan biri de amonyak. Havadaki amonyak toprağa iniyor ve toprakta birtakım bakteri ve mikroorganizmalarla tepkimeye giriyor. Toprak için çok yararlı bir madde haline geliyor. Özellikle bitkiler için son derece önemli oluyor. Tabii bunun dışında kar havadan aşağıya doğru inerken havadaki, virüsler başta olmak üzere, pek çok viral mikroorganizmaları, zararlı partikülleri de aşağıya indiriyor ve böylece hava temizlenmiş oluyor.”   İlk kar yağışının çok önemli olduğunu söyleyen Dr. Bozyurt, bu sayede havanın ciddi anlamda temizlendiğini ve aslında kar yağan zamanlarda enfeksiyonların azaldığına dikkat çekiyor. “İlk yağan kar özellikle çok önemli. Uzun süre yağan karlarda hava zaten epey temizlenmiş oluyor. Çok kar yağan mevsimlere baktığımız zaman o dönemlerde gribal enfeksiyonların bir hayli azaldığını da görüyoruz. Bu sene dikkat ederseniz gribal enfeksiyonlar adeta bir patlama yaptı. Çünkü havada fazla bir yağış olmadığı, özellikle kar yağışı olmadığı için havada virüsler çok rahat bir şekilde yayılabildi. Bir de hava sıcaklıklarının mevsim normallerinin üzerinde olması da zaten virüslerin üreyebileceği, çoğalabileceği bir optimum ortam hazırladı. Dolayısıyla bu sene salgında çok önemli rol oynadı.”"
341,EPDK Başkanı Yılmaz: “Enerjiyi Verimli Kullanarak Merkez Olacağız”,"EPDK Başkanı Mustafa Yılmaz, Türkiye’nin enerji merkezi olma hedefine emin adımlarla yürüdüğünü, bunun da kaynakların verimli bir şekilde kullanılmasıyla olacağını söyledi. EPDK hizmet binasının da kendi enerjisini kendi üreten bir kamu binası olduğuna dikkat çeken Yılmaz, “Enerji, bedendeki kan gibidir” dedi.",Çevre,https://www.trthaber.com/haber/cevre/epdk-baskani-yilmaz-enerjiyi-verimli-kullanarak-merkez-olacagiz-737611.html,"Enerji, iş yapabilme gücünü ifade ediyor. Herhangi bir üretim yapılacaksa, insanlar konforlu bir hayat yaşayacaksa, bir ülke ilerleme sağlayacaksa ve ekonomisi güçlü bir ülke olacaksa, sağlam bir enerji altyapısına sahip olması gerekiyor. Enerjisini kendi üreten, ithal etmeyen ülkeler ise bu anlamda büyük avantaj kazanıyor. Elbette her bir litresi, metreküpü çok kıymetli olan enerji kaynaklarını da bu nedenle verimli kullanmak gerekiyor. Türkiye’de, bu bilinci oluşturmak için, 9-15 Ocak arası, ‘Enerji Verimliliği Haftası’ olarak kutlanıyor. Türkiye’de enerji piyasalarının denetim ve düzeninden sorumlu isim olan Enerji Piyasası Düzenleme Kurumu (EPDK) Başkanı Mustafa Yılmaz, hafta nedeniyle TRT Haber’in sorularını yanıtladı, önemli açıklamalar yaptı. Yılmaz’ın açıklamalarının satır başları şöyle: Verimlilikten Ne Anlaşılmalı? “EPDK demek verimlilik demek. Kararlarımızla, uygulamalarımızla, hizmet verdiğimiz binamızın yapısıyla bunu ortaya koyduk. Verimlilikten, attığımız her adımda kendi kaynaklarımızı öne çıkarmamız gerektiğini anlıyoruz. Kendi kaynaklarınızı kullanmayıp enerji ürünleri ithal ediyorsanız, verimlilik iddiasında bulunamazsınız. Enerjiyi verimli kullanmak, cari açığı azaltmak demek, istihdam oluşturmak demek, kaynak maliyetini minimize etmek demek.” Türkiye’nin Güneşi, Rüzgarı Var “Ülke olarak yüzümüzü güneşe döneceğiz, sırtımızı da rüzgara vereceğiz. Işıldayan her güneşin kıymetini bilerek bunu enerjide kullanmamak lazım. Rüzgardan, güneşten hatta çöpten bile enerji üretmemiz demek, yurtdışından getireceğimiz doğalgazın, kömürün, petrolün önüne geçilmesi demek. Enerji arzında dengeyi ne kadar yerli kaynaklar lehine bozabiliyorsak, o kadar güçlü oluruz. En başta istihdam açısından daha avantajlı oluruz. Kurum olarak. Paris Anlaşması, Kyoto Protokolü gibi anlaşmalara dikkat ederek, yerli kaynaklara önem veriyoruz. Şartlar elverdiği ölçüde yerli kaynakların hem yenilenebilir hem fosil kaynaklı olanlarından istifade edilmesini sağlamaya çalışıyoruz. Büyümek istiyorsak, böyle büyüyeceğiz. ‘Enerji hub’ı olmak istiyorsak, dünyanın enerji merkezlerinden biri olacaksak, bu iddiayı gerçekleştireceksek yerli kaynakları verimli kullanarak olacağız. Sayın Cumhurbaşkanımız da bu hedefi ortaya koydu çünkü bu Türkiye’nin hedefi.    Enerji Vücuttaki Kan Gibidir “Dünya siyasetinde, jeopolitiğinde, ekonomisinde kendinize bir hedef belirlemişseniz, bunların gerçekleştirebilmenin ilk şartı enerjiye sahip olmanızdır. Enerji olmazsa savunma sanayiini geliştiremezsiniz, endüstriyi geliştiremezsiniz, tarımı bile geliştiremezsiniz. Dolayısıyla enerji insanın vücudundaki bir kan gibidir. Kan dolaşımını tüm vücudunun içerisine sağlıklı bir şekilde sağlayamazsanız, vücut da sağlıklı olmaz. Enerjiyi verimli kullanmak istihdam açısından önemli. Yerli kaynakları verimli kullanmaz, ülke dışından mesela kömür ithal ederseniz, orada işçinin parasını siz ödemiş olursunuz. Eldeki kaynakları verimli kullanınca, Türkiye’deki bakkal, berber, manav kazanır. Bu nedenle yerli enerji kaynaklarını, verimliliğin ilk şartı olarak görüyoruz.” Sanayici Kendi Enerjisini Üretecek “Ağustos ayında birtakım düzenlemeler yaptık. ‘Sanayicimiz, ticarethaneler hatta belediyeler, kamu hizmetleri için kendi enerjisini üretebilir’ dedik. Tarımda da aynı durum söz konusu. Enerji maliyetleri ne kadar düşerse maliyet o kadar düşer. Firmalar kendi enerjisini üretirse, enerji hatlarındaki kayıp engellenmiş olur. Hatta bu enflasyonu bile etkiler çünkü tarım ürünlerinin maliyeti düşer. Turizmi etkiler çünkü konaklama maliyetleri düşer. Bir otelin giderlerinin yüzde 40’ı enerji harcaması ise bunun yüzde 25’e düştüğünü düşünün.” Depolamanın Önemi “Rüzgar ve güneş gibi yenilenebilir enerji kaynaklarına sahibiz ama bunlar salınımlı enerji. Bunun için de enerji depolama ile entegre hale getirerek yeni yüzyılı hazırlanmak gerekiyor. Geleceğin en önemli konulardan biri enerji depolanması olacak. Başta Çin olmak üzere birçok ülkenin bu konuda önemli planlamaları ve yatırımları var. Bununla ilgili bizim de çalışmalarımız var. Avrupa’nın bile önüne geçerek yatırımcılara, ‘Depolama yaparsanız, size herhangi bir yarışma olmaksızın güneş ve rüzgar lisansı veririz’ dedik. Hızlı bir şekilde bunun düzenlemesini yaptık. Yönetmeliğimiz ilan edilir edilmez müracaatlar başladı. Bugün yaklaşık 130 bin MWh kapasiteyi geçen bir başvuru oldu. Bunun karşılığı 250-300 milyar dolar civarında. Burada trafo kapasitemiz, şebeke kapasitemiz de önemli. 25-30 bin MWh civarında yatırımın kısa vadede gerçekleşecek. Bunun Türkiye için çok önemli bir enerji hamlesi olduğunu düşüyorum.”    Yerli Üretim Verimliliğin Olmazsa Olmazı “Yerli kaynaklara dayalı teşvikleri de son derece önemli buluyorum. Eğer kaynağınız içeride kalıyorsa, bu istihdam oluşturacaktır. Yerli üretim verimliliğin olmazsa olmazı. Başka ülkelerin kendi devletlerinin teşvikiyle ucuza sunduğu malı getirip yerli üretimi ihmal ederseniz, ülkenin gelişmesi açısından son derece tehlikeli olur. Maliyeti ucuz kendi kaynaklarımızı kendi ekonomimize kazandırmamız lazım. Enerji merkezi olacaksak, ithalatı minimize edip elektrik ve doğalgaz ihracatı yanında, depolamayı geliştirip enerjinin altyapısını kurabilecek üretimi de yapıp ihraç etmek gerekir. Bununla ilgili ciddi yatırımcılar var. Son iki yılda güneş alanında sanayi sektörü çok gelişti. Türk firmalar sadece rüzgar türbini üretimi değil, diğer tüm aksamı da üretebiliyor ve ihraç ediyor. Günümüzde yatırım 10 bin MWh’ı geçti. Bunu 20-30 bine ulaştırdığımız, güneşte de aynı rakamları yakaladığımız takdirde, Türkiye’nin enerji yönünden diğer ülkelerle mukayese edilmeyecek şekilde avantajlı hale geldiğini göreceğiz.” Depolamaya Yönelik Yatırımlar “Kısa ve orta vadede güneş ve rüzgâr santrallerine dayalı depolama sistemine 40-45 milyar civarında bir yatırımın gerçekleşmesini bekliyoruz. Bu yatırımlar gerçekleştiğinde yan sanayi, üretim, ekipman, teçhizat sanayinin de çekici gücü olacak. Sadece doğalgaz satışı değil, rüzgar, güneş gibi yenilenebilir enerji kaynakları, bunun yan sanayisini de ihraç edeceğiz. Yalnız elektrik ve doğalgaz ihracıyla yetinmememiz lazım. Rüzgar ve güneş gibi santralleri üretiyoruz, depolamayı da üretip coğrafi konumumu da kullanıp, Ortadoğu, Türk Dünyası, Kuzey Afrika ve Avrupa’nın ortasında bir enerji merkezi haline geleceğiz.” Elektrikli Otomobillere Hazırlık “Yerli elektrikli otomobiller bu yıl inşallah hayatımızın bir parçası olacaklar. Bunlar sadece bir araba değil, bir ‘yaşam alanı’ olarak tasarlanıyor. Böyle oyunca, bu yaşam alanının enerjisini sağlamak zorundayız. Bununla ilgili olarak Sanayi ve Teknoloji Bakanlığı, Enerji ve Tabii Kaynaklar Bakanlığı ve EPDK olarak bize sorumluluk verildi ve kararlarımızı aldık. Bugün itibariyle, tüm Türkiye’ye yetecek kadar şarj istasyonu hizmeti var. İlk aşamada her il merkezinde ve 600 ilçede şarj hizmeti verilmeye hazırız. Bu dönem enerjide ıskalama lüksümüz yok. Büyük devletiz ve büyük devlete yakışır şekilde hem enerjiyi hem altyapıyı sunacağız.” Benim Ülkem Değerli “EPDK olarak yalnızca düzenleyici karalar almıyoruz, aynı zamanda yönlendirici kararlar da alıyoruz. Piyasaya olumlu sinyal vermek, dinamik kararlar almak zorundayız. Bu nedenle her hafta, bazı haftalarda iki kez toplantımız var. Temel düsturumuz şu: Yarınım, bugüne eşitse zarardayım… Uzmanlarımız, daire başkanları, kurul üyelerimiz, hepsi bu anlayış içinde çalışıyor. ‘Yarın eğer ülkeme bugünden daha değerli şeyler katmadıysam, zarardayım’ diyoruz çünkü benim ülkem değerli, devletim değerli.” Gaz ve Petrol Keşifleri “Hem yeni gaz keşifleri hem petrol bulunması çok önemli. Bakanlığımız güzel çalışmalar yapıyor. Özellikle bordan enerji konusunda daha fazla yararlanma konusunda enstitüler kuruldu. Gazda tamamen dışa bağımlıydık. Kendi gazımızı bulmamız, kaynak çeşitliliği sağlamak adına çok önemli. Yeni rezerv bulunması geleceğe dönük umutlarımızı artıyor. Daha da artacağını düşünüyorum. Bir yerde bir varil bile petrol buluyorsanız, devamı vardır. Bir varili bile önemli. Ukrayna ve Rusya arasında süren savaşın görünürde bazı sebepleri var ama biraz daha temele indiğinizde, orada geniş enerji kaynakları yatakları olduğunu görürsünüz. Bugün Avrupa enerji krizi yaşarken, ABD kaya gazı satışına başladı. Dünyadaki gelişmeleri enerjiden bağımsız düşünmemek gerekir. Bu nedenle her türlü yerli kaynak çok önem kazanıyor.”      En Pahalı Enerji, Olmayan Enerji “En pahalı enerji, olmayan enerjidir. Eğer enerjiniz yoksa, ne pahasına olursa olsun, almak zorundasınız. Enerji olmazsa iş yapabilme gücü olmaz. İnsan için bile bu böyledir. Bir yerde bir varil petrol varsa, o işaret fişeğidir ve Sayın Cumhurbaşkanımızın dediği gibi, ‘Her arayan bulamaz ama bulanlar, arayanlardır’. Doğal kaynaklarla ilgili aramalar sevgili gibidir. Ne kadar arzuluyorsanız o kadar kavuşursunuz.” Akıllı Bina ile Enerji Tasarrufu “Yeni hizmet binamızı kendimiz yaptık. Aydınlatmadan, ısıtma, soğutmaya kadar hemen her şeyi güneş enerjisi panellerinden elde ettiğimiz enerjiyle sağlıyoruz. Çatımızda elektrik üretiyor, bunu verimli şekilde bina içinde kullanıyoruz. 2022’de 600 ton karbondioksit salınımı engelledik, 7800 ağaç kurtardık. Elektriğimizin yüzde 40’e güneş panellerinden geliyor. Sıcak su ısıtmamızın yüzde 68’ini güneş kolektörlerinden elde ediyoruz. Tüm binada otomasyon var. İnsan yoksa, enerji kaynaklarını kapatıyor. Yağmur suyunu topluyor, yeşil alanların yüzde 82’isini bununla suluyoruz. Gri su sistemi ile suyu arıtıp tuvaletlerde kullanarak yüzde 80’e varan su tasarruf sağladık. Bu şeklide benzer bir binaya göre kullandığımız enerji miktarı 3’te 1’e kadar düştü. Yaptıklarımızı TSE ve diğer kurumların denetimi ile de sertifikalandırdık.” Yeşil Üretim Önem Kazanacak “Bugün çevre bilinci çok gelişti. Dünyaya demir ihraç ediyorsanız, bunun karşılığında doğaya ne koyduğunuz soruluyor. Çevreye verilen zararı neyle telafi etmişsiniz? Bu nedenle yenilenebilir enerjinin üretimde kullanımı, ihracat açısından daha önemli olacak. Bunun için gerekli düzenlemeleri yaptık. Geçen yıl teşvik niteliğinde bir karar aldık. Tüm sanayicilerimiz harıl harıl kendi enerjisini üretmek için çalışıyor, santral kuruyor. Bu, enerji bütünlüğünün de bir parçası olacak ve enerji arz güvenliğine katı sağlayacak.” Durma Lüksümüz Yok “Enerji konusunda hiçbir zaman durma lüksümüz yok. Piyasayı geriden değil, önden takip ediyoruz. Enerji piyasa sasının hangi yöne çevrileceğini, yatırımcılarımız açısından hangi yöne gideceğini bilmek ve tabiri caizse sektöre ücretsiz uzmanlık hizmeti sunmak zorundayız. Bu noktada uzmanlarımız sadece ülke içinde değil, Avrupa’daki birçok kuruma da eğitim veriyor. Türk ülkeleri, Afrika, Balkan ülkeleriyle çalışma protokollerimiz var. Onlara da ciddi manada katkı veriyoruz. Bunu ülke tanıtımı açısından da önemli buluyoruz.”

Kamera: Sercan Türkyılmaz
Kurgu: Resul Daban   "
342,Fukuşima nükleer santralindeki atık su baharda veya yazın tahliye edilebilir,"Japonya'da, Fukuşima Dai-içi nükleer santralinde biriken işlenmiş atık suyun denize tahliyesinin bahar ya da yaz döneminde başlatılacağı bildirildi.",Çevre,https://www.trthaber.com/haber/cevre/fukusima-nukleer-santralindeki-atik-su-baharda-veya-yazin-tahliye-edilebilir-737854.html,"Bakanlar Kurulu toplantısı sonrası yapılan hükümet açıklamasında, düşük seviye trityum konsantrasyonu içeren söz konusu işlenmiş atık suyun denize boşatılması planlamasının detayları paylaşıldı. Revize edilen politikaya göre hükümet, nükleer santraldeki işlenmiş atık suyu, Pasifik Okyanusu kıyısının 1 kilometre açığına salıverme sürecini bahar ya da yaz aylarında başlatacak. Hükümet, piyasa satışlarında kayıp yaşaması beklenen balıkçıların desteklenmesine 50 milyar yenlik (385 milyon dolar) fon ayıracak. Kabine Baş Sekreteri Matsuno Hirokazu da yaptığı açıklamada, ""Balıkçılar ile sürecin diğer taraflarının endişelerini dinlerken, planlamayı da tam kapsamlı açıklamak istiyoruz"" dedi. Öte yandan Uluslararası Atom Enerjisi Ajansının (UAEA), Japon hükümetinin planlamasına yönelik bulguları içeren raporu yayımlaması bekleniyor. Trityum seyreltilecek Santraldeki reaktörleri soğutma işlevi gören saf su içinde oluşan radyoaktif maddeler, Gelişmiş Sıvı İşleme Sistemi (ALPS) sayesinde trityum materyali haricinde ayrışıyor. Plana göre, trityum elementi içeren atık su, deniz suyu kullanılarak sulandırılacak ve seyreltilecek. Tesis işleticisi Tokyo Electric Power (TEPCO), günden güne artış gösteren atık suyu, denizin altına inşa ettiği borularla, bir kilometre açıkta, periyotlar halinde okyanusa salıverecek. Çin ve Güney Kore atık suyun denize boşaltılmasına tepkili Önceki Suga Yoşihide hükümeti Nisan 2021'de, santralde biriken atık suyun denize boşaltılacağı kararını duyurmuştu. Komşu ülkeler Çin ve Güney Kore karara tepki göstermişti. Mart 2011'de 9 büyüklüğünde deprem ile tsunaminin, Dai-içi nükleer santralindeki reaktörde yol açtığı nükleer erimeler havaya karışmış ve santral etrafı tahliye bölgesi ilan edilmişti."
343,Yunuslar insanlar yüzünden artık birbirlerine bağırmak zorunda kalıyor,"Yeni bir çalışma, yunusların denizlerdeki gürültü kirliliği sebebiyle birbirlerine seslerini duyuramadığını ve anlaşmakta zorlandıklarını ortaya koydu.",Çevre,https://www.trthaber.com/haber/cevre/yunuslar-insanlar-yuzunden-artik-birbirlerine-bagirmak-zorunda-kaliyor-737837.html,"Yunuslar, sesle yer belirleyen; avlanmak, karınlarını doyurmak ve üremek üzere anlaşmak için ıslıklara ihtiyaç duyan memeli hayvanlardan. Ancak denizlerde insan kaynaklı olan, gemi geçişleri, inşaatlar gibi etmenlerin son yıllarda artmasıyla; yunusların da hayatlarını devam ettirebilmek için gerekli olan iletişimleri, birbirlerini duymakta zorlandıkları için tehlikeye girdi. Araştırmaya göre eğer işbirliği yapamayacak noktaya gelirlerse bunun ölümcül sonuçları olabilir. Araştırmanın yazarlarından Bristol Üniversitesi Profesörü Stephanie King, ""Eğer hayvan grupları yiyecek arama konusunda daha az işbirliğine giderse, bu onların bireysel sağlığını doğrudan etkiler. Bu da zaman içinde tüm nüfusun sağlığına etki eder."" dedi. Bağırsalar bile seslerini duyuramıyorlar Ses, deniz hayvanlarının algıları için en önemli duyulardan biri. Işık suyun içinde emilirken ses, suda onlarca hatta yüzlerce kilometre uzağa erişebiliyor. Bunun sonucu olarak da memeli deniz hayvanları yani balinalar, yunuslar ve domuz balıkları, birbirleriyle konuşmak için çeşitli seslerden oluşan bir iletişim yöntemi geliştirdi. Bu hayvanların seslerini yükseltebildiği, insanların oluşturduğu gürültü kirliliğini bastırmak için bağırabildiği zaten biliniyordu. Yunus Araştırma Merkezi ve St Andrews Üniversitesi'nden bilim insanlarını da kapsayan araştırma ekibini yöneten Bristol Üniversitesi'nden doktora öğrencisi Pernille Mayer Sørenson, ""Gürültü kirliliğinin hayvanları etkilediğini biliyorduk, ama bu araştırmayla işbirliği ve birlikte avlanmayı da nasıl etkilediğini ortaya çıkardık"" diyor. Current Biology isimli akademik bilim dergisinde yayımlanan araştırmaya göre, yunusların artık birbirlerine bağırsalar bile seslerini duyurmakta zorlandığı ortaya çıktı."
344,California'da fırtına nedeniyle 14 kişi hayatını kaybetti,"ABD'nin California eyaletinde sağanak yağmur ve şiddetli fırtına nedeniyle 14 kişi hayatını kaybetti, yaklaşık 10 bin kişi için tahliye emri verildi.",Çevre,https://www.trthaber.com/haber/cevre/californiada-firtina-nedeniyle-14-kisi-hayatini-kaybetti-736991.html,"Eyaletteki şiddetli fırtınalar sonucunda 14 kişinin yaşamını yitirdiğini bildiren yetkililer, bazı bölgeler için de tahliye kararı çıkarıldığını duyurdu. Los Angeles Times'a göre yetkililer, Carpinteria bölgesinde Montecito, Toro Kanyonu, Sycamore Kanyonu ve Padaro Lane'deki sakinlere yaşadıkları alanları derhal boşaltmalarını emretti. Bölge sakinlerine yüksek yerlere gitme çağrısı yapılırken, Santa Barbara'da tahliye merkezi kuruldu. Ulusal Hava Durumu Servisinden yapılan açıklamada, bugün de özellikle güney California'da fırtına ve aşırı yağış olasılığının devam ettiği bildirildi. ABD Başkanı Joe Biden, 8 Ocak'ta eyaletteki fırtına, rüzgar ve yağmur nedeniyle acil durum ilanını onaylamıştı."
345,2100 yılında karadaki buzul kütlesinin yüzde 32’si kaybolabilir,"Yeni bir araştırma, küresel sıcaklık artışının mevcut şekilde seyretmesi halinde 2100 yılında karadaki buzul kütlesinin yüzde 32’sinin kaybolabileceğini ortaya koydu.",Çevre,https://www.trthaber.com/haber/cevre/2100-yilinda-karadaki-buzul-kutlesinin-yuzde-32si-kaybolabilir-736200.html,"ABD’li bilim insanları, yeni uydu görüntüleri kullanarak farklı iklim değişikliği senaryolarını ve bunların olası etkilerini gözler önüne serdi. Çalışmaya öncülük eden ABD’deki Carnegie Mellon Üniversitesinden buzul bilimci David Rounce, son yıllarda buzullardaki değişimi incelemek için daha çok uydu görüntüsüne başvurulduğunu ve her buzulun geleceğinin ayrı ayrı değerlendirildiğini belirtti. Rounce, küresel sıcaklık artışının mevcut şekilde seyretmesi halinde 2100 yılında karadaki buzul kütlesinin yüzde 32’sinin, buzulların ise yüzde 68’inin kaybolacağını bildirdi. Buzul bilimci Rounce, buzullardaki bu erimenin deniz seviyesindeki artışı 115 milimetreye kadar çıkarabileceği kaydedildi. Araştırmacılar, küresel sıcaklık artışının uluslararası toplumca belirlenen 1,5 santigrat derece seviyesinde tutulması halinde dahi buzul kütlesinin yüzde 26’sının yok olabileceğini gözlemledi. Ayrıca 2100 yılı itibarıyla küresel sıcaklık artışının Birleşmiş Milletler’in (BM) öngördüğü gibi 2,1 ve 2,9 santigrat derece aralığında olması halinde Avrupa, Batı Kanada, ABD ve Yeni Zelanda’da dağ buzullarının neredeyse tamamının yok olabileceği bildirildi. Dünya genelinde 2 milyar kişinin temiz su ihtiyacı, karadaki 215 bini aşkın buzuldan elde ediliyor ancak buzullardaki erime, deniz seviyesinin artmasına sebep olduğu için deniz kenarında yaşayan milyarlarca insana tehdit oluşturuyor. Çalışma, “Science” dergisinde yayımlandı."
346,Yoğun sisin sebebi yüksek basınç,"Hafta boyunca Türkiye'nin pek çok şehri sis etkisi altındaydı. Yoğun sis, görüş mesafesinde azalma, ulaşımda aksamalar gibi olumsuzlukları beraberinde getiriyor. Sise sebep olan yüksek basınç ise kuraklığın habercisi...",Çevre,https://www.trthaber.com/haber/cevre/yogun-sisin-sebebi-yuksek-basinc-735965.html,"Türkiye’de birçok il bu haftayı sisli geçirdi. Geçtiğimiz günlerde Meteoroloji Genel Müdürlüğü İstanbul ve Bursa'nın da aralarında olduğu 8 kenti 'sarı kod' ile uyardı. Kentlere çöken sis güzel fotoğraflara zemin hazırlasa da yağış ve kuraklıkla ilişkisine bakıldığında ortaya çıkan tablo pek iç açıcı değil. Çünkü sis oluşumuna sebep olan yüksek basınç aynı zamanda yağışların önündeki en büyük engel.   Peki sis hangi şartların bir araya gelmesiyle oluşuyor? Afyon Kocatepe Üniversitesi Coğrafya Bölümü Öğretim Üyesi Dr. Okan Bozyurt sis oluşumunu şu sözlerle anlatıyor: “Sis yüksek basınç şartlarında meydana gelir. Yüksek basınç da alçalıcı hava hareketleriyle meydana gelir, yani hava aşağıdan yukarıya çıkmıyor, aşırı soğuyan hava ağırlaşarak yere doğru çöküyor. Bu da genellikle kış aylarında gerçekleşir. Biz buna kararlı hava diyoruz, kararlı hava kütlelerinde yağış asla oluşmaz.”   Yağışların önündeki engel: Yüksek basınç Sise sebep olan yüksek basınç koşulları İklim Bilimci Dr. Okan Bozyurt’a göre bu sene fazlasıyla hakimdi. Bu durum yağışları da olumsuz yönde etkiledi. Yüksek basınç ne kadar çok olursa yağışların da o kadar çok engellendiğini söyleyen Bozyurt: “Yağışın olabilmesi için her şeyden önce alçak basınç koşullarının olması lazım. Konveksiyonel akımların gelişmesi gerekiyor ki yerdeki hava yükselsin, orada soğuk bir tabakaya gelince yoğunlaşma olsun. İçinde yeterli derecede nem de olması gerekiyor ki yağışlar gerçekleşsin.” diyor. Bu yıl ülke genelinde yağışların önemli oranda azaldığını belirten Bozyurt, kuraklığın kapıda olduğunu, gelecek ilkbahar aylarında da bu şartların devam etmesi halinde su kaynaklarımızda ciddi sorunlar yaşanabileceğinin altını çizdi.   “Şu an meteorolojik kuraklık yaşıyoruz” Kuraklık riskini de değerlendiren Dr. Okan Bozyurt, kuraklığın aşamalardan oluştuğunu belirtiyor. İlk aşama olan meteorolojik kuraklığı ise şöyle açıklıyor:   “Kuzey ve iç bölgelerde özellikle kış yağışlarının belli bir değeri vardır. Bu ortalama yağış miktarları normallerin altına düştüğü zaman meteorolojik kuraklık tehlikesi başlıyor ki şu anda biz bunu yaşıyoruz."" Dr. Bozyurt, diğer aşamaları ise şöyle anlatıyor:  ""Bu azalma uzun sürdüğü takdirde hidrolojik kuraklığa dönüşür. Azalan yağışlara bağlı olarak göl, gölet, yer altı su seviyesinde ve akarsu debilerinde bir düşüş meydana gelir. Büyükşehirlerdeki barajların su seviyesine baktığımızda ciddi anlamda bir azalma baş göstermiş durumda. Bu da hidrolojik kuraklığın ilk sinyalleri. Hidrolojik kuraklık uzun zamanlar devam ederse toprakta nem miktarı giderek azalacak, yer altı su seviyesi aşağılara çekilecek, bazı kaynaklar kuruyacak. Bu da tabi ki tarımda olumsuzluk anlamına geliyor ve böylece ürün verimliliği düşüyor. Tarımda verim düşmeye başladığı zaman bu ekonomiye yansıyor ve biz buna sosyo-ekonomik kuraklık adını veriyoruz. Bu bizim pek istediğimiz bir şey değildir.”     "
347,California 2023 yılına afetlerle girdi,"ABD’nin California eyaleti yeni yıla felaketlerle girdi. Hafta sonu başlayan yoğun yağış sele dönüştü, 2 kişi hayatını kaybetti. Bugünden itibaren de bölge benzer bir sel riskiyle karşı karşıya. Eyalette meydana gelen 5,4 büyüklüğündeki depremde ise 100 ev hasar gördü.",Çevre,https://www.trthaber.com/haber/cevre/california-2023-yilina-afetlerle-girdi-735522.html,"ABD’nin orta, kuzey ve bölgeleri son 40 yolun en soğuk hava dalgasını geride bırakırken, ülkenin batısı yoğun yağış ve oluşan selin etkisi altında. ABD’nin en büyük eyaleti California’da, pazar gününden beri devam eden yağış hayatı olumsuz yönde etkiliyor. Yağışların sele dönüştüğü bölgede, 2 kişi hayatını kaybetti, çok sayıda kişi de yardım ekiplerince kurtarıldı. Halk helikopterlerle kurtarıldı Sacramento'daki acil yardım ekipleri de, mahsur kalan çok sayıda vatandaşı helikopterle güvenli bölgelere taşıdı. Etkili olan yağışlar California ve Nevada'da yaklaşık 235 bin ev ve iş yerinin elektriksiz kalmasına sebep oldu. Yağışlar hızını azaltsa da uzmanlar, bugünden itibaren etkili olacak yeni yağışlı hava dalgasının bölgede yeni bir felakete dönüşme ihtimali konusunda uyarılarda bulunuyor. Eyaletin ilk depremi 5,4 Selin yanı sıra ülkenin deprem yönünden en riskli bölgesi olan California eyaletinde, 2023’ün ilk büyük depremi de meydana geldi. Eyaletin kuzey bölgesinde Rio Del kasabası merkezli, 5,4 büyüklüğünde bir deprem meydana geldi. Rio Dell Belediyesi'nden yapılan açıklamada, deprem nedeniyle bölgede yaklaşık 100 evin hasar gördüğü belirtildi. Açıklamada, deprem nedeniyle kasaba sakinlerinin yarısının elektriği, yüzde 30'unun ise suyunun kesildiği kaydedildi.
 "
348,"La Nina bitiyor, 2023 daha da sıcak olacak","İngiltere Meteoroloji Ofisi, 2023'ün geçen yıla kıyasla daha sıcak olacağı tahmininde bulundu. La Nina’nın sona ermesiyle sıcaklıklarda görülecek artış elbette Türkiye’yi de etkileyecek. Peki ama nasıl? Gelin birlikte yeni yılın meteorolojik değerlendirmesine yakından bakalım…",Çevre,https://www.trthaber.com/haber/cevre/la-nina-bitiyor-2023-daha-da-sicak-olacak-735357.html,"Geçen yıl termometreler İngiltere ve Almanya’da 40, Pakistan ve Hindistan’da ise 51 santigrat dereceyi aşan değerlere ulaşmış, sıcaklık rekorları kırılmıştı. Ancak 2023’te bu rekorlara yenileri eklenebilir. Çünkü meteorolojik tahminlere göre bu yıl daha da sıcak olacak gibi görünüyor. Bunun nedeni ise Pasifik’te etkili olan hava olayı La Nina’nın sona ermesi… Bu ne anlama geliyor? Türkiye’nin iklimine nasıl bir yansıması olacak? 2023’ün meteoroloji takviminde öngörüler ne? Merak ettiğimiz bu soruların yanıtlarını Boğaziçi Üniversitesi Kandilli Rasathanesi Meteoroloji Laboratuvarı Başkanı Adil Tek ile konuştuk.    “Kış ayları ılıman geçecek” Meteoroloji Mühendisi Adil Tek de küresel sıcaklıklardaki artışın sürdüğüne dikkati çekiyor. Son 30 yılın ortalamalarına göre ocak, şubat ve mart aylarında sıcaklıkların yüksek olacağının tahmin edildiğini vurguluyor: “Kış aylarına baktığımızda bölgemizde sıcaklıklar mevsim normallerinin genelde üzerine çıkmış olacak. Bu biraz daha ılıman bir kış olacağını bize söylüyor. Nisan, mayıs, haziran ayı yani yılın ilk yarısını değerlendirdiğimizde sıcaklıklar hep ortalamalar üzerinde seyredecek gibi görünüyor. Bu tabii bütün günler sıcak olacak anlamına gelmiyor. Arada serin günlerde olacak ama genel ortalamaları baz aldığımızda üzerine çıkmış oluyor. Yani sıcak günlerin sayısı, soğuk günlerin sayısından biraz daha fazla olacak görünüyor.”    “La Nina dönemi yavaş yavaş sona eriyor” Adil Tek, Pasifik’te etkili bir hava olayı olan La Nina’nın dünyaya etkisinden bahsediyor. “La Nina Ekvatoryal bölgede deniz suyu yüzeyi sıcaklığının ortalamanın altına düşmesi, El Nino da deniz suyu sıcaklığının ortalamanın üzerine çıkması demek” diyor ve ekliyor: “Bize direkt etkisi yok ama ikincil etkiler görünüyor. Yani oradaki gelişmelerden bizde ne olabileceğine dair fikir veriyor. Küresel bazda bir işaret aslında. Ondan dolayı yaz aylarında Türkiye’de sıcak hava dalgalarının sayısının artması söz konusu. Örneğin, haziran ayında ‘Afrika üzerinden gelen sıcak hava dalgası sıcaklıkları şu kadar arttırdı’ gibi haberlerin sıklığı artacak. Geçtiğimiz yaz bir tane yapıldıysa bu yaz belki iki tane, üç tane yapılacak. Bu sıcak hava dalgalarının süreleri belki üç gün, belki bir hafta olacak.”    İstanbul’a kar beklentisi şubatta Ocak ayında olmamıza rağmen İstanbul’da ne kara kış kendisini gösterdi, ne şiddetli yağmur ya da kar… Görünen o ki İstanbullular bir süre daha bu hasreti yaşayacak. Adil Tek özellikle ocak ayında sistem geçişlerinin çok az göründüğünü söylüyor. Kar yağışı için ise öngörüler, şubat ayını işaret ediyor: “Yağış sistemleri kendi ortalamasına göre baktığımızda yok denecek kadar az. Ocak ayında yağışların az olacağını söyleyebiliriz, şubat ayında biraz yağış alabiliriz. Bunun içerisinde de kar yağışı olma olasılığı var. Yani İstanbul için kar yağışının şubatta görülme olasılığı daha yüksek. Özellikle kıyı bölgeleri için. Özetle kar beklentisi şubat ayına kaldı. Mart ayında ise yağışlar ortalamaların altında kalıyor.”    Beklenen yağmur bahara kaldı Kurak geçeceği tahmin edilen kış aylarının ardından umutla yolu gözlenen yağışların ise kendisini nisan ayında göstermesi bekleniyor. Adil Tek, nisanda yağış miktarının ortalamaların üzerine çıkacağı beklentisine dikkati çekiyor. “Umut bahara kaldı” diyor. Erken olsa da hayati bir uyarıyı da dile getiriyor Tek. “Nisan, mayıs hatta haziran aylarındaki yağışlar riskleri de beraberinde getiriyor. Kuvvetli yağışlar sel ve su baskınlarına yol açabilir. Öngörülere göre özellikle Ege, Akdeniz ve Güneydoğu Anadolu’da yağışlar ortalamaların hayli üzerinde olabilir.”"
349,Haritalarda artık yok… Marmara Gölü tamamen kurudu,"Bir zamanlar göçmen kuşların uğrak noktalarından biri, yöre halkının da geçim kaynağı olan Manisa’daki Marmara Gölü tamamen kurudu. Bölgedeki canlı çeşitliliği ise ortadan kayboldu. Geriye ise yürek burkan bir manzara kaldı.",Çevre,https://www.trthaber.com/haber/cevre/haritalarda-artik-yok-marmara-golu-tamamen-kurudu-733978.html,"Marmara Gölü, Manisa… Daha birkaç sene öncesine kadar canlı popülasyonu açısından Manyas Kuş Cenneti ile kıyaslanıyordu. İnsan eli ve iklim değişikliği gibi faktörler göldeki su miktarını her geçen yıl azalttı. Su seviyesindeki düşüş son olarak geçtiğimiz yıl kırmızı alarm verdi. Aralık 2022’de ise Marmara Gölü’nde su seviyesi sıfırlandı, göl ve çevresindeki ekosistem tamamen yok oldu.   Hem balıkçıyı hem çiftçiyi vurdu 90 bin dönüm üzerinde bulunan gölden hayvanlar dışında bir ilçe ve yedi köy faydalanıyordu. Bu köylerin büyük çoğunluğu geçimini balıkçılıkla sağlarken köylerdeki çiftçiler de ekim alanlarını sulamak için Marmara Gölü’nü kullanıyordu. Bu çiftçilerden biri olan Selim Üzer ürünlerini artık eskisi gibi sulayamadığını bu yüzden de taşıma su ile sulamanın ardından tarım alanlarından eskisi kadar verim alamadığını söylüyor. “Tankerlerimiz var. Üç tonluk, beş tonluk. Evden dolduruyoruz falan. Ağaçların dibine çanak yaptırıp öyle suluyoruz. Yetmez nasıl yetecek? Örneğin bir kuyu saatte 30-40 ton su verirken ben tankerle bir ağaca 300 litre su veriyorum. Ağaç başı bir tondan fazla su istiyor. Benim verdiğim ise 200 litre. 35 yaşında ağaçlar bunlar. Ağaç büyüdükçe daha fazla suya ihtiyaç duyar. 7 yaşındaki bir çocukla 35 yaşındaki sağlıklı bir bünyenin beslenmesi aynı olur mu?” Sandallar karaya oturdu Göl yüzeyinin yaklaşık 2,5 sene önce kurumaya başladığını belirten Selim Üzer, son zamanlarda gölün en derin noktasının 50 santimetreyi geçmediğini söyledi.   Geçimini balıkçılıkla sağlayan insanların kendilerinden daha fazla mağdur olduğunun altını çizen Üzer, “Göl balıkçılarının büyük çoğunluğu göç etti. Kalanlar ise günübirlik işlerle hayatlarını idame ettiriyor” diyor. Ali Tekin, Marmara Gölü’nün hemen kuzeyinde yer alan Yeniköy’de balıkçılık yapan emektar isimlerden. Geçimini 50 yılı aşkın süre Marmara Gölü’nden sağlayan Tekin’in iki sandalı ise bugün kuruyan gölün kenarında kaderlerine terk edilmiş durumda. “Göl herkesi doyuruyordu” Sandallarını ailesinin birer ferdi olarak gördüğünü söylüyor Ali Tekin. “Üzerinde çok oturdum. Evim, ocağım. Her şeyim. Çok ekmeğini yedim. Ekmek teknem. Şimdi üzgünlük ifade ediyor ama. Yok. Nereye gidecek? Burada duruyor işte”. Eskiden gölün ne kadar bereketli olduğundan ve kimseyi aç bırakmadığından bahsediyor Ali Tekin.   “Bir servet yok oldu. Ben köyümüzde hiç kimseye para ile balık vermedim. Hediye getirdim kendim doyduktan sonra. Herkes böyleydi. O kadar bolluktu yani.” Marmara Gölü’nü eskisi gibi görmenin kendisi için artık bir hayal olduğunu bildiğini söyleyen Tekin, “Biz bu dünyadan gidiyoruz. Keşke görebilsem. Bir defa daha kayığa bilebilir miyim diye düşünüyorum. En çok ona çok heves ediyorum.” diyerek sözlerini güçlükle tamamlıyor. “Göle doğru bakamıyorum” Köyde geçimini balıkçılıkla sağlayan bir diğer isim de 75 yaşındaki Mehmet Şahbaz. 12 yaşından beri gölde olduğunu dile getiren Şahbaz, tıpkı Ali Tekin gibi ekmeğini gölden çıkaranların başında geliyor.   Gölün kendisi için anlamının kelimelerle ifade edilemeyeceği görüşünde… Mehmet Şahbaz, şu an göle baktığında bile canının acıdığını söylüyor. “Ben dünyaya gölde geldim, idare oldum. Hamdolsun gölün suyuna, Allah’ın odununa. Bir daha dünyaya gelsem yine balıkçı olayım. Tuttuğumuz balığın parasından dört tane çocuk okuttum ben. Evimi, damımı hep o balık parasıyla idare ettim, yaptım.”   Su kaplumbağaları susuzluktan köy çeşmesine kadar gitti Gölün güneyinde yer alan Tekelioğlu Köyü’nde muhtarlık yapan Selim Selvioğlu ise geçimini zeytincilik yaparak sağlıyor. İki yıl öncesine kadar köyde don olayı nedir bilmediklerinin vurgulayan Selvioğlu, gölün kurumasının ardından gerçekleşen donların çiftçiye büyük zarar verdiğini söylüyor.   Kendilerine üzüldükleri kadar bölgedeki hayvanlara da üzüldüklerini belirten Selvioğlu, su kaplumbağalarının su içmek için gölden köy çeşmesine kadar gittiklerini dile getiriyor. Marmara Gölü ve çevresinde hem ekosistem hem de köylüler zor durumda. Gölün tekrar eski verimli günlerine dönmesi, bölge halkının en büyük isteği ve hayali… Kurgu: Cihan Karaahmetoğlu
 "
350,Türkiye’deki su stresi hangi boyutta?,"Yaşam döngüsünün devamı için zorunlu bir ihtiyaç olan su, tüm dünyada çeşitli nedenlerle ya azalıyor ya da kirleniyor. Türkiye’de de benzer sorunlar söz konusu. Su fakiri bir ülke olmasa da su stresi yaşayan ülkeler kategorisinde yer buluyor Türkiye. Peki bu ne anlama geliyor? Gelin detaylarına birlikte bakalım.",Çevre,https://www.trthaber.com/haber/cevre/turkiyedeki-su-stresi-hangi-boyutta-733659.html,"Su, tüm canlılar için yaşamın devam edebilmesini sağlayan vazgeçilmez bir unsur. Kokusuz ve tatsız bu kimyasal bileşik, sağlığımızdan tutun da tarım, sanayi ve enerji üretimi gibi birçok alan için klasik tabirle “olmazsa olmaz” bir nimet. Sanılanın aksine de sınırlı bir kaynak. Üstelik su kaynaklarının tükenme riski her geçen gün daha da artıyor. Türkiye’nin 2021 yılı nüfusu dikkate alındığında kişi başına düşen yıllık su miktarı 1.323 metreküp. Su potansiyellerinin karşılaştırılmasında kullanılan bir gösterge olan Falkenmark Su Kıtlığı İndeksi’ne göre, Türkiye bu miktar ile su stresi yaşayan ülkeler kategorisinde.    “Su stresi” denildiğinde ne anlamamız gerekiyor? Su stresi, belirli bir süre boyunca su ihtiyacı, mevcut su kaynaklarını aştığında veya su kalitesinin kötüleşmesi gibi nedenlerle su kullanımı kısıtladığında ortaya çıkıyor. Falkenmark Su Kıtlığı İndeksi’ne göre kişi başına düşen yıllık su miktarı 1.000-1.700 metreküp arası ise o ülkede su stresi yaşandığı kabul ediliyor. Peki Türkiye için su stresi ne anlama geliyor? Marmara Üniversitesi Çevre Mühendisliği Öğretim Üyesi ve Türkiye Su Enstitüsü Proje Geliştirme ve Uygulama Koordinatörü Doç. Dr. Aslıhan Kerç ile konuştuk. Falkenmark Su kıtlığı İndeksi’ne vurgu yapıyor Kerç ve bize önceki yıllardaki verileri hatırlatıyor. “2000’li yıllarda kişi başına düşen yıllık su miktarı 1.650 metreküplerdeydi. 2010’lu yıllarda 1.500’ler civarındaydı. 2020’den itibaren de 1.300-1.350 metreküp arasında gidiyoruz” diyerek su miktarındaki düşüşe dikkati çekiyor. Doç. Dr. Kerç su miktarındaki düşüşün nedenlerini ise şöyle açıklıyor: “Nüfus, ülkenin su rezervi ve toplam su miktarı çok değişmiyor. Hatta iklim değişikliğine bağlı yağışların azalmasıyla yıllar içerisinde bu su miktarı da azalabiliyor. Ama bir yandan nüfusumuz artıyor. Bu toplam miktarı artan nüfusa böldüğünüzde çok açıktır ki yıllar içerisinde su kaynakları gittikçe azalacak.”    Yani nüfus artışı ve iklim değişikliğinin etkileri dikkate alındığında gelecekte Türkiye’nin karşı karşıya kalması muhtemel tablo pek de iç açıcı değil. Nüfus tahminlerine göre kişi başına düşen kullanılabilir yıllık su miktarının 2030 yılında 1.200, 2040 yılında 1.116, 2050 yılında ise 1.069 metreküpe kadar düşmesi öngörülüyor.    Kuzey Afrika, Akdeniz Havzası ve Orta Doğu su stresini en fazla yaşayan bölgeler Dünya Doğal Kaynaklar Enstitüsü’nün (WRI) 2020 yılı verilerine göre en fazla su stresi çekecek ülkeler arasında Katar, Israil, Lübnan, Iran, Ürdün, Kuveyt, Suudi Arabistan, Eritre, Birleşik Arap Emirliği ve San Marino gibi ülkeler yer alıyor.
Enstitünün 2040 yılı projeksiyonları ise 33 ülkenin “çok yüksek” seviyede su stresi yaşayacağını öngörüyor. Bunların çoğu Orta Doğu ülkeleri ile Akdeniz Havzası ülkeleri. Bahreyn, Kuveyt, Katar, San Marino, Singapur, Birleşik Arap Emirlikleri ve Filistin, 5 üzerinden 5 puan ile su stresi seviyesinde en yüksek sırada yer alan ülkeler. Projeksiyona göre Türkiye ise 4,27 puan ile 27’nci sırada bulunuyor.    Su kullanımında aslan payı tarımsal sulamada Türkiye’de suyun yüzde 76’sı tarımsal sulamada kullanılıyor. Doç. Dr. Kerç, “Suyumuzun büyük miktarı tarıma gidiyorsa yatırım yapacağımız ve verimliliği arttıracağımız sektörlerin başında da tarım gelmeli” diyor ve ekliyor: “Mesela sulamada şu anda Türkiye ortalaması hektar başına 13 bin metreküp. Bunun çok daha yüksek olduğu bölgelerimiz de var. Güney’de, Güneydoğu Anadolu'da, Doğu Akdeniz'de 15 bin metreküpe kadar çıkıyor. Bizim bakacağımız konu hektar başına kullandığımız bu sulama suyunun nasıl azaltılabileceği. Modern sulama teknolojileri, basınçlı sulama sistemlerinin yaygınlaştırılması, damlama sulama, bitkilerin direkt köküne suyun aktarılması, toprağın neminin izlenerek bitkinin gerçek ihtiyacının ne olduğuna göre fazla su değil bitkinin gerçek ihtiyacının izlenerek yapılması, tarımsal sulamada kullanılan su miktarının azaltılması mümkün. Meteorolojik verilerin doğru değerlendirilip gereksiz suyun tarımda kullanılması ve dağıtım sırasında da kayıpların önlenmesi çok önemli.”    Türkiye’de su stresinin önüne geçmek için neler yapılıyor? Tarım ve Orman Bakanlığı su kaynaklarındaki sorunların ortadan kaldırılması ve mevcut durumun iyileştirilmesi için çok sayıda çalışmayı kurumları aracılığıyla aynı anda yürütüyor. Su kullanımında en büyük kalemi tarımsal sulamanın oluşturduğundan bahsetmiştik. Devlet Su İşleri Genel Müdürlüğü, bu nedenle tasarruf sağlayan modern sulama sistemlerine geçişi hızlandırdı. Aynı zamanda yenileme projeleri ile sulama tesislerinin basınçlı-borulu sisteme dönüştürülmesi çalışmaları da devam ediyor. Sulama tesislerine ölçü tesisleri kurulup kayıp ve kaçaklar takip ediliyor, hidrantlarda sayaç kullanımı ve akıllı sulama sistemlerine geçiliyor, atık su tesislerinin inşa edilmesiyle kullanılmış suların tarımda değerlendirilmesi planlanıyor. Ayrıca DSİ kullanılabilir su potansiyelini geliştirmek için baraj, gölet gibi depolama tesislerinin tamamlanmasına da hız veriyor. Şu an tesislerin depolama kapasitesi 186 milyar metreküp. 2025 yılına kadar buna 8 milyar metreküpün daha eklenmesi hedefleniyor. Yerüstü depolamaya alternatif çalışmalar da yürütülüyor. Su rezervine katkı sağlaması amaçlanan 150 yeraltı depolama yapısının inşa edilmesi yine hedefler arasında. Su Yönetimi Genel Müdürlüğü de su stresi ile mücadelede aktif rol üstleniyor. İçme-Kullanma Suyu Havzası Koruma Planları’nın yanı sıra su kaynaklarının kullanımının doğru planlanması, suyu kullanan sektörler arasında adil ve dengeli su paylaşımının sağlanması ile su kullanımından elde edilecek faydanın en üst seviyeye çıkarılması amacıyla Sektörel Su Tahsis Planları da hazırlanıyor.
Çalışmalar kapsamında sektörel tahsis planları 6 havzada tamamlandı, 11 havzada devam ediyor. Nehir havza yönetim planları 11 havzada sona erdi, 7 havzada sürüyor. Kuraklık yönetim planları ise 15 havzada bitti, 12 havzada devam ediyor. 2015’te içme ve kullanma suyu şebekelerinde su kaybı oranı ortalaması yüzde 39’du. İçme Suyu Temin ve Dağıtım Sistemlerindeki Su Kayıplarının Kontrolü Yönetmeliği ile 2021 yılında su kaybı oranı yüzde 33,54 seviyesine düşürüldü.    Susuzluk zincirleme reaksiyonun sonucu İklim değişikliği su kaynaklarını olumsuz etkiliyor. Yağışların azalmasıyla kuraklık kendisini gösteriyor. Buna ek olarak nüfus artışı kaynakların hızla tüketilmesine yol açıyor. Miktarı azalan kaynaklar daha fazla nüfusa pay edilmeye çalışılıyor. Yani zincirleme reaksiyonlar birbirlerini tetikliyor. Doç Dr. Aslıhan Kerç’e göre yapılması gereken değiştirilebilecek koşullara odaklanmak. Verim artırımı da bunların en başında geliyor. “Daha verimli sulama teknikleri, doğru bitki ve doğru miktarlarda su kullanımı sayesinde iklim değişikliğinin etkileriyle başa çıkabiliriz. Keza sanayide de daha az su kullanan teknolojiler, üretim prosesleri ve suyun geri kazanımı gündemimizde olmak zorunda. Atık suların arıtılarak geri kazanılması gerekiyor. Alternatif kaynaklar arasında sıralanıyor. Bizim su bütçemiz içerisinde su yönetimimiz içerisinde atık suyu nasıl geri kazanırız? Bunu su döngümüze nasıl geri çeviririz? Üzerinde durulması gereken önemli konulardan bir tanesi.” Günümüzde su kaynaklarının azalmasından etkilenmeyecek bir sektör yok. Dolayısıyla geleceği beklemeden bugünden tedbirlerin alınması ve bu sorumluluğun sadece devlet eliyle değil bireysel olarak da üstlenilmesi şart. Evlerimizden tarıma, sanayiden enerji üretimine her noktada “Bu işi daha az suyla nasıl yaparım?” sorusunun yanıtına kafa yormamız gerekiyor. Grafik: M. Furkan Terzi
 "
351,"En maliyetli 10 iklim felaketi, en az 200 milyar dolar ekonomik kayba yol açtı","Dünyada bu yıl meydana gelen en büyük 10 iklim felaketinin ekonomik hasarı en az 200 milyar doları bulurken, iklim felaketleri nedeniyle binlerce insan hayatını kaybetti ve milyonlarca kişi yaşadığı yeri terk etmek zorunda kaldı.",Çevre,https://www.trthaber.com/haber/cevre/en-maliyetli-10-iklim-felaketi-en-az-200-milyar-dolar-ekonomik-kayba-yol-acti-733662.html,"Dünyada bu yıl meydana gelen en büyük 10 iklim felaketinin ekonomik hasarı en az 200 milyar doları bulurken, iklim felaketleri nedeniyle binlerce insan hayatını kaybetti ve milyonlarca kişi yaşadığı yeri terk etmek zorunda kaldı. Uluslararası yardım ve kalkınma kuruluşu Christian Aid'in ""2022'nin Maliyeti: İklimin Çöktüğü Yıl"" başlıklı raporundan derlenen bilgilere göre, bu yılki en maliyetli 10 iklim felaketinin her biri 3 milyar doların üzerinde ekonomik hasara neden oldu. Söz konusu maliyetler sadece sigorta kapsamında karşılanan kayıplara göre hesaplandığından iklim felaketlerinin gerçek maliyetlerinin daha yüksek olacağı tahmin ediliyor. Ekonomik maliyeti en yüksek iklim felaketlerinin, sigortayı karşılama oranı yüksek gelişmiş ülkelerde daha fazla olduğu görülüyor. Öte yandan, gelişmiş ülkelere kıyasla iklim değişikliğine etkisi çok daha az olan gelişmekte olan ülkelerde ise sigortanın karşıladığı maliyetler düşük seyrediyor. Buna göre, eylülde ABD'nin güney kıyılarını ve Küba'yı etkisi altına alan Ian Kasırgası'nın ekonomik maliyeti en az 100 milyar doları bulurken, kasırga nedeniyle 40 binin üzerinde kişinin göçe zorlandığı hesaplanıyor. Haziran-eylül arasında Pakistan'da yaşanan sellerin ekonomik maliyeti Dünya Bankası tahminlerine göre 30 milyar dolar seviyesinde olmasına karşın sigortanın karşıladığı maliyet en az 5,6 milyar dolar seviyesinde bulunuyor. Pakistan'daki seller nedeniyle en az 7 milyon kişi yaşadığı yeri terk etti ve 1.700'ün üzerinde insan hayatını kaybetti. Yaz aylarında Birleşik Krallık ve Avrupa'da etkili olan sıcak hava dalgası ve kuraklığın neden olduğu maliyetler en az 20 milyar dolar, yazın Çin'de yaşanan sellerin maliyeti de en 12,3 milyar dolar olarak hesaplanıyor. Çin'deki seller nedeniyle 239 kişi yer değiştirdi. Çin ve Brezilya'da kuraklık tüm yıl sürdü Şubat-mart aylarında Avustralya'da meydana gelen sellerin maliyetinin ise en az 7,5 milyar dolar olduğu ve 60 binin üzerinde insanı yaşadığı yeri terk etmeye zorladığı tahmin ediliyor. Yine şubatta Avrupa ve Birleşik Krallık'ta etkisini gösteren Eunice Fırtınası'nın ekonomik hasarı 4,3 milyar doları aşarken, fırtına nedeniyle 16 kişi yaşamını yitirdi. Eylülde Karayipler ve Kanada'yı etkileyen Fiona Kasırgası da iki hafta içinde en az 3 milyar dolar ekonomik kayıp oluşturdu. Kasırga, 13 bin kişiyi yerinden etti ve 25 kişinin ölümüne yol açtı. Güney Afrika'da nisanda yaşanan sel felaketi 40 bin insanı yerinden etmeye ve 459 kişinin hayatını kaybetmesine neden olmasının yanı sıra en az 3 milyar doları aşan ekonomik maliyet oluşturdu. Çin ve Brezilya'da tüm yıl boyunca süren kuraklığın ekonomik hasarı ise sırasıyla en az 8,4 milyar ve 4 milyar dolar olarak hesaplandı. Felaketler, iklim krizinin ciddiyetini gözler önüne seriyor Raporda hesaplanabilen ekonomik kayıpları ilk 10'a girmeyen ancak insani etkileri yüksek ve iklim krizi açısından endişe verici boyutlara ulaşan birçok iklim felaketi de yer alıyor. Nijerya, Kamerun, Mali ve Nijer'de etkisini gösteren Batı Afrika selleri nedeniyle 600 kişi ölürken, 1,3 milyon kişi yerinden oldu. Bangladeş'teki Sitrang Siklonu nedeniyle 1 milyon insan evini terk etti. Afrika Boynuzu'ndaki kuraklığın 36 milyon kişiyi etkilediği tahmin edilirken, Filipinler'deki tropikal fırtına nedeniyle 850 bin kişi, Malezya'daki seller nedeniyle 70 bin kişi yer değiştirmek zorunda kaldı. Brezilya'daki seller de 1.400 kişiyi yerinden etti. Hindistan ve Pakistan'daki aşırı sıcak hava dalgaları, Afrika'nın güneydoğusundaki fırtınalar, Şili, Arktik ve Antarktik'teki aşırı sıcak hava dalgaları da iklim krizinin etkilerini gözler önüne seren felaketler olarak öne çıktı. ""Emisyonlarda büyük düşüş olmadan, insani ve finansal maliyetler artmaya devam edecek"" Christian Aid Üst Yöneticisi (CEO) Patrick Watt, rapora ilişkin değerlendirmesinde, her biri en az 3 milyar dolara mal olan felaketlerin, iklim krizine karşı aksiyon almamanın faturasını gösterdiğini belirterek, ""Dolar figürlerinin arkasında milyonlarca insanın kaybı ve acısının hikayesi var. Sera gazı emisyonlarında büyük düşüşler olmadan, bu insani ve finansal maliyet sadece daha da çok artacak."" dedi. İklim değişikliğinin insani maliyetinin sellerin yıktığı evlerde, fırtınaların yol açtığı can kayıplarında ve kuraklığın zarar verdiği geçim kaynaklarında görüldüğünü aktaran Watt, ""Özellikle iklim krizinin etkilerine karşı ön cephede yaşayan insanlar arasındaysanız bu yıl bu açıdan oldukça yıkıcı oldu."" ifadesini kullandı. Merkezi Kenya'da bulunan iklim ve enerji düşünce kuruluşu Power Shift'in Afrika Direktörü Mohamed Adow ise iklim krizinin sel, kuraklık, aşırı sıcak hava veya siklon fark etmeksizin etkisini gösterdiğine dikkati çekerek, şu değerlendirmede bulundu: ""Bu felaketler, 2023'te neden acilen ve daha iddialı şekilde aksiyon alınması gerektiğinin kanıtı. Fosil yakıtların devreden çıkarılmasına, yenilenebilir enerji kurulumlarının hızlanmasına ve iklim krizine karşı kırılgan durumda olanların daha fazla desteklenmesine ihtiyaç var. Örneğin, Afrika'da iklim krizinde en az sorumluluğu bulunan insanlar iklim krizinden en fazla zarar görenler. Bu nedenle 2023 herkes için bir uyanış yılı olmalı ve dünya yönünü doğru tarafa çevirmeli."""
352,Türkiye'de hedef 2053'te net sıfır emisyon ve yeşil kalkınma,"Yılın ilk aylarında çevre alanında önemli bir zirveye tanık olan Türkiye'de ilk kez Çevre, Şehircilik ve İklim Değişikliği Bakanlığınca İklim Şurası düzenlendi. İklim değişikliğiyle mücadelede 2053 net sıfır emisyon ve yeşil kalkınma hedefleri doğrultusunda 217 karar alındı.",Çevre,https://www.trthaber.com/haber/cevre/turkiyede-hedef-2053te-net-sifir-emisyon-ve-yesil-kalkinma-733235.html,"Çevre, Şehircilik ve İklim Değişikliği Bakanı Murat Kurum, Mısır'da düzenlenen COP27 zirvesinin Üst Düzey Bakanlar Toplantısı'nda Paris Anlaşması kapsamında 1,5 derece hedefine yönelik Türkiye'nin Ulusal Katkı Beyanı'nı güncellediğini açıkladı. Türkiye'nin iklim değişikliği ile mücadele ve sürdürülebilir kalkınma planları kapsamında BM Genel Kurulu'na sunduğu ""sıfır atık"" kararı kabul edilerek 30 Mart tarihinin Uluslararası Sıfır Atık Günü olması kararlaştırıldı. 2022 yılında çevre alanındaki önemli gelişmeler şöyle: İklim Şurası Çevre, Şehircilik ve İklim Değişikliği Bakanlığı 21-25 Şubat'ta Konya'da düzenlenen Türkiye'nin ilk İklim Şurası'nda bilim insanlarından çiftçilere, kamu kurumları ve özel sektörden sivil toplum kuruluşlarına, yerel yönetimlerden iklim elçilerine kadar çok sayıda katılımcı yer aldı. Şura sonunda iklim değişikliğiyle mücadele kapsamında 2053 net sıfır emisyon ve yeşil kalkınma hedefleri doğrultusunda, ""İklim Uyumlu Şehirler"", ""İklim Dostu Tarım"", ""Kuraklık Eylem Planı"", ""Çevreci ve Temiz Ulaşım Ağı"", ""Yeşil Enerji"", ""Yeşil Ekonomi"" ve ""İklim Eğitimi"" konularında 217 tavsiye kararı alındı. Kararların 76'sını ulaştırma, sanayi, tarım, yutak alanlar, atıkların azaltılması, 34'ünü bilim ve teknoloji, 21'ini yeşil finansman ve karbon fiyatlama, 20'sini iklim değişikliğine uyum, 24'ünü yerel yönetimler, 42'sini de sağlık, eğitim, adil geçiş, iklim adaleti ve iklim göçü başlıkları oluşturdu. EKO İKLİM Zirvesi Ankara Ticaret Odasının (ATO) desteği ve öncülüğünde 30-31 Mart tarihlerinde ATO Congresium'da düzenlenen ""EKO İKLİM Ekonomi ve İklim Değişikliği Zirvesi ve Fuarı""nda iklim değişikliğinin ekonomiye etkileri ve yeşil dönüşüm tüm yönleriyle ele alındı. İki gün boyunca 322 konuşmacı, iklim değişikliğini ve sonuçlarını ele aldı. İlk gün 52 bin 300, ikinci gün 42 bin 700 kişi tarafından ziyaret edilen zirvenin toplam katılımcı sayısı 95 bin oldu. Dünyadaki ilk ekonomi ve iklim değişikliği temalı fuarda kurulan 152 stantta iklim değişikliği ve yeşil dönüşüm konularında kurum ve kuruluşların çalışma ve iyi örnek uygulamaları sergilendi. Türkiye Çevre Haftası'nın ilanı Cumhurbaşkanı Recep Tayyip Erdoğan'ın imzasıyla, Dünya Çevre Günü olan 5 Haziran'ı içine alan haftanın her yıl ""Türkiye Çevre Haftası"" olarak kutlanmasına yönelik genelge 21 Mayıs'ta Resmi Gazete'de yayımlanarak yürürlüğe girdi. Genelgede Türkiye Çevre Haftası'nın her yıl Çevre, Şehircilik ve İklim Değişikliği Bakanlığı tarafından duyurulacak bir temayla kutlanacağı belirtildi. Türkiye Çevre Haftası, çevrenin korunması, sürdürülebilir yaşam çevrelerinin oluşturulması, iklim değişikliği ile mücadele ve uyum konularında çevre bilincinin topluma yayılması amacıyla 1-7 Haziran'da, ""Sıfır Atık"" temasıyla kutlandı. Türkiye Çevre Haftası kapsamında, 5 Haziran'da, Türkiye genelinde eş zamanlı olarak ""81 İlde 81 Milyar Adım Çevre Yürüyüşü"" düzenlendi. İklim değişikliği ile mücadele kapsamında yutak alanların artırılmasına katkı sağlamak için 81 ilde fidan dikimi yapıldı. AA Çevre Forumu AA Çevre Forumu (Environment Forum), ""Çevre ve iklim krizlerinin anlatısını yeniden şekillendirmek"" ana temasıyla 20 Eylül'de düzenlendi. Foruma, Cumhurbaşkanı Recep Tayyip Erdoğan'ın eşi Emine Erdoğan, Çevre Şehircilik ve İklim Değişikliği Bakanı Murat Kurum, Birleşmiş Milletler Kalkınma Programı Türkiye Mukim Temsilcisi Louisa Vinton, Birleşmiş Milletler (BM) İklim Değişikliği Çerçeve Sözleşmesi İcra Direktör Yardımcısı Ovais Sarmad ile yerli ve yabancı basın kuruluşlarının yöneticileri, politikacılar, STK temsilcileri ve akademisyenler katıldı. ""İklim Değişikliğinde Medyanın Sorumluluğu"", ""Sürdürülebilir Kalkınma için Temiz Enerji"", ""Medyanın Doğal Afetlere Yaklaşımı"" ve ""İklim Krizi ve Sorumluluk Paylaşımı"" başlıklı oturumların gerçekleştirildiği forum kapsamında Anadolu Ajansı ile İtalya'nın ANSA, İspanya'nın EFE ve Yunanistan'ın AMNA haber ajansları arasında, Akdeniz'in ormanlarını korumak için medyada ve toplumda farkındalığı artırmak üzere ""Akdeniz Orman Yangınları Hakkında Ortak Bildiri"" imzalandı. Orman yangınlarına hızlı müdahale Türkiye, 2021'deki büyük orman yangınlarının ardından hava ve kara gücünü artırdı. Helikopter sayısı 39'dan 55'e, uçak sayısı 3'ten 20'ye, İHA sayısı 4'ten 8'e yükseltildi. Rezerv güç olarak 25 helikopter, 2 uçak ve 1 İHA hazırda bekletildi. Yangınların söndürülmesinde önemli bir güç olan karadan müdahale ekiplerinin sayısı da artırıldı. Orman teşkilatı başta olmak üzere, jandarma, sivil toplum kuruluşları ve gönüllü vatandaşlara yangınlara karşı eğitim verildi. Bu eğitimlere 21 bin teşkilat mensubunun yanı sıra 20 bin askeri personel ve 100 binin üzerinde gönüllü katıldı. 2021 yılında 139 bin 503 hektar alanın orman yangınlarında zarar gördüğü Türkiye'de, 1 Ocak-5 Ekim 2022 arasında yanan alan miktarı 12 bin 210 hektar oldu. Togg Gemlik Kampüsü açıldı ""Doğuştan elektrikli"" ve ""sıfır emisyonlu bir teknoloji"" ile üretilecek Türkiye'nin yerli otomobili Togg'un Gemlik Kampüsü, Cumhuriyetin 99'uncu kuruluş yıl dönümünde Cumhurbaşkanı Recep Tayyip Erdoğan'ın katıldığı törenle açıldı. Togg Gemlik Kampüsü'nde, 2030'a kadar tek bir platformdan 5 farklı modelde 1 milyon araç üretilmesi planlanıyor. Türkiye, Ulusal Katkı Beyanı'nı açıkladı Çevre, Şehircilik ve İklim Değişikliği Bakanı Murat Kurum, Mısır'ın Şarm El Şeyh kentinde düzenlenen Birleşmiş Milletler (BM) İklim Değişikliği Çerçeve Sözleşmesi 27. Taraflar Konferansı (COP27) Üst Düzey Bakanlar Toplantısı'nda Türkiye'nin Ulusal Katkı Beyanı'nı güncellediğini açıkladı. Kurum, 15 Kasım'daki toplantıda yaptığı konuşmada, Türkiye'nin 2030 yılı için yüzde 21 olarak açıkladığı artıştan azaltım hedefinin yüzde 41'e yükselttiğini duyurdu ve ""En geç 2038 yılında emisyonlarımızı tepe noktasına ulaştıracak ve net sıfır hedefimize güçlü politikalarımızla ilerlemeye devam edeceğiz."" dedi. Ulusal Su Verimliliği Seferberliği Tarım ve Orman Bakanlığınca su kaynaklarının devamlılığının sağlanması, gelecek nesillere aktarılması, verimli ve sürdürülebilir kullanılması için Türkiye genelinde 4 Aralık Dünya Su Kayıpları Günü'nde ""Ulusal Su Verimliliği Seferberliği"" başlatıldı. Bu kapsamda içme-kullanma suyu, tarım ve sanayi başta olmak üzere yüksek su tüketimine sahip sektörlerde suyun verimli ve sürdürülebilir şekilde kullanılmasına yönelik çalışmalar yürütülmesi kararlaştırıldı. ""Sıfır Atık Projesi"", BM Genel Kurulu kararıyla desteklendi Türkiye'nin iklim değişikliği ile mücadele ve sürdürülebilir kalkınma planları kapsamında sunduğu ""sıfır atık"" kararı BM Genel Kurulunda 14 Aralık'ta kabul edildi. Genel Kurul, bu kararla 30 Mart'ı Uluslararası Sıfır Atık Günü ilan etti. Cumhurbaşkanı Recep Tayyip Erdoğan'ın eşi Emine Erdoğan'ın himayelerinde, Çevre, Şehircilik ve İklim Değişikliği Bakanlığınca hayata geçirilen Sıfır Atık Projesi'nin tanıtımı, 26 Eylül 2017'de yapılmıştı. Bu tarihten 26 Eylül 2022'ye kadar geçen 5 yılda, 20,4 milyon ton kağıt-karton, 5,4 milyon ton plastik, 2,3 milyon ton cam, yarım milyon ton metal, 5,2 milyon ton organik ve diğer geri dönüştürülebilir atık olmak üzere toplam 33,8 milyon ton geri kazanılabilir atık, Bakanlıktan lisans almış işletmelerce geri kazandırıldı. Ayrıca 195 bin ailenin bir yıllık enerji kullanımına eş değer 530 milyon kilovatsaat enerji tasarrufu, 2 milyon hanenin bir yıllık su kullanımına eş değer 572 milyon metreküp su tasarrufu sağlandı; 1 metre yüksekliğinde, 9 bin 288 futbol sahası genişliğine eş değer 69 milyon metreküp depolama alanından da tasarruf edildi. Projenin uygulanmasıyla, 3,9 milyon ton sera gazı salımı önlendi, 1,95 milyon dekarlık orman alanına eş değer 347 milyon ağaç kesilmekten kurtarıldı, 98 milyon araç deposuna eş değer 87 milyon varil petrolden ve 650 milyon ton ham maddeden tasarruf sağlandı."
353,Antarktika'daki bitki ve hayvanların üçte ikisi 2100 itibarıyla yok olacak,"Bir araştırmaya göre, Antarktika ekosistemlerini muhafaza etmek için tasarlanan koruma çabaları yetersiz kalıyor. Araştırmacılar, kıtanın bitki ve yaban hayatı nüfusunun 2100 itibarıyla yüzde 65 düşüş yaşayacağını tahmin ediyor.",Çevre,https://www.trthaber.com/haber/cevre/antarktikadaki-bitki-ve-hayvanlarin-ucte-ikisi-2100-itibariyla-yok-olacak-733100.html,"Avustralya'daki Queensland Üniversitesi'nden Jasmine Rachael Lee ve meslektaşlarına göre, kıtanın bitki ve yaban hayatı nüfusu 2100 itibarıyla tahminen yüzde 65 düşüş yaşayacak. Araştırmacılar, yıllık 23 milyon dolarlık bir maliyetle 10 temel tehdit yönetimi stratejisinin uygulanmasının karada yaşayan kuş, memeli ve bitki gruplarının yüzde 84'üne fayda sağlayacağını söylüyor. ""İklim değişikliği Antarktika'daki türler için en büyük tehdit"" Lee, ""Bu çalışma, iklim değişikliğinin Antarktika'daki türler için en büyük tehdit olduğunu ve onları kurtarmak için küresel azaltma çabalarına ihtiyaç duyduğumuzu gösteriyor. Bu sadece onların değil, bizim de geleceğimizi güvence altına almamızı sağlayacak"" dedi. Araştırmacılar, hangi türlerin en savunmasız olduğunu daha iyi anlamak ve en uygun maliyetli eylemleri belirlemek amacıyla Antarktika'ya yönelik tehditleri ve koruma stratejilerini saptamak için uzman değerlendirmelerini bilimsel verilerle birleştirdi.    Bilim insanları, 29 uzmandan olası yönetim stratejilerini tanımlamalarını, bunların maliyetini ve uygulanabilirliğini tahmin etmelerini ve günümüzle 2100'e kadar olan zamanda farklı türler üzerindeki muhtemel faydalarını değerlendirmelerini istedi. İklim değişikliği Antarktika'nın biyoçeşitliliğine yönelik en ciddi tehdit olarak belirlenirken, ısınmayı sınırlandırmak için küresel politikayı etkilemek en faydalı koruma stratejisi oldu. ""Hayvanlar ve bitkiler yüzde 65 oranında azalmış olacak"" Mevcut yönetim stratejileri altında ve iki santigrat dereceden fazla ısınma durumunda, 2100 itibarıyla kara bitkileri ve hayvanları yüzde 65 oranında azalmış olacak. İmparator penguenler en savunmasız tür olarak belirlenirken, onları diğer deniz kuşları ve yuvarlak toprak solucanları takip etti. Bununla birlikte, bölgesel yönetim stratejileri, gelecek 83 yıl içinde tahmini 1,92 milyar dolar maliyetle bitki ve hayvanların yüzde 74'üne kadar fayda sağlayabilir ve bu da 2019'da küresel GSYH'nin yüzde 0,004'üne eşit. En yüksek yatırım getirisi sağladığı belirlenen bölgesel yönetim stratejileri, insan faaliyetlerinin etkilerinin asgariye indirilmesi, yeni altyapı projelerinin planlanması ve yönetiminin geliştirilmesi ve ulaşım yönetiminin iyileştirilmesiydi. Yazarlar, Antarktika'nın iklim değişikliği ve insan faaliyetlerinin artan baskısıyla karşı karşıya kalması nedeniyle, Antarktika'nın biyoçeşitliliğini ve ekosistem hizmetlerini gelecek nesiller için korumak adına bölgesel ve küresel muhafaza çabalarının bir kombinasyonuna ihtiyaç duyulduğunu belirtiyor."
354,Tokyo'da 2025 sonrası yeni ev inşasında güneş paneli şartı aranacak,"Japonya'nın başkenti Tokyo'da, sıfır karbon hedefi kapsamında, 2025 sonrası inşa edilecek büyük evlere güneş paneli montajı şart koşulacak.",Çevre,https://www.trthaber.com/haber/cevre/tokyoda-2025-sonrasi-yeni-ev-insasinda-gunes-paneli-sarti-aranacak-731785.html,"Tokyo Metropol Valiliği Meclisinde kabul edilen yeni karar doğrultusunda, başkent genelinde ""karbon emisyonunun düşürülmesine katkı sunulması"" hedeflenecek. Karara göre Nisan 2025 sonrası, 2 bin metrekareye kadar yeni mesken inşaatlarında güneş paneli dahil yenilenebilir enerji donanımının kurulumu şart koşulacak. Ulusal basındaki haberlerde yeni kararın kent geneli 50 büyük müteahhit firmanın yeni projelerini etkileyebileceği kaydedildi. Başkent Valisi Koike Yuriko, yaptığı açıklamada, kent geneli güneş paneli kurulabilecek binaların yüzde 4'ünün halihazırda bu panellere sahip olduğunu belirtti. Valilik, 2000 yılındaki karbon emisyonu seviyeleri kıyaslandığında, 2030 yılına kadar sera gazı emisyonlarını yarıya indirmeyi hedefliyor. Japonya, 2020 yıl sonu itibarıyla 2050 yılına kadar sıfır karbon hedefine ulaşmayı taahhüt etmişti."
355,Kuzey Kutbu'nda yağışlar gitgide artıyor,"Bir araştırma, sıcaklıkların gitgide yükseldiği Kuzey Kutbu'nda, iklim değişikliği nedeniyle kar, yağmur ve donan yağmur miktarında artış olduğunu gösterdi.",Çevre,https://www.trthaber.com/haber/cevre/kuzey-kutbunda-yagislar-gitgide-artiyor-730926.html,"Alaska Fairbanks Üniversitesi liderliğinde yapılan araştırmada, 1950'den bu yana bölgede yağışların ilk olarak yüzde 10, ardından yüzde 15 arttığı tespit edildi. Araştırmada, sıcaklıkların artmasından dolayı okyanus üzerindeki buz tabakasının daha çok güneşe maruz kaldığı, bunun da daha fazla buharlaşmaya neden olduğu, sonucunda da kar ya da yağmur yağdığı kaydedildi. Araştırmada, bölgenin, Ekim 2021-Eylül 2022 arası son 72 yılın üçüncü en yağışlı yılını geçirdiği ortaya konuldu. Araştırmada, özellikle donan yağmurun büyük bir sorun haline geldiği belirtilerek, geride kalan buz tabakasının, yolları daha tehlikeli hale getirdiği ve bahar gelene kadar vahşi hayvanların beslenmesini zorlaştırdığı belirtildi. Öte yandan, artan yağmur nedeniyle ortaya çıkan diğer sorun, karların daha hızlı erimesi ve bunun da sel ile sonuçlanması olarak gösterildi. Kutup Raporu Kartı, Şikago'daki Amerikan Jeofizik Birliğinin (AGU) sonbahar toplantısında yayımlandı. Raporda, Kuzey Kutbu'ndaki hava olaylarıyla ilgili göstergeler ve ""hayati işaretler"" inceleniyor. Bu sene ilk kez yağış bu listeye eklendi."
356,Su İçin Seferberlik Başlıyor,"Tarım ve Orman Bakanlığı tarafından başlatılacak olan su seferberliğinin detayları ortaya çıktı. ‘Değişen İklim Çerçevesinde Su Verimliliği Stratejileri ve Eylem Planı’ yeni yılın ilk günlerinde kamuoyuna açıklanacak. Plan çerçevesinde, su kayıpları yüzde 33’ten yüzde 25 ve altına indirilecek. Tarımda ise “suya göre ekim” dönemi başlayacak.",Çevre,https://www.trthaber.com/haber/cevre/su-icin-seferberlik-basliyor-730816.html,"Türkiye, geniş su kaynakları bulunan bir yarımada olmasına rağmen, su zengini bir ülke değil. Hatta kişi başı yıllık kullanılabilir su miktarı 1.323 metreküp olduğu için “su stresi çeken” bir ülke kabul ediliyor. Yani “su sıkıntısı çeken” ülke olmaya aday konumda. Eldeki su kaynaklarının çok iyi değerlendirilmesi ve bir damla suyun bile boşa gitmemesini isteyen Tarım ve Orman Bakanlığı ise Ocak ayında yeni bir seferberlik başlatmaya hazırlanıyor. Detayları yeni yılın ilk günlerinde açıklanacak olan ‘Değişen İklim Çerçevesinde Su Verimliliği Stratejileri Eylem Planı’ ile hem şehir yaşamında, belediyelerin kontrolünde bulunan bölgelerde hem de tarımda geniş çaplı kayıp önleme tedbirleri yürürlüğe girecek.   Su Çok, Tatlı Su Kaynakları Az   Dünyanın dörtte üçü sularla kaplı olsa da insanların ulaşabildiği tatlı su kaynakları, tüm suların ancak yüzde 1’ini oluşturuyor. Özellikle iklim değişikliği ve küresel ısınma gibi etkilerle, Türkiye’nin de içinde bulunduğu bazı ülkelerde gelecek yüzyılda su kaynaklarının yüzde 25 azalması bekleniyor. Bu durum, su stresi çeken Türkiye’nin “su sıkıntısı çeken” ülke konumuna düşmesine de neden olabilir. Bunu önlemenin yolu ise suyu akıllıca kullanmaktan geçiyor.   Belediyelerin Alanlarında Kayıp 33   Bakanlık rakamlarına göre belediyelerin yönetiminde bulunan alanlarda su kaybı ortalaması Türkiye genelinde yüzde 33. Yani mevcut kullanılabilir temiz suyun üçte biri, kullanılamadan kaybediliyor. Dünyanın gelişmiş ülkelerinde ise bu kayıp ortalama 8-24 arasında değişiyor. Bakanlığın amacı, Türkiye’de belediyelerin kontrolündeki bölgelerde bu kaybı yüzde 25’in altına düşürmek. Su kaybı yüzde 33’ten yüzde 25’e düşürüldüğünde, Ankara’nın 2 yıllık su ihtiyacına eş su, kaybedilmemiş olacak. Bunun yüzde 10 düzeyine çekilmesi durumunda ise çok yüksek bir tasarruf sağlanacak. Nihai hedef ise bu…     Atık Suların Değerlendirilmesi   Seferberliğin bir ayağını da atık suların yeniden değerlendirilmesi olacak. Türkiye’deki atık suların yüzde 44’ü yeniden kullanılabilecek niteliğe sahip. Bu da yıllık 3 milyar 200 milyon metreküp yeniden kullanılabilir su anlamına geliyor. Bu 3,2 milyar metreküplük suyun yüzde 65’inin tarımsal kullanımda, yüzde 22’sinin çevresel kullanımda, yüzde 10’unun sanayide, yüzde 2’sinin yeraltı suyu beslemesinde, yüzde 1’inin peyzaj düzenlemeleri yüzde 1’inni de içme suyu kaynaklarının beslenmesinde kullanılması hedefleniyor.   Yağmur Suları Toplanacak   Yağmur, tarımda çok işe yarasa da şehir merkezlerinde sel ve baskınlara yol açıp büyük zararlar vermediği durumlarda, kanalizasyona karışarak boşa gidiyor. Oysa gelişmiş ülkelerde yağmur suyu hasadı da önemli bir su kaynağı olarak kullanılıyor. Yerel yönetimlerle iş birliği içinde, yağmur suyu toplama projeleri yürürlüğe girecek. Buna ilişkin teknolojilere destek verilecek.      Tarımda Kayıp Büyük   Tarımda geleneksel sulama yöntemleri nedeniyle, sulama verimliliği ülke genelinde yüzde 50 düzeyinde. Bunun yüzde 55’e çıkarılması için harekete geçildi. Ancak seferberlikle bu rakamın yüzde 75’e çekilmesi hedefleniyor. Tarım ve Orman Bakanlığı, modern sulama sistemlerine yüzde 50 hibe desteği veriyor. 1 milyon lirayı geçmemek şartıyla, damlama, yağmurlama gibi daha modern sulama sistemlerine geçenler 500 bin liraya kadar hibe desteği almaya devam edecek.   Havzalara Koruma   Suyun miktar ve kalite olarak bütüncül yönetimi için su havzaları koruma altına alınmaya başlanmıştı. Türkiye’de bulunan 25 ayrı su havzası için çalımalar yürütülüyor. Nehir Havza Yönetimi çalışmaları da yine sürdürülecek.   Suya Göre Tarım   Seferberlik kapsamında en önemli adımlardan biri de ‘suya göre tarım’ olacak. ‘Sektörel Su Tahsis Planları’ hazırlayan bakanlık 6 havzada tamamlanan 11 havzada hazırlık çalışması devam eden planlarla, “en az su ile maksimum fayda” elde edilmesini hedefliyor. ‘Kuraklık Yönetim Planları’ da hazırlandı ve her havzada en az su tüketen bitkilerin ekimine geçiş yapılacak.      Temiz Üretim Teknolojileri   Planın bir başka ayağını da temiz üretimle suları daha az kirletme oluşturuyor. Suyun yeniden kullanılabilmesi için özellikle kimyasal atıkların bulunmadığı bir üretim hedefleniyor.  Bir kişinin dikkatsiz davranması durumunda günlük 5 damacana suyu israf edebildiği Türkiye’de, israfın yüzde 25-30 oranında azaltılması bile büyük kazanç olacak. Bunun için su arıtırken, toplarken ve suyu kullanırken gelişmiş ve temiz teknolojiler kullanılması gerekiyor. Türkiye’nin doğasının da kirletilmemesi için bu konuda çalışmalar yapılacak.   100 Yıllık Projeksiyon Çıkarıldı Bakanlık gelecek 100 yıla ilişkin bir projeksiyon da hazırladı. Buna göre Türkiye’nin önümüzdeki 100 yılda hangi su kaynaklarına sahip olduğu, olacağı, bunu nasıl kullanacağı ve nasıl koruyacağı, 2023 itibariyle belirlenmiş olacak. Bakanlık bu amaçla vatandaşların da bilinçlenmesi hedefliyor. Bu nedenle ‘Su vatandır’ sloganı yaygınlaştırılacak, belediyeler arasında ‘su kardeşliği’ protokolleri imzalanacak. İnsanlardan ‘su gönüllüsü’ olmaları istenecek. "
357,Atık tutucu sistem ile çöplerin denize ulaşması engelleniyor,"Antalya'nın Kemer ilçesinde kullanılan atık tutucu sistem sayesinde, çöplerin denize ulaşmasının önüne geçiliyor.",Çevre,https://www.trthaber.com/haber/cevre/atik-tutucu-sistem-ile-coplerin-denize-ulasmasi-engelleniyor-730604.html,"Doğa Koruma Merkezi ve Birleşmiş Milletler Kalkınma Programı (UNDP) kapsamında Kemer Belediyesi işbirliğinde yürütülen ""Temiz Akdeniz Toplum Tabanlı Geri Dönüşüm Projesi""yle ""Atık Tutucu Sistem"" sayesinde dere içinde biriken çöplerin denize ulaşımının engellenmesi için çalışma başlatıldı. Kemer Belediyesi Temizlik İşleri Müdürlüğü ekiplerince, ilçeden geçerek Akdeniz'e ulaşan Karapınar Deresi için tasarlanan atık tutucu sistem, kullanılmaya başlandı. Yağışların başlamasıyla ilçe genelinde mazgal ve dere temizliği çalışmalarına hız veren belediye ekipleri, yaşanabilecek olumsuzluklar karşısında tedbir almaya devam ediyor. Kemer Belediye Başkanı Necati Topaloğlu, yaptığı açıklamada, Kemer'i daha temiz bir ilçe haline getirmek için daha önce başlattıkları atık tutucu sistem ile çöplerin denize ulaşmasını engellediklerini söyledi.    Yağışların artmasıyla beraber ilçe genelinde yaşanabilecek tüm olumsuz durumlara karşı tedbirlerini aldıklarını ifade eden Topaloğlu, ""Belediye olarak tüm tedbirlerimizi alıyoruz. Şiddetli yağışlar nedeniyle oluşabilecek su ve sel baskınlarına karşı önlemlerimizi aldık. Mazgalların temizliğinin yanı sıra dere içlerinde de temizlik yapıyoruz. Derelerin taşmamasını sağlıyoruz"" değerlendirmesini yaptı. Daha önce başlattıkları proje kapsamında Karapınar Deresi içine kurulan atık tutucu sistem sayesinde biriken çöpleri de ekiplerin temizlediğini kaydeden Topaloğlu, Kemer Belediyesi halkı için üretmeye ve çalışmaya devam edeceklerini ifade etti."
358,Bişkek'teki hava kirliliğine çözüm aranıyor,"Kırgızistan hükümeti, hava kirliliği bakımından dünyada ilk 10'da yer alan başkent Bişkek'in hava kirliliği sorununa çözüm bulmaya çalışıyor.",Çevre,https://www.trthaber.com/haber/cevre/biskekteki-hava-kirliligine-cozum-araniyor-730454.html,
359,Kurak sonbahara rağmen şehirlerde su sıkıntısı öngörülmüyor,"Tarım ve Orman Bakanlığına bağlı Devlet Su İşleri (DSİ) Genel Müdürlüğü, iklim değişikliği ve kuraklığın etkilerine karşı ""suyu"" güvence altına alacak projeleri hayata geçirirken, gelecek 4-8 aylık projeksiyonlarda İstanbul, Ankara ve İzmir'de su konusunda herhangi bir sıkıntı yaşanması beklenmiyor.",Çevre,https://www.trthaber.com/haber/cevre/kurak-sonbahara-ragmen-sehirlerde-su-sikintisi-ongorulmuyor-730361.html,"Tarım ve Orman Bakanlığı'ndan edinilen bilgilere göre, 1 Ekim - 1 Aralık 2022 döneminde Türkiye genelinde kümülatif yağışlar ortalamasında, uzun yıllar ortalamalarına göre yüzde 28,6, 2022 su yılına göre de yüzde 2 azalış meydana geldi. DSİ tarafından takip edilen barajlardaki doluluk oranlarına bakıldığında ise ortalamanın yüzde 28,6 altında kurak bir sonbahar gerçekleşse de geçen yılın aynı dönemine kıyasla 299 sulama maksatlı barajın yüzde 25,8 ile daha dolu, 106 içme suyu barajının yüzde 28,4 ile aynı seviyede ve 146 enerji maksatlı barajın da yüzde 33,8 ile daha fazla su bulundurduğu belirlendi. İstanbul'un aktif doluluk oranının yüzde 34,4 ile geçen yıl aynı tarihten yüzde 7 daha az olduğu tespit edilirken, barajlara hiç su gelmemesi halinde ilin yaklaşık 4 aylık içme suyu ihtiyacının karşılanabilme kapasitesi bulunuyor. Ankara'nın aktif doluluk oranının yüzde 20,7 ile geçen yılın aynı dönemine göre yüzde 12,1 daha fazla olduğu belirlendi. Barajlara hiç su gelmemesi halinde Ankara'da yaklaşık 8 aylık içme suyu ihtiyacının karşılanabilme kapasitesi var. İzmir'in aktif doluluk oranı ise yüzde 18,9 ile geçen yıl aynı tarihten yüzde 2,4 daha az seviyede bulunuyor. Barajların yanında yeraltı suyu kuyuları ile içme suyuna takviye yapılıyor. Şehrin, barajlara hiç su gelmemesi halinde 7 aydan fazla içme suyunu karşılayabilme kapasitesi bulunuyor. Ayrıca kış ve ilkbahar dönemi yağışlarla 3 büyükşehirde baraj doluluklarının artması öngörülüyor. Tarımı kuraklıktan korumak için alınan önlemler Sektörel, kurumsal ve bireysel paydaşlar açısından, sulama yönetiminin tüm yönleriyle ele alınması ve gelecekle ilgili bir perspektifin belirlenmesi amacıyla 25-27 Kasım 2022'de DSİ ""Sulama Yönetimi Çalıştayı"" gerçekleştirdi. Çalıştay çıktılarının değerlendirildiği sonuç raporu için hazırlıkları devam ediyor. Türkiye'de su yönetiminde sektörler arası çevre ile uyumlu, adil bir paylaşımın ve suyun etkin kullanımının sağlanması gerekiyor. Türkiye'nin yılda ortalama toplam 112 milyar metreküplük kullanılabilir su potansiyelinin yaklaşık yüzde 76'sı tarımsal sulamada kullanılıyor. Ancak bütün projeler tamamlandığında sektörler arası su paylaşımında, sulamada kullanılan su miktarı artmakla birlikte, sulamanın payının yüzde 64'e gerilemesi bekleniyor. DSİ, küresel iklim değişikliğine bağlı olarak, sıklığı ve şiddeti artan kuraklığın olumsuz etkilerinin azaltılmasına yönelik olarak yapısal ve yapısal olmayan tedbirler ile olası can ve mal kayıplarının önüne geçmeyi hedefliyor. Yapısal çalışmalar arasında; ekonomik kullanılabilir su potansiyelini geliştirmek için depolama tesisleri ile havzalar arası su aktarımı projelerinin tamamlanması, yeni inşa edilecek sulama sistemlerinin basınçlı-borulu olarak inşa edilmesi, işletmedeki sulama tesislerinin ""Yenileme Projesi"" kapsamında basınçlı-borulu sisteme dönüştürülmesi, ölçü tesisleri kurulması, kullanılmış suların sulamada yeniden kullanımına yönelik çalışmalar kapsamında gerekli atık su tesislerinin inşa edilmesi gibi maddeler yer alıyor. Yapısal olmayan çalışmalar içerisinde ise işletmede bulunan tüm barajlar için (enerji-içme suyu-sulama) işletme programlarının hazırlanması ve kademeli su kullanım hizmet bedeli uygulanması bulunuyor. Bunların yanı sıra DSİ, kuraklık ve su yönetimi başta olmak üzere diğer kurumların çalışmalarına ve projelerine de katkı sağlıyor."
360,Suyu Yerin Altında Koruyacağız,"Tarım ve Orman Bakanlığı, Türkiye’nin sularını korumak için 246 yer altı barajı inşa ediyor. ‘Yeraltı Suyu Besleme Tesisi’ olarak adlandırılan bu barajlardan 105’itamamlandı. Bu barajlar sayesinde buharlaşmadan suyu korumak, 750 bin kişiye temiz içme suyu vermek mümkün olacak.",Çevre,https://www.trthaber.com/haber/cevre/suyu-yerin-altinda-koruyacagiz-730219.html," Su, yaşamın kaynağı, olmazsa olmazı. Üç yanı denizlerle çevrili, bir iç denizi ve çok sayıda göl ve nehri bulunan Türkiye, buna rağmen su zengini bir ülke değil. Yapılan hesaplamalara göre kişi başına düşen yıllık su miktarı 8 bin metreküpten fazla olan ülkeler “su zengini”, 2 bin metreküpten az olanlar ise “su kıtlığı yaşayan” ülke olarak niteleniyor. Türkiye’de kişi başına düşen yıllık su miktarı bin 510 metreküp. Bu nedenle her bir damla su çok değerli. Bu değerli varlığı korumak isteyen Tarım ve Ormancılık Bakanlığı, Devlet Su İşleri Genel Müdürlüğü aracılığıyla Türkiye’nin dört bir yanında baraj inşaatları ve su havzaları koruma çalışmaları yürütüyor. Cumhurbaşkanı Tayyip Erdoğan’ın, “Su varsa hayat vardır” düsturu ile yapıldığı belirtilen çalışmalara artık yer altı barajları da eklendi.    Muhtemel Sıkıntılara Önlem Küresel ısınma ve artan nüfus nedeniyle, kurak periyotların etkisini en aza indirmek isteyen bakanlık, çalışmaları 2 ana başlık altında topladı. Buna göre DSİ, hem barajlar inşa etmeyi sürdürecek hem de yeraltı barajları ve ‘Yer Altı Suyu Suni Besleme Projeleri’ ile toprağın altında da su depolanacak. 22 Temmuz 2019’da ilk kez kamuoyuna duyurulan çalışmalar, hız kesmeden devam ediyor ve muhtemel sıkıntılara karşı önlem olarak devreye sokuluyor.   246 Tesis DSİ tarafından 2023 yılı sonuna kadar toplam 150 adet Yeraltı suyu Besleme Tesisi’nin tamamlanması hedefleniyor. Türkiye genelinde yapılan jeolojik araştırmalar sonucunda, yöresel talepler de ele alınarak, bu tesislerde 50 milyon metreküp su depolanacak, bu su sayesinde gerektiğinde 750 bin kişiye temiz içme suyu sağlanacak. Suya tarımda ihtiyaç duyulması durumunda ise 80 bin dekar arazi bu su ile sulanabilecek. Yeraltı Suyu Besleme Tesisleri kapsamında, yapımı tamamlanan 105, inşaatı süren 31, ihale aşamasında 11 tesis ve planlama aşamasında 99 olmak üzere, 246 tesise ulaşılması hedefleniyor. Planlama aşamasındaki 99 tesis için jeolojik ve jeoteknik incelemeler sürüyor. Tamamlanan 105 tesis ile yeraltı suyunun 32,9 milyon metreküpü beslenebildi. Bu sayede 33 bin 700 dekar tarım arazisi sulandı ve halka 20,7 milyon metreküp içme suyu sağlandı.    Yeraltına Perde İnşa Ediliyor Yeraltı barajları olarak bilinen tesislerin yapımında, suyun bulunduğu tabana kadar inilerek bir perde veya kil dolgu inşa ediliyor. Suyun bu şekilde daha derinlere sızması ya da denize boşalması engelleniyor. Aynı şekilde bu taban sayesinde suyun tuzlanması da engelleniyor. Yüzey sularının buharlaşması ve kamulaştırma maliyetleri gibi sorunları ortadan kaldıran yeraltı barajları, suyun kalitesinin korunmasına da imkân veriyor. Jeolojinin izin verdiği alanlarda yapılabilen bu barajlar, yeraltı sularını da koruğu için, obruk oluşumu gibi tehditleri azaltıyor. Grafik: Nursel Cobuloğlu Çoban"
361,"AB, sınırda karbon vergisi uygulamaya hazırlanıyor","Avrupa Birliği (AB) kurumları, üçüncü ülkelerden alınan demir, çelik, çimento, alüminyum, gübre, hidrojen ve elektrik gibi ürünlere sınırda karbon vergisi uygulanması konusunda anlaşma sağladı.",Çevre,https://www.trthaber.com/haber/cevre/ab-sinirda-karbon-vergisi-uygulamaya-hazirlaniyor-730341.html,"AB Konseyi, üye ülkeler ile Avrupa Parlamentosu (AP) müzakerecileri arasında Sınırda Karbon Düzenleme Mekanizması (CBAM) konusunda yapılan görüşmelerde koşullu uzlaşı sağlandığını açıkladı. Buna göre, AB Emisyon Ticaret Sistemi (ETS) kapsamında AB ürünleri için ödenen karbon fiyatı ile ithal mallar için ödenen karbon fiyatını eşitlemek üzere bir mekanizma kurulacak. Bu mekanizmayla, AB'ye ithalat yapan şirketlere, üretim yaptıkları ülkede ödenen karbon fiyatı ile AB'deki karbon fiyatı arasındaki farkı ödemek için CBAM sertifikaları satın alma zorunluluğu getirilecek. Yeni uygulama, AB üyesi olmayan ülkeleri iklim hedeflerini yükseltmelerini teşvik edecek. Sadece, AB ile aynı iklim hedefine sahip ülkeler, CBAM sertifikaları almadan AB'ye ihracat yapabilecek. Yeni kurallar, üretimin AB'den daha yumuşak iklim ve çevre politikalarına sahip ülkelere kaymasını engelleyecek. Bu konudaki ilk yasa olacak CBAM, Dünya Ticaret Örgütü (WTO) kurallarına tam uyumlu olacak şekilde tasarlanacak. CBAM, 1 Ekim 2023'ten itibaren geçerli olacak. Hangi ürünleri kapsayacak? CBAM, demir, çelik, çimento, alüminyum, gübre, elektrik ve hidrojenle birlikte, vida ve cıvata gibi benzer demir veya çelik ürünlerini kapsayacak. AB'nin emisyon ticareti sistemi kapsamında sera gazı salımına yönelik ücretsiz limit alan bu sektörlerdeki şirketlerin izinleri de aşamalı biçiminde kaldırılacak. CBAM düzenlemesi, ilgili diğer konular çözüme kavuşturulduktan sonra resmi olarak kabul edilecek. Düzenlemenin yürürlüğe girmesi için AB ülkeleri ve AP tarafından resmen onaylanması gerekiyor. AB, Sınırda Karbon Düzenleme Mekanizması ile karbon fiyatlandırma sistemine sahip olmayan ülkelerden gerçekleştirilen yüksek karbon ayak izine sahip malların ithalatını izlemeyi ve azaltmayı amaçlıyor."
362,"Dünya, Paris İklim Anlaşması hedeflerini yakalamaktan uzak","Ülkeler sera gazı salımlarını azaltarak küresel ısınmayı sınırlamayı hedefleyen küresel Paris İklim Değişikliği Anlaşması'nın 7. yıl dönümünde, iklim değişikliğiyle mücadele kapsamında verilen vaatler ve koyulan hedeflerin çok gerisinde kaldı.",Çevre,https://www.trthaber.com/haber/cevre/dunya-paris-iklim-anlasmasi-hedeflerini-yakalamaktan-uzak-730153.html,"Küresel ısınma ve iklim değişikliğiyle mücadele 1990’lı yılların başından bu yana dünya ülkelerinin gündeminde yer alıyor. 1992’de imzalanan Birleşmiş Milletler İklim Değişikliği Çerçeve Sözleşmesi (UNFCCC), iklim değişikliğini ele alan ilk küresel resmi adım oldu ve bu sözleşme üzerinden her yıl Taraflar Konferansı (COP) adı altında yıllık bir forum oluşturuldu. COP’lar 1997’de ilk olarak kanunen bağlayıcı iklim anlaşması olan Kyoto Protokolü’nü doğurdu. Gelişmiş ülkelerin sera gazı salımlarını 1990 seviyelerinin yüzde 5 altına düşürmesini gerektiren Kyoto Protokolü, gelişmekte olan ülkeleri bağlamadığı için Çin ve Hindistan gibi en fazla karbon salımı yapan ülkeleri dışarıda bırakıyor. Paris İklim Anlaşması'yla küresel ısınmayı 2 santigrat dereceye düşürmek hedeflendi 12 Aralık 2015'te COP21 ile Paris’te, bugüne kadarki en önemli iklim değişikliği anlaşması imzalandı. Tüm ülkelerin karbon salımını azaltacak taahhütler vermesini gerektiren anlaşma, küresel ısınmayı endüstrileşme öncesine -yaklaşık 150 yıl öncesi- göre 2 santigrat dereceyle sınırlama, hatta 1,5 santigrat derecede tutmayı hedefliyor. Anlaşma, 21. yüzyılın ikinci yarısında ise karbon salımını sıfıra düşürmeyi amaçlıyor. Sadece Eritre, İran, Libya ve Yemen’in imzalamadığı anlaşmayla her 5 yılda bir ülkelerin hedeflerine ulaşmada gösterdiği gelişimi ölçmesi planlanıyor, ilk ölçümün 2023’te yapılması hedefleniyor. Ancak ülkelerin kendi belirledikleri hedeflere ulaşmaları için bağlayıcı bir mekanizma bulunmuyor. 20 yıl içinde sıcaklık artışı 2 santigrat dereceye varırsa sonuçları ""çok ciddi"" olacak Birleşmiş Milletler organı olarak 1998’de kurulan Hükümetlerarası İklim Değişikliği Paneli’nin (IPCC) 2021 yılında yayımladığı rapora göre, dünyanın ortalama sıcaklığı son 150 yılda 1,1 santigrat derece artarak 800 bin yıldan fazla arttı. İki yüz bilim insanı tarafından hazırlanan rapor, ülkelerin karbon salımlarını hızlıca azaltsalar bile 20 yıl içerisinde dünyanın sıcaklığının en az 1,5 santigrat derece artacağını ortaya koydu. Bu artış, sıcak hava dalgalarına, kuraklık ve sellere, deniz suyu seviyesinin yükselmesine, okyanuslarda mercan kayalıklarının yüzde 90’ının yok olmasına, suyun daha asidik olmasına, kutuplarda buzulların erimesine, birçok bitki ve hayvan türünün kaybolmasına neden olacak. Eğer sıcaklık artışı 2 santigrat dereceye varırsa, sonuçları çok daha ciddi olacak. Paris’te verilen vaatler anlaşma hedeflerinin gerisinde Almanya merkezli kar gütmeyen Climate Analytics ve NewClimate Institute kuruluşlarınca oluşturulan İklim Eylem İzleyicisine (CAT) göre ise ülkelerin Paris Antlaşması'nda vadettikleri karbon salımını düşürme seviyeleri neticesinde 2100 yılında sıcaklık artışı 2,4 santigrat derece olacak. Halihazırdaki iklim politikaları ve karbon salımı seviyelerine göre, 2100’de sıcaklık artışı 2,6 santigrat derece, ülkeler 2030 ve daha sonra güncelledikleri hedeflerini karşılasalar bile 2100 yılında sıcaklık artışı en az 2,1 derece olacak. En az 140 ülkenin sıfır karbon salımı hedefine ulaşması durumunda ise 2100’de sıcaklık artışı 1,8 santigrat derecede kalacak. COP27’de karbon emisyonu en düşük ülkelere “zarar ve ziyan fonu”nun kuruldu Öte yandan, 6-20 Kasım'da Mısır’da düzenlenen COP27 zirvesi, karbon salımının azalması konusunda politikalar üretme noktasında yetersiz kalırken, en az karbon salımı yaptıkları halde küresel ısınmadan en fazla etkilenen gelişmekte olan ülkelere yönelik “iklim zarar ve ziyan” fonunun kurulması konusunda önemli adımlarla son buldu. En fazla karbon salımını yapan ABD ve diğer gelişmiş zengin ülkeler, uzun süredir karşı çıktıkları bu tür bir tazmin fonuna COP27’de onay verdi. Fonun detayları gelecek yıl Birleşik Arap Emirlikleri’nde (BAE) yapılacak COP28’de kesinleşecek. COP27 ayrıca, kalkınma bankalarına uygulamalarını ve önceliklerini güncelleme çağrısında bulundu. Paris Anlaşmasında yer alan 1,5 santigrat sıcaklık artışı hedefini sürdüren COP27, buna rağmen karbon salımını düşürme noktasında ivme kazandıracak önlemler sunmadı. COP27’de kömür kullanımının azaltılması da yer alırken, tüm yakıtların azaltılması gündeme alınmadı. Gelişmiş ülkelerin 2009’da gelişmekte olan ülkelerin iklim değişikliğiyle mücadele politikalarını destekleme ve her yıl 100 milyar dolar aktarma sözlerini henüz gerçekleştirmemesi ise çokça eleştiriliyor."
363,Grönland'da 2 milyon yıllık DNA örneğine rastlandı,"Bilim insanları, Grönland'ın en kuzey noktasında, bilinen en eski olduğu belirtilen 2 milyon yıllık DNA örneği tespit etti.",Çevre,https://www.trthaber.com/haber/cevre/gronlandda-2-milyon-yillik-dna-ornegine-rastlandi-729664.html,"""Nature"" dergisinde yayımlanan çalışmada araştırmacılar, topraktan alınan DNA örnekleriyle, çorak bir kutup çölü olan Grönland'da 2 milyon yıl önce ağaç, bitki örtüsü ve hayvanların bulunduğunu ifade etti. Bilim insanları, soğuk havanın DNA parçalarının korunmasına yardımcı olduğunu ve elde edilen bulguların iklim değişikliği yaşanmadan önce, on binlerce yıl boyunca oluşmuş ve donmuş olabileceğini aktardı. Cambridge Üniversitesinde genetikçi Eske Willerslev de DNA'yı farklı türler ile karşılaştırdıklarını ve eşleşme bulmaya çalıştıklarını ifade etti. DNA'nın mastodon, kaz, tavşan, ren geyiği ve yaban sıçanı gibi hayvanların da izlerini içerdiğini söyleyen Willerslev, çoğu mastodon fosilinin, daha önce Kuzey Amerika'daki ormanlarda görüldüğünü kaydetti. DNA genetik yol haritası açısından önem taşıyor Willerslev, bu bitkilerin ve hayvanların iklim değişikliği sürecinde hayatta kaldığını ve bunun, mevcut küresel ısınmaya alışılması açısından genetik bir yol haritası sunabileceğini belirtti. Stockholm Üniversitesinde evrim genetiği alanında araştırmacı Love Dalen, ""Grönland'ın kuzeyinde mastodon bulmayı hiç beklemiyordum."" değerlendirmesinde bulundu. Kopenhag Üniversitesinde jeolog ve buzul uzmanı Kurt Kjar da bu çalışmanın kayıp geçmişe ışık tuttuğunu ifade etti. Uzmanlar, güncel verilerle kesin olarak bu türlerin o bölgede yaşadığının söylenemeyeceğini ancak bu tür DNA araştırmalarının, eski yaşam bölgelerinde ""gizli çeşitliliği"" göstermesi açısında değerli olduğunu belirtiyor."
364,"Portekiz, İspanya ve Fransa, ""AB'nin en büyük yeşil hidrojen koridoru"" için anlaştı","İspanya, Fransa ve Portekiz, Avrupa Birliği'nin (AB) bu zamana kadar en büyük yeşil hidrojen koridoru olarak açıklanan Celourico da Beira-Zamora ve Barselona-Marsilya hatlarındaki H2MED Projesi'nin hayata geçirilmesi için anlaştı.",Çevre,https://www.trthaber.com/haber/cevre/portekiz-ispanya-ve-fransa-abnin-en-buyuk-yesil-hidrojen-koridoru-icin-anlasti-729633.html,"İspanya'nın Alicante kentinde düzenlenen ""AvroAkdeniz Zirvesi (UE-MED9)"" öncesinde İspanya Başbakanı Pedro Sanchez, Portekiz Başbakanı Antonio Costa, Fransa Cumhurbaşkanı Emmanuel Macron ve AB Komisyonu Başkanı Ursula von der Leyen bir araya geldi. H2MED Projesi'nin ayrıntılarının ele alındığı 4'lü toplantı sonrasında yapılan ortak açıklamada, 2,5 milyar avroluk maliyeti olması öngörülen Celourico da Beira-Zamora ve Barselona-Marsilya arasındaki yeşil hidrojen koridorunun yapımı konusunda anlaşmaya varıldığı bildirildi. AB Komisyonu Başkanı,  ""Fransa, Portekiz, İspanya ortak çıkarlara hizmet edecek H2MED Projesi'yle AB'nin hedeflerinde doğru yolda ilerleme kaydedildiğini gösterdi. Bugünden itibaren AB'nin enerji kapısı olacak İber Yarımadası bu projeyle AB'nin en önemli enerji merkezlerinden biri haline gelecek."" ifadesini kullandı. AB'nin tükettiği yeşil hidrojenin yüzde 10'unu sağlayacak İspanya Başbakanı Sanchez de Rusya Devlet Başkanı Vladimir Putin'in ""enerji şantajına en iyi cevaplardan birinin İspanya, Portekiz ve Fransa'nın H2MED Projesi'yle gösterdiği örnek iş birliğiyle verdiğini"" söyledi. Sanchez, şunları kaydetti: ""AB'nin bu zamana kadarki en büyük yeşil hidrojen koridoru projesinin iki ayağı olacak. İlk ayağı oluşturan yeşil enerji koridoru Celourico da Beira (Portekiz) - Zamora (İspanya) arasında ikincisi de Barselona (İspanya) - Marsilya (Fransa) arasında olacak. Proje, 2030'da tamamlandığında AB'nin tükettiği yeşil hidrojenin yüzde 10'u buradan sağlanmış olacak."" H2MED'in 15 Aralık'ta AB Komisyonu'na sunulması öngörülürken finansmanının yüzde 50'ye yakınının AB fonlarından karşılanması talep ediliyor."
365,İstilacı balon balığı yayılıyor,"Akdeniz Su Ürünleri Araştırma, Üretme ve Eğitim Enstitüsünce yapılan araştırmada, istilacı tür balon balığının yayılımının devam ettiği, uyum kabiliyeti yüksek olan balığın daha az tuzlu sulara da geçmeye başladığı belirlendi.",Çevre,https://www.trthaber.com/haber/cevre/istilaci-balon-baligi-yayiliyor-729248.html,"""Araştırma 1 Gemisi"" ile mavi vatanda ve uluslararası sularda deniz türlerini araştıran, Tarım ve Orman Bakanlığına bağlı enstitü, Hint Okyanusu ve Büyük Okyanus'un batı kısımları ile Kızıldeniz'de yaşayan, Süveyş Kanalı üzerinden Akdeniz'e giren balon balığını mercek altına aldı. Mücadele yöntemlerinin belirlenmesi için ekosistem ve balıkçılık açısından tehdit oluşturan balon balığının yoğunluğu, üremesi ve göç rotaları izlenmeye başlandı. Enstitü Müdürü Serkan Erkan, ilk olarak 2008'de Akdeniz'de görülen balon balıklarını yaklaşık 14 yıldır izlediklerini söyledi. Balığın davranışlarını, üreme dönemlerini gözlemlediklerini anlatan Erkan, balığın çene yapısının çok güçlü olması nedeniyle her türlü maddeyi tüketebildiğini ve kısa sürede istila ettiği bölgede hakimiyet kurabildiğini kaydetti. Bu türün, balıkçı ağlarına verdiği zarar nedeniyle avcılığı olumsuz yönde etkilediğine dikkati çeken Erkan, zehirli olduğu için balon balığının asla tüketilmemesi gerektiğini vurguladı. Erkan, ölümlere neden olan balon balığının satışının yasak olduğunu da anımsattı. ""Adaptasyon kabiliyeti çok yüksek"" Balon balığının Çanakkale bölgesinde de görülmeye başlandığını belirten Erkan, şunları söyledi: ""Balon balığı bir dönem artış göstererek yayıldı. Şu anda belirlediğimiz pilot bölgelerde artış görmüyoruz. Sayı sabit ama yayılış devam ediyor, başka bölgelere de göç ediyor. Balon balığının adaptasyon kabiliyeti çok yüksek, adapte oldukça daha az tuzlu sulara da geçmeye başladı. Tuzluluğu Akdeniz'e göre çok düşük olduğu için şu anda Karadeniz'de görülmüyor ama bir süre sonra tahmin ediyoruz ki adapte olup Karadeniz'e de gidecektir, Marmara'ya kadar gitti."" Balığın popülasyonunu azaltmak amacıyla etkin mücadele çalışmaları yürütüldüğünü, Tarım ve Orman Bakanlığınca kuyruk başına belli bir ücret ödeme karşılığı balon balığı avcılığının teşvik edildiğini aktaran Erkan, bu uygulamanın önemli bir farkındalık oluşturduğunu söyledi. Balığın derisinin işlenmesine yönelik de bir çalışma başlatıldığını anlatan Erkan, balon balığı derisinden cüzdan, süs eşyası, çanta gibi ürünler yapılabildiğini kaydetti."
366,BM Genel Sekreteri Guterres: Doğaya bir tuvalet gibi davranarak kendimizi yok ediyoruz,"Birleşmiş Milletler (BM) Genel Sekreteri Antonio Guterres, insanlığın çevreye verdiği zarara dikkati çekerek ""Doğaya bir tuvalet gibi davranarak kendimizi yok ediyoruz."" dedi.",Çevre,https://www.trthaber.com/haber/cevre/bm-genel-sekreteri-guterres-dogaya-bir-tuvalet-gibi-davranarak-kendimizi-yok-ediyoruz-728915.html,"Guterres, Kanada'nın Montreal kentinde düzenlenen BM Biyolojik Çeşitlilik Konferansı'nda (COP15) yaptığı konuşmada, insanlığın doğaya ""savaş açıp"" yıkım araçlarıyla ""kaos"" oluşturduğuna işaret ederek ülkelerin artık doğayla ""barış yapması"" gerektiğini vurguladı. Toprağın, suyun ve havanın kimyasallar, böcek ilaçları ve plastiklerle zehirlendiğini belirten Guterres; çok uluslu şirketleri, kazanç elde ederken dünya nimetlerine zarar vermekle suçladı. Guterres, ""İnsanlık, kontrolsüz ve orantısız ekonomik büyüme için bitmek, tükenmek bilmeyen hırsla büyük bir kitlesel yok oluş silahı haline geldi. Doğaya bir tuvalet gibi davranarak kendimizi yok ediyoruz."" diye konuştu. Doğanın ve biyoçeşitliliğinin zarar görmesinin büyük bir insani maliyete sebep olduğunun altını çizen Guterres, ""Bu maliyeti işsizlik, açlık, hastalık ve ölümlerle ölçüyoruz. Ekosistemin bozulmasıyla 2030'a kadar yıllık kayıpların 3 trilyon dolar olacağı öngörülüyor. Su, gıda ve enerji içinse daha yüksek fiyatlar bizleri bekliyor."" değerlendirmesinde bulundu. Guterres, hükümetlere biyoçeşitlilik için mücadelede, cesur ulusal eylem planları geliştirme çağrısında bulundu. BM Biyolojik Çeşitlilik Konferansı  19 Aralık'a kadar devam edecek COP15 olarak da bilinen konferansın ilki, geçen yıl Çin’de düzenlenmişti. 17 bin katılımcı ve 900’ün üzerinde medya mensubunun katıldığı konferans, 19 Aralık'a kadar devam edecek."
367,Ormansızlaşma sorunu gıda kriziyle derinleşebilir,"Gezegenin bir ucundaki ormansızlaşma diğer ucunu etkiliyor çünkü bu küresel bir sorun ve en büyük sebeplerinden biri tarım. Olası bir gıda krizi, daha fazla orman arazisinin tarıma açılması ve tarımsal verimliliğin düşmesi gibi sebepler sorunu derinleştirebilir.",Çevre,https://www.trthaber.com/haber/cevre/ormansizlasma-sorunu-gida-kriziyle-derinlesebilir-728701.html,"Küresel ısınma ve iklim değişikliğinin temel nedenlerinden biri ormansızlaşma. Afrika, Güney Amerika veya Avrupa’da ormanların kullanım amaçlı yok edilmesi tüm gezegeni etkiliyor.    Ormansızlaşma: Ormanların diğer arazi kullanımlarına açılması İstanbul Üniversitesi-Cerrahpaşa Orman Fakültesi Öğretim Üyesi Prof. Dr. Yusuf Serengil, ormansızlaşmanın tanımını iyi yapmak gerektiğini söylüyor. Ağaç kesmenin ormansızlaşma olmadığının altını çizip, “Ormansızlaşma demek orman kullanımından başka bir kullanıma geçmek demek. Bu mera olabilir, tarım olabilir, yerleşim olabilir veya sanayi olabilir. Yani arazi kullanım değişikliğinden bahsediyoruz ormansızlaşma deyince. Ormanın kesilmesi, yangın veya bozulması ormansızlaşma değildir” diye ekliyor.    Ormansızlaşma yavaşladı ama endişeler sürüyor Yanlış orman yönetimi, madencilik, kentleşme, sanayileşme, tarım… Ormansızlaşmanın birçok sebebi var ve sebepler bölgeden bölgeye değişebiliyor. Serengil, “Her ülkede ormansızlaşma olur. Mutlaka yol yapıyorsunuz, bina yapıyorsunuz, bir yerde bir şeyler gerçekleştiriyorsunuz. Önemli olan bunun hızı ve ne kadar kompanse ettiğiniz” diyor. Ülkelerin ormansızlaşan alandan çok daha fazlasını ağaçlandırması gerekiyor. Bir hektarlık ormansızlaşma için bin hektarlık ağaçlandırma yapmak gerektiğini konuşuyoruz. Dünya ormansızlaşma riskinin farkında ve önlemek için çeşitli programlar uygulanıyor. Mesela COP26 zirvesinde dünya liderleri, 2030 yılına kadar ormansızlaşmaya son verme taahhüdünde bulunmuştu. Serengil, “Dünyada ormansızlaşma hızı geçen on yılda biraz yavaşladı. Bundan otuz yıl önce çok hızlıydı. REDD+ projeleriyle falan yavaşladı ama daha fazla düşmüyor, düşüremiyorlar” diyor.    Türkiye orman kaybeden bir ülke değil Tarım ve Orman Bakanlığı verilerine göre, Türkiye'nin ormanlık alanında son 47 yılda yaklaşık 2,7 milyon hektarlık artış oldu. Birleşmiş Milletler Gıda ve Tarım Örgütü’nün raporundaysa “Türkiye'nin Ulusal Orman Programı çerçevesinde iddialı bir ağaçlandırma programı var. Türkiye, dünyadaki orman alanları azalırken, orman alanlarını artıran ülkelerden biri” yorumu yer alıyor. Prof. Dr. Serengil, “Türkiye orman arazisi genişleyen bir ülke. Orman arazisi yılda yaklaşık 200 bin hektar genişliyor. Orman yapısını da koruyan bir ülke. Havalimanı, yol vb. şeyler yapılıyor ormanın yerine ama onun yerine ormanlar da kuruluyor ve bunları telafi eden bir ülke. Türkiye tropikal ülkeler gibi veya Afrika gibi orman kaybeden bir ülke değil” değerlendirmesinde bulunuyor.   Tarım, gıda krizi ve ormansızlaşma Ormansızlaşmanın en büyük sebeplerinden biri tarım. 2012’de hazırlanan “Ormansızlaşma ve Orman Bozulmasının Sebepleri” adlı rapora göre, Afrika’da tarım kaynaklı ormansızlaşmanın oranı yüzde 70’ten, Latin Amerika’da ise yüzde 90’dan fazla. Ormansızlaşmayı konuşurken kantarın diğer ucunda gıda krizi var. Cumhurbaşkanı Erdoğan G20 Liderler Zirvesi'nde, “Daha büyük bir gıda krizi kapıda” açıklamasında bulunmuştu. Avrupa Parlamentosu’nda düzenlenen Gıda Krizi Konferansı'ndaysa, 22 milyon kişinin acil gıdaya ihtiyaç duyduğuna ve özellikle Afrika için uzun dönemli gıdaya erişim konusunda birlikte çaba gösterilmesi gerektiğine dikkat çekilmişti.   Genel tabloya bakınca, dünyanın ortak rezervi sayılabilecek ormanlar büyük oranda tarım sebebiyle yok olurken, bu yok oluşu hızlandırabilecek olası bir gıda krizi de kapıda. Prof. Dr. Serengil, özellikle gelişmekte olan bölgelerde kahve, palmiye yağı gibi yüksek gelir getiren plantasyonların ormanların yerine dikildiğinden bahsediyor. Tarımsal ürün fiyatlarındaki artışın tarıma olan ilgiyi artıracağı ve daha fazla orman bozulması yaşanabileceği endişesini dile getiriyor. Tarımsal verimliliğin artırılması ve orman arazisinde tarım yapan topluluklara başka gelir kaynakları üretilmesiyse şimdilik konuşulan çözümler arasında.

Grafik: Nursel Cobuloğlu"
368,İklim değişikliğiyle yazlar uzuyor kışlar kısalıyor,"Dünya ısınıyor, mevsimler değişiyor. Sektörler dolayısıyla da insanlar küresel iklim krizinin somut etkileriyle karşılaşıyor. Buna verilebilecek en net örneklerin başında ise kış turizmi geliyor.",Çevre,https://www.trthaber.com/haber/cevre/iklim-degisikligiyle-yazlar-uzuyor-kislar-kisaliyor-728624.html,"Karbon ve sera gazı salınımının etkili olduğu iklim sorunları uzmanlar tarafından son yıllarda ‘küresel iklim krizi’ olarak anılmaya başlandı. Bu krizden etkilenen sektörlerden biri de kış turizmi. Son yıllarda Erciyes, Bolu, Uludağ gibi noktalarda kar beklenenden daha geç ve az yağıyor. Bu da sektörün çalışabileceği süreyi kısaltıyor. Uzmanlara göre küresel anlamda sera etkisi yapan gazların atmosfere salınması bir an önce son bulmazsa bu sorun artarak devam edecek. Dünya daha da ısınacak ve ani gelişen meteorolojik olayların sayısı artacak.   Uzun vadede sıcaklıklar yükselme eğiliminde Küresel iklim krizini ve meteorolojideki gelişmeleri sorduğumuz İstanbul Teknik Üniversitesi Avrasya Yer Bilimleri Enstitüsü Öğretim Üyesi Doç. Dr. Mehmet Ilıcak, zaman zaman tahmin edilenden soğuk dönemler yaşansa da dünya genelinde sıcaklıkların yükseldiğini şu sözlerle anlatıyor. “Günümüzdeki iklim değişikliğinin bir numaralı sebebi bizim doğaya saldığımız karbon, sera gazı miktarı. O da battaniye etkisi sağlayıp sıcaklıkları artırmaya başlıyor. Bu yavaş yavaş olan bir şey. Hemen bir anda artmıyor. Sıcaklık ortalaması 1 derece arttığında insanlar bunu önemsiz gibi görebiliyor ama bütün dünyanın 1 derece daha ısınması büyük bir olay.”   Yaz günleri artıyor kış günleri azalıyor Dünya genelinde artan sıcaklıklar mevsimlerin yaşanma sürecini de doğrudan etkiliyor. Söz konusu değerlendirme yapılırken yıl içerisinde yaz ya da kış olarak tanımlanan günlerin sayılarına bakılıyor. Doç. Dr. Mehmet Ilıcak da son yıllarda ‘yaz’ olarak tanımlanan günlerin sayısal olarak arttığını ‘kış’ günlerinin ise azaldığının altını çizerek önlem alınmazsa bu değişimin artarak süreceğini belirtiyor: “Yaz olarak kabul ettiğimiz dönemin gün sayısı artıyor sıcaklıklar arttığı için. Kış olarak kabul ettiğimiz gün sayısı da azalıyor. Bir anda kış yok olmayacak. Kışların gün sayısı azalacak. Bazen şiddeti artacak. Bu günlerin ekstrem olayları da artmaya başlayacak. Örneğin yazın sıcak hava dalgasının sayısı artacak, kışın bazı yerlerde bir anda aşırı soğuklar gelerek hava eksi derecelerin altına düşecek. Bu da yaklaşan büyük problemlerden.” Ekstrem hava olaylarına verilebilecek örneklerden biri fırtına. Rüzgar şiddeti 17,2 m/saniye veya 62 km/saatin üstüne çıkması durumu fırtına olarak tanımlanıyor. Son yıllarda yaşanan fırtına sayısında ise ciddi bir artış görünüyor.   “Enlem kaynamaları yaşanıyor” Sıcaklıkların dünya genelinde yükselmesinin ve yaşanan iklim değişikliklerini ifade etmenin en etkili yollarından biri Boğaziçi Üniversitesi Kandilli Rasathanesi Meteoroloji Lab. Bşk. Adil Tek’e göre enlemler. Yaşanan meteorolojik değişimlerin son yıllarda ‘enlem kayması’ ile anlatıldığını belirten Tek şunları söyledi: “İklim değişikliğinin en büyük sonuçlarından bir tanesi bu. Örneğin Kahire’nin enlemi Lübnan’a kayıyor. İzmir’in enlemi Bolu’ya, İstanbul’a doğru kayıyor. Orada görülen sıcaklık değerleri Kuzey’e doğru çıkıyor. Biz bunu iklim değişikliğinin enlem kayması etkisi olarak adlandırıyoruz. Bu gittikçe devam edecek. “   2050 yılında kar yağışları yarı yarıya azalabilir Meteorolojide gelecek tahminleri yapılırken geçmiş yılların istatistiklerinden faydalanılarak çeşitli simülasyonlar oluşturuluyor. Bunun sonucunda ortaya farklı senaryolar çıkıyor. Sıcaklıkların artmasıyla ilgili ortaya konan en olumsuz senaryo ise bin 500 metre rakımın üzerindeki noktalarda kar yağışının çok ciddi oranlarda azalacağını söylüyor. Doç. Dr. Mehmet Ilıcak o senaryoyu şu sözlerle anlatıyor: “Karbon emisyonunda herhangi bir azaltmaya gitmezsek, bizi bekleyen en kötü senaryoya göre kar yağış miktarlarında 2040-2050’lerde yüzde 40-50 azalma. 2070-2100 arasında da yüzde 80 civarında azalma öngörülüyor.”   Kış turizminin takvimi mevsimsel değişimden etkileniyor Kış turizminin son yıllardaki en önemli sorunlarından biri iklim değişikliği. Kar yağışına doğrudan bağlı olan sektörde kışın geç gelmesi, karın az yağması ve sezonun erken kapanması son yıllarda sıklıkla yaşanan durumlardan. Boğaziçi Üniversitesi Kandilli Rasathanesi Meteoroloji Lab. Bşk. Adil Tek de olumsuz senaryoların dikkate alınarak stratejik planlamaların yapılması gerektiğinin altını çiziyor: “Kar yağışı sayılarının gittikçe azaldığını görüyoruz. Ayrıca yine sıcaklığın 0 derecelerin altına düştüğü günlerin sayıları azalıyor. Zeminde karın olması gerektiği zamanda zeminde kar oluşmuyor. Bu da doğal olarak kış turizmini çok fazla etkiliyor. İklim değişikliğiyle sıcaklık artışları devam ediyor. Önümüzdeki bazı senaryolar bizim bölgelerimizde sıcaklık değerlerinin daha da artacağını ve toprak nem değerlerinin azalacağını söylüyor. Bu da yağış miktarlarının azalması anlamına geliyor. Bu veriler göz önünde bulundurularak, müzakere edilerek kış turizmine yönelik stratejik planın oluşturulması gerekiyor.”   Grafik: Furkan Terzi
 "
369,Şahika Ercümen deniz yaşamının korunması için farkındalık dalışı gerçekleştirdi,"Şahika Ercümen, ""Denizlerimiz ve okyanuslarımız boğuluyor. Kirlilik, atıklar, aşırı avlanma, istilacı yabancı türler ve iklim değişikliği gibi insanlığın yarattığı sorunlar, deniz yaşamını, bağlı olduğu oksijenden mahrum bırakıyor."" dedi.",Çevre,https://www.trthaber.com/haber/cevre/sahika-ercumen-deniz-yasaminin-korunmasi-icin-farkindalik-dalisi-gerceklestirdi-728474.html,"Birleşmiş Milletler Kalkınma Programı (UNDP) Türkiye ""Hatay için İklim Eylemi"" projesi kapsamında deniz yaşamının korunması için farkındalık dalışı gerçekleştiren dünya serbest dalış rekortmeni Şahika Ercümen, ""Denizlerimiz ve okyanuslarımız boğuluyor. Kirlilik, atıklar, aşırı avlanma, istilacı yabancı türler ve iklim değişikliği gibi insanlığın yarattığı sorunlar, deniz yaşamını, bağlı olduğu oksijenden mahrum bırakıyor."" dedi.   Hatay'da hassas durumdaki denizel ekosistemi korumayı amaçlayan ve Japonya hükümeti tarafından finanse edilen proje kapsamında düzenlenen dalış, İskenderun'a bağlı Hırlavuk Burnu'nda gerçekleşti.   Aynı zamanda UNDP Türkiye ""Sudaki Yaşam Savunucusu"" da olan Ercümen, insanların dünya su kaynaklarına verdiği zararları ve su altındaki canlıların yaşam alanlarında bulunan atık kirliliğini göstermek, iklim krizine dikkati çekmek, Asi Nehri’ndeki kirlilikle mücadele ve acil önlem çağrısında bulunmak için yaklaşık 20 metre derinliğe dalış yaptı.   AA foto muhabiri Şebnem Coşkun, yüzlerce vatozun yaşadığı ve bu nedenle ""vatoz tarlası"" olarak da adlandırılan bölgede gerçekleşen dalışta Şahika Ercümen'e eşlik ederken, dalış sırasında, vatozların ve istilacı türler arasında yer alan ve son yıllarda sayısı artan kedi balıklarının, dipte, yüzlerce plastik atık arasında yaşadığı gözlemlendi.   Ercümen, gerçekleştirdiği farkındalık dalışına ilişkin konuştu. ""Denizlerimiz ve okyanuslarımız boğuluyor. Kirlilik, atıklar, aşırı avlanma, istilacı yabancı türler ve iklim değişikliği gibi insanlığın yarattığı sorunlar, deniz yaşamını, bağlı olduğu oksijenden mahrum bırakıyor. Bugün Asi Nehri’ndeki kirlilik konusunda alarm veriyoruz ancak tehdit çok daha büyük. Suyun altındaki yaşamı tehlikeye atarsak tüm insanlığı tehdit etmiş oluruz. Bu nedenle bu küresel sorunu durdurmak için yerel düzeyde eylemlerimizi yoğunlaştırmamız ve farkındalığı artırmamız gerekiyor.""   Şahika Ercümen, dalış öncesinde ise Samandağ Sahili’nde düzenlenen atık temizleme etkinliğine katıldı.   47 ilkokul öğrencisinin yer aldığı etkinlikte 1 saat içinde yaklaşık 40 kilogram atık toplanırken Ercümen, ""sıfır atık"" konusunda da öğrencileri bilgilendirdi.   ""Ekolojik yapı değişmeye başladı"" Projenin gerçekleştirildiği dalış okulunun sahibi ve rehber balık adam Mahmut İğde, su altı dünyasıyla 18 yıl önce tanıştığını ve bu süre boyunca canlılardaki değişime şahit olduğunu belirterek, ""Daha önce rastladığımız canlılara artık rastlamaz olduk. Su ısındı, su altındaki ekolojik yapı değişmeye başladı."" diye konuştu.   İğde, sadece küresel iklim değişikliğinin değil, denizlere atılan plastiklerin de canlıların ekolojik yaşamını ve habitatını etkilemeye başladığını anlattı. ""Bu plastikler akıntılarla bu sahillere geliyor. Son zamanlarda yaptığımız dalışlardaki gözlemlerimize göre buraya gelen çöplerin menşei Hırvatistan, İsrail, İspanya ve İtalya gibi ülkeler. Akdeniz’e kıyısı olan tüm ülkeler denize inanılmaz şekilde çöp atıyor. Bugün dalış yapılan alan küçük bir alandı ve sayısız plastik vardı. Biz burayı temizlemeye çalışıyoruz ancak Akdeniz’in geri kalan kısımları ne olacak?""   İstilacı tür olan çizgili yılan kedi balıklarının sayısı artıyor Dalış sırasında gözlemlenen istilacı türlerden çizgili yılan kedi balığı hakkında bilgi veren İskenderun Teknik Üniversitesi Deniz Bilimleri ve Teknolojisi Fakültesi Öğretim Üyesi Prof.Dr. Cemal Turan, Süveyş Kanalı yoluyla Kızıldeniz'den Akdeniz'e giriş yapmış çizgili yılan kedi balığının (Plotosus lineatus), İsrail ve Lübnan kıyılarında görüldükten sonra, ilk defa 2016 yılında Türkiye’de kaydını verdiklerini söyledi.   Turan, tür hakkında değerlendirmeyi yaptı. ""Yaptığımız çalışmalarda çizgili yılan kedi balığının şu ana kadar Mersin'e kadar dağılım gösterdiğini tespit ettik. Bu, Hint-Pasifik kökenli bir tür olup sırt yüzgecinde bir ve yan yüzgeçlerinde iki diken çok zehirlidir. Bu yüzden balıkçılar, dalıcılar ve halk tarafından çok dikkat edilmesi gerekir. Dağılımları arttığı gibi sayısal olarak bollukları da artmaktadır ve bu türlerle mücadele edilmesi gerekir.""   UNDP Türkiye ""Hatay için İklim Eylemi"" projesi Japonya hükümetinin sağladığı 1,8 milyon dolar destekle Hatay'da hassas durumdaki denizel ekosistemi korumayı amaçlayan UNDP Türkiye ""Hatay için İklim Eylemi"" projesinde 3 hedef belirlendi.   Bunlardan birincisi, Samandağ’da Akdeniz’e dökülen Asi Nehri’nin getirdiği atıkları temizlemek; ikincisi, mevzuat düzenlemelerinin iyileştirilmesi ve halkın eğitilmesi yoluyla atıkların nehre boşaltılmasının azaltılmasını sağlamak; üçüncüsü ise nehirleri tıkayan, su kalitesini düşüren ve yerel balıkçılık ekonomisini tehdit eden bir istilacı tür olan su sümbülünün yayılmasının yarattığı tehditle mücadele etmek.   Lübnan’da doğup Suriye’de kuzeye doğru akan Asi Nehri, daha sonra Türkiye’ye giriyor. 571 kilometre boyunca atıkları da taşıyan nehir, Hatay’dan Akdeniz’e dökülüyor.   Proje, UNDP Türkiye’nin Hatay'da yaptığı çalışmaların üzerine inşa ediliyor. UNDP daha önce de Hassa ilçesinde 60 bin kişiye hizmet vermek üzere, daha önce arıtılmaksızın Asi Nehri’ne akıtılan kanalizasyon atığını arıtacak, 4 milyon dolarlık atık su arıtma tesisi inşa etmiş ve 2019 yılında işletmeye almıştı."
370,Yaşamın Kaynağı Toprak,"İnsanoğlunun işleyerek gıda ürettiği, canlıların üzerinde yaşam sürdüğü, şarkılara, türkülere konu olan toprak, bol ve bedava zannedilse de gerçekler öyle değil. 510 milyon kilometre karelik dünyanın sadece 149 milyon kilometre karesi karadan oluşuyor. Bu gerçek hatırlansın diye, 5 Aralık tarihi Dünya Toprak Günü olarak kutlanıyor.",Çevre,https://www.trthaber.com/haber/cevre/yasamin-kaynagi-toprak-727121.html," İnsanoğlunun işleyerek gıda ürettiği, canlıların üzerinde yaşam sürdüğü toprak ne sınırsız ne de bedava… 1 santimetre toprağın oluşması için bin yıllık bir süre gerekirken, kaybedilmesi ise çok hızlı olabiliyor. Erozyon, yanlış sulama, çölleşme ve yangınlar gibi etkilerle her yıl büyük miktarda verimli toprak kaybediliyor. BM’ye göre 110 ülkenin çölleşme tehlikesi var. Üzerinde yaşam sürdüğümüz Dünya gezegeninin yüzölçümü 510 milyon kilometre kare olarak hesaplanıyor. Bunun dörtte üçü sularla kaplı ve karaların alanı 149 milyon kilometre kare civarında. Dünyada tarım için kullanılan alan ise 27 milyon kilometre kare ile sınırlanmış durumda.  Bu sınırlı toprak, üzerindeki insanlara, hayvanlara ve bitkilere yaşam için uygun ortamı sağlıyor. Gıda, doğrudan ya da dolaylı olarak topraktan temin ediliyor.   1 gram toprakta, bakteri düzeyinde milyonlarca canlı bulunuyor. Organik maddeler için uygun bozunum ortama sağlayan toprak, bitkiler için de uygun büyüme ortamını sunuyor. Tarım üretimi için uygun olmayan toprak dahi CO2 emilimi açısından önem taşıyor. Yani iklim değişimini önlemek için de toprağa ihtiyaç var. Toprak, bunlara ek olarak suların filtrelenmesini, yeraltı su kaynaklarını korunmasını da sağlıyor. Dünya Toprak Günü Toprağın önemini anlatabilmek, yeryüzü kabuğunda yer alan bu ince katmanın değerini ifade edebilmek adına, 2002 yılında ‘Uluslararası Toprak Bilimleri Birliği’, 5 Aralık tarihini ‘Dünya Toprak Günü ilan etti. BM ve 2013 yılında 5 Aralık’ı Dünya Toprak Günü olarak kabul etti. Dünyada yaklaşık 2 milyar insan çölleşme tehdidi altında… Sadece Afrika kıtası değil, Avrupa bile toprak kaybı ve çölleşme tehlikesi yaşıyor. Avrupa’nın yüzde 8’inde, yani 14 milyon hektarlık bir alanda yüksek çölleşme tehlikesi yaşanıyor.    İki Bakanlık Çalışıyor Türkiye’de de Tarım ve Orman Bakanlığı ile Çevre, Şehircilik ve İklim Değişikliği Bakanlığı tarafından, toprağın korunması için önlem alınıyor, projeler yürütülüyor. BM Çölleşme ile Mücadele Sözleşmesi’ne imza koyan Türkiye, sözleşmenin yol haritasına uygun olarak ‘Sürdürülebilir Kalkınma Amaçları’ndan biri olan ‘Arazi Tahribatı Dengeleme’ projeleri yürütüyor. Çevre, Şehircilik ve İklim Değişikliği Bakanlığı, Çölleşme ve Erozyonla Mücadele Genel Müdürlüğü (ÇEM), bu amaçla ‘Türkiye Çölleşme Modeli ve Hassasiyet Haritası’, ‘Erozyon İzleme ve Değerlendirme Sistemi’, ‘Toprak Bilgi sistemi, ‘Arazi Tahribatının Dengelenmesi Karar Destek Sistemi’, ‘Ulusal arazi Örtüsü Sınıflandırma ve İzleme Sistemi’ gibi önemli projeleri yürürlüğe koydu.    5 Stratejik Hedef 2018’de kabul edilen ‘Çölleşme ile Mücadele Ulusal Stratejisi ve Eylem Planı’na (2019-2030)’ göre Türkiye’nin 5 stratejik hedefi var. Bunlar: Etkilenmiş ekosistemlerin koşullarını iyileştirmek, çölleşme/arazi tahribatıyla mücadele etmek, etkilenmiş nüfusun yaşam koşullarını iyileştirmek, kırılgan nüfus ve ekosistemlerin dayanıklılığını artırmak, BM Çölleşme ile Mücadele Sözleşmesi’nin etkili bir şekilde uygulanmasıyla küresel fayda sağlamak, ulusal ve küresel ortaklıklarla sözleşmenin uygulanmasını desteklemek. TÜBİTAK ve ÇEM iş birliğiyle, Türkiye Çölleşme Modeli ve Hassasiyet Haritası da oluşturuldu. Buna göre Türkiye arazisinin yüzde 18’i zayıf, yüzde 50,9’u orta ve yüzde 22,5’u yüksek çölleşme hassasiyet grubunda yer alıyor.  ÇEM ve TİKA iş birliğiyle, erozyona ve çölleşmeye karşı ulusal ve uluslararası eğitimler 20 ayrı eğitim verildi. Eğitime Afrika ve Orta Asya ülkelerinden de katılım sağlandı. 14 kurum ve 108 ülkeden 953 uzman bu eğitimlerde yer aldı. Toprak Bilgi Sistemi (TBS) veri tabanı kurularak, 4 milyon hektarlık alanı temsil eden 3 bin 111 toprak verisi toplandı. Erozyon İzleme Sistemleri Türkiye erozyonla mücadelede dünya liderleri arasında yer alan, orman alanını artıran ender ülkelerden biri olmayı başardı. Bunların sonucunda 1970’li yıllarda erozyonla taşınan toprak miktarı 500 Milyon ton iken bugün ağaçlandırma, erozyon kontrolü, bozuk orman alanlarının rehabilitasyonu, mera ıslahı, aşırı otlatmanın önüne geçilmesi, zirai alanlarda gelişmiş sulama teknolojilerinin uygulanması gibi iyileştirme çalışmaları sonucunda 140 milyon tona düşürüldü. 2023 yılında ise hedef 130 milyon tonun altına düşürmek. Bu sayede toprak kaybı azalırken organik maddece zengin üst tabaka korunacak, verimlilik artacak, barajların ekonomik ömrü uzayacak, su kalitesi iyileşecek. Bu amaçla son 20 yılda 1 milyon 176 bin hektar alanda çalışma yapıldı. Erozyon En Çok Meralarda Arazi kullanımı açısından değerlendirildiğinde Türkiye’de yer değiştiren toprağın, yani erozyonun yüzde 53,66’sı mera, yüzde 38,71’i tarım alanlarında ve yüzde 4,17’si orman alanlarında meydana geliyor. Bunu önlemek için Dinamik Erozyon Modeli ve İzleme Sistem (DEMİS) ve Ulusal Dinamik Rüzgâr Erozyonu Modeli İzleme Sistemi (UDREMİS) kuruldu. Baraj Havzaları Yeşil Kuşak Ağaçlandırma ve Erozyon Kontrolüne ilişkin, 2012-2020 arasında 91 proje gerçekleştirildi. 2012-2017 arasında 44 tarla ve yol kenarları ağaçlandırma projesi yapıldı. 2013-2019 arasında 25 nehir havzasında, 360 sel havzası hedefi konuldu, 139 sel kontrol projesi üretildi. Toprağa Yasal Koruma 5403 Sayılı Toprak Koruma ve Arazi Kullanımı Kanunu ile hangi sınıf tarım arazisinin hangi şartlarda, hangi yatırımlar için tarım dışı amaçla kullanılacağı düzenlendi. Birinci derecede önemli tarım arazilerinin tarım dışı kullanımı engellendi. Ayrıca tarım arazileri üzerinde plansız ve izinsiz yapılaşmaya da artık ceza uygulanıyor. Cumhurbaşkanlığı kararnamesi ve Bakanlar Kurulu Kararı ile 440 büyük ova koruma alanı ilan edildi.   Ağaçlandırma 22 milyon 621 bin hektar ile ülke yüzölçümünün yüzde 29’u ormanlarla kaplı. Tarım ve Orman Bakanlığı’nın rakamlarına göre, son 20 yılda yaklaşık 5,7 milyon hektar alanda çalışma yaparak 6 milyar fidan toprakla buluşturuldu. Karbon yutak bölgeleri olan orman alanı, 20,8 milyon hektardan 23,1 milyon hektara çıkarıldı. 2023’teki hedef ise 23,4 milyon hektar. Sulama Anlayışı Değişti Türkiye’de suyun yüzde 70’i tarım sektöründe sulama amaçlı kullanılıyor. Bunun da yüzde 70’i geleneksel sulama, yüzde 17’si yağmurlama, yüzde 13’ü damla sulama. Türkiye’de erozyonun en önemli nedeni sularla toprağın taşınması olduğu için 2007 yılından beri bireysel, tarla içi modern sulama sistemlerine, hibe desteği veriliyor. Tarla içi damla sulama, yağmurlama, mikro yağmurlama, yüzey altı damla sulama, tamburlu sulama, güneş enerjili sulama sistemleri ile tarımsal sulama amaçlı güneş enerji sistemleri ile akıllı sulama sistemlerine hibe desteği sağlanıyor. 2007’den bugüne kadar 47 bin 264 proje, hibe kapsamına alındı. 4 milyon 703 bin dekar alan, bu şekilde modern sulama sistemlerine geçirildi. Hibe desteğinin maddi boyutu ise 2 milyar 13 milyon lirayı aştı. Araziyi Toplulaştırma Toprak kayıplarının önemli nedenlerinden biri de miras yoluyla sürekli olarak toprağın bölünmesi. Bunu engellemek amacıyla arazi toplulaştırma çalışmaları yapılıyor. Türkiye’de 14,3 milyon hektar toplulaştırmaya uygun alan bulunduğu tespit edilerek, 8,7 milyon hektar alanda toplulaştırma yapıldı 2023’e kadar 8,5 milyon hektar alanda toplulaştırma çalışmalarının tamamlanması planlanıyor.      "
371,Tazmanya kaplanı: Kayıp kalıntılar 85 yıl sonra dolapta bulundu,"85 yıldır kayıp olduğu düşünülen, bilinen son Tazmanya kaplanının (Thylacine) kalıntıları, bir Avustralya müzesinin dolabında saklanmış olarak bulundu.",Çevre,https://www.trthaber.com/haber/cevre/tazmanya-kaplani-kayip-kalintilar-85-yil-sonra-dolapta-bulundu-728271.html,"Son Thylacine, 1936'da Hobart Hayvanat Bahçesi'nde esaret altında öldü ve cesedi yerel bir müzeye verildi. Ancak daha sonra iskeletine ve derisine ne olduğu bulunamadı. Tazmanya Müzesi ve Sanat Galerisi kalıntıların izini kaybetti ve bunların atıldığına inanıldı. Yeni araştırmalar, kalıntıların başından beri müzede olduklarını, korunmuş olduklarını ancak uygun şekilde kataloglanmadıklarını keşfetti. 2000 yılında türlerin neslinin tükenmesiyle ilgili bir kitap yayınlayan Robert Paddle, ""Yıllarca birçok müze küratörü ve araştırmacı, 1936'dan kalma hiçbir thylacine materyali kaydedilmediği için kalıntılarını aradı, ancak başarısız oldu"" dedi. Deri ve iskelet şimdi Hobart'taki müzede sergileniyor. Başlangıçta Avustralya'da dolaştığına inanılan Tazmanya kaplanı popülasyonları, insanlar ve dingoların etkileri nedeniyle azaldı. Sonunda, keseli hayvana ait son örnek, neslinin tükendiği Tazmanya adasında bulundu."
372,İklim değişikliğinin vurduğu Manderalılar 300 yıllık ata topraklarını terk etmek istemiyor,"Kenya’nın kuzeyinde yaşayan Manderalılar, küresel iklim krizinden en fazla etkilenen bölgede olmalarına rağmen 300 yıllık yurtlarını bırakmak istemiyor.",Çevre,https://www.trthaber.com/haber/cevre/iklim-degisikliginin-vurdugu-manderalilar-300-yillik-ata-topraklarini-terk-etmek-istemiyor-727767.html,"Etiyopya-Somali-Kenya üçgeninde bulunan ve son yıllarda karşı karşıya kaldığı kuraklıkla gündeme gelen Mandera eyaletinin sakinleri, son 6 yıldır doğru düzgün yağış almayan eyalette bir yandan kendi su ve gıda ihtiyaçları için mücadele ederken diğer yandan hayvanlarına bakmaya çalışıyor. Yaklaşık 1,2 milyon insana ev sahipliği yapan eyalette genel olarak geçim, hayvancılık ve nehir boyu tarımcılığına dayanıyor. Etiyopya dağlarından doğan nehirlerin çoğunun kuruduğunu anlatan yerel halk, 5-6 yıl öncesine kadar ekilen nehir kenarındaki arazilerin tamamen kullanılamaz hale geldiğini söyledi. Tarım arazilerinin yanı sıra hayvanların otladığı meraların da kuraklıktan nasibini aldığını belirten Manderalılar, yağış sezonu olan ekim-kasım-aralık aylarında da yağmur yağmadığını, birkaç ay daha böyle gitmesi halinde hayvanlarının tamamının telef olacağını söyledi. Kuraklık köyleri boşaltıyor Eyalete bağlı köylerden Libehiya, kuraklığın en ağır vurduğu köylerden biri. Köyde son dönemde yaşam iyice zorlaşırken yerel halk yavaş yavaş göçmeyi düşünüyor. Köyün her yerinde meralar ot yetersizliği ve ağır kuraklık koşulları nedeniyle hayvan leşleriyle dolu. Köyün etrafından akan nehrin suyu tamamen kururken Libehiya köylüleri hem içme suyu ve temizlik suyunu hem de hayvanlara verdikleri suyu kuyudan çekmeye başlamış. Kuyu suları çok tatlı olmamasına karşın bölgede mecburen kullanılıyor ve neredeyse tüm kuyularda hijyen kurallarına dikkat edilmiyor. Köylüler, aşırı kuraklıkla beraber yoğun bir rüzgarın da olduğunu ve her yeri kum kapladığını ifade etti. Meralarda hiç ot kalmaması nedeniyle hayvanlara artık evde bakmaya başladıklarını, onlara kendi yedikleri pirinç ve mazeden yedirdiklerini, bunun da çok pahalı olduğunu anlatan köylüler, çocuklarınınkinden kısarak ayırdıkları yiyecekleri artık hayvanlara veremeyeceklerini belirtti. Her şey 5-6 yıl önce başladı Mandera eyaleti sakinleri, bölgede 5-6 yıl öncesine kadar normal yağış alan eyalette tarım ürünlerinin her çeşidinin yetiştiğini, topraklarının çok verimli olduğunu ve yetiştirdikleri mahsulleri satarak geçim sağladıklarını anlattı. Mandera Eyaleti Su Bakanı Muhamed Ali, bölgede iç göç yaşanmasını istemediklerini belirterek “Son 5 yıldır yağmur yağmıyor. Tarımla geçinen bölge insanlarımız ağır etkilendi. Hayvancılıktan yaklaşık 11 milyar Kenya şilini (88 milyon dolar) kaybımız oldu” dedi. Kuraklığın devam ettiğini ve uzun süredir yağmur yağmadığını vurgulayan Ali, “Hayvancılık için kullandığımız göletlerden 200’ünün 63'ü kurumuş vaziyette. Hayvanlar ölüyor, gördüğünüz gibi her yerde hayvan leşleri var. Buradaki komşularımızdan sadece biri 500 keçisini kaybetti” ifadelerini kullandı. Ali, bazı bölgelerde zor yaşam koşulları nedeniyle içme suyu olarak kullanılan suların tehlike saçtığına dikkati çekerek bölgede zaten var olan salgın hastalıklara yenilerinin eklenmesinden edişe ettiklerini vurguladı. ""Türkiye’den yardım bekliyoruz"" Türk hükümetinden ve Türk halkından yer altı sularının taranması ve çıkarılması konusunda yardım beklediklerini dile getiren Ali, şöyle devam etti: “Bazen sadece tahminle kuyu kazarak büyük ekonomik zararlar görüyoruz. Ayrıca kuyu açmak için gerekli teknik makineleri ve delici matkapları da bize göndermelerini bekliyoruz. Önümüzdeki 5 ay hayati önemde ve Türkiye’den sağlık, tarım ve hayvancılık alanında bize yardım etmesini bekliyoruz.” Libehiya köyü yöneticisi Abdi Hassan Mohamed de köyünün kuraklıktan en fazla etkilenen yerlerden biri olduğuna dikkati çekerek “Tüm hayvanlarımız öldü. İnsanlarımızın suya, yiyeceğe ihtiyacı var. Yer altı suyumuz yok. Uluslararası toplumdan beklentimiz, bize nakit olarak da yardım etmeleri” diye konuştu."
373,"Brezilya’da şiddetli yağış: 5 kişi öldü, 8 binden fazla kişi yerinden oldu","Brezilya’nın bazı eyaletlerinde son bir haftada şiddetli yağış sonucu oluşan heyelan ve sel nedeniyle 5 kişinin hayatını kaybettiği, 8 binden fazla kişinin yerinden olduğu bildirildi.",Çevre,https://www.trthaber.com/haber/cevre/brezilyada-siddetli-yagis-5-kisi-oldu-8-binden-fazla-kisi-yerinden-oldu-727765.html,"Santa Catarina Valisi Carlos Moises, yaptığı yazılı açıklamada, eyalette dün meydana gelen heyelan sonrası acil durum ilan edildiğini bildirdi. Moises, vatandaşlardan “heyelan ve sel riskinin olduğu yerler ile özellikle yollarda” dikkatli olmalarını ve seyahat etmemelerini istedi. Santa Catarina’da şiddetli yağışlara bağlı olaylarda 2 kişinin hayatını kaybettiği, 882 kişinin yerinden olduğu bildirildi. Ulusal basına yansıyan haberlere göre Espirito Santo eyaletinde ise yağışlar 1 kişinin ölümüne, 2 binden fazla kişinin evlerini terk etmesine yol açtı. Parana eyaletinde de BR-376 otobanında meydana gelen heyelan, 21 aracı toprak altında bıraktı. Yetkililer, 30’dan fazla kişinin toprak altında olduğunu, felakette 1’i kamyon sürücüsü, 2 kişinin yaşamını yitirdiği bildirdi. Son bir haftada yaşanan şiddetli yağışlar nedeniyle yerinden olanların sayısının 8 bin 600’ü geçtiği, 5 kişinin hayatını kaybettiği kaydedildi."
374,"Berlin Havalimanında, çevrecilerin eylemi nedeniyle bir süre uçuşlar durdu",Almanya’da çevreci grup Letzte Generation (Son Kuşak) üyesi çok sayıda aktivistin Berlin Havalimanının apronu ile iniş ve kalkış pistlerinin bulunduğu alanda yaptığı eylem nedeniyle uçuşların yaklaşık 2 saat durduğu aktarıldı.,Çevre,https://www.trthaber.com/haber/cevre/berlin-havalimaninda-cevrecilerin-eylemi-nedeniyle-bir-sure-ucuslar-durdu-725980.html,"Federal polis tarafından yapılan açıklamada, Berlin Havalimanının halka açık olmayan bölümüne giren aktivistlerden bazılarının ellerini yere yapıştırdığı belirtildi. Berlin Havalimanı yetkilileri de eylemcilerin havalimanının halka açık olmayan alanına 2 ayrı yerden girmesi nedeniyle iniş ve kalkış pistlerinin kapatıldığını bildirdi. Eylemden dolayı yaklaşık 2 saat Berlin Havalimanına iniş ve kalkışlar yapılmadı, 5 sefer iptal edildi. Berlin Havalimanına inmesi öngörülen 15 uçak Leipzig ve Dresden havalimanlarına yönlendirildi, birçok seferde gecikmeler oldu. ""Son Kuşak"" grubunun Twitter’dan yayımladığı görüntülerde, havalimanı alanını çevreleyen telleri kesen aktivistlerin alana girerek pankart açtığı ve ellerini yere yapıştırdıkları görülüyor.   +++ Flugverkehr am BER eingestellt +++

Das Flugzeug ist kein Verkehrsmittel für Normalbürger:innen. Die meisten Menschen – etwa 80% – sind noch nie geflogen.
Ein wohlhabendes Prozent der Bevölkerung verursacht allein etwa die Hälfte der flugbedingten Emissionen. pic.twitter.com/Avfg5tDeqw Brandenburg Emniyet Müdürlüğü, Berlin Havalimanında eylem yapan çok sayıda aktivistin gözaltına alındığını duyurdu. Almanya Ulaştırma Bakanı Volker Wissing, aktivistlerin eylem yapma şeklini eleştirerek, “Toplum böyle bir davranışı kabul edemez. Hukuk devletinin kararlılıkla buna karşı harekete geçmesi lazım” dedi. Almanya'da ""Son Kuşak"" grubu, iklim değişikliğine dikkati çekmek amacıyla ülkenin çeşitli kentlerinde ellerini caddelere yapıştırarak trafikte araç kuyruklarının oluşmasına neden oluyor. Aktivistler son dönemde de müzelerde sergilenen eserlere ellerini yapıştırmış, tablolara domates çorbası ve patates püresi fırlatmıştı."
375,"ABD tarihinin en ölümcül salgını: 50,54 milyon kuş yok oldu","ABD Tarım Bakanlığı'nın yayınladığı verilere göre, bu yıl ABD'de 50,54 milyon kuşu öldüren kuş gribi, ülkenin tarihindeki en ölümcül salgın haline geldi.",Çevre,https://www.trthaber.com/haber/cevre/abd-tarihinin-en-olumcul-salgini-5054-milyon-kus-yok-oldu-725950.html,"ABD'de ravukların, hindilerin ve diğer kuşların ölümleri, 2015'teki kuş gribi salgınını geçerek 50,5 milyon kuş ölümüyle yeni rekor kırdı. Kuşlar genellikle enfekte olduktan sonra ölüyor. Yumurtlayan tavuk çiftliklerinde bir milyonu geçebilen tüm sürüler, bir kuş testi pozitif çıktıktan sonra hastalığın yayılmasını kontrol etmek için itlaf ediliyor. Kümes hayvanı sürülerindeki kayıplar, yumurta ve hindi eti fiyatlarının rekor seviyelere çıkmasına yol açtı. Enflasyonla karşı karşıya kalan tüketiciler için ekonomik sancı kötüleşti ve ABD'de Şükran Günü kutlamalarını daha pahalı hale getirdi. Avrupa ve İngiltere de en kötü kuş gribi krizlerini yaşıyor ve bazı İngiliz süpermarketleri, salgının tedariki aksatmasının ardından müşterilerin yumurta alımlarını kayda almaya başladı. Şubat ayında başlayan ABD salgını, 46 eyalette kümes hayvanı sürülerini ve kümes hayvanı olmayan kuşları enfekte etti. Ördekler gibi yabani kuşlar, yüksek derecede patojenik kuş gribi enza (HPAI) olarak bilinen virüsü dışkıları, tüyleri veya kümes hayvanlarıyla doğrudan temasları yoluyla bulaştırıyor."
376,"Hint Okyanusu'nda araştırmalar yürüten bilim insanları, yeni deniz canlıları keşfetti","Avustralyalı araştırmacılar, Hint Okyanusu'nda deniz altı haritalandırmaları için yaptıkları 35 günlük yolculuğun ardından yeni deniz canlıları keşfetti.",Çevre,https://www.trthaber.com/haber/cevre/hint-okyanusunda-arastirmalar-yuruten-bilim-insanlari-yeni-deniz-canlilari-kesfetti-724516.html,
377,Sanayide harcanan temiz su kaynakları için çözüm yolları,"Su kaynakları üzerindeki baskı artıyor. Yüksek kalitedeki suyu, her zaman bu kalitede suya ihtiyaç duymayan alanlarda kullanmaksa baskıyı katlıyor. Su yönetimini doğru kurgulamak ve alternatifleri yaygınlaştırmak artık elzem.",Çevre,https://www.trthaber.com/haber/cevre/sanayide-harcanan-temiz-su-kaynaklari-icin-cozum-yollari-724420.html,"Ulusal Su Planı’nda yer alan verilere göre, Türkiye’de yıllık yüzde 13’ü sanayide, yüzde 13’ü içme-kullanma suyu olarak ve yüzde 74’ü sulamada olmak üzere 54 milyar metreküp su kullanılıyor. Bu miktar teknik ve ekonomik olarak kullanılabilir 112 milyar metreküp su potansiyelinin yüzde 48,2’sine karşılık geliyor. Bakanlık, nüfus artış hızını, içme-kullanma, tarım, sanayi ve enerji sektörlerindeki büyümeyi dikkate alarak önümüzdeki 25 yıl içinde ihtiyaç duyulacak su miktarının bugünün üç katına ulaşacağını öngörüyor. Su kullanımını daha sürdürülebilir hale getirecek geri kazanım sistemlerini kurmaksa maliyetli ve çok aktörlü bir süreç. Değişim bir anda mümkün olmasa da atılan adımlar umut verici.   Gri su sürekli bir kaynak Gri su, tuvalet suları (siyah su) dışında kalan tüm evsel atık sular olarak tanımlanabilir. Marmara Üniversitesi Çevre Mühendisliği Öğretim Üyesi ve Türkiye Su Enstitüsü Proje Geliştirme ve Uygulama Koordinatörü Doç. Dr. Aslıhan Kerç, bu suyun devamlı bir kaynak olduğunu söylüyor: “İnsan su kullandıkça evlerimizde gri su sürekli oluşuyor ve nispeten daha basit arıtmalarla evlerimizin içerisinde ya da farklı sektörlerde kullanabileceğimiz bir su kaynağı.” Suların ayrı toplanması gerekiyor Gri su ve siyah su ayrı toplandığında tekrar kullanım için tamamını ileri arıtmaya tabi tutmak gerekmiyor. Klasik şehir yönetimlerinde bütün suların toplanıp şehrin dışındaki arıtma tesislerine gittiğini ve tamamının birlikte arıtıldığını söyleyen Kerç, yerinde kullanım imkanlarının yaygınlaşması gerektiğini fikrinde: “Örneğin siz evde bir binadan gri suları toplayıp uzağa götürmeden bunu arıtabilirseniz en basitinden o binadaki sifon suları olarak kullanabilirsiniz. Ya da binanın bahçesini, yakın civardaki parkları tarım alanlarını bile sulamanız mümkün olur. Bildiğimiz gibi evlerimizde kullandığımız suyun yaklaşık yüzde 25’ini sifon suyu olarak kullanıyoruz. Bu sifon suyunu da içme suyu kalitesindeki en temiz suyla yapıyoruz.”   Suyun kalitesi maliyeti belirliyor Kerç, su yönetiminde en önemli kriterlerden birinin hangi kalitede suya ihtiyaç duyulduğunu belirlemek olduğunu anlatıyor. Çünkü her suyu aynı oranda arıtmaya hem gerek yok hem de bu maliyet açısından sürdürülebilir değil. Endüstride de, farklı süreçler farklı kalitede suyla gerçekleştirilebiliyor. Kerç, “Eğer daha düşük kalitedeki bir suyla prosesin yapılması mümkünse arıtmanızı ona göre tasarlayıp istenilen kalitede suya ulaşmanız mümkün” diyor.   Su geri kazanımının yarısından fazlası Kocaeli’nde Kocaeli geri kazanım suyunu endüstride kullanma adına güçlü adımlar attı. İSU’nun paylaştığı verilere göre, Türkiye’de su geri kazanımının yüzde 57,8’i Kocaeli’nde gerçekleşiyor. Şehirde, 2021 yılında sanayinin kullandığı 39 milyon metreküp suyun yüzde 31’i geri kazanım suyundan elde edildi. Marmara ve Türkiye ölçeğinde geri kazanım sularının geleceğin su yönetimi açısından hayati önem arz ettiğini söyleyen Kocaeli Büyükşehir Belediyesi Başkanı Büyükakın şöyle anlatıyor: “Gri su kullanımı, yani geri kazanımdan elde edilen suyun kullanımı karşımıza ciddi bir seçenek olarak çıkıyor. Mesela Kocaeli’nde endüstriyel su kullanımı 39 milyon metreküp. Gri su kapasitemiz ise 41 milyon metreküp. Aslında baktığınız zaman buradaki süreçleri doğru yönettiğimiz takdirde bizim bütün endüstriyel su kullanımını karşılamamız gri sudan mümkün. Kocaeli’ndeki sanayicilerimizi topladık ve kendilerine tablonun genelini anlattık. Şimdi arkadaşlarımız tekil görüşmeler gerçekleştiriyorlar.” Kullanımı nasıl yaygınlaştırılabilir? Doç. Dr. Kerç, Türkiye’de de alternatif su kaynaklarının kullanımını yaygınlaştırmak için çalışmaların devam ettiğini ve daha da yaygınlaştıracak politikalara ihtiyaç olduğunu söylüyor. Ve şöyle noktalıyor: “Gri suların su yönetimimize dahil edilmesi ülkemizin su stresini azaltacak önlemlerden bir tanesidir. Fakat bunun tabii ki ilave bir masrafı olacaktır. Bugün pek çok büyük şehrimizde aslında bir kentsel dönüşümden bahsediyoruz. Bu dönem bir fırsat olarak kullanılabilir. Binaların yapılma aşamasında bu toplama sistemleri ayrı ayrı yapıldığında evlerden gri suyun toplanması hiç de zor değil.” Kurgu: Cihan Karaahmetoğlu"
378,Independenta faciasının üzerinden 43 yıl geçti,İstanbul Boğazı dünyanın en önemli ticaret yolları arasında yer alıyor. Bu stratejik su yolunda her yıl ortalama 20 gemi kazası meydana geliyor. O kazalar arasında hafızalardan silinmeyen ise 15 Kasım 1979’daki ‘Independenta’ faciası oldu. Hem can hem de çevre kayıplarına yol açan tanker kazasının pek bilinmeyen kayıtlarını TRT arşivinden çıkardık.,Çevre,https://www.trthaber.com/haber/cevre/independenta-faciasinin-uzerinden-43-yil-gecti-723648.html,"Rumen bandralı Independenta gemisi Libya’da yüklenen 95 bin ton ham petrol ile yola çıkmıştı. Amacı Romanya’nın Köstence Limanı'na ulaşmaktı. 15 Kasım sabahı saat 5.30 sıralarında Haydarpaşa açıklarında, Karadeniz yönünden gelen Yunan bandralı Evriali isimli kuru yük gemisi ile çarpıştı. Önce büyük bir patlama meydana geldi. O kadar şiddetliydi ki sesi Bakırköy’den Pendik’e kadar duyuldu. İstanbul'un kıyı kesimlerindeki bazı evlerin camları patladı, bazı binalar hasar gördü. 150 bin ton ağırlığındaki Independenta o patlamayla alev aldı.   ‘Independenta’ Türkiye’nin en büyük çevre felaketlerinden biri oldu Kaza sonucu 43 kişi yaşamını yitirdi. Korkunç tablo bununla da sınırlı değildi. Independenta’daki yangın 27 gün boyunca söndürülemedi. Alevlerin üzerinde yükselen yoğun duman gökyüzünü siyaha bürüdü. Tankerdeki 30 bin ton ham petrol yandı. Geriye kalan 65 bin tonluk kısım da Marmara’nın mavi suyuna karıştı. Sızan petrolün daha geniş alanlara yayılmasını engellemek için bir kilometre uzunluğunda bariyer yerleştirildi. Ancak bu da çevre felaketinin önüne geçemedi. Deniz dibinde yaşayan canlıların yüzde 96’sı yok oldu. İstanbul'da tutulan balıklar uzun süre yenilmedi. Ağır petrol kirliliği nedeniyle deniz yüzeyinde siyah bir tabaka oluştu. Kaza, Türkiye’de meydana gelen en büyük çevre felaketleri arasında yer aldı. İki gemide de kılavuz kaptan bulunmuyordu Kaza soruşturması kapsamında hazırlanan bilirkişi raporunda Yunan gemisinin ""büyük kusuru bulunduğu"", Rumen tankerinin ise ""az kusurlu"" olduğu tespit edildi. Üstelik kaza sırasında iki gemide de kılavuz kaptan yoktu.   Enkazı 8 yıl sonra kaldırıldı Neredeyse bir ay süren yangında Independenta tamamen kullanılamaz hale geldi. Koca gemiden geriye çelik yığınları kaldı. İstanbullular yıllarca o parçalara bakarak deniz yolculuklarını yaptı. Geminin enkazı kazadan 8 yıl sonra, 1987 yılında Tuzla'ya çekildi. Kurgu: Cihan Karaahmetoğlu
 "
379,Çevresel tedbirler ticareti de değiştiriyor,"Ülkeler çevre adına adımlar attıkça yenilenebilir enerji ekipmanları gibi çevresel ürünlerin ticareti hızlanıyor. Bu ürünleri üretebilen ve ticaretini yönetebilen ülkeler ön plana çıkarken, diğer ülkeler ‘enerji dönüşümünde dışa bağımlılık’ endişelerini dile getiriyor.",Çevre,https://www.trthaber.com/haber/cevre/cevresel-tedbirler-ticareti-de-degistiriyor-723681.html,"Çevre ve ticaret arasında güçlü bir ilişki var. Düşük karbonlu ekonomiye geçiş hızlandıkça bu ilişki kuvvetleniyor ve dış ticarete de yansıyor. SEFİA (Sürdürülebilir Ekonomi ve Finans Araştırmaları Derneği) Kurucu Direktörü Bengisu Özenç ile çevre ve ticaret ilişkisini konuştuk.    Neler çevresel ürün kapsamına giriyor? SEFİA tarafından hazırlanan, “Çevresel Ürünlerin Ticareti Raporu: Dünyada ve Türkiye'de Çevresel Ürünler” başlıklı raporda, nelerin çevresel ürün olarak niteleneceği noktasında genel bir fikir birliği olmadığı, bu konuda farklı listeler olduğu aktarılıyor. Raporda kullanılan Birleşik Çevresel Ürünler Listesi (OECD-CLEG) önceki çalışmalardan faydalanarak 248 çevresel ürün belirliyor. Özenç, bu listelerin günün şartlarına göre güncellenmesi gerektiği görüşünde.    Çevre ve ticaret: Karbon vergisi Çevre adına atılan adımlar sadece çevresel ürünlerin ticaretini değil, bütün ticareti etkiliyor. Bunun bir örneği Avrupa Birliği’nin getirdiği sınırda karbon düzenlemesi. Bugüne kadar Avrupa’nın önemli miktarda emisyon azaltımı sağladığını, bunu yaparken emisyon kaynağı pek çok sektörü kendi sınırlarının dışına çıkardığını konuşuyoruz. Özenç, “Çimento, demir çelik gibi ağır sanayi üretimlerini birliğin dışına çıkardı. Azaltımın büyük oranda bu gibi üretim faaliyetlerinin kendi sınırlarının dışında gerçekleşmesi nedeniyle sağlandığını görüyorduk. Onun için bu emisyon azaltımı hep şüpheyle karşılanıyordu” diye anlatıyor. Emisyon kaynaklarını sınırdan dışarı çıkarmak sorunu çözmeye yetmedi. Avrupa Yeşil Mutabakatı ile karbon kaçağına önlem almak için düzenlemelere gidildi. Birlik, ithalat ürünlerinin emisyon değerlerine bakarak sınırda yeni bir karbon fiyatlaması getirdi. Özenç, bu durumun Türkiye gibi Avrupa’ya karbon yoğun sektörlerden ihracat yapan ülkeleri etkileyeceğini söylüyor.    Enerji dönüşümünde dışa bağımlılık tehlikesi Yenilenebilir enerji santrallerinin sayısı artıyor, birçok ülke bu alanda yatırım yapıyor. Bu geçişi uzun vadede, güvenli bir şekilde sağlayabilmek bir noktada bu santralleri kurmak için gereken ekipmanların tedarikine dayanıyor. Bu yüzden yenilenebilir enerji ekipmanları tedarik zincirinin çeşitlendirilmesi gerektiği gündemde. Özellikle güneş enerjisinde… DPA’da (Alman Basın Ajansı) yer alan bir haberde, Almanya'daki güneş enerjisi sektörünün Çin'den ithalat olmadan yönetilemeyeceği endişesi dile getiriliyor. Uluslararası Enerji Ajansı'nın yayınladığı bir raporda Çin’in payına dikkat çekiliyor ve “Net sıfır emisyona güvenli bir geçiş sağlamak için dünyanın daha çeşitli güneş paneli tedarik zincirlerine ihtiyacı var” deniyor. Özenç ile bu durumun enerji dönüşümünde dışa bağımlılık olarak tanımlanabileceğini konuşuyoruz. Avrupa’da yenilenebilir enerjiye geçişin hızlandığını ekliyor: “Bir daha petrol, doğalgaz ya da kömüre bağımlılığın getireceği bir riskle karşılaşmaları ve bunu atlatabilmeleri mümkün olmayacak ama yenilenebilir için de sanayi alt yapısı buna hazır olmalı. Çin’in küresel güneş enerjisi ekipman talebinin yüzde 70’ini karşıladığı yönünde bir analiz vardı. Bu bağımlılığın da elbette kırılması gerekiyor. Bu da tehlikeli şu anlık.”    Hızlı hareket eden kazanıyor Yenilenebilir enerji ekipmanları gibi çevresel ürünleri üretebilmek, ticari güç demek. Türkiye’de bu gücün potansiyeli yüksek. Özenç de bu konuya değiniyor ve şöyle devam ediyor. “Burada hızlı hareket eden kazanıyor aslında. Kendi etrafında bir ekonomi yaratmış oluyor. Yani kendi bölgesine hitap ediyor. Türkiye’nin ticari olarak hitap ettiği coğrafyada güneşten elektrik elde edilmesiyle ilgili potansiyel çok yüksek. O açıdan Türkiye’nin önemli bir hacim yaratması da mümkün. Coğrafi olarak yakınlık önemli bir avantaj. Üstüne ticaretin hacminin büyüklüğü, o potansiyel önemli bir avantaj. Türkiye bunların hepsini değerlendirebilir. Türkiye’nin güneş enerjisinde Afrika ülkeleriyle iyi ticari ilişkileri olduğunu, orada yatırımları olduğunu biliyoruz. Bunların hepsinin daha koordine bir şekilde ele alınması gerekiyor.” Türkiye ne durumda? T.C. Enerji ve Tabii Kaynaklar Bakanlığı’nın sağladığı verilere göre, 2014-2022 dönemi için yenilenebilir enerji sektöründe kullanılan ekipmanları üretebilen 116’nın üzerinde imalatçı bulunuyor. Alt bileşen üreticileri ile bu rakam 450’nin üzerine çıkıyor. Türkiye’de hidroelektrik, rüzgar, güneş, jeotermal ve biyokütle enerjisi santrali için ekipmanlar üretilebiliyor. Türkiye’nin yenilenebilir enerji ekipmanları imalatındaki durumunu sorduğumuz T.C. Enerji ve Tabii Kaynaklar Bakanlığı, TRT Haber’e yaptığı yazılı açıklamasında şunları kaydetti: “Milli Enerji ve Maden Politikası kapsamında Bakanlık olarak amacımız enerji kaynağı türlerine göre tüm santral ekipmanlarının imalatının yurt içinde gerçekleştirilmesi ve ülkemizin enerji sektörüne yön veren ülkeler konumuna gelmesini sağlamaktır.” Grafik: Nursel Cobuloğlu"
380,"Milli Ağaçlandırma Günü’nde Tema: ""Türkiye Yüzyılı’na Nefes""","2019’dan beri kutlanan ‘Milli Ağaçlandırma Günü’nün bu yılki teması “Türkiye Yüzyılı’na Nefes” oldu. 11 Kasım’da, Cumhurbaşkanlığı Külliyesi karşısında ‘Millet Ormanı’ oluşturuldu. Milli Gün, Türk Dünyası’yla eşzamanlı kutlandı. Fidanlarla ‘Türkiye Yüzyılı’ logosu oluşturulurken, 11.11’de yüzbinlerce fidan, toprakla buluştu.",Çevre,https://www.trthaber.com/haber/cevre/milli-agaclandirma-gununde-tema-turkiye-yuzyilina-nefes-721778.html,"2019 yılından beri ‘Milli Ağaçlandırma Günü’ olarak kutlanan 11 Kasım’ın bu yılki teması “Türkiye Yüzyılı’na Nefes” olarak belirlendi. Etkinlik kapsamında Ankara’da ‘Millet Ormanı’ oluşturulduTürk Dünyası ile eşzamanlı, ortak etkinlikle kutlandı. Türkiye, 2019’dan beri 11 Kasım’ı ‘Milli Ağaçlandırma Günü’ olarak kutluyor ve yüz binlerce fidanı toprakla buluşturuluyor. Bu yıl, Tarım ve Orman Bakanlığı 11 Kasım’ı daha geniş katılımla tüm Türk dünyasına yayarken, tema olarak da “Türkiye Yüzyılı’na Nefes” belirlendi. Türkiye’nin 100’üncü yılını kutlamaya hazırlandığı 2023 yılı için hazırlık mahiyetindeki ağaçlandırma faaliyeti, “Türkiye Yüzyılı, tarım ve ormancılığın yüzyılı olacaktır” prensibi ile yapıldı. Bu kapsamda Türkiye genelinde, 11 Kasım’da, saat 11.11’de 81 ilde vatandaşların katılımı ile yüzbinlerce fidan toprakla buluşturuldu. Millet Ormanı Kuruldu Milli Ağaçlandırma Günü nedeniyle, Cumhurbaşkanlığı Külliyesi’nin doğusunda bulunan alanda, ‘AOÇ Millet Ormanı’ oluşturulması için ilk adım atıldı. Burada hiçbir ticari işletme yer almayacak. Sadece yürüme ve bisiklet parkurları bulunan AOÇ Millet Ormanı’nda Ankaralıların nefes alıp doğayla başbaşa kalması sağlanacak. AOÇ Millet Ormanı’nda, 2 buçuk dönümlük bir bölümde, ‘Türkiye Yüzyılı logosu’ deseni, fidanlarla toprağa resmedildi. Logo için vatandaşlarla birlikte 50 bin fidan dikildi. Etkinlikler bir hafta boyunca devam etti.   Türk Dünyası’na Yayılıyor 11 Kasım Milli Ağaçlandırma Günü, bu yıldan başlayarak Türk dünyası ile eşzamanlı kutlanacak. 11 Kasım’da Özbekistan’da yapılan Türk Devletleri Teşkilatı Devlet Başkanları Konsey Toplantısı’nda da bu kapsamda ağaç dikimi yapıldı. Türkiye 27. Sıraya Yükseldi Türkiye’nin milli serveti olan ormanlar konusunda, Cumhurbaşkanı Erdoğan tarafından “2053 yılında net sıfır emisyon hedefi ile yeşil kalkınma devrimi vizyonu” ilan edilmişti. Bu amaçla 1839 yılında kurulan Orman Teşkilatı da 183’üncü yılında çalışmalarını başka bir boyuta taşıyor. Yürütülen ağaçlandırma ve rehabilitasyon çalışmaları ile dünya orman varlığı sıralamasında, 2015’te 46’ıncı sırada olan Türkiye, 2020 yılında 27’inci sıraya yükseldi. Son 20 yılda yaklaşık 5,7 milyon hektar alanda çalışma yaparak 6 milyar fidanı toprakla buluşturdu. Aynı zamanda, iklim değişikliğinin etkilerine karşı karbon yutak bölgeleri olan orman alanı, 20,8 milyon hektardan 23,1 milyon hektara çıkarıldı. ‘Türkiye Yüzyılı’na Nefes’ kapsamındaki hedef ise 2023’te orman alanını 23,4 milyon hektara çıkarmak.    Erozyonla Mücadele Erozyonla mücadele kapsamında son 20 yılda 1 milyon 176 bin hektar alanda çalışma yapıldı. 1970’li yıllarda her yıl ortalama erozyonla taşınan 500 milyon ton toprak, üçte birine düşürülerek 154 milyon tona indirildi. 2023 hedefi ise bu rakamı 130 milyon tona düşürmek. Orman köylerine 2002’de 96 milyon TL olan destek ve hibe rakamını 2022 yılında 400 Milyon TL’ye yükselmiş durumda. Şimdilik 12 bin ailenin yararlandığı bu desteklerin, 2023 yılında 1 milyar liraya yükseltilmesi ve daha fazla orman köylüsünün yararlanması hedefleniyor.    776 Kuleden Gözetleniyor, İHA ile Müdahale Ediliyor Orman yangınları ve kanun dışı müdahaleler için 776 kuleden 24 saat gözetleme yapılıyor. 10’u gece görev yapabilen 55 helikopter, 20 uçak, 8 İHA, bin 350 arazöz, 692 iş makinesi, 2 bin 270 ilk müdahale aracı, 25 bin personel ve 110 bin gönüllüyle orman yangınlarına müdahale ediliyor. 2022 yılında Orman Teşkilatı’na 8 bin yeni çalışan katıldı ve bu yıl ilk defa özel eğitim almış 462 çalışanla ‘Orman Arama Kurturma (ORKUT)’ timleri kurularak yangına müdahale ile görevlendirildi. Ayrıca Milli Savunma ve İçişleri Bakanlıklarından 2 uçak, 25 helikopter ve 2 İHA da ihtiyaç durumunda kullanılmak üzere rezerve edildi. Yapay Zekâ ile Yangın Tespiti Yangına ilk müdahale süresi 40 dakikadan 11 dakikaya düşürülürken, ‘Yeşil Vatan’ olarak nitelenen ormanları kayıt altına alma çalışmaları başlatıldı. Ağaç kimliklendirme sistemi ile Türkiye’nin ağaç envanteri çıkarılıyor. Ayrıca ilk kez yangınların yapay zeka ile tahmin edilmesi için adım atıldı. Türkiye nüfusunun 20 yaş altı oranı yüzde 31,7 düzeyinde. Bu genç nüfustan faydalanmak isteyen Tarım ve Orman Bakanlığı, ‘Tarım, Orman Gençlik Konseyi’ kurmak için harekete geçti. Grafik: Nursel Cobuloğlu Çoban "
381,Anadolu Ajansı çevre sorunlarına ve iklim krizine Yeşilhat’la dikkat çekiyor,"Çevre sorunları ve etkisini her geçen yıl daha fazla hissettiren iklim değişikliği konularında farkındalığı artırma ve çözüm yolları konusunda yeni perspektifler sunarak dünyanın bu alanda öne çıkan haber ajansı olma hedefindeki Anadolu Ajansı, hayata geçirdiği Yeşilhat projesiyle çevre ve iklim haberciliğine yeni bir soluk getirdi.",Çevre,https://www.trthaber.com/haber/cevre/anadolu-ajansi-cevre-sorunlarina-ve-iklim-krizine-yesilhatla-dikkat-cekiyor-722807.html,"Yayın hayatına 1 Nisan 2022’de başlayan ""Yeşilhat"", aynı zamanda Türkiye'nin ilk Çevre Haberleri Editörlüğü. İstanbul merkezli Yeşilhat, iklim değişikliği, küresel ısınma, kirlilik, sıfır atık, geri dönüşüm, sürdürülebilirlik, yeşil enerji gibi birçok konuyu detaylarıyla ve çözüm önerileriyle birlikte ele alıyor.    Yayına başladığı kısa sürede mikroplastik kirliliği, susuz tarım, evde sıfır atık uygulamaları gibi konulardaki haberleri büyük ilgi gören Yeşilhat, çevre bilinciyle ilham veren insanların hikayelerini de takipçileriyle paylaşıyor.    Yeşilhat projesi, Asya-Pasifik Haber Ajansları Birliğinin 2020-2021 Haber Ajansı Kalitesinde Mükemmellik Ödülü'nü de layık görüldü.    AA aboneleri, Yeşilhat haberlerine ""Çevre"" bülteninden ücretsiz erişebiliyor. Editörlüğün yeni medya alanındaki yüzüne de www.aa.com.tr/tr/yesilhat adresinden ve @AA_Yesilhat Twitter hesabından ulaşılabiliyor.    AA Çevre Forumu İstanbul’da düzenlendi Anadolu Ajansının çevre ve iklim konularında son dönemdeki çalışmaları Yeşilhat projesiyle de sınırlı kalmadı. Ajansın bu yıl ilk kez düzenlediği AA Çevre Forumu (AA Environment Forum) Türkiye’den ve dünyadan sivil toplum örgütlerini, uluslararası kuruluş temsilcilerini, politikacıları, akademisyenleri ve medya mensuplarını İstanbul’da buluşturdu.    20 Ekim’de düzenlenen ve ana teması ""Çevre ve iklim krizlerinin anlatısını yeniden şekillendirmek"" olan forumda iklim değişikliği, enerji, medyanın iklim değişikliğine bakışı ve çevre eğitimi gibi konular ele alındı.    Cumhurbaşkanı Erdoğan'ın video mesajla katıldığı foruma, Cumhurbaşkanı Erdoğan’ın eşi Emine Erdoğan, Cumhurbaşkanı Yardımcısı Fuat Oktay ile Çevre, Şehircilik ve İklim Değişikliği Bakanı Murat Kurum da katılarak konuşma yaptı.  "
382,"Milyarderler, ortalama bir insandan bir milyon kat daha fazla sera gazı yayıyor","İngiltere'de yapılan bir araştırma, milyarder birinin ortalama bir insandan milyon kat daha fazla sera gazı yaydığını ortaya koydu.",Çevre,https://www.trthaber.com/haber/cevre/milyarderler-ortalama-bir-insandan-bir-milyon-kat-daha-fazla-sera-gazi-yayiyor-721925.html,"İngiltere merkezli yardım kuruluşu Oxfam'ın pazartesi günü yayınladığı rapor , dünyanın en zengin 125 milyarderinin yatırımlarının ayrıntılı analizine dayanan bulguları temel alıyor. Ortalama insanların aksine, en zengin bireylerin yatırımları emisyonların yüzde 70'ini oluşturuyor. Rapora göre, bu milyarderlerin yatırımları, kişi başına yıllık ortalama 3 milyon metrik ton karbondioksit (CO2) üretiyor ve bu en alttaki yüzde 90'da yaşayanlar için ortalama 2,76 ton CO2'den bir milyon kat daha fazla. Oxfam'ın İklim Değişikliği Lideri Nafkote Dabi, milyarderlerin yaşam tarzlarından, özel jetlerinden ve yatlarından kaynaklanan emisyonların zaten ortalama bir insandan binlerce kat daha yüksek olduğunu söyledi. Ancak yatırımlarından kaynaklanan emisyonlara bakıldığında, karbon emisyonlarının bir milyon kattan fazla olduğu görülüyor. Birkaç milyarder,  Fransa, Mısır veya Arjantin gibi tüm ülkelerin karbon ayak izlerine eşit olan 'yatırım emisyonlarına' sahipler. Çalışma ayrıca milyarderlerin yatırımlarının ortalama yüzde 14'ünü enerji ve çimento gibi malzemeler gibi kirletici endüstrilere yaptığını da ortaya koydu. Örneklemdeki sadece bir milyarderin yenilenebilir bir enerji şirketinde yatırımı olduğu ortaya çıktı."
383,Afrika Birliği: Gelişmiş ülkeler Paris Anlaşması'nda verdikleri sözü tutmalı,"Afrika Birliği (AfB) Dönem Başkanı Macky Sall, gelişmiş ülkelerin Paris İklim Anlaşması kapsamında verdikleri sözlere uymaları gerektiğini söyledi.",Çevre,https://www.trthaber.com/haber/cevre/afrika-birligi-gelismis-ulkeler-paris-anlasmasinda-verdikleri-sozu-tutmali-721878.html,"Aynı zamanda Senegal Cumhurbaşkanı da olan Sall, Mısır'ın Şarm el-Şeyh kentinde düzenlenen Birleşmiş Milletler İklim Değişikliği Çerçeve Sözleşmesi (UNFCCC) 27. Taraflar Konferansı'nın (COP27) Dünya Liderleri Zirvesi'nde konuştu. Sall, iklim değişikliğinin Afrika kıtasındaki etkileriyle mücadelede ortak çabaya ihtiyaç duyulduğunu belirterek, kıtanın dünyadaki tropikal ormanlarının dörtte birine sahip olduğunu anımsattı. İklim değişikliğinin etkileriyle mücadele programlarını gelişmiş ülkelerin yardımıyla değil borçlanarak finanse ettiklerinin altını çizen Sall, ""Afrika, COP27'ye, tarih yazmaya kararlı bir ruh hali ve gezegeni kurtarmak sorumluluğunun bilinciyle geldi"" dedi. Sall, COP27'nin iklim değişikliğiyle mücadele konusunda bir dönüm noktası olması temennisinde bulundu.   ""Sadaka istemiyoruz, bu ortak sorumluluk"" Zirve öncesi ""France Info"" internet sitesine özel bir mülakat veren Sall, gelişmiş ülkeleri, gelişmekte olan ülkelerin iklim değişikliğinin etkileriyle mücadelesine destek sözünü tutmamakla eleştirdi. Sall, ""Gelişmiş ülkeler, iklim değişikliğiyle mücadeleye katkı için 2020'den 2030'a kadar her yıl 100 milyar dolar yardım yapacağı sözü vermişti ancak daha 100 milyar dolar bile elimize geçmedi"" ifadesini kullandı. Bu konuda artık herkesin elini taşın altına koyması gerektiğine vurgu yapan Sall, Afrika'nın bu konuda maddi yardım beklentisinin de haklı olduğuna işaret etti. Sall, ""Afrika olarak sadaka istemiyoruz bilakis bunun ortak bir sorumluluk olduğunu düşünüyoruz. Küresel ısınmanın sorumlusu ülkeler de bu konuda ayrıca katkı sunması gerektiğini idrak etmeli"" değerlendirmesinde bulundu. Gelişmiş ülkelere ""kömür"" eleştirisi AfB Dönem Başkanı Sall, Afrika'yı kömür kullandığı için eleştiren sanayileşmiş ülkelerin bugün Rusya Ukrayna savaşı sonrası yaşanan enerji krizi nedeniyle aynı yönteme mecbur kaldığına da dikkati çekti. Sall, ""Eğer söz verilen miktarı alamazsak biz de Afrika'nın kalkınma hedeflerine ulaşma yolunda aynı enerji kaynağını kullanacağız"" yorumunu yaptı. İklim değişikliğiyle mücadele alanında dünyadaki en kapsamlı zirve olan İklim Değişikliği Konferansı, 18 Kasım'a kadar devam edecek. Yaklaşık 190 ülkeden 100'ün üzerinde devlet yetkilisi ile 40 binden fazla katılımcının beklendiği konferansta, sera gazı emisyonlarını azaltma planları, iklim değişikliğine adaptasyon, gelişmekte olan ülkelere taahhüt edilen iklim tazminatı gibi konular en önemli gündem maddelerini oluşturuyor. 3 ülke, toplam karbon emisyonunun neredeyse yarısına sebep oluyor İklim krizinin etkilerinin en çok hissedildiği 17 ülke Afrika'da bulunurken bu etkiler nedeniyle Afrika Boynuzu'nda dört yıldır kuraklık yaşanıyor. İklim değişikliğini tetikleyen ana unsurlardan karbon emisyonunda gelişmiş ülkeler başı çekiyor. Küresel Karbon Bütçesi 2019 raporuna göre, kişi başına düşen karbon emisyonu miktarında ABD 16,6 ton ile ilk sırada yer alırken; Çin 7 ton ile 2'nci, Avrupa Birliği ülkeleri de 6,7 ton ile listenin 3'üncü sırasında bulunuyor. Dünyadaki toplam karbon emisyonunun yüzde 41,5'ine Çin, AB ve ABD sebep oluyor. Hint Okyanusu'ndaki ada ülkesi Madagaskar'ın iklim değişikliğine neden olan faktörlerde hiç pay sahibi olmasa da ""sadece iklim değişikliğinin yol açtığı kıtlıkla mücadele eden ilk ülke"" olması, az gelişmiş ülkelerin sanayileşmiş ülkelerden ""iklim tazminatı"" talebini de gündeme getirmişti."
384,BM İklim Zirvesi yarın başlıyor,İklim krizine karşı ortaya konulan planların güçlendirilmesi ve bu planların somut adımlar atılarak hayata geçirilmesine ilişkin müzakerelerin yapılacağı Birleşmiş Milletler İklim Değişikliği Çerçeve Sözleşmesi 27. Taraflar Konferansı (COP27) yarın başlıyor.,Çevre,https://www.trthaber.com/haber/cevre/bm-iklim-zirvesi-yarin-basliyor-721423.html,"İklim değişikliğiyle mücadele alanında dünyadaki en kapsamlı zirve olan COP27, 6-18 Kasım tarihlerinde Mısır'ın Şarm el-Şeyh kentinde gerçekleştirilecek. Tonino Lamborghini Uluslararası Kongre Merkezi'nde yapılacak COP27'nin başkanlığını Mısır Dışişleri Bakanı Samih Şukri yürütecek. AA muhabirinin derlediği bilgilere göre, bu yılki zirveye yaklaşık 190 ülkeden 40 binin üzerinde katılımcı, 100'den fazla devlet lideri ve politika yapıcının gelmesi bekleniyor.   Ülke delegelerinin yanı sıra dünyanın birçok bölgesinden çevre örgütleri, iş insanları ve düşünce kuruluşlarının temsilcileri de katılımcılar arasında yer alıyor. ""Uygulama Zirvesi"" olarak tanımlanan COP27'de 7-8 Kasım tarihlerindeki Liderler Zirvesi'nin ardından finans, bilim, gençlik ve gelecek nesiller, karbonsuzlaşma, adaptasyon ve tarım, cinsiyet, su, sivil toplum, enerji, biyoçeşitlilik ve çözümler başlıkları altında her gün tematik oturumlar düzenlenecek. ""Kayıp ve Zarar"" en önemli başlıklardan biri Sanayi öncesi döneme göre halihazırda 1,1 derecenin üzerine çıkan küresel sıcaklık artışını yüzyıl sonuna kadar 1,5 dereceyle sınırlandırma hedefini gerçekleştirmek için ülkelerin açıkladığı ulusal katkı beyanlarının (NDC) güçlendirilmesi zirvenin temel başlığı. Bunun yanında, gelişmekte olan ülkelerin iklim krizi nedeniyle uğradığı ekonomik kayıpların iklim krizinin ortaya çıkmasında tarihsel sorumluluğu en yüksek olan Batı ülkeleri tarafından tazmin edilmesi anlamına gelen Kayıp ve Zarar Mekanizması'na fon ayrılması zirvenin en önemli tartışma konularından biri olarak öne çıkıyor. Bu açıdan, zirvenin bir Afrika ülkesi olan Mısır'da düzenlenmesi de ""Kayıp ve Zarar"" başlığının altının çizilmesini gerektiriyor. Gelişmekte olan ülkelerde iklime uyum planları için 2030'a kadar yıllık 160 ile 340 milyar dolar arasında finansmana ihtiyaç duyulmasına rağmen 2020'de bu ülkelere sağlanan küresel iklim ve uyum finansmanı bu miktarın yüzde 10'unun altında kalıyor. Gelişmekte olan ülkeler, iklim değişikliğinin etkileriyle mücadele için 2009’dan itibaren kendilerine taahhüt edilen ancak hiçbir yılda tam olarak ödenmeyen yıllık 100 milyar dolarlık iklim tazminatının taahhüt edildiği şekilde ödenmesini ve ödeneceği günün öne çekilmesini istiyor. Zirve aynı zamanda Pakistan'daki seller nedeniyle yaşanan felaketler, açlık ve gıda krizinin arttığı ve enerji krizi nedeniyle iklim krizinin en büyük sebebi olan fosil yakıt kullanımının yükselişe geçtiği ""çoklu kriz"" döneminde gerçekleştiriliyor. BM Genel Sekreteri Antonio Guterres, 3 Ekim'de yaptığı konuşmada, iklim krizi ile küresel bir mücadele yürütülmesinin önemine dikkati çekerek ""Pakistan'ın 3'te 1'i seller altında. Avrupa'da son 500 yılda yaşanan en sıcak yaz. Filipinler mahvolmuş halde. Küba'nın tamamı karanlıkta ve Amerika Birleşik Devletleri'nde, Ian kasırgası hiçbir ülkenin ve hiçbir ekonominin iklim krizine bağışık olmadığını acımasız bir şekilde hatırlattı."" ifadelerini kullanmıştı. Emisyonların ""eşi görülmemiş"" seviyede azaltılması gerekiyor İklim krizinin etkilerini azaltmak ve küresel sıcaklık artışını 1,5 dereceyle sınırlandırmak için başarılması gereken en önemli hedef, küresel sera gazı emisyonlarının hızla azaltılması. BM'nin son raporları, hedefleri tutturabilmek için emisyonların 2030'a kadar yaklaşık yüzde 50 gibi ""eşi görülmemiş"" bir seviyede azaltılması gerektiğini ortaya koyuyor. Buna rağmen ülkelerin mevcut iklim planları bu dönemde emisyonların yüzde 10,6 artışı ve sıcaklık artışını 2,5 dereceye çıkarma riskini taşıyor. Geçen yılki COP zirvesinde ülkeler NDC'lerin güçlendirilmesi için fikir birliğine varmış olsa da geçen bir yılda sadece 24 ülke NDC'lerini güncelledi ve planlarını güçlendirme yoluna gitti. COP27'de Türkiye'nin de aralarında bulunduğu birçok ülkenin güncel NDC'lerini ve emisyon azaltım hedeflerini açıklaması bekleniyor. Birçok ülkenin 2050'li yıllar olarak açıkladığı net sıfır emisyon hedefine ulaşmak 2030'a kadar emisyon azaltımında önemli aşama kaydedilmesine ihtiyaç duyuluyor. Emisyonların gereken seviyede azaltılması için ise fosil yakıt kullanımının 2030'a kadar büyük ölçüde azaltılması ve yeni fosil yakıt yatırımı yapılmaması gerekiyor. Bilim insanları, sıcaklık artışının sınırlandırılamaması durumunda dünya nüfusunun neredeyse yarısını felaket bir senaryonun beklediği, iklim kaynaklı felaketlerin artacağı ve yaşamı tehdit eden sıcaklık ve neme maruz kalınacağına işaret ediyor. COP27 Başkanı Şukri, zirve öncesi delege ve katılımcılara gönderdiği mektupta, iklim krizini ""varoluşsal bir kriz"" olarak tanımlarken, COP27'nin planların uygulamaya geçilmesini mümkün kılan bir zirve olmasını hedeflediğini belirtti."
385,Dünya için iyi bir başlangıç: Paris İklim Anlaşması,"Türkiye’nin bir yıl önce tarafı olduğu Paris İklim Anlaşması’nın yegâne hedefi, küresel sıcaklık artışını sınırlandırmak ve karbon salınımını azaltmak. Köklü bir dönüşüm öngören anlaşmaya ve Türkiye’nin yaklaşımına yakından bakıyoruz.",Çevre,https://www.trthaber.com/haber/cevre/dunya-icin-iyi-bir-baslangic-paris-iklim-anlasmasi-720996.html,"Paris Anlaşması ya da Paris İklim Anlaşması, 12 Aralık 2015’te Paris İklim Zirvesi’nin sonunda 195 ülkenin katılımıyla kabul edildi, 22 Nisan 2016’da aralarında Türkiye’nin de bulunduğu 175 ülke tarafından imzalandı ve formalite süreçleri tamamlandı. Paris Anlaşması 22 Nisan 2016'da New York'ta düzenlenen bir törenle imzaya açıldı. 22 Nisan aynı zamanda Dünya Günü olarak da 1970’ten beri kutlanmakta. Avrupa Birliği anlaşmayı onayladıktan sonra,  dünyadaki sera gazından sorumlu ülkelerin imzasıyla 4 Kasım 2016'da yürürlüğe girdi. İklim krizinin önüne geçmek için küresel ortalama yüzey sıcaklığındaki artışı 2 derece ile sınırlandırmak, mümkünse 1,5 derecenin altında tutmayı amaçlar. Şimdiye kadar 197 ülke anlaşmayı imzaladı, 192’si onayladı. Onaylamayan altı ülke arasında Eritre, Libya, Irak, İran, Yemen var. Paris Anlaşması, kabulünden 1 yıl geçmeden yürürlüğe giren ilk küresel anlaşma oldu. Anlaşma, aynı zamanda 2030 Sürdürülebilir Kalkınma Gündemi (Sustainable Development Goals-SDGs) çerçevesinde, daha istikrarlı, daha sağlıklı bir gezegen, daha adil toplumlar ve daha canlı ekonomilerin olduğu bir dünya bırakmak adına da önemli bir fırsat oldu.    Paris Anlaşması asli olarak küresel bir ortaklık Bu Anlaşma, küresel ölçekte temiz enerjiye geçişte tüm dünyaya yol gösterecek. Söz konusu geçiş, ilgili tüm politik kararlarda, iş ve yatırım davranışlarında değişikliğe gidilmeyi zorunlu kılıyor. Paris Anlaşması, neredeyse tüm dünya emisyonlarını kapsayan, iklim değişikliği konusundaki ilk çok uluslu anlaşma özelliğine sahip. Paris Anlaşmasının uygulanması, iklime dirençli ve iklimden olumsuz etkilenmeyecek bir geleceğe sosyal açıdan adil bir şekilde geçilmesini sağlamak için yakalanan ivmenin ve güçlü siyasi kararlılığın devam ettirilmesini gerektiriyor. Paris Anlaşmasıyla ne hedefliyorlar? Anlaşmanın temel amacı; emisyon azaltımı! Bir başka deyişle; küresel ısınmaya neden olan, bugün tecrübe ettiğimiz iklim krizinin sebebi sera gazı salınımlarının azaltılması. Anlaşmada temel hedef, taraf ülkelerin ulusal katkı beyanlarında yer alan emisyon azaltım adımlarıyla küresel sıcaklık artışını 2 derecenin kayda değer şekilde altında tutmayı başarmak, mümkünse 1,5 derecede sınırlamak ve 2050 itibariyle tüm gezegende karbon-nötr hedefine ulaşmak.    Paris İklim Anlaşması sorunu çözebilir mi? Dünyada iklim krizini tek başına durdurabilecek bir ülke yok, bu yüzden de her ülkenin çözüme sorumluluğu oranında katkıda bulunması gerekiyor. Paris Anlaşması bir sihirli değnek değil fakat küresel iklim eylemi için uluslararası işbirliğini tesis eden bu ölçekteki tek araç. İklim değişikliği gıda güveliğini de tehdit ediyor İklim değişikliği, su kıtlığı ve gıda güvensizliğini de beraberinde getiriyor. İnsanlığın 2050'ye kadar yeteri kadar gıdaya ve suya erişimi de iklim değişikliğiyle mücadelede atılacak adımlara bağlı olacak.  Türkiye'nin Paris Anlaşması kapsamındaki hedefleri Paris Anlaşması'nı onaylayan ülkelerin, küresel sıcaklık artışını 1,5 dereceyle sınırlandırmak ve 2050'ye kadar sera gazı emisyonlarını sıfırlamak için taahhütlerini hayata geçirmesi gerekiyor. Türkiye, 2015'te BM Sekretaryası'na sunduğu ulusal katkı beyanı çerçevesinde emisyon artışını 2030 itibarıyla yüzde 21 azaltma taahhüdünde bulundu. Türkiye hedeflediğinin daha iyisini yapabilir mi? Evet, çünkü veriler Türkiye’nin emisyon azaltımı için hiçbir önlem almadan bile hesapladığı miktarın çok altında sera gazı emisyonu ürettiğini gösteriyor. TÜİK’in yayımladığı son sera gazı emisyonu envanterine göre 2019 yılında toplam emisyonlar 506,1 milyon ton CO2e olarak gerçekleşti ve azalma eğilimini sürdürdü. Türkiye iklim değişikliği müzakerelerini neden önemsiyor İklim değişikliği, sınır tanımayan ve gelişmişlik düzeyinden bağımsız olarak tüm ülkeleri etkileyen niteliğiyle günümüzün önde gelen küresel sınamaları arasında yer almaktadır. Birleşmiş Milletler Afet Risklerinin Azaltılması Ofisi’nin 2018 yılında yayımladığı rapora göre, 1998-2017 yılları arasında meydana gelen iklim bağlantılı afetler sebebiyle 1,3 milyon insan hayatını kaybetmiş, 2,245 milyar ABD Doları maddi zarar meydana gelmiştir. Ayrıca, AB'nin iklim değişikliği gözlemleme kurumu, 2019 Temmuz ayının kayıtlara geçen en sıcak ay olduğunu açıklamıştır. Türkiye’nin de içinde bulunduğu Akdeniz havzası, iklim değişikliğinin olumsuz etkilerine karşı en hassas bölgelerden biri olarak tanımlanmaktadır. Türkiye, küresel ısınmanın özellikle su kaynaklarının azalması ve çölleşme ile bunlara bağlı ekolojik bozulmalar gibi olumsuz yönlerinden etkilenmeye başlamıştır. İklim değişikliğiyle mücadele kapsamında, düşük karbonlu ekonomiye küresel düzeyde geçilmesi hususu, insanların yaşam biçimlerini, üretim ve imalat yöntemlerini değiştirecek köklü bir dönüşüm öngörmektedir. Bu nedenle iklim değişikliğiyle mücadele ve uyum çalışmaları salt bir çevre sorunu olarak algılanmamalıdır. Esasen, bu mücadele gelişmiş ve gelişmekte olan ülkelerin izleyeceği büyüme stratejilerini, enerji politikalarını, sağlık ve tarımla ilgili programlarını, su kaynaklarının kullanımını, gıda güvenliğini, düşük karbonlu ekonomiye geçiş ve sürdürülebilir kalkınma hedeflerini doğrudan etkileyebilecek ve bunların geliştirilmesinde belirleyici olabilecektir. Bu hedeflerin gerçekleştirilebilmesi için gelişmiş ülkelerin, finansman, teknoloji transferi ve kapasite geliştirme taahhütlerini yerine getirmesi önem taşımaktadır. Türkiye, yaşanan olumsuz gelişmelerin önlenmesi ve meydana gelen zararın telafisi, gelecek nesillere temiz bir çevre teslim edilmesini sağlamak, kalkınma hedeflerine halel getirmeyecek çalışma ve düzenlemeleri yapmakta, ikili işbirliğini geliştirmekte, bölgesel ve uluslararası çalışmalara etkin katılım sağlamaktadır. Anlaşmadan Çekilme Anlaşmanın 28. Maddesi, tarafların Birleşmiş Milletlere anlaşmadan çekilme bildirimi gönderdikten sonra çekilmelerine izin verir. 1 Haziran 2017'de dönemin ABD Başkanı Donald Trump, ABD’nin anlaşmadan çekileceğini duyurdu. Trump’ın ardından Başkan olan Joe Biden, Amerika Birleşik Devletleri'nin anlaşmaya yeniden katılmasını sağlayacak bir emir imzaladı. Fransa Cumhurbaşkanı Emmanuel Macron tarafından ""Paris Anlaşması'na tekrar hoş geldiniz!"" denilerek karşılandı. Grafik: Şeyma Özkaynak"
386,Hindistan'ın başkentinde hava kirliliği tehlikeli seviyede,Hindistan'ın başkenti Yeni Delhi'de hava kirliliği tehlikeli seviyeye ulaştı. Güne sisli bir havada başlayan Delhi'de nefes almada zorluk gibi şikayetlerle hastanelere başvuranlar oldu.,Çevre,https://www.trthaber.com/haber/cevre/hindistanin-baskentinde-hava-kirliligi-tehlikeli-seviyede-721047.html,"Hindistan'ın başkenti Yeni Delhi'de Hava Kalitesi Endeksi (AQI) sabah saatlerinde 408'e çıktı. Delhi'deki kirliliğin tehlikeli seviyelere ulaşmasına, çevre eyaletlerde anız yakılması ve araç emisyonlarının neden olduğu belirtildi. Anız yakımının yoğun olduğu saatlerde AQI'nın 426'ya yükseldiği ifade edildi. Güne sisli bir havada başlayan Delhi'de nefes almada zorluk gibi şikayetlerle hastanelere başvuranlar oldu. Eğitime ara verilmesi çağrısı yapıldı Bu arada, çocukların okula gitmek için her gün evden çıkmak zorunda kalarak tehlikeli havayı soluduğuna dikkati çeken şehir sakinleri, yetkililere eğitime ara verilmesi çağrısı yaptı. Sosyal medya kullanıcıları da yetkililerden Delhi'de okulların bir süreliğine kapatılmasını talep etti. Diğer yandan, hava kirliliğinin artmaması için Delhi'de birçok inşaata da ara verildi. Yetkililer ise vatandaşlardan kömür kullanımını azaltmalarını istedi. 2013'ten bu yana, dünyadaki kirlilik artışının yaklaşık yüzde 44'ü Hindistan'da meydana geldi."
387,Lisa Kasırgası nedeniyle Belize'de olağanüstü hal ilan edildi,"Lisa Kasırgası'nın, Orta Amerika ülkesi Belize’de tropik bir fırtınaya dönüşerek iç bölgelere ilerlemesi nedeniyle olağanüstü hal ilan edildi.",Çevre,https://www.trthaber.com/haber/cevre/lisa-kasirgasi-nedeniyle-belizede-olaganustu-hal-ilan-edildi-720859.html,"ABD Ulusal Kasırga Merkezi, Lisa Kasırgası’nın merkezinin, ülkenin en büyük şehri Belize City’nin 95 kilometre batısı olduğunu, kasırganın saatte 19 kilometre hızla batı yönünde ilerlediğini bildirdi. Merkezden, şiddetli yağışlardan kaynaklanan sel ve toprak kayması tehlikesine karşı uyarı yapıldı. Ülkede, kasırga nedeniyle olağanüstü hal ilan edildi. Belize Ulusal Acil Durum Yönetimi Organizasyonundan yapılan açıklamada, ""Olağanüstü hal kaldırılana kadar herkesin evlerinde veya barınaklarda kalması gerekiyor. Hasar değerlendirmesi yapmak veya herhangi bir tehlikeli alanı kayda geçirmek için ekip gönderemedik. Lütfen olduğunuz yerde kalın ve sabırlı olun."" ifadesine yer verildi. Lisa Kasırgası'nın Belize'nin ardından kuzey Guatemala'ya geçerken yavaşlaması ve bugün güneydoğu Meksika'ya ilerlemesi bekleniyordu."
388,Su kaynaklarına bırakılan yavru balıkların sayısı 84 milyonu geçecek,"Tarım ve Orman Bakanlığı, balıklandırma çalışmaları kapsamında bugüne kadar yaklaşık 83,7 milyon yavru balığı su kaynaklarıyla buluştururken yıl sonuna kadar sayının 84 milyonu geçmesi bekleniyor.",Çevre,https://www.trthaber.com/haber/cevre/su-kaynaklarina-birakilan-yavru-baliklarin-sayisi-84-milyonu-gececek-720644.html,"Su ürünlerine yönelik denizlerin temizlenmesi ve balıklandırma çalışmaları yapılıyor. Denizlerin Terkedilmiş Av Araçlarından Temizlenmesi Projesi kapsamında Hatay, Adana, Ankara, Antalya, Aydın, Balıkesir, Bursa, Çanakkale, Isparta, İstanbul, İzmir, Kocaeli, Konya, Mersin, Muğla, Sakarya, Sinop, Tekirdağ ve Yalova'da çalışmalar yürütüldü. İç su ve denizlerde 96 milyon metrekarelik alan taranarak, 545 bin metrekare ağ ve 24 bin sepet, algarna ve benzeri terkedilmiş av aracı sulardan çıkarıldı. Deniz, göl ve baraj göllerinde yürütülen proje çalışmalarına program kapsamında Diyarbakır, Batman, Muş, Bitlis, Şırnak, Adıyaman, Van, Malatya, Gaziantep, Ağrı, Elazığ, Erzurum ve Şanlıurfa'daki akarsularda da devam edilecek. Ayrıca Marmara Denizi Eylem Planı kapsamında Marmara'daki tüm illerde benzer temizlik çalışmaları yürütülecek. Balıklandırma çalışmaları devam ediyor Su Kaynaklarının Balıklandırılması Projesi kapsamında bu yılın ocak-haziran döneminde 111 bin 600 alabalık, çipura, levrek, kalkan, istakoz ve sazan balığı yavruları sulara bırakıldı. Balıkların belli boya geldiğinde suyla buluşturulması dolayısıyla balıklandırma çalışmaları yılın ikinci yarısında hız kazandı. Bu kapsamda 75 milyon 150 bin sazan, 8 milyon şabut ve 531 bin 250 diğer türlerden (çipura, levrek, yayın, mersin, siraz) olmak üzere 83 milyon 681 bin 250 yavru balık belirlenen su kaynaklarıyla buluşturuldu. Halen devam eden çalışmalar kapsamında 2022 yılı hedefi olan 84 milyon sayısının geçilmesi öngörülüyor. Yapay resif tarlaları oluşturuluyor Ayrıca, söz konusu proje kapsamında ""İstanbul Yapay Resif Projesi"" ile Prens Adaları, Kınalıada ve Burgazada/Heybeliada bölgesine 540 yapay resif bloğu ve 36 antitrol bloğu ile Sarayburnu bölgesine 120 resif bloğu ve 3 antitrol bloğu deniz tabanına yerleştirilerek yapay resif tarlaları oluşturuldu. Balıkesir'in Burhaniye ilçesinde ""Burhaniye Yapay Resif Projesi"" ilk etap çalışmaları kapsamında geçen yıl 52 resif bloğu denize bırakıldı, bölgede çalışmalar devam ediyor. Mersin'in Erdemli ilçesinde bu yıl 796 resif bloğu 22 hektarlık alanda deniz tabanına yerleştirilirken izleme ve işaretlendirme çalışmaları sürüyor. Biyoçeşitliliği koruma ve geliştirme çalışmaları Biyoçeşitliliğin Korunması ve Geliştirilmesi Projesi ile yabancı istilacı türlerin ülke ekosistemlerine taşınma, yerleşme, yayılma ve etkilerine yönelik gerekli mücadele yöntemlerinin uygulanmasına çalışılıyor. Nesli tehlike altındaki endemik türlerin koruma altına alınarak, gelecek nesillere aktarılması amacıyla in-situ ve ex-situ korunmalarına yönelik çalışmalar yürütülmesi planlanıyor. Proje kapsamında ülke çapındaki su kaynaklarındaki (iç sular, kıyı suları) 825 istasyondan, yılda iki dönem (mayıs ve eylül) numuneler alınarak 12 parametre açısından izlenerek kaydediliyor."
389,Türkiye’nin ekoturizm rotaları,"Doğa turizmi, fotoğrafçılık, bilimsel tur ya da balıkçılık… Türkiye’nin dört bir yanında tüm bu aktiviteleri gerçekleştirmek için birbirinden özel ekoturizm rotaları bulunuyor.",Çevre,https://www.trthaber.com/haber/cevre/turkiyenin-ekoturizm-rotalari-720286.html,"Tabiatla iç içe olmak, yeni bir yer keşfetmek, şehir yaşamından bir günlüğüne de olsa uzaklaşmak… Tüm bunları bir arada yapmak isteyenler için ekoturizm rotaları iyi bir alternatif. Son zamanlarda adı sıkça duyulmaya başlanan ekoturizm doğal hayatla ve doğal kaynaklarla uyumlu sürdürülebilir bir turizm faaliyeti anlamına geliyor. Türkiye bu konuda şanslı bir ülke. Çünkü gerek coğrafi koşulları gerek zengin bitki örtüsü gerekse yerel-kültürel değerleri açısından ekoturizme uygun pek çok bölge bulunuyor. Tarım ve Orman Bakanlığı Orman Genel Müdürlüğü ekoturizmle ilgili çalışmalara 2017’de başladı. Hazırlanan Ekoturizm Eylem Planı’yla Türkiye’nin dört bir yanında ekoturizm alanları belirlendi. Şu ana kadar planlanan 70 ekoturizm rotasından 37’si ziyarete açıldı. Diğerleri için de çalışmalar bütün hızıyla devam ediyor. Ormanlar hakkında bilinçlendirmeyi, doğa ve orman sevgisini artırmayı ve orman köylüsüne katkı sağlamayı amaçlayan ekoturizm alanları buna uygun olarak hazırlanıyor. Dinlenme alanları, seyir terasları, yönlendirme ve bilgilendirme tabelaları, ahşap basit köprüler gibi kalıcı olmayan yapı ve tesisler yapılarak alanların çevresi ile beraber cazibe merkezi haline getirilmesi sağlanıyor.
Ekoturizm rotalarında ziyaretçiler için bisiklet yolu, koşu parkı, sosyal tesisler, çocuk oyun alanları, manzara seyir terasları hatta çadırlı kamp alanları gibi pek çok olanak var. Bu alanlar, doğa turizminin yanı sıra fotoğrafçılık, kampçılık, bilimsel tur ve doğa sporları gibi aktiviteler için de uygun. Türkiye’nin halihazırda hizmet veren ekoturizm rotaları şöyle:   Beyazsu Ekoturizm Alanı (Mardin)  Mardin’de yer alan Beyazsu Ekoturizm Alanı’nda doğa yürüyüşleri için yaklaşık 13 kilometrelik bir parkur yer alıyor. Ziyaretçiler Beyazsu’da fotoğrafçılıktan yürüyüşe, doğa sporlarından bilimsel turlara kadar pek çok aktivite gerçekleştirebiliyor.   Çamlıyayla Baştepe Ekoturizm Alanı (Mersin) Doğaseverler için iyi bir seçenek olan Çamlıyayla Baştepe Ekoturizm Alanı’nda piknik, fotoğrafçılık, yürüyüş, doğa turizmi ve doğa sporları yapılabiliyor. Ekoturizm alanı, zengin bitki örtüsünün yanı sıra vaşak, kurt, tilki gibi yabani hayvanlara da ev sahipliği yapıyor.   Karaçay Şelalesi Ekoturizm Alanı (Osmaniye) Amanos Dağları’nda yer alan Karaçay Şelalesi Ekoturizm Alanı’nda fotoğrafçılık, yürüyüş, doğa turizmi, doğa sporları ve bilimsel tur gibi pek çok aktivite yapılabiliyor. Ekoturizm alanı coğrafi konumu kadar antik kalıntılarıyla da görülmeye değer. Eskişehir Ekoturizm Alanı (Eskişehir) Eskişehir Odunpazarı mevkiinde yer alan ekoturizm alanı dağcılık, doğa yürüyüşü, dağ bisikleti gibi aktivitelerden hoşlananlar için iyi bir alternatif. Yaklaşık 13 kilometrelik yürüyüş parkuruna sahip Eskişehir Ekoturizm Alanı, zengin bitki örtüsüyle de dikkat çekiyor.   Hıdırnebi Yaylası Ekoturizm Yolu (Trabzon) Trabzon’da yer alan Hıdırnebi Yaylası Ekoturizm Yolu, özellikle yaz aylarında yerli-yabancı çok sayıda turistin akınına uğruyor. Zengin bitki örtüsü ve ormanlarıyla fotoğraf meraklılarının da gözdesi olan Hıdırnebi, doğa turizmi sevenler için biçilmiş kaftan. Ambar Vadisi Ekoturizm Alanı (Diyarbakır)  Kanyonları, kayalıkları ile dağcılar için benzersiz bir bölge olan Ambar Vadisi Ekoturizm Alanı, Diyarbakır’da yer alıyor. Ormanları ve yüksek dağ çayırlarıyla zengin bir bitki örtüsüne de sahip olan Ambar Vadisi’ni ziyaret edenler dağ bisikleti, doğa turizmi, fotoğrafçılık ve bilimsel tur gibi aktiviteler yapabiliyor.   Oylat Ekoturizm Alanı (Bursa)  Bursa İnegöl’de Oylat Kaplıcaları'nı da kapsayan Hilmiye ve Saadet köyü arasında yer alıyor. Oylat Ekoturizm Alanı, ziyaretçilerine fotoğrafçılık, yürüyüş, doğa turizmi, doğa sporları gibi fırsatlar sunuyor. Derbent Ekoturizm Alanı (Konya) Konya’da yer alan Derbent Ekoturizm Alanı’da toplam 15 kilometreyi aşkın bir parkur bulunuyor. Ekoturizm alanını ziyaret edenler fotoğrafçılık, yürüyüş, doğa turizmi, doğa sporları, dağ bisikleti ve bilimsel tur yapabiliyor.    Çandır Ekoturizm Alanı (Muğla) Muğla Köyceğiz’de yer alan Çandır Ekoturizm Alanı’nda 35 bin 466 metre yürüyüş yolu ve 54 bin 642 metre uzunluğunda bisiklet yolu yer alıyor. Yöre halkının halen günlük yaşamını sürdürdüğü Çandır’a gelen ziyaretçiler balıkçılık, fotoğrafçılık, yüzme ve doğa sporları gibi pek çok aktivite gerçekleştirebiliyor.   Antik Dara Ekoturizm Alanı (Mardin)  Kaya içine oyulan yapılardan oluşan ve 6’cı yüzyılda yapılan Dara Antik Kenti’ni de içine alan ekoturizm alanında toplam 13 kilometrelik yürüyüş güzergahı var. Yerli ve yabancı turistlerin yoğun ilgi gösterdiği ekoturizm alanında fotoğrafçılık, doğa turizmi, doğa sporları, bilimsel tur ve spor etkinlikleri yapılabiliyor.   Acıpayam Çatak Kanyonu Ekoturizm Alanı (Denizli) Denizli’de bulunan Acıpayam Çatak Ekoturizm Alanı ziyaretçilerine balıkçılık, fotoğrafçılık, yürüyüş, doğa turizmi, doğa sporları, dağ bisikleti, bilimsel tur ve spor etkinliği gibi aktiviteler sunuyor. Zengin bir bitki örtüsünün yer aldığı Acıpayam Çatak Kanyonu’nda kuşlar başta olmak üzere pek çok canlı türü bulunuyor. Baykan Ekoturizm Alanı (Siirt) Siirt’te yer alan Baykan Ekoturizm Alanı’nın 22 kilometreyi aşkın bir parkuru bulunuyor. Ekoturizm alanını ziyaret edenler piknik, fotoğrafçılık, yürüyüş, doğa turizmi, bilimsel tur ve spor etkinlikleri gibi aktiviteler yapabiliyor.   Başkonuş Ekoturizm Alanı (Kahramanmaraş) Zengin bir bitki örtüsüne sahip olan Başkonuş Ekoturizm Alanı’nda toplam 11 kilometrelik bir yürüyüş parkuru yer alıyor. Kahramanmaraş’ta bulunan ekoturizm alanında fotoğrafçılık, yürüyüş, doğa turizmi, dağ bisikleti ve bilimsel tur gibi aktiviteler yapılabiliyor.   Şehzadeler Yolu Ekoturizm Alanı (Amasya)  Amasya Şehir Ormanı ve civarında yer alan Şehzadeler Yolu Ekoturizm Alanı, yaklaşık 13 kilometrelik bir güzergahı kapsıyor. Ekoturizm alanında koşu parkuru, bisiklet yolu ve yürüyüş yolu bulunuyor.   Suuçtu Ekoturizm Alanı (Bursa)  Bursa’da yer alan Suuçtu Ekoturizm Alanı macera parkı, koşu parkuru, bisiklet yolu, yürüyüş yolu, manzara seyir terasıyla ziyaretçilerine doğayla iç içe geçirebileceği bir gün vadediyor. Zengin bir bitki örtüsüne sahip olan Suuçtu Ekoturizm Alanı fotoğrafçılık ve doğa turizmi yapmak isteyenler için de ideal. Yenice Göktepe Ekoturizm Alanı (Karabük) Koruma altına alınan anıt ağaçlarıyla dikkat çeken Yenice Göktepe Ekoturizm Alanı fotoğrafçılık, yürüyüş, doğa turizmi ve bilimsel turlar için iyi bir alternatif. Karabük’te yer alan ekoturizm alanı, toplam 12 kilometrelik bir yürüyüş güzergahına sahip.   Termal Ekoturizm Alanı (Yalova)  Yalova’da yer alan Termal Ekoturizm Alanı’nda 6,4 kilometre uzunluğunda bir parkur bulunuyor. Zengin bir bitki örtüsüne sahip olan ekoturizm alanında yürüyüş, doğa sporları ve dağ bisikleti gibi aktiviteler yapılıyor.   Karabucak Okaliptus Ormanı Ekoturizm Alanı (Mersin)  Akdeniz kıyı şeridinde bulunan Karabucak Okaliptus Ormanı Ekoturizm Alanı, zengin bitki örtüsüyle öne çıkıyor. Eşsiz güzellikteki okaliptüs ormanlarıyla göz dolduran ekoturizm alanı, aynı zamanda kuşların da göç yolu güzergahında bulunuyor. Ekoturizm alanını ziyaret edenler doğa sporları, fotoğrafçılık, dağ bisikleti gibi aktiviteleri rahatça yapabiliyor. Çiçekliköy Eğitim Amaçlı Ekoturizm Alanı (İzmir) Eğitim çağındaki çocuklarda orman sevgisi ve çevre bilinci oluşturmayı hedefleyen Çiçekliköy Eğitim Amaçlı Ekoturizm Alanı, İzmir’de yer alıyor. Ormanlık alanların yanı sıra sürüngenler ve pek çok kuş türüne de ev sahipliği yapan ekoturizm alanında doğa sporları, bilimsel tur, fotoğrafçılık ve spor etkinlikleri gibi aktiviteler yapılıyor.   Sakarçiftliği (Erciyes Kavak) Ekoturizm Alanı (Kayseri) Kayseri’de yer alan Sakarçiftliği Ekoturizm Alanı’nda doğa yürüyüşü yapmak için toplam 27 kilometrelik bir parkur bulunuyor. Ekoturizm alanı fotoğrafçılık, doğa turizmi, doğa sporları, dağ bisikleti, bilimsel tur ve spor etkinliği yapmak isteyenler için iyi bir seçenek. Gökçebey Süzek Kanyonu Ekoturizm Alanı (Zonguldak)  Zonguldak’ta bulunan Gökçebey Süzek Kanyonu Ekoturizm Alanı, bozulmamış doğal yapısıyla dikkat çekiyor. Kanyon içinde irili ufaklı şelaleleri de bulunan ekoturizm alanı özellikle macera sevenler için ideal bir seçenek. Ziyaretçiler fotoğrafçılık, doğa turizmi, spor etkinlikleri ve doğa sporları gibi aktivitelerde bulunabiliyor.   Nazarköy Ekoturizm Alanı (İzmir) İzmir’de yer alan Nazarköy Ekoturizm Alanı yaklaşık 19 kilometrelik yürüyüş ve bisiklet parkuruna sahip. 3.000 yıllık Hitit Anıtı ve nazar boncuğu tesisleri ekoturizm alanına gelen yerli ve yabancı turistlerin en fazla dikkatini çeken ayrıntılar arasında yer alıyor. Biga Ekoturizm Alanı (Çanakkale)  Mesire alanı, şelalesi ve dinlenme yerleriyle benzersiz bir kaçış noktası olan Biga Ekoturizm Alanı, ekolojik açıdan da hayli zengin. Yürüyüş parkında yöre halkının günlük yaşamına da tanık olunabilen ekoturizm alanında doğa sporları, fotoğrafçılık, spor etkinlikleri gibi pek çok aktivite mümkün.   Büyükada Ekoturizm Alanı (İstanbul)  İstanbul’un Prens Adaları olarak bilinen 9 adasından biri olan Büyükada’da yer alıyor. Ormanları, zengin bitki örtüsüyle dikkat çeken ekoturizm alanı İstanbulluların şehir yaşamından kaçmak için tercih ettiği yerlerden biri. Büyükada’da bilimsel tur, fotoğrafçılık, doğa turizmi, doğa sporları ve dağ bisikleti gibi aktiviteler de yapılabiliyor. Alanya Sapadere Ekoturizm Alanı (Antalya) Doğa yürüyüşü yapmak için eşsiz bir seçenek olan Alanya Sapadere Ekoturizm Alanı, günübirlik ziyaret yapmak için ideal. Ziyaretçiler ekoturizm alanında yürüyüşün yanı sıra bisiklet, fotoğrafçılık, doğa turizmi ve doğa sporları da yapabiliyor.   Domaniç Göç Yolu Ekoturizm Alanı (Kütahya) Kütahya’daki Domaniç Göç Yolu Ekoturizm Alanı Osmanlı İmparatorluğu’nun kurucusu Osman Gazi’nin mensubu olduğu Kayı Boyu’nun tarihi göç yolları üzerinde bulunuyor. Ekoturizm alanı piknik, fotoğrafçılık, doğa turizmi, macera alanı ve dağ bisikleti gibi aktiviteler için de uygun.   Karasu Ekoturizm Alanı (Mardin) Muhteşem doğasıyla ziyaretçilerine görsel bir şölen sunan Karasu Ekoturizm Alanı’nında 7 kilometrelik bir yürüyüş parkuru bulunuyor. Konaklamak isteyenler için uygun seçenekler de bulunan Karasu’da fotoğrafçılık, doğa turizmi, doğa sporları ve bilimsel tur gibi aktiviteler mümkün.   Kavakarası Sığla Ekoturizm Alanı (Muğla) Farklı kuş türleri, zengin bitki örtüsü, göl ve sulak alanlarıyla dikkat çeken Kavakarası Sığla Ekoturizm Alanı Muğla-Köyceğiz’de bulunuyor. Yerli ve yabancı turistler tarafından ilgi gören ekoturizm alanında balıkçılık, fotoğrafçılık, doğa turizmi, dağ bisikleti ve bilimsel tur gibi pek çok seçenek mevcut.   Ulukaya Ekoturizm Alanı (Bartın)  Ulukaya Şelalesi civarında yer alana ekoturizm alanı 3 kilometre uzunluğunda bir yürüyüş güzergahına sahip. Doğaseverler için eşsiz bir alternatif olan Ulukaya Alternatif Ekoturizm Alanı, Küre Dağları Milli Parkı’nın kuzeyinde yer alıyor. Topçu Yolu Ekoturizm Alanı (Antalya)  Tarihi çağlardan kalma lahitler, su kuyuları ve sarnıçların da yer aldığı Topçu Yolu Ekoturizm Alanı’nda yaklaşık 29 kilometre uzunluğunda bir yürüyüş parkuru bulunuyor. Parkı ziyaret edenler fotoğrafçılık, yürüyüş, doğa turizmi ve doğa sporları gibi aktiviteler yapabiliyor.   Kartepe Ekoturizm Alanı (Kocaeli) Kocaeli ilinde yer alan Kartepe Ekoturizm Alanı’nda yaklaşık 29 kilometrelik bir yürüyüş parkuru bulunuyor. Ekoturizm alanının bünyesinde bulunan iki tabiat parkı, ziyaretçilere doğayla iç içe vakit geçirmek için güzel bir fırsat sunuyor. Fotoğrafçılık, doğa turizmi ve dağ bisikleti gibi aktiviteler yapılabiliyor.   Çoruh Ekoturizm Alanı (Artvin)  Artvin’de bulunan Çoruh Ekoturizm Alanı, yaklaşık 52 kilometrelik bir yürüyüş parkuruna sahip. Yeşilin bin bir tonunun eşlik ettiği ekoturizm alanında Kafkasör Şehir Ormanı ve Mersivan Kayak Merkezi turistlerin uğrak yerleri arasında yer alıyor. Kalkım Ekoturizm Alanı (Çanakkale) Çanakkale’de bulunan Kalkım Ekoturizm Alanı özellikle doğa sporlarını sevenler için iyi bir seçenek sunuyor. Mesire alanı, şelaleleri, kaynak suları ve dinlenme alanlarıyla Kalkım Ekoturizm Alanı ziyaretçilerin beklentilerini fazlasıyla karşılıyor. Ekoturizm alanında fotoğrafçılık, doğa turizmi, dağ bisikleti, bilimsel tur gibi aktiviteler de yapılıyor.   Çameli Ekoturizm Alanı (Denizli) Doğaseverler için eşsiz bir alternatif olan Çameli Ekoturizm Alanı hafta sonu veya günübirlik dağ bisikleti, doğa yürüyüşü, yamaç paraşütü, oryantiring ve kar yürüyüşü yapmak isteyenler için ideal. Meydan Yaylası Ekoturizm Alanı (Adana) Adana’da yer alan Meydan Yaylası Ekoturizm Alanı’da doğa yürüyüşü yapmak isteyenler için yaklaşık 19 kilometrelik güzergah bulunuyor. Manzara seyir noktaları, tarihi kalesi, yaklaşık 4.000 yaşındaki Bığbığ Orman Sarmaşığı’yla Meydan Yaylası ziyaretçilerine doğayla iç içe unutulmaz bir gün vadediyor.   Seben Taşlıyayla Göleti Ekoturizm Alanı (Bolu)  Köroğlu Dağları’nda yer alan Seben Taşlıyayla Göleti Ekoturizm Alanı gerek zengin bitki örtüsü gerekse yabani hayvanlarıyla dikkat çekiyor. Ekoturizm alanına gelen ziyaretçiler balıkçılık, fotoğrafçılık, yürüyüş, doğa turizmi, doğa sporları, dağ bisikleti gibi aktivitlerde bulunabiliyor. Abdurrahman Gazi Ekoturizm Alanı (Erzurum)  Erzurum’da yer alan Abdurrahman Gazi Ekoturizm Alanı’nda 7 kilometreyi aşkın yürüyüş, yaklaşık 4 kilometrelik bisiklet parkuru bulunuyor. İnanç turizminin de önemli noktalarından biri olan alan, 2 bin 300 rakımda bulunuyor.
  "
390,Almanya fosil yakıtlı kömür santrallerini 2030 yılında kapatmayı planlıyor,Almanya son aldığı kararla fosil yakıtlı kömür santrallerini kapatma hedefini en geç 2038 olarak belirlemişti. Alınan kararla bu hedef 2030'a çekildi.,Çevre,https://www.trthaber.com/haber/cevre/almanya-fosil-yakitli-komur-santrallerini-2030-yilinda-kapatmayi-planliyor-720315.html,"Almanya'nın Köln kenti yakınlarında 1963 ve 2003 yılları arasında inşa edilmiş dokuz üniteden oluşan Niederaussem Elektrik Santrali, 3 bin 396 MW net elektrik üretim kapasitesi ile Almanya'da faaliyette olan ikinci büyük linyit kömürlü termik santrali olma özelliğini taşıyor. Kuzey Ren Vestfalya eyaletindeki Bergheim şehri sınırları içinde yer alan santralin, 2018 yılında ölçülen 27,2 milyon ton karbondioksit üretimi ile dünyanın havayı en çok kirleten on kömürlü termik santralinden biri olduğu tahmin ediliyor. Almanya son aldığı kararla fosil yakıtlı kömür santrallerini 2030 yılında kapatmayı planlıyor. Daha önce bu hedef en geç 2038 olarak belirlenmişti."
391,"ABD İklim Özel Temsilcisi'nden ""küresel iklim krizi"" uyarısı","ABD İklim Özel Temsilcisi John Kerry, iklim krizinin etkilerini artık yadsımanın mümkün olmadığını belirterek çok geç olmadan tüm dünyanın karbon emisyonlarının hızla azaltılması için iş birliği içerisinde çalışması gerektiğini vurguladı.",Çevre,https://www.trthaber.com/haber/cevre/abd-iklim-ozel-temsilcisinden-kuresel-iklim-krizi-uyarisi-719395.html,"İngiltere’nin başkenti Londra’da düşünce kuruluşu Chatham House’da düzenlenen ""Birleşmiş Milletler (BM) İklim Zirvesi (COP27) Yolunda"" başlıklı oturuma katılan ABD İklim Özel Temsilcisi John Kerry, küresel enerji ve iklim gündemine ilişkin değerlendirmelerde bulundu. Kerry, halihazırda küresel ekonominin yüzde 65’lik kısmının, küresel ortalama ısı artışı hedefinin 1,5 santigrat derece altında tutulması gerektiğini belirtti. John Kerry, ""Sorun şu ki sadece (küresel) ekonominin sadece yüzde 65’i buna uyacaksa, o zaman ciddi bir sorunumuz var demektir. Geriye kalan (küresel ekonominin) yüzde 35’lik kesimin masaya dikkate değer (emisyon hedef) artışları ile gelmesi gerekecektir."" dedi. Bilim insanlarının tahminlerine göre küresel karbon emisyonlarının 2030 yılına kadar en az yüzde 45 azaltılması gerektiği belirten Kerry, ""Bunu halen yapabiliriz dostlar. Eğer dünyanın dört bir yanında yenilenebilir enerjinin kullanıma sokulması yeteri kadar hızlı bir şekilde gerçekleştirilebilirse halen bunu yapabiliriz."" diye konuştu. ""Küresel ısınma ve iklim değişikliği her gün varlığını daha net şekilde hissettiriyor"" Kerry, güneş veya rüzgar enerjisi kullanılmasının kömürden ve diğer fosil kaynaklardan elde edilen elektriğe kıyasla daha düşük maliyetli olduğunun ortada olduğunu söyledi. ""Unutmayın ki hiç kimse tarihsel olarak fosilin gerçek maliyetini uygun şekilde ölçmüş değil."" ifadesini kullanan Kerry, küresel ısınmanın ve iklim değişiminin her gün varlığını daha net bir şekilde hissettirdiğini işaret etti. ""Hiçbir ülke küresel karbon emisyonlarının azaltılmasını tek başına başaramaz"" Değişimin var olmadığını savunmanın adeta bir tür deve kuşu politikası izlemek anlamına geldiğini bildiren Kerry şu değerlendirmede bulundu: ""Eğer bugünün dünyasına bakarsanız, içinde yaşadığımız dünyanın geçen yıl itibariyle (bundan sonrasına kıyasla) en iyisi olduğunu söylememiz mümkün. İleride daha fazla hasar oluşacak, daha kötü sonuçlar ortaya çıkacak. Bu (miras) çocuklarımıza ve gelecek nesillere sunulacak olan çok acı bir hap."" Bunu değiştirmenin bir yolu olduğunu belirten Kerry, iklim kriziyle mücadelenin uluslararası iş birliği ve koordinasyon gerektirdiğini belirterek ""Hiçbir ülke bunu (küresel karbon emisyonlarının azaltılması) tek başına başaramaz."" ifadesini kullandı. Kerry, küresel karbon emisyon oranlarının kalıcı ve hızlı bir şekilde azaltılması için Rusya, Çin, Hindistan, Güney Afrika, Suudi Arabistan ve Meksika gibi gelişen, büyük ve dinamik ekonomilerin uluslararası iş birliğine ikna edilerek iklim krizine karşı mücadelede yerlerini almaları gerektiğini kaydetti."
392,Vandallık mı protesto mu?,"İklim krizi etkilerini artırdıkça, alınan önlemlerin yetersizliği gün yüzüne çıkıyor. İklim aktivistleri de konuya dikkat çekmek için sıra dışı yöntemler deniyor. Ancak aktivistlerin son dönemlerdeki tercihleri 'vandallık' olarak değerlendiriliyor.",Çevre,https://www.trthaber.com/haber/cevre/vandallik-mi-protesto-mu-718854.html,"Dünya sanat tarihinde önemli yeri olan eserlere zarar vererek iklim krizine dikkat çekilebilir mi? İklim aktivistleri birçok kişi tarafından ‘vandallık’ olarak değerlendirilen bu tür eylemlere imza atmaya başladı.   Kuşkusuz bu eylemler seslerinin duyulmasına katkı sağladı. Peki, iklim kriziyle mücadeleye katkısı oldu mu? Yoksa amaç sadece dikkat çekmek miydi? Zarar vererek farkındalık oluşturulur mu? Toplumun dikkatini çekmek ve insalığı ‘uyandırmak’ için başvurulan eylemler birçok formda ortaya çıkıyor. Bunlardan biri de örneklerine her geçen gün bir yenisi eklenen, sanat eserleri üzerinden meydana gelen biçim... Sanat eserleri ortak hafıza oluşturmada ve toplumun buluştuğu ortak bir payda olmakta kullanılan varlıklar. İklim aktivistlerinin eylemlerinde, özellikle dünya sanat tarihinin ikonlaşmış eserlerini seçmelerindeki nedenleri Mimar Sinan Güzel Sanatlar Üniversitesi Meslek Yüksekokulu Mimarlık Şehir Planlama Bölümü Öğretim Üyesi Doç. Dr. Esma İgüs TRT Haber’e yorumladı.    Aktivistlerin çıkış noktası ne? İklim aktivistleri yakın zamanda, Almanya’daki Barberini Müzesi’nde sergilenen Claude Monet’nin “Les Mueles” (Saman Yığınları) serisinde yer alan bir esere patates püresi fırlatmalarıyla gündeme geldiler. Leonardo da Vinci’nin Louvre Müzesi’ndeki Mona Lisa’sı, Son Akşam Yemeği’nin İngiltere’de sergilenen bir replikası, John Constable’dan Saman Arabası ve Vincent van Gogh’un Ayçiçekleri tablosu iklim aktivistlerinden nasibini alan eserler arasında.   Bu hareketleriyle hızlıca gündeme gelmeyi başaran aktivistlerin eylemleriyle ilgili Doç. Dr. İgüs şunları söylüyor: “Eserlerin seçimi çok bilinçli. Çünkü bu eserler, dünya sanat tarihinin ikonik işleri ve müzelerde sergileniyorlar. Müzeler de iktidarların kendilerini temsiliyet mekanlarıdır. Daha doğrusu müzelerin temel gayesi, içlerinde barındırdıkları etnografik, arkeolojik ya da sanat eserleriyle insanlığı ortak bir paydada buluşturmaktır. İklim aktivistleri ünlü sanatçıların eserlerine karşı bu eylemleri yaparken, muhtemelen bunu toplumsal bir hareket olarak zihinlerinde kurgulayarak gerçekleştiriyorlar.” ‘Sanat eseri insanın var olmasıyla birlikte zihinsel üretiminin bir sonucudur’ Bilindiği gibi iklim aktivistlerinin gerçekleştirdiği bu eylemlerin çıkış noktası, ‘iklim kriziyle gezegen ve insanlık yok olabilir’ teorileri. 'İnsanın var olmasının sonucu' olarak nitelendirilen sanat eserleriyle kurulan bağlantıyı Doç. Dr. İgüs şöyle değerlendiriyor: “Sanat eserini bir şekilde tanımlayacak olursak, insanın var olmasıyla birlikte ortaya çıkıyor. Mağaralarda, özellikle Fransa’da biz ilk sanat eseri olarak değerlendirebileceğimiz çizimleri görüyoruz. Aktivistler de şöyle düşünüyor muhtemelen; ‘insanın var olmasıyla birlikte zihinsel üretiminin bir sonucudur sanat eseri.’ Benim anladığım kadarıyla, sanat eserlerine dolaylı verecekleri zararın arka planında aslında gezegenin tehlikede olması ve insanın ortadan kalkacağı gibi bir tabloyla bizi karşı karşıya bırakmak istiyorlar.” Doç. Dr. İgüs’e göre iklim aktivistleri seçtikleri eserlerin mekanıyla da bir bağ kurarak sembolik birçok şeyi anlatmaya çalışıyorlar. “İkonlaşan mekanlar olan müzeler üzerinden bu eylemlerin yapılması, müzenin iktidar tarafından kullanılan gerçek amacı olan ortak payda altında insanlığı birleştirmek ilkesi… İklim aktivistleri de bu ortak payda aracılığıyla insanlığın dikkatini iklim krizine çekebileceklerini düşünüyor olabilirler. Son Akşam Yemeği tablosunun seçiyorlar, çünkü bir gıda krizinin kapıda olduğu öngörüsüyle hareket ediyorlar. Constable’ın ya da Van Gogh’un natürmortuna yönelmeleri ile de ‘bir daha böyle manzaraları bulamayacaksınız, kavuşamayacaksınız’ demek istiyorlar.”   “Vandal eylemlerle nesneyi bizzat hayatın içine çekmeye çalışıyorlar” İklim aktivisterinin eylemleri çoğu zaman ‘vandallık’ olarak algılanıyor. İklim krizine dikkat çekmekten çok öfkeye sebep olabiliyorlar. Çünkü aslında saldırdıkları şey belli bir toplumun hafızası gibi görünüyor. “Meseleye vandalizm açısından baktığımızda, vandalizmi pek tabii genel tanımın içerisinde 'kamuya ait olan bir yerdeki nesneye bilinçli olarak zarar vermek' olarak tanımlayabiliyoruz. Ama burada iklim aktivistleri aslında yirminci yüzyılın başında, tarihsel olarak avangart hareketin de yaptığını yapıyor.” Doç. Dr. İgüs, “Yirminci yüzyılın başında sanat eserinin hayatla bağının koptuğuna inanılıyor ve sanat nesnesinin düzenlenecek bütün bu vandal olarak tanımlayacağımız eylemlerle de nesneyi bir şekilde bizzat hayatın kendisi içerisine çekmeye çalışıyorlar” diyerek aslında aktivistlerin çabasına dair açıklayıcı bir yorum yapıyor. İgüs sözlerini şöyle sürdürüyor: “Bu noktada mayıs ayından beri gördüğümüz bütün bu eylemler, aslında sanatsal nesneleri hayatın tam içerisine çekmeye çalışmak. O durağanlaşan ikonik eserlerin üzerinden de kendi zihinsel arka planlarını bize okutmaya çalışıyor olabilirler diye düşünüyorum.”   Aktivistlerin sanat eserlerine yönelimi Greta Thunberg ile başlamış olabilir Greta Thunberg genç yaşına rağmen iklim konusundaki ‘duyarlı’ görüntüsü ve çarpıcı çıkışıyla ilk kez 2019’da oldukça ilgi çekmişti. İsveçli genç kız, 2019 Ekim ayında, Kanada’da geçimini petrolden sağlayanların yaşadığı bir eyalet olan Alberta’nın Edmonton şehrinde düzenlenen bir iklim eyleminde konuşma yapmıştı… Doç. Dr. İgüs konuşmanın sonrasında olanları şöyle anlatıyor: “Edmonton gelirin petrol üzerinden kazandığı bir kent. Greta bu konuşmayı yaptıktan sonra veya yaptığı esnada, Edmonton kentinde yaşayan yerel bir sanatçı Greta’nın portresini duvara grafiti olarak resmediyor. Konuşmadan iki gün sonra, Greta’nın resminin tam ortasına, yüzüne denk gelen kısmının üzeri çizilerek, ‘yalanı bırak burası bir petrol ülkesi’ yazılıyor. Yani öncelikle Greta’nın suretine ilişkin bir eylemde bulunuluyor. 2022 yılının mayıs ayında da bu eylemler başlıyor.” ""Yirminci yüzyıldan beri avangart hareketle ortaya çıkan vandalizm, sanat ve aktivizm arasındaki ilişkiyi de başlatıyor"" diyen Doç. Dr. İgüz, iklim aktivistlerinin eylemleri üzerine son olarak şunları söylüyor: “Mona Lisa’ya ya da Van Gogh, John Constable’e ait eserlere yapılan eylemler çok daha fazla ses getirecektir. Ben burada tamamen bir vandallık olduğunu düşünmüyorum. Kendilerine dair bakış açılarına ikonik eserler üzerinden dikkat çekmek istiyorlar. Bu noktada müzeler de elbette önlemlerini çok daha artıracaktır.” Hangi eserlere saldırıldı?  2022’de iklim aktivistlerinin saldırdığı, dünya sanat tarihinde önemli olan sanat eserleri şu şekilde: 30 Mayıs 2022 Fransa'nın başkenti Paris'te bir aktivist, Louvre Müzesi'nde cam çerçeve içinde sergilenen Leonardo da Vinci’ye ait “Mona Lisa” tablosuna pasta fırlattı.   01 Temmuz 2022 İngiltere’nin başkenti Londra’da bulunan Courtauld Gallery’deki Vincent van Gogh sergisine gelen iki iklim aktivisti, ellerini yapıştırıcıyla Van Gogh’un 1889 tarihli “Peach Trees In Blossom” (Çiçek Açmış Şeftali Ağaçları) tablosunun çerçevesine yapıştırdı. 05 Temmuz 2022 Çevreci grup Just Stop Oil (Sadece Petrolü Durdurun) üyesi iki iklim aktivisti, İngiltere’nin başkenti Londra’da bulunan Ulusal Galeri’de sergilenen John Constable'e ait manzara resmi ""The Hay Wain""in (Saman Arabası) çerçevesine ellerini yapıştırdı.   06 Temmuz 2022 İngiltere’nin başkenti Londra’da bulunan Kraliyet Akademisi’ne gelen beş iklim aktivisti, Leonardo da Vinci'nin öğrencisi Giampietrino tarafından 1520'lerde yapıldığına inanılan “Son Akşam Yemeği” eserinin kopyası olan tablonun çerçevesine ellerini yapıştırdı. 10 Ekim 2022 Avustralya’nın Melbourne şehrinde “Yok Oluş İsyanı” adlı aktivist grup üyesi iki kişi, Victoria Ulusal Galeri’de sergilenen Pablo Picasso’ya ait “Kore’de Katliam” adlı esere ellerini yapıştırdı.   14 Ekim 2022 İngiltere’nin başkenti Londra’da, ""Just Stop Oil "" (Sadece Petrolü Durdurun) adlı çevreci gruptan iki üye, National Gallery'de sergilenen Vincent van Gogh'a ait ""Ayçiçekleri"" tablosuna domates çorbası fırlattı. 23 Ekim 2022 Almanya'da Letzte Generation (Son Kuşak) adlı çevreci grup üyesi iki aktivist, Potsdam kentindeki Barberini Müzesi'ndeki Fransız ressam Claude Monet'in ""Les Mueles"" (Tahıl Yığını) adlı eserine patates püresi attı. 24 Temmuz 2022 İtalya'nın Floransa kentinde iklim aktivistleri, fosil yakıt kullanımını protesto etmek için ellerini Rönesans ressamı Sandro Botticelli'nin ""Primavera"" adlı tablosuna yapıştırdılar."
393,Fosil yakıtlara aşırı bağımlılık nesillerin sağlığını tehlikeye atıyor,"Dünya genelinde fosil yakıtlara aşırı bağımlılık mevcut ve gelecek nesillerin sağlığı için büyük tehdit oluştururken, gıda güvensizliği, salgın hastalıkların bulaşma riski ve potansiyel iş gücü kayıpları artıyor.",Çevre,https://www.trthaber.com/haber/cevre/fosil-yakitlara-asiri-bagimlilik-nesillerin-sagligini-tehlikeye-atiyor-718831.html,"Hakemli tıp dergisi Lancet'in iklim değişikliğinin sağlık üzerine etkilerini incelediği yıllık raporu bu yıl, ""Lancet Sağlık ve İklim Değişikliği Geri Sayım 2022: İnsan Sağlığı Fosil Yakıtların İnsafında"" başlığıyla yayımlandı. 27. Birleşmiş Milletler Taraflar Konferansı (COP27) öncesinde yayınlanan rapor, aşırı sıcaklığın gıda güvensizliği, hane halkı hava kirliliği ve fosil yakıt endüstrisinin sağlıklı bir gelecekle uyumu üzerindeki etkisini 43 gösterge üzerinden ölçüyor. Rapordaki bulgular, hükümetlerin ve şirketlerin mevcut ve gelecek nesillerin sağlığını ve hayatta kalmasını giderek daha fazla tehdit eden stratejiler izlemeye devam ettiğini ortaya koyuyor. Fosil yakıt kullanımının yüksek oranda devam etmesi nedeniyle, küresel enerji sisteminin karbon yoğunluğundaki azalma 1992'deki seviyesine göre yüzde 1'in altında kaldı. Mevcut değişim hızıyla, enerji sisteminin tamamen karbondan arındırılmasının 150 yıl sürebileceği ve Paris Anlaşması kapsamında küresel ısınmanın 1,5 dereceyle sınırlandırılması hedefi giderek zorlaşacağı öngörülüyor. Aralarında Dünya Sağlık Örgütü ve Dünya Meteoroloji Örgütü'nün bulunduğu 51 kurumdan 99 uzmanın çalışmalarını temsil eden rapor, University of College London tarafından yönetiliyor. Ülkeler ve şirketler hala fosil yakıtlara öncelik veriyor Fosil yakıtlar, hükümet ve şirketler tarafından sağlığa zarar verecek şekilde temiz enerji çözümlerine göre öncelikli görülüyor. Raporda incelenen 86 hükümetten 69'u 2019'da 400 milyar dolar net fosil yakıt sübvansiyonu sağlarken, bu sübvansiyonlar ülkelerin 31'inde sağlık harcamalarının yüzde 10'unu, ülkelerin 5'inde ise yüzde 100'ünün üzerinde bulunuyor. Dünyadaki en büyük 15 petrol ve gaz şirketinin mevcut stratejileri sera gazı üretimlerinin 2030'da yüzde 37, 2040'ta ise yüzde 103 artmasına yol açıyor ve bu şirketlerin emisyonlarını azaltmak üzere verdikleri taahhütleri yerine getirmediğini gösteriyor. Fosil yakıt bağımlılığının sürmesi ve temiz enerjiye geçişteki gecikme nedeniyle, hana halkları kirli hava ya maruz kalıyor. Tehlikeli partikül madde konsantrasyonları (PM2.5) değerlendirilen 62 ülkede Dünya Sağlık Örgütü'nün tavsiyesini 30 kat aşarak insan sağlığını tehlikeye atıyor. COVID-19 salgınına müdahale için harcanan 3,1 trilyon doların yaklaşık yüzde 30'unun sera gazı emisyonlarını ve hava kirliliğini azaltmak için yeterli olacağı hesaplanıyor. Öte yandan, rapordaki endişe verici göstergelere rağmen mevcut enerji, hayat pahalılığı ve iklim krizlerine sağlık merkezli bir yanıt verilerek enerji şirketlerinin hızla temiz kaynaklara geçişini hızlandırabilir ve sağlıkta eşitliğin olduğu bir gelecek oluşturulmasını sağlayabilir. Gıda güvensizliği, bulaşıcı hastalık ve ölüm riski artıyor Salgın, Rusya'nın Ukrayna'da başlattığı savaş, küresel enerji krizi ve hayat pahalılığının sağlık üzerindeki etkileri, fosil yakıt bağımlılığının devam etmesi nedeniyle daha da kötüleşiyor. Bu durum, gıda güvensizliği, bulaşıcı hastalıkların yayılması, sıcaklığa bağlı hastalıklar, enerji yoksulluğu ve hava kirliliğine maruz kalmaktan kaynaklanan ölüm risklerinin artmasına yol açıyor. İklim değişikliğini giderek daha kötü hale getiren fosil yakıtların sağlık üzerindeki etkileri her ülkede güven sorununu gündeme taşıyor. Aşırı sıcaklar 2020'de, 103 ülkede 1981-2010 yıllarına kıyasla 98 milyon daha fazla insanın orta ve şiddetli gıda güvensizliğinden etkilenmesine yol açtı. Küresel kara alanının yüzde 29'u, 2012-2021 yıllarında 1951-1960 yıllarına göre her yıl daha fazla aşırı kuraklıktan etkilenerek insanları su ve gıda güvensizliği riskiyle karşı karşıya bıraktı. Aşırı sıcaklar nedeniyle, 1986-2005 dönemine kıyasla 2012-2021 yıllarında bir yaş altındaki çocuklar toplam 600 milyon gün (çocuk başına 4,4 gün), 65 yaş üstü yetişkinler ise 3,1 milyar gün (kişi başına 3,2 gün) daha fazla sıcak hava dalgası yaşadı. Sıcaklığa bağlı ölümler 2000-2004 dönemine göre 2017-2021 döneminde yüzde 68 artarken, insanların çok yüksek ve aşırı yüksek yangın tehlikesi günlerine maruz kalma oranı 2001-2004 ile 2018-2021 dönemleri kıyaslandığında ülkelerin yüzde 61'inde artış gösterdi. Sıcaklığa maruz kalma geçen yıl dünyada 470 milyar potansiyel iş gücü saati kaybına yol açarken, düşük ve orta gelirli ülkelerin gayri safi yurt içi hasılasını ortalama yüzde 5,6 etkiledi ve hayat pahalılığı krizini kötüleştirdi. Değişen ve kötüleşen iklim koşulları bulaşıcı hastalıklara da yansıdı. Sıtmanın bulaşması için uygun olan süre 1951-1960 dönemine göre 2012-2021 yıllarında Amerika'nın dağlık bölgelerinde yüzde 32,1, Afrika'da yüzde 15 arttı. ""İklim krizi bizi öldürüyor"" Raporda görüşlerine yer verilen Lancet Geri Sayım İcra Direktörü Marina Romanello, bu yılki raporun dünyanın kritik bir kavşakta olduğunu gösterdiğini belirterek, şunları kaydetti: ""Küresel fosil yakıt bağımlılığının çok sayıda küresel krizin ortasında sağlık zararlarını artırdığını, hane halklarını savunmasız, enerji yoksulluğuna ve tehlikeli seviyelerde hava kirliliğine maruz bıraktığını görüyoruz. Zorluklara rağmen, temiz enerji ve enerji verimliliğine hızlı bir geçişle acil eylemin hala milyonlarca insanın hayatını kurtarabileceğine dair açık kanıtlar var. Dünya çalkantı içindeyken, hükümetler ve şirketler sağlığı bu eşzamanlı krizlere verilecek uyumlu bir yanıtın merkezine koyma ve herkes için sağlıklı, güvenli bir gelecek sağlama fırsatına sahip."" Birleşmiş Milletler Genel Sekreteri Antonio Guterres ise ""İklim krizi bizi öldürüyor. Sadece gezegenimizin sağlığını değil, zehirli hava kirliliği, azalan gıda güvenliği, daha yüksek bulaşıcı hastalık salgını, rekor düzeyde aşırı sıcaklar, kuraklık, seller ve daha fazlası yoluyla insanların sağlığını baltalıyor."" ifadelerini kullandı. Guterres, fosil yakıt bağımlılığının bir an önce azaltılması ve yenilenebilir enerji ve iklim direnci için sağduyulu yatırımlar yapılması çağrısında bulundu."
394,Marmara'ya yapay resif desteği,"Marmara Denizi'nde su altı yaşamı canlandırma çabaları sürüyor. Suya bırakılan yapay resiflerle hem deniz canlılarının sayısının ve çeşitliliğinin arttırılması hem de kaçak avcılıkla mücadele hedefleniyor. O resifler, uzman ekip tarafından titizlikle takip ediliyor.",Çevre,https://www.trthaber.com/haber/cevre/marmaraya-yapay-resif-destegi-717498.html,"Biyolojik çeşitlilik arttırılıyor, küçük balıkçılık destekleniyor. Yapay resifler ile Marmara Denizi adeta tekrar soluk alıyor. Projeyle kaçak avcılığın önüne geçilmesi de hedefleniyor. İstanbul Tarım ve Orman İl Müdürü Ahmet Yavuz Karaca, ""Sürdürülebilir balıkçılık için bu çok gerekliydi. Gerek yasa dışı avcılığın sonucu, gerekse kirlilikten dolayı denizin dibinde tamamen hayatın bittiğini bazı bölgelerde habitatın tamamen bittiğini gördük. Marmara Denizi bize bir alarm verdi. Bu şekilde devam ederseniz yok oluyorum diye bize bir bildirimde bulundu. Yapay resiflerin zaten yirmi beş maddelik bir acil eylem planı var. Bunun içerisinde de vardı"" açıklamasını yaptı. Marmara'ya yeni bir soluk İstanbul İl Tarım ve Orman Müdürlüğü Balıkçılık ve Su Ürünleri Şubesi, 2019'da Marmara Denizi'nde yapay resif kümeleri oluşturmaya başladı. Tarım ve Orman Bakanlığı'nın desteklediği proje ile tespit edilen noktalara 660 yapay resif ve 39 anti-trol resif atımı yapıldı. Canlı çeşitliliğini artırıyor İstanbul Üniversitesi Su Bilimleri Fakültesi Dr. Öğretim Üyesi Benal Gül, ""İri kırlangıç balıklarımız ve onların yavrularına çok sık rastlıyoruz. İstavrit sürülerinin bu noktada belli bir süre beklediğini, balıkçılar tarafından avlanabildiğini de tespit ettik. Deniz tavşanlarının yapay resifler etrafında konumlanmasını bu kadar hızlı olmasını beklemiyordum açıkçası. Onun dışında kalamarlar ve kalamar yumurtaları bol miktarda var resiflerimizin etrafında"" şeklinde konuştu. Yapay resifler müsilajın giderilmesinde de etkili. Projenin sonunda bin 453 yapay resif ünitesi ile 95 anti-trol resif atımı tamamlanacak. Kamera: Selim Sinan Gümüş
Kurgu: Bedri Pasin"
395,"Artan kuş gribi vakaları nedeniyle İngiltere genelinde ""Önleme Bölgesi"" ilan edildi","İngiltere'de yabani kuşlarda ve ticari tesislerde kuş gribi vakalarındaki artışın ardından riski azaltmak için ülke genelinde ""Kuş Gribi Önleme Bölgesi"" ilan edildi.",Çevre,https://www.trthaber.com/haber/cevre/artan-kus-gribi-vakalari-nedeniyle-ingiltere-genelinde-onleme-bolgesi-ilan-edildi-716865.html,
396,"İklim değişikliği, 2050’ye kadar milyonlar için açlık riski yaratabilir","İklim değişikliğinin 2050’ye kadar milyonlarca kişi için açlık, dengesiz beslenme ve yoksulluk riski yaratmasının beklendiği bildirildi.",Çevre,https://www.trthaber.com/haber/cevre/iklim-degisikligi-2050ye-kadar-milyonlar-icin-aclik-riski-yaratabilir-716205.html,"Birleşmiş Milletlere (BM) bağlı Gıda ve Tarım Örgütünün (FAO) kuruluşunun anısına 1945’ten itibaren 16 Ekim, ""Dünya Gıda Günü"" olarak ilan edildi. ""Dünya Gıda Günü"" ile dünya genelinde sağlıklı beslenmeye güç yetiremeyen ve sağlıklı gıdaya düzenli olarak erişmeye ihtiyacı olan milyonlarca kişiye dikkat çekiliyor. FAO, ""Dünya Gıda Günü”nün bu yılki temasını, ""Hiç kimseyi geride bırakma"" olarak belirledi. Yüksek akut gıda güvensizliği yaklaşık 193 milyon kişiyi vurdu ""Dünya Gıda Günü""ne ilişkin FAO’nun internet sitesinden yapılan açıklamada, daha iyi bir üretim, daha sağlıklı gıda, daha iyi bir çevre ve daha iyi bir hayat için etkili, kapsayıcı, dayanaklı ve sürdürülebilir tarım-gıda sistemine dönüşümün önemi vurgulanarak ""Kimse geride kalmasın"" denildi. 2022’nin birçok küresel zorluğun yılı olduğu ifade edildi. COVID-19 salgını, çatışmalar, iklim değişikliği, artan fiyatlar ve uluslararası gerilimler gibi zorluklar, gıda güvenliğini etkiledi. Gıda fiyatlarındaki artış, hali hazırda hassas durumda olan ülkeleri krize sürüklerken her gün 30 binden fazla kişi çatışma ve zulüm nedeniyle evlerini terk etmek zorunda kalıyor. 2021'de yüksek akut gıda güvensizliği yaşayan yaklaşık 193 milyon kişinin, hayatta kalması için insani destek gerekti ve bunların yarım milyondan fazlası, açlık ve ölüm gibi felaketlerle karşı karşıya kaldı. Yüksek akut gıda güvensizliği çekenlerin üçte ikisini kırsalda tarımla uğraşanlar oluştururken, dünya nüfusunun nerdeyse yüzde 40’ına denk gelen 3,1 milyar kişi sağlıklı beslenmeye güç yetiremiyor. İklim değişikliği kırsal alanlarda yaşayan yoksullar ile onların tarım alanları ve üretimlerini etkiliyor. Sağlıklı beslenmenin erişilebilir olması için birlikte çalışılması gerekiyor BM Genel Sekreteri Antonio Guterres FAO’nun, İtalya’nın başkenti Roma’da bulunan merkezinde düzenlenen bir etkinliğe gönderdiği video mesajda, açlıktan etkilenenlerin sayısının, özellikle son 3 yılda ciddi oranda arttığını ifade etti. Guterres, en kırılgan toplumların COVID-19 salgını, iklim krizi, çevresel bozulmalar, çatışmalar ve derinleşen eşitsizlikler nedeniyle daha da ezildiğini belirtti. Ukrayna-Rusya Savaşı'nın gıda, gübre ve enerji fiyatlarında artışa neden olduğunu kaydeden Guterres, birlikte çalışılması durumunda bu eğilimin tersine dönebileceğini söyledi. Guterres, sağlıklı beslenmenin herkes tarafından erişilebilir ve güç yetirilebilir olması için hükümetlerin, bilim insanlarının, özel sektörün ve sivil toplumun birlikte çalışması gerektiğini dile getirdi. İklim değişikliği, gıda sistemi için tehdit Merkezi Washington'da bulunan Uluslararası Gıda ve Kalkınma Politikaları Araştırma Enstitüsünün (IFPRI) yayımladığı ""2022 Küresel Gıda Politikası Raporu”nda “iklim değişikliği, gıda sistemi için büyüyen bir tehdit.” ifadesi kullanıldı. Raporda, iklim değişikliğinin, 2050’ye kadar milyonlarca kişiyi açlık, dengesiz beslenme ve yoksulluk riskine sokmasının beklendiğine dikkat çekildi. İklim değişikliği adaptasyonunun, gıda sistemi için acil ve uygulanabilir olduğu kaydedilen raporda, gıda üretim, dağıtım ve tüketim uygulamalarının iklim değişikliğine adapte edilmesi gerektiği uyarısı yapıldı. Raporda, böylelikle kırsal geçim kaynaklarının daha iyi desteklendiği ve sağlıklı beslenme sağlandığı aktarıldı. Diğer yandan, ABD Çevre Koruma Ajansının sitesinde yapılan açıklamada, tarımın büyük oranda iklime bağlı olduğu ifade edildi. Açıklamada, artan hava sıcaklıklarının bazı bölgelerde mahsul verimini artırabileceği ancak bu artışın, besleyicilik seviyesi, toprak nemi, suya erişim ve diğer koşullarla örtüşmesi gerektiğine işaret edildi. Kuraklık ve su taşkınlarının sıklığındaki ve şiddetindeki değişikliklerin, çiftçiler için zorluklar teşkil edebileceği ve gıda güvenliğini tehdit edebileceği kaydedilen açıklamada, iklim değişikliğinin ürün ve hayvan yetiştirilmesini zorlaştırdığı belirtildi. İklim değişikliğinin yalnızca tarımı değil hayvancılığı ve balıkçılığı da etkilediğinin altı çizilen açıklamada, iklim değişikliğinin küresel, bölgesel ve yerel seviyelerde gıda güvenliğini büyük ihtimal etkileyeceği aktarıldı. İklim adaptasyonu FAO’nun ""Dünyada Gıda Güvenliği ve Beslenmenin Durumu 2022"" raporunda, uygun fiyata sağlıklı beslenmeyi ve kapsayıcı tedarik zincirini desteklemek için iklim adaptasyonu uygulamalarında yatırımın önemine dikkati çekildi. Rapora göre, iklim değişikliği, ekosisteme gitgide artan bir baskı uygulayarak özellikle de yoksul ve hassas topluluklarda bulunan kırsaldaki küçük ölçekli üretici için oldukça büyük bir tehdit teşkil ediyor. Bu baskının hem kuraklık, fırtına, ve sel gibi gittikçe sıklaşan aşırı hava olaylarından hem de kısa süren yağmurlu mevsimler, başlangıcı geciken yağmurlar, artan deniz seviyesi ve eriyen buzullar gibi kademeli değişikliklerden kaynaklandığı kaydedilen raporda, iklim adaptasyonunun, gıda güvenliği için merkezi bir hal aldığı belirtildi. Raporda iklim adaptasyonu, olası zararları hafifletmek veya iklim değişikliğine bağlı olanaklardan faydalanmak için süreç, uygulama ve yapılardaki değişiklik olarak ifade edildi. İklim adaptasyon çözümlerine değinilen raporda, bu çözümlere yapılacak yatırımların toplumun, işin, örgütün, ülkenin ve bölgenin kendine has durumuna uygun olarak şekil alabileceği aktarıldı. Raporda, yenilikçi yönetim mekanizmasının, küçük ölçekli üreticilerin de aralarında olduğu kırsaldaki yoksul kişileri etkilediği ve onlara gerçekten söz hakkı tanıdığına işaret edildi. Söz konusu yoksul kişilerin değişen iklimin, gıda güvensizliğinin ve düzensiz göçün sonuçlarına katlandığının altı çizilen raporda, küresel olarak iklim finansmanına yatırım yapılan paranın şimdiye kadar yalnızca yüzde 1,7’sinin küçük ölçekli üreticilere ulaştığı belirtildi."
397,İklim aktivistleri Van Gogh'un Ayçiçekleri tablosuna çorba döktü,"İklim aktivistleri, Londra'daki Ulusal Galeri'de sergilenen Van Gogh'un ""Ay Çiçekleri"" tablosuna domates çorbası fırlattı.",Çevre,https://www.trthaber.com/haber/cevre/iklim-aktivistleri-van-goghun-aycicekleri-tablosuna-corba-doktu-715989.html,"Londra'da bulunan Ulusal Galeri'de sergilenen dünyaca ünlü Vincent Van Gogh'un ünlü resmi 'Ayçiçekleri' kendilerine Just Stop Oil (Petrolü durdurun) ismini veren grup tarafından saldırıya uğradı. Ünlü tabloya domates çorbası döken protestocular daha sonra kendilerini duvara yapıştırarak olay yerinden ayrılmayı reddetti. Protestoculardan biri olan 21 yaşındaki Phoeve Plummer, tabloya domates çorbası fırlattıktan sonra bağırarak şunları söyledi: ""Hangisi daha önemli, sanat mı hayat mı? Yemekten daha mı önemli? Adaletten daha mı önemli? Bu tablonun güvenliğinden mi endişe ediyorsunuz? Peki gezegenimizin ve insanların güvenliği ne olacak? Yaşam krizinin maliyeti aynı zamanda petrol krizinin maliyetinin de bir parçası"" Van Gogh tarafından 1888 yılında resmedilen tablonun değeri yaklaşık olarak 76 milyon pound. Cam koruma sayesinde eser korundu Protestonun ardından açıklama yapan Ulusal Galeri yetkilileri, tablonun zarar görmediğini sadece çerçevesinin ufak bir hasar gördüğünü söyledi. İngiliz Daily Mail'in haberine göre, sanat tarihçisi Ruth Millington saldırı ile ilgili olarak, ""Kendim için paha biçilmez diyebileceğim ve dünyanın en sevilen tablolarından birine saldırmanın protestoculara kamuoyu desteği sağlamayacağını düşünüyorum. Bugün olanlar, neyse ki tablonun neden camla korunduğunun mükemmel bir örneğini sunuyor"" ifadelerini kullandı."
398,İklim değişikliğiyle gelen yeni tehlike: Hidrometeorolojik afetler,"Uzmanlar, iklim değişikliğiyle yağışların miktarının artması, şiddetinin azalması veya yetersiz kalması gibi hidrometeorolojik afetlerin giderek diğer afetlerin önüne geçtiğini düşünüyor.",Çevre,https://www.trthaber.com/haber/cevre/iklim-degisikligiyle-gelen-yeni-tehlike-hidrometeorolojik-afetler-715367.html,"13 Ekim Uluslararası Afet Riskini Azaltma Günü dolayısıyla iklim değişikliğinin hava olayları ve yağışlar üzerindeki etkileri hakkında değerlendirmelerde bulunan Boğaziçi Üniversitesi İklim Değişikliği ve Politikaları Uygulama ve Araştırma Merkezi Yönetim Kurulu Üyesi Prof. Dr. Murat Türkeş, dünyada afet kavramının ve sınıflandırmasının değiştiğini söyledi. Türkeş, şöyle devam etti: ""Artık çok net bir şekilde klimatolojik veya hidrometeorolojik afetler iklim değişikliği bağlantılı olarak diğer afetlerin önüne geçti. İklim değişikliğiyle dünyanın bir ya da birden fazla bölgesinde bir yandan kuraklık, diğer yandan aşırı yağışlar, seller, taşkınlar oluştu. Yağışlar, belirli bir bölgede çok daha şiddetli, kısa sürede; iri, kuvvetli dolu şeklinde düşmeye başladı. Belli bölgelerde şiddetli yağışların sıklığı, buna bağlı olarak da etkileri çok daha kuvvetli olmaya başladı."" Kuraklığın etki alanının genişlemesi İklim değişikliğinin bu hızla devam etmesi durumunda özellikle yağışlı mevsimlerde kuraklık yaşanabileceğini belirten Türkeş, şu görüşleri dile getirdi: ""Günümüze oranla yüzyılın sonunda, kabaca Türkiye'nin Karadeniz kıyı kuşağı ve kuzeydoğu Anadolu'nun dışında kalan büyük bir bölümünün çok daha kurak olacağını biliyoruz. Bir yandan kuraklıkları, bir yandan da aşırı şiddetli yağışları yaşayacağız. Buna hazırlıklı olmazsak etkisi çok daha kuvvetli olacak. Sellerin ve afetlerin önüne geçebilmek için kesinlikle kentleri yeniden tasarlamamız gerekiyor."" Hortum olayının yaygınlaşması Türkiye'de hortum olayının 30 yıl önce rastgele yaşandığına ancak son 10 yılda neredeyse hortum oluşmayan bir yöre kalmadığına dikkati çeken Türkeş, şunları aktardı: ""Türkiye'nin bir hortum klimatolojisi oluşmaya başladı. Bu da daha sıcak, buharlaşmanın daha fazla olduğu bir dünyada hidrolik döngünün kuvvetlenmesi nedeniyle yaşanıyor. Hortum kışın da oluşabiliyor ama özellikle havanın ve yüzeyin sıcak olduğu kararsızlığa daha elverişli hava koşullarında, ilkbahar sonu, yaz başı, sonbahar başında sıklıklarının daha fazla olduğunu görüyoruz."" Dolu yağışlarının şiddetindeki artış Daha sık ve daha etkili görülmeye başlanan bir diğer meteorolojik olayın da dolu yağışı olduğundan bahseden Türkeş, dolunun, cephesel kararsızlık nedeniyle oluşan kümülonimbus bulutlarının ürettiği bir yağış biçimi olduğu bilgisini paylaşarak, şu değerlendirmelerde bulundu: ""İklim değişikliği nedeniyle ısınan hava kütlelerinin doyması için daha fazla su buharına ihtiyacı var. Su buharı tutma kapasitesi artıyor ve bu, hidrolojik döngüyü kuvvetlendiriyor. Daha fazla nem içeren bulutun şiddetli hava üretme potansiyeli yani enerjisi artıyor. Bütün bunların yanında yerel koşulların da desteğiyle çok daha şiddetli yağışlar, kuvvetli sağanaklar, gök gürültülü sağanak fırtınaları ve dolu fırtınaları oluşabiliyor."" Şiddetli yağışların heyelan oluşumunu tetiklemesi İstanbul Üniversitesi-Cerrahpaşa Orman Fakültesi Orman Mühendisliği Bölümü Havza Yönetimi Ana Bilim Dalı Öğretim Üyesi Prof. Dr. Yusuf Serengil de iklim değişikliğiyle birlikte şiddeti artan yağışların heyelan oluşumları üzerindeki rolüne değindi. İklim değişikliğinin birçok yerde yağış anomalilerini, şiddetli yağışların frekansını artırdığını anlatan Serengil, şu görüşleri paylaştı: ""Bu yüzden heyelan oluşumunda tetikleyici mekanizmayı güçlendirmiş oluyor. Bir yerde şiddetli yağış varsa orada illa heyelan olması şart değil. Sel, taşkın da olabilir veya hiçbir şey olmayabilir. Ana kaya, toprak yapısı volkanikse, ayrışması kolaysa, eğim yüksekse ve insan etkisi fazlaysa bu noktalarda heyelan bekleyebiliriz. Nüfus artışı ve yerleşimlerin doğal alanlara doğru genişlemesi, ulaşımın yaygınlaşması önemli, bu daha çok risk demek. Bu nedenle heyelandan ölen insan sayısı zamanla artıyor."" Dağlarda eriyen buzullar Dağlık kesimlerde buzulların eridiğini ve bunun yüz binlerce yıl stabil olan toprağı çözmeye başladığını anlatan Serengil, bu tip bölgelerde daha yaygın ve sık biçimde kütlesel toprak hareketleri görülebileceğini vurguladı. Buzulların erimesiyle yağışların artması arasında bağlantı bulunduğuna işaret eden Serengil, bu bağlantıyı şöyle anlattı: ""Buzulların erimesiyle hidrolojik döngüye giren fazladan suyun atmosferde artan enerji sayesinde daha çok buharlaşmasını ve dolayısıyla hidrolojik döngünün bir bakıma ivmelenmesini bekliyoruz. Sıcaklıktaki 1 derecelik artış havanın su buharı tutma kapasitesini yüzde 7 artırıyor. Isınma arttıkça atmosferde daha fazla su buharı, daha fazla nem ve bulut göreceğiz, bu daha fazla yağış demek. Kısacası, yağışların dünyanın birçok yerinde artacağını öngörüyoruz."" Şiddetli yağışların birçok yörede tehlike oluşturduğu uyarısında bulunan Serengil, doğru arazi kullanımı, erken uyarı sistemi, bilinçli bir toplum gibi hazırlıklar sayesinde heyelan ve benzeri atmosferik risklere karşı yöresel direncin artırılabileceğini kaydetti. Günlerce süren orman yangınları Burdur Mehmet Akif Ersoy Üniversitesi Gıda Tarım ve Hayvancılık Meslek Yüksekokulu Öğretim Üyesi ve Türkiye Ormancılar Derneği Bilim Kurulu Üyesi Prof. Dr. Ali Kavgacı, iklim değişikliği ile orman yangınlarındaki artış arasındaki bağlantıyla ilgili değerlendirmelerde bulundu. İklim değişikliğinin hava olaylarında anomaliler olarak kendisini gösterdiğini ifade eden Kavgacı, şunları söyledi: ""Karadan denize doğru esen rüzgarların hava, bitki örtüsü ve ölü organik maddeden oluşan yanıcı yük üzerindeki kurutucu etkisi biliniyor. Önceden Akdeniz'de aşırı kurumaya sebep olan bu hava olayları 2-3 gün devam ederken, şimdi gün sayısı ve hızı arttı. Böylece yanıcı madde olan bitki örtüsü daha kuru, yanıcı hale geliyor. Orman yangınları açısından iklim değişikliğinin yarattığı en temel etkinin bu olduğunu söylemek mümkündür, burada dolaylı etkiden bahsediyoruz. İklim değişikliği tutuşma için gerekli olan koşulların daha uygun bir hale gelmesini sağlıyor. Kurutucu rüzgarların uzun günler hızlı bir şekilde esmesi ise olası tutuşmanın hızlıca büyümesine ve kontrol altına alınması noktasında güçlüklerin çıkmasına neden oluyor. Yani iklim değişikliğinin tutuşma ve tutuşma sonrası yayılma açısından gerekli koşullar üzerinde teşvik edici etkisi bulunmakta."" ""İnsan için en önemli çevre faktörü eğitimdir"" Özellikle büyük yangınlarda, önleme, söndürme ve yangın sonrası restorasyonun tamamını kapsayan yangınla mücadele organizasyonunun bu yeni koşullar dikkate alınarak gerçekleştirilmesi gerektiğinin altını çizen Kavgacı, ""Öncelikle doğa ve çevre farkındalığının bir şekilde toplumun genetik ve çevre faktörlerin toplam etkisi olan fenotipik kodlarına yerleştirilmesi gerekiyor. Bu kapsamda insan için en önemli çevre faktörü eğitimdir. Bizim aileden ve okul öncesi eğitimle birlikte başlayan bir süreçle bunu kodlarımıza işlememiz gerekiyor. Çünkü çıkan orman yangınlarının yüzde 90’ı insan kaynaklı."" diyerek sözlerini tamamladı."
399,Tarım Toprağı Altın Gibi Kıymetli,"Küresel gıda tedarik sorunları nedeniyle tarıma uygun topraklar şimdiden altın gibi kıymetli hale geldi. Tarıma uygun olmayan ülkelerin başka ülkelerden toprak kiraladığı günümüzde, Tarım ve Orman Bakanlığı’nın yürürlüğe koyduğu tedbirlerle, Türkiye’nin tarım toprakları korunuyor.",Çevre,https://www.trthaber.com/haber/cevre/tarim-topragi-altin-gibi-kiymetli-715171.html,"Şehirler büyüyüp metropollerin nüfusu ve yüzölçümü artmaya devam ediyor. Ancak bu konforlu yaşamın sürmesi, tarım topraklarının korunmasına bağlı. 2050 yılı için çizilen gelecek perspektifleri, bugün 27 milyon kilometre olan tarım arazisinin, dünya nüfusuna yetmeyeceğini ortaya koyuyor. Tarım toprağı altın gibi kıymetli ve onu korumak için bugünden önlemler alınması gerekiyor. Hazırlanan senaryolara göre 2050 yılında dünyanın bu rakama ek olarak 8 milyon kilometrekareden daha fazla tarım toprağına ihtiyacı olacak. Ancak tarım yapmaya uygun toprak alanları, ormanlar, sulak alanlar, çöller gibi bölgeler dışarıda bırakıldığında, sanıldığı kadar fazla değil. Dünyada 140 ülke, başka ülkelerde tarım alanı kiralama yoluna gidiyor. En çok kiralama yapılan ülkeler ise Afrika, Orta Asya ve Güney Amerika ülkeleri.   Kişi Başı 0,28 Hektar TÜİK verilerine göre, 2020 yılında Türkiye’nin toplam tarım alanı 37 bin 762 hektar. Bunun 23 bin 136 hektarı ekilebilir alanlardan oluşuyor. Bu da Türkiye’de kişi başına 0,28 hektar ekilebilir alan düştüğünü gösteriyor. Bu oran, 2016 rakamlarına göre dünyada 0,19, AB’de 0,22 olan ortalama oranlardan daha yüksek. Tarım ve Orman Bakanlığı ise hem bu oranı artırmak hem de mevcut tarım alanlarını koruyabilmek adına çalışmalar yürütüyor.   Akıllı Sulamaya Hibe Desteği Tarım Reformu Genel Müdürlüğü (TRGM), azaltılmış toprak işleme gibi ‘İklim Dostu Tarımsal Uygulamalar’ yürürlüğe koydu. Ekosistem Tabanlı ve Köy Bazlı Kuraklık Sistemi, Tarım Sigortaları Havuzu (TARSİM) gibi projelerle toprak korunuyor. TRGM, 2007 yılında bireysel tarla içi modern sulama sistemlerine hibe desteği vermeye başladı. 1 milyon lirayı geçmemek kaydıyla yüzde 50 oranında hibe desteği veriliyor. Tarla içi damla sulama, yağmurlama, mikro yağmurlama, yüzey altı sulama, tamburlu sulama, güneş enerji sistemleri ile tarımsal sulama ve akıllı sulama gibi sistemlere, 2007’den bugüne kadar 42 bin 531 proje için 1 milyar 17 milyon liradan fazla hibe desteği sağlandı. Bu sayede 3 milyon 951 bin dekar alanın modern sistemlerle sulanmasına geçildi. Aynı şekilde Bireysel Sulama Sistemlerinin Desteklenmesi Tebliği kapsamında, mart ayından bu yana 773 bin 953 dekar alanda 8 bin 704 proje için başvuru kabul edildi ve bu yıl için 300 milyon lira tahsis edildi.   Hava Koşullarına Karşı Önlem Tarım üretimi, hava koşullarından oldukça fazla etkileniyor. Buna karşı Tarım Sigortaları Kanunu ile her yıl çıkarılan Cumhurbaşkanlığı kararı ile üreticilerin doğal afetler yaşadığı zararlar, tazminat kapsamına alındı. Üreticileri verim düşüşü ve fiyat dalgalanmalarına karşı korumak için 2021 yılında Gelir Koruma Sigortası uygulaması Konya’nın üç ilçesinde başlatıldı. Uygulama, ülke geneline yaygınlaştırılacak. Tarım Dışında Bir Amaçla Kullanılamasın 2005 yılında çıkarılan ‘Toprak Koruma ve Arazi Kullanım Kanunu’ ile tarım toprağının başka bir amaçla kullanılmasının önemli ölçüde önüne geçildi. Yıllık 100 bin hektar olarak hesaplanan ‘amaç dışı kullanım’, 60 bin hektara düşürüldü. 2017’den beri 72 ilde 9,2 milyon hektar alan, Büyük Ova Koruma Alanı ilan edildi. 2022’de 440 olan koruma alanı sayısı, 2023’te 500’e çıkarılacak.   Toprak Sınıflandırılması 23,3 milyon hektar alanda, detaylı toprak etütleri yapılarak, toprak haritası tamamlama, Arazi Kullanım Planlaması (AKUP) ve Tarımsal Arazi Kullanım Planlaması (TAKUP) projesi yürürlüğe konuldu. Edirne, Tekirdağ, Kırklareli ve Yalova’da proje 2022 itibarıyla başladı. 77 ilde ise 2023’te başlayarak 5 yılda tamamlanacak. Bu projeyle tarım alanları korunurken hangi bölgede hangi ürün yetiştirilebileceği planlanarak, gıda arzı güvenliği de sağlanmış olacak.   Yıllık 30 Milyon Metreküp Yeniden Kullanılabilir Su Elbette tarım topraklarını korunması denince, sulama konusu en önemli başlıklardan biri olarak ortaya çıkıyor. Tarım ve Orman Bakanlığı Devlet Su İşleri Genel Müdürlüğü (DSİ) depolama kapasitesinin artırılması, tarımsal sulama, arazi toplulaştırma, atık su arıtımı ve taşkın kontrolü gibi çalışmaları yürütüyor. Tarım toprakları korunabilsin diye hem depolama artırılıyor hem atıksu arıtma ile suyun yeniden kullanımı çalışmaları yürütülüyor. Bu kapsamda 17 atıksu arıtma tesisi ve 2 UV+ dezenfeksiyon tesisi inşa edilerek, yıllık 30 milyon metreküp atıksuyun arıtılıp yeniden sulamada kullanılması sağlandı. Arazi Toplulaştırma Tarım alanlarını kullanılmaz ya da verimsiz hale getiren en önemli sebeplerden biri parçalanma ve bozulma. Parçalanmış arazilerin toplulaştırılması, kullanım bütünlüğü sağlanması ve mülkiye hakları gözetilerek arazilerin birleştirilmesi en önemli adımlardan biri oldu. DSİ, arazi toplulaştırma çalışmaları yanında, modern sulama sistemleri ile arazi toplulaştırma ve tarla içi geliştirme hizmetleri veriyor. "
400,Yeni Zelanda'nın Pitt Adası'nda 240 pilot balina öldü,Yeni Zelanda'nın Pitt Adası'nda mahsur kalan 240 pilot balinanın öldüğü bildirildi.,Çevre,https://www.trthaber.com/haber/cevre/yeni-zelandanin-pitt-adasinda-240-pilot-balina-oldu-714922.html,"Canberra Times'ın haberine göre, yetkililer, karaya vuran 240 pilot balinanın durumunun bir teknik ekip tarafından değerlendirildiğini ve hayatta kalan balinaların uyutulduğunu söyledi. Koruma Bakanlığı yetkilisi Dave Lundquis, balinaların uyutulmasıyla ilgili, ""Bu karar asla hafife alınmaz ancak bu gibi durumlarda en iyi seçenek bu."" dedi. Karaya vuran pilot balinalardan hayatta kalanlarını hem insanlara hem de balinalara köpekbalığı saldırısı riski nedeniyle yeniden yüzdürmeye çalışmadıklarını belirten yetkililer, aynı zamanda bölgede yeniden yüzdürmeye yardımcı olacak yeterli insan olmadığını kaydetti. Pitt Adası'yla birlikte Yeni Zelanda'nın Chatham takımadalarını oluşturan Chatham Adası'nda da 8 Ekim'de karaya vuran 215 pilot balina yaşamını yitirmişti. Balinaların neden karaya vurduğu bilinmiyor."
401,Türkiye'nin Gizli Hazinesi: Korunan Alanlar,"Türkiye'nin yeşil varlığı beklentilerin üstünde bir hızla artıyor. 50 yıl önce Türkiye topraklarının yüzde 20'si orman alanıydı, bugün ise yüzde 30'a dayandı. Tarım ve Orman Bakanlığı'na bağlı, içinde doğal hayatın sürdüğü, yaban kuşlarının uçtuğu, tilkilerin dolaştığı korunan alanların sayısı 633'ü buldu.",Çevre,https://www.trthaber.com/haber/cevre/turkiyenin-gizli-hazinesi-korunan-alanlar-714641.html," Her Türk çocuğu, okuma yazmayı öğrenmeye başlarken, ormanı ve toprağı koruması gerektiğini de öğrenir. Daha minik eller ilk harfleri yazmaya başlarken anlatılır ormanın ve ağaçların çok önemli olduğu, erozyonun ise çok zararlı olduğu... Belki de bu nedenle, hemen herkes ağaç dikmek, büyük küçük demeden ormanlar oluşturmak ister. Bu duyarlılık, Türkiye’nin büyük bir hazineye sahip olmasını sağladı. Türkiye’nin orman alanı ve korunan alanları, beklentilerin çok üstünde arttı. 1972 yılında Türkiye’nin orman varlığı yüzölçümünün yüzde 20’si civarındaydı. 2022 yılına gelindiğinde ise yüzde 29,4’e yükseldi.   633 Korunan Alan Orman alanı sadece ucu bucağı görünmeyen ulu ağaçlardan, sözgelimi Karadeniz’in zümrüt ormanlarından ibaret değil. Türü, ağaç sıklığı, canlı çeşitliliği farklı olmakla birlikte, doğal hayatın bir şekilde sürdürülebildiği tüm alanları kapsıyor. Bu anlamda Türkiye genelindeki birçok alan ‘koruma’ alanı ilan edilmiş durumda. 2022 yılı itibarıyla Türkiye’nin milli park sayısı 48’e yükseldi. İlk milli park 1958 yılında Yozgat Çamlığı idi. Tabiat parkı sayısı da 261’e ulaşırken, toplam korunan alan sayısı ise 633 oldu. Bunların 31’i tabiat koruma alanı, 85’i yaban hayatı geliştirme alanı, 14’ü ramsar alanı, 59’u ulusal öneme sahip sulak alan ve 22’si mahalli öneme sahip sulak alan… Korunan alanların toplam yüzölçümü 3,3 milyon hektarı aşmış durumda. Türkiye genelinde 133’ü kent ormanı ilan edilen toplamda 1775 adet mesire alanı bulunuyor.   Türkiye’nin Ağacı: Meşe Türkiye’de ormanları oluşturan ağaçların yüzde 29,4’ü meşeden oluşuyor. Ağaçların yüzde 22’si kızılçam, yüzde 18’i ise karaçam. Yani Türkiye ormanlarının yüzde 70’e yakınını bu 3 ağaç türü oluşturuyor. Kayın, ardıç, sarıçam, köknar, sedir, ladin ise diğer popüler ağaçlar. Bu ağaçlar, günlük 2 milyar tondan fazla karbondioksiti tutuyor ve yılda 43 milyon ton oksijen üretiyor. Kızılgeyik, Tilki, Yabandomuzu, Karakulak Orman alanları, Türkiye’nin sahip olduğu hayvan türleri ve sayısı açısından da çok önemli. Bu alanlar genişleyip koruma tedbirleri uygulandıkça, ""karakulak"" gibi nadir türler daha sık görülmeye başlandı. 150’den fazla memeli türü, 450’den fazla kuş türü, 120’den fazla sürüngen türü, 120’den fazla balık türü korunan alanlarda yaşıyor. Ormanların en çok görülen sakinleri ise tilki ve geyik türleri. Kızılgeyik gibi nadir görülen türler İstanbul’a yakın ormanlarda görülebiliyor, Bozayı Karadeniz ormanlarında, yabandomuzu ise neredeyse her yerde."
402,THY Global SAF Deklarasyonu'nu imzaladı,"Türk Hava Yolları (THY), karbon emisyonunun azaltılması için ""Sürdürülebilir Havacılık Yakıtlarının Geliştirilmesi (SAF-Sustainable Aviation Fuel)"" deklarasyonunu imzaladı.",Çevre,https://www.trthaber.com/haber/cevre/thy-global-saf-deklarasyonunu-imzaladi-714157.html,"THY Basın Müşavirliğinden yapılan açıklamaya göre, karbon emisyonunun azaltılmasında kilit rol oynayan sürdürülebilir havacılık yakıtlarının geliştirilmesine katkı sağlayan projelere destek sürüyor. Bu yıl itibarıyla operasyonlarında aktif bir şekilde sürdürülebilir havacılık yakıtı kullanmaya başlayan THY, Global SAF Deklarasyonunu imzalayarak konuya verdiği önemin altını çizdi. Global SAF Deklarasyonu, havacılık, uzay ve yakıt sektöründeki paydaşlar tarafından sürdürülebilir havacılık yakıtının karbondan arındırılması için oluşturulmuş ortak bir çalışma bütünlüğünü ifade ediyor. Deklarasyon ile sürdürülebilir havacılık yakıtlarının tamamen karbondan arındırılması hedefleniyor. ""THY'nin sürdürülebilir yakıtlara desteği sürecek"" Açıklamada görüşlerine yer verilen THY Genel Müdür Yardımcısı Levent Konukçu, yeni nesil uçakların filoya dahil edilmesine ilişkin yaptığı yatırımlar, operasyonel iyileştirmeler ve ileri düzey yakıt tasarrufu uygulamalarıyla emisyonlarını önemli derecede azaltan THY'nin, sürdürülebilir havacılık yakıtlarına yatırım ve desteğini sürdüreceğini belirtti. Airbus Ticari Uçaklar ve Airbus International Başkanı Christian Scherer de Airbus'un, uçmanın çevresel etkisini azaltmaya, sürdürülebilir bir havacılık endüstrisi geliştirmeye kendini adadığını dile getirerek, ""Bu bildirge de tam olarak bunu desteklemekte. Bugün THY bu girişime katılma çağrısına yanıt vererek, sıfır emisyonlu uçak yolculuğumuzda tüm paydaşlarla birlikte çalışmak üzere imza attı. Türkiye'nin bu çabadaki kararlılığını göstermesinden mutluluk duyuyorum"" ifadelerini kullandı. Rolls-Royce Teknolojiden Sorumlu Başkanı Grazia Vittadini ise anlaşmanın imzalanmasının, Türkiye'nin küresel havacılıkta sürdürülebilir bir geleceğe doğru yöneldiğinin bir göstergesi olduğunu belirtti. Bu yıl ilk olarak İstanbul Havalimanı-Paris Charles De Gaulle hattında sürdürülebilir havacılık yakıtı kullanmaya başlayan THY, Paris, Oslo, Göteborg, Kopenhag, Londra ve Stockholm hatlarında haftada bir gün olacak şekilde bu yakıtı kullanırken, ilerleyen süreçte de artan frekanslara ve farklı destinasyonlara bağlı olarak aktif kullanımını yaygınlaştırmayı planlıyor. Sürdürülebilir havacılık yakıtı, aynı orandaki geleneksel kerosen yakıta kıyasla sera gazı emisyonunda yüzde 87'ye varan azalma sağlıyor."
403,İklim Konferansı'na ilginç sponsor,"Birleşmiş Milletler İklim Değişikliği Konferansı bu yıl Mısır'da düzenlenecek. Konferansa dair tartışma ise organizasyonun sponsoruyla ilgili. Çünkü sponsor, dünya çapında plastik kirliliğinin müsebbibi olan bir meşrubat firması.",Çevre,https://www.trthaber.com/haber/cevre/iklim-konferansina-ilginc-sponsor-713998.html,"Fosil yakıt kullanımının azaltılması ve sıfır emisyon hedefi. İklim değişikliyle mücadelede ana hedef. Bu yıl 6-18 Kasım arasında Mısır'ın Şarm El-Şeyh kentinde düzenlenecek 27. Birleşmiş Milletler İklim Değişikliği Konferansı'na, dünyaca ünlü bir meşrubat firması sponsor oldu. En çok plastik üreten firmalardan birinin sponsorluğu organizasyonun eleştirilmesine yol açtı. Enerji ve İklim Araştırmacısı Büşra Zeynep Özdemir Daşcıoğlu, bunun aslında bir pazarlama taktiği olduğunun altını çizerek, ""Şirketlerin çevresel güvenliği ve sürdürülebilirliği önemsediklerini lanse eden bir pazarlama taktiği. Firmalar bu şekilde çevre güvenliğine önem verdiklerini ve çevre dostu faaliyetlerde bulunduklarını ifade ediyorlar. Ama aslında geri planda durumun öyle olmadığı görülüyor"" diye konuştu. Sponsor, iklim zirvesinin çıkarlarına aykırı Plastiğin, fosil yakıtlardan üretildiği ve bu yüzden firmanın sponsorluğunun iklim zirvesinin çıkarlarına aykırı olduğu net bir şekilde ortada. Daşcıoğlu, pet şişe kullanımı arttıkça, fosil yakıt kullanımının da sürdüğü anlamına geliyor. Dolayısıyla bu pet şişeler yalnızca çevre kirliliği açısından değil, fosil yakıt kullanımının da sürdürülebilirliğini sağladığı için iklim değişikliğiyle mücadele konusunda bir tezat oluşturuyor"" dedi. Plastik atıklar yalnızca çevreyi değil, dolaylı yoldan insanları da zehirliyor. Tüm canlılar için tehdit Bugün denizlerde yüz elli milyon tondan fazla plastik atık olduğunun düşünüldüğünü söyleyen Daşcıoğlu, şunları söyledi: ""Bu insanlık için de şöyle bir tehdit, bazı balıklar bu atık plastiklerden besleniyorlar. Ve insanlar da bu balıkları tüketerek aslında doğrudan plastik atıklardan etkilenmiş oluyorlar."" Plastik 400 yıl doğada kalıyor Dünya üzerindeki plastik şişe üretimi devam ederken, çevre konferansının hedeflerine nasıl ulaşacağı soru işareti. Meşrubat firmalarının yoğun olarak kullandığı plastik şişeleri örnek olarak gösteren Daşcıoğlu, ""Bu şişeler bilim insanlarının yaptığı araştırmaya göre doğada yaklaşık dört yüz yıl boyunca kalıyor ve bunların çözülmesi 400 yıldan fazla bir zaman alıyor"" ifadelerini kullandı. Haber: Yavuzhan Caner Kamera: Volkan Yazıcı
 "
404,Atık bırakmayan gemilere 32 bin 855 liradan başlayan ceza verilecek,"Çevre, Şehircilik ve İklim Değişikliği Bakanlığınca uygulanan ""Denizcilik Atıkları Uygulaması"" kapsamında, limana döndükten sonra atık kabul tesisine 10 gün içerisinde atık bırakmadan sefere çıkan gemilere 32 bin 855 liradan başlayan idari para cezası uygulanacak.",Çevre,https://www.trthaber.com/haber/cevre/atik-birakmayan-gemilere-32-bin-855-liradan-baslayan-ceza-verilecek-713825.html,"Deniz kirliliğiyle mücadele etmek, denizi kirleten gemilere karşı ilave tedbirler almak ve gemi kaynaklı deniz kirliliğini önlemek amacıyla yayımlanan ""Denizcilik Atıkları Uygulaması"" hakkındaki genelge düzenlenerek, gemi atıkları sıkı takip altına alındı. Genelgeyle gemilerden kaynaklanan atıkların yönetimi için kullanılan Gemi Atık Takip Sistemi ile Mavi Kart Sistemi uygulamaları güncellenerek, Denizcilik Atıkları Uygulaması (DAU) adı altında tek bir uygulamada birleştirilerek, bürokrasi azaltıldı. Gemi atıkları ve yük artıklarının, atık kabul tesisine veya atık alım gemilerine verilmesinden başlayıp bertarafa gönderilmesine kadar olan tüm süreç, Bakanlık ve yetkili kurum ve kuruluşlar tarafından anlık ve çevrim içi izlenecek. Böylece gemi kaynaklı oluşabilecek deniz kirliliklerinin önüne geçilecek. Uygulamaların birleştirilmesiyle atık transfer formu ve mavi kart basımı işlemleri gibi fiziki işlemlerle tekne sahiplerinin yanında mavi kart bulundurma zorunlulukları kaldırılarak, kayıtlar dijital ortama aktarıldı. 10 gün içinde atıklarını bırakmaları gerekiyor İşlemlerin çevrim içi ortamda dijital olarak yürütülmesi ve eş zamanlı takip edilmesi sağlanarak, kağıt ve plastik kart kullanımları da kaldırıldı. Genelgedeki değişiklikle yolcu ve personel dahil taşıma kapasitesi 12 kişi ve üzeri olan gemilerin limana döndükten sonra 48 saat içinde atıklarını atık kabul tesisine bırakma zorunluluğu, 10 güne çıkarıldı. 10 gün içerisinde başka bir sefere çıkmaları halinde atıklarını bırakmayan gemilere 32 bin 855 liradan başlayıp artan oranlarda ihlalin niteliği ve geminin büyüklüğüne göre idari para cezası uygulanacak. Yeni uygulama ile tekne sahipleri artık en yakın kıyı tesisine gidip ücretsiz olarak sisteme kayıt yaptırabilecek. Sistemin kullanıma açıldığından beri marina, balıkçı barınağı gibi kıyı tesisleri tarafından 97 bin 777 tekne mavi kart kaydı yaptırarak, atık yönetimi takip altına alındı."
405,Fazla mı paketliyoruz?,"Tüketim arttıkça ambalaj kullanımı da artıyor. Ambalajın sürdürülebilirliğini sağlamak içinse farklı seçenekler gündemde. Peki, ambalajda sürdürülebilirlik nasıl sağlanır, hangi alternatifler konuşuluyor?",Çevre,https://www.trthaber.com/haber/cevre/fazla-mi-paketliyoruz-713592.html,"Tüketiciye ulaşan çoğu ürün bir ambalajla korunuyor. Ambalajlar ürünün kalite ve standardını muhafaza etmede büyük önem arz ediyor. Fakat daha fazla ambalaj üretimi daha fazla ham madde ve atık demek. Hal böyle olunca ambalaj sektöründe sürdürülebilirliği sağlamanın yolları aranıyor. Gebze Teknik Üniversitesi Endüstriyel Tasarım Bölüm Başkanı Dr. Öğr. Üyesi Ceyda Özgen ile sürdürülebilir ambalajları konuştuk.    Özgen, “Sürdürülebilirlik dediğimiz şey, bugün biz ihtiyaçlarımızı karşılarken gelecek neslin de ihtiyaçlarını karşılayabilmesi için onları da düşünerek, kaynakları hesaplayarak tüketmemiz demek” diyor ve ambalajın sürdürülebilirliğini sağlamak için üç başlıktan söz ediyor: Geri dönüşüm, kaynakları verimli kullanma ve ham maddeyi değiştirme...    Sürdürülebilir ambalaj için ilk adım: Geri dönüşüm Diğer pek çok şeyde olduğu gibi ambalajların sürdürülebilirliği için ilk adım geri dönüşüm… Özgen, ambalajlarda kullanılan kâğıtların yüzde 90 civarında, plastiklerin yüzde 95 civarında geri dönüştürülebilme potansiyeli taşıdığını söyleyerek şu notu düşüyor: “Aktif olarak ne kadar yapılıyor plastiklerde dünya üzerinde derseniz, en yüksek yüzde 60 oranında geri kazanılabiliyor. Japonya’da yüzde 90’lara çıkmış durumda. Onlar daha efektif bir şekilde yapabiliyor. Yani ambalaja harcadığınız ham madde düzgün bir sistemde atık olarak görünmeyip yeni bir ham madde kaynağı olarak değerlendirilebiliyor ama bu sistemin gerçekten kanunlar, kurallarla düzenlenmiş, büyük bir katılımla yapılıyor olması gerekir. Bizdeki sorun, Türkiye genelinde, tüketicinin son ürün eline geçtikten sonra geri dönüşüm konusunda katılımcı olmamasıdır diye düşünüyorum. Türkiye dünyada 16. ve Avrupa’da 6. büyük ambalaj sanayine sahip bir ülke. Bir de geri dönüştürebilmeyi sağlarsak çok daha büyük potansiyellere ulaşacaktır.”    Ham maddeyi verimli kullanma sürdürülebilirlik için elzem Ürünleri gereğinden büyük paketlerde sunmak gibi uygulamalar ham madde tüketimini artırıyor. Sürdürülebilirlik içinse minimalist bir yaklaşım göstermenin gerekliliği konuşuluyor. Özgen, firmaların kaynak kullanımını azaltmak için adımlar attığını, çünkü fazla ham madde kullanımının çevreyi etkilediği gibi üreticinin maliyetlerini de artırdığını söylüyor. Ambalajlamada kullanılan malzemelerin değiştirilmesi de sürdürülebilirliği sağlamanın diğer bir adımı. Özgen, ambalaj endüstrisinde en sık kullanılan ürünlerinden biri olan streç filmlerin, turunçgil kabuklarından yapılmış versiyonları olduğundan bahsediyor.   Tüketici sürdürülebilir ambalajlar konusunda ne düşünüyor? 2020 yılında, McKinsey tarafından 10 ülkeden yaklaşık 10 bin kişinin katıldığı bir anket yayınlandı. Katılımcıların birçoğu sürdürülebilir ambalaj için daha fazla ödeme yapmaya istekli olduklarını belirtti. Aynı araştırmada katılımcılar büyük oranda “Plastik, kağıt ve alüminyum folyoyu birleştiren ambalajları, geri dönüştürülmüş plastik malzemelerden yapılmış plastik şişe ve kapları, alüminyum folyoları ve metal kapları” sürdürülebilir olmayan seçenekler olarak işaretledi. Kağıt bazlı karton, cam şişe ve kavanozlar, tamamen geri dönüştürülebilir plastik” gibi ürünlerse sürdürülebilir malzemeler olarak görüldü.   Dünyada hangi alternatifler konuşuluyor? Mevcut ambalajlama yöntemlerine alternatif olabilecek pek çok seçenek konuşuluyor. Onlardan biri de lazer etiketleme. CBS News’te yer alan bir haberde, meyve ve sebzelere yapıştırılan plastik etiketlerden bir çıkış yolu olarak lazer etiketlerden bahsediliyor. Bu teknolojide meyve ve sebzelerin üzerine marka adı ve izleme bilgilerini kazımak için bir karbondioksit lazeri kullanılıyor. Bugün Fransa, İspanya, Polonya’da kullanılan teknoloji için çalışmalar sürüyor. Alternatifler üretmek kadar var olan sistemi daha verimli hale getirmek de gündemde. İngiliz süpermarketler zinciri Tesco, diş macunu tüplerinin koyulduğu karton kutuyu kaldırmak için büyük diş macunu markalarıyla çalıştığını açıkladı. Marka 2021 Kasım ayında kendi ürünü olan diş macunlarından ‘gereksiz’ diye tanımladıkları bu kutuyu ayırarak yılda 55 tondan fazla karton tasarrufu yaptı. Şimdiki çalışma başarılı olursa yılda 680 ton karton tasarrufu sağlanacağı öngörülüyor.   Henüz yaygın değil ama gelecek için önemli Alternatif ambalajlar geniş çapta uygulanmasa da bu çalışmalar gelecek için önemli. Özgen, “Henüz küresel anlamda çok yaygınlaşmış boyutta değil. Genel ambalaj üretimi içerisinde konvansiyonel metotlara devam ediyoruz. Ancak gelecek için çok önemli çalışmalar. Bunların artırılması, çeşitlenmesi, günlük hayatımıza daha fazla girmesi gerekir” diyor. Grafik: Hafize Yurt"
406,"Kullanılmış su tasarrufunda 5,7 milyar metreküplük hedef","Tarım ve Orman Bakanlığı tarafından kullanılmış ve atık suların ekonomiye kazandırılması amacıyla geliştirilen proje kapsamında, 10,3 milyar metreküplük potansiyelden yıllık 5,7 milyar metreküp suyun öncelikle tasarruf edilerek, tarım, sanayi ve meskenlerdeki ihtiyacın karşılanmasında kullanılabileceği belirlendi.",Çevre,https://www.trthaber.com/haber/cevre/kullanilmis-su-tasarrufunda-57-milyar-metrekupluk-hedef-713413.html,"Tarım ve Orman Bakanlığı'ndan edinilen bilgiye göre, Türkiye'de su israfını önleyebilmek için çeşitli tasarruf önerileri hayata geçirilirken kullanılmış suların yeniden alternatif olarak değerlendirilmesi üzerine de stratejiler belirleniyor. İklim değişikliğine uyum faaliyetleri, Avrupa Yeşil Mutabakatı'na hedefleri ve güncel döngüsel ekonomi yaklaşımının en önemli bileşenlerinden olan drenaj suları, tarımdan dönen sular, arıtılmış kentsel ve evsel atık sularının yeniden kullanılması ülke için fırsat olarak görülüyor. Bu amaçla Bakanlığa bağlı Su Yönetimi Genel Müdürlüğü koordinasyonunda ""Kullanılmış Suların Yeniden Kullanım Alternatiflerinin Değerlendirilmesi Projesi"" yürütülüyor. Projeyle Türkiye'nin Yeşil Mutabakat Eylem Planı ve Avrupa Birliği'nin döngüsel ekonomi hedeflerinin ülke ölçeğinde gerçekleştirilmesine yönelik adım atıldı. 25 havzada kapsamlı çalışma Proje kapsamında, Türkiye'nin 25 havzasında arıtılmış ve kullanılmış su potansiyeli mercek altına alındı. Tüm potansiyel su kaynaklarının değerlendirilmesiyle toplam drenaj suları, tarımdan dönen sular ile arıtılmış kentsel ve evsel atık suların potansiyelinin yıllık 10,3 milyar metreküp olduğu belirlendi. Bu potansiyelden 5,7 milyar metreküplük kısmının yeniden kullanımına öncelik verilebileceği belirtildi. Böylelikle Türkiye'nin kullanılabilir suyunun yüzde 10'u kadar tasarruf sağlanabilecek. Yılda 3,3 milyar metreküp suyun tarımsal sulamayla dolaylı kullanımda değerlendirilmesi önerildi. Türkiye'de tarımsal sulamada yılda 44 milyar metreküp su kullanıldığı dikkate alındığında, bu miktar tarımda kullanılan suyun yüzde 7,5'ine karşılık geliyor. Tüm kullanılmış su kaynaklarının değerlendirilmesiyle 49 milyon metreküp suyun peyzaj sulamada, 378 milyon metreküplük kısmın sanayide, 2 milyar metreküp suyun çevresel kullanımda, 57 milyon metreküplük bölümün yeraltı su kaynaklarının beslenmesinde ve 34 milyon metreküplük kısmın da içme suyu olarak dolaylı kullanımda değerlendirilmesi önerisinde de bulunuldu. Şehirlerde 49 milyon metreküp suyun tasarruf imkanı Ayrıca, Türkiye'de su şebekelerinde kullanılan suyun yaklaşık yüzde 6'sının şehirlerde yeşil alan sulamasına gittiği belirlendi. Türkiye'nin toplam yeniden kullanılabilecek su potansiyelinin değerlendirilmesiyle 49 milyon metreküp suyun peyzaj sulamada değerlendirilebileceği ve yaklaşık 245 bin vatandaşa su sağlanabileceği görüldü. Sanayideki su ihtiyacının yüzde 5'i karşılanabilecek Proje kapsamında, sanayi tesislerinin kullanılmış suları kullanarak maliyetlerin düşürebileceği de tespit edildi. Türkiye'nin yeniden kullanılabilecek toplam su potansiyelinin değerlendirilmesiyle her yıl sanayide kullanılan suyun yaklaşık yüzde 5'i yani 378 milyon metreküplük kısmı yeniden sağlanabilecek. Ülkede toplam yeniden kullanılabilecek su potansiyelinin her yıl 2 milyar metreküplük bölümü çevresel kullanımda değerlendirilebilecek. Özellikle Akşehir, Eber ve Burdur gölleri gibi yerlerde kullanılmış sularla besleme yapılabileceği, son dönemde iklim değişikliği ve kuraklık nedeniyle su sıkıntısı yaşayan göllere ""can suyu"" verilebileceği belirlendi. En fazla depolama potansiyeli Marmara Havzası'nda Öte yandan Marmara Havzası, arıtılmış kullanılmış su potansiyeli bakımından yıllık 2 milyar 717 milyon metreküple ilk sırada yer alıyor. En az depolama potansiyeli ise 8 milyon metreküple Çoruh, 14 milyon metreküple Burdur ve 40 milyon metreküple Akarçay havzalarında bulunuyor."
407,İklim krizinin etkisiyle hızla çoğalan sivrisinekler ölümcül hastalıklara neden olabiliyor,"Isırık, kaşıntı ve geceleri uyutmayan vızıltılarıyla sivrisinekler, yaz mevsiminde büyük sıkıntı yarattı. Ancak sivrisinekler bu verdikleri rahatsızlıklardan çok daha büyük sorunların kaynağı olma potansiyeli taşıyorlar.",Çevre,https://www.trthaber.com/haber/cevre/iklim-krizinin-etkisiyle-hizla-cogalan-sivrisinekler-olumcul-hastaliklara-neden-olabiliyor-712538.html,"İstanbul'da hastanelere sivrisinek ısırığı şikayetiyle başvurularda ciddi artış var. Çevrede uçuşan, türleri ve olumsuz etkileri artan sivrisineklerin yaşam alanları aslında Afrika ve Asya bölgeleri. Peki yaşam alanları nasıl buralara kadar gelebildi? Neden yaz mevsimi sona erse de onlar bitmiyor? Isırıkları neden kısa sürede geçmeyip şiddetli semptomlara yol açıyor? Sivrisinekler hakkında bilinmeyenleri Enfeksiyon Hastalıkları Uzmanı Prof. Dr. Sıla Akhan TRT Haber’e anlattı.    Sivrisineklerin yaydığı en ölümcül hastalık sarıhumma Aedes Aegypti türü sivrisineklere bugünlerde çok sık rastlıyoruz. Bu sivrisinekler dang ateşi, sarıhumma ve zika virüsünü yayarak insanları enfekte ediyor. Prof. Dr. Akhan, bu enfeksiyonlardan bazılarının ölümcül olabileceğini söylüyor: “Aedes aegypti sivrisinekleriyle bulaşan -tipine göre farklı olmakla beraber- belli başlı enfeksiyonlar var. Dang ateşi, sarıhumma ve zika virüsleri bunların başında geliyor. Sarıhumma daha ölümcül seyredebilen, daha tehlikeli olabilen bir hastalık. Bazı ülkeler, eğer bu hastalık orada endemikse, sarıhumma aşısını zorunlu kılıyorlar.” Zika virüsü ve dang ateşinin, sarıhumma kadar ölümcül olmasa da yüksek ateş gibi ciddi sorunlara neden olduğunu ifade eden Prof. Dr. Akhan sözlerini şöyle sürdürüyor: “Kuleks cinsi sivrisinekler de aslında Batı Nil ateşi, Japon Ensefaliti gibi merkezi sinir sistemini etkileyen enfeksiyonların kaynağı. Bu etkileri yüzünden biraz daha komplike ve zor iyileşen hastalıklara neden olabiliyorlar. Temel olarak hepsi RNA virüsü. RNA virüsleri biliyoruz ki değişime çok açıklar. Değişiklikler açısından dikkat edilmesi gereken virüsler. Yüksek ateş yapıyorlar. Ortak olarak görülen semptomları genellikle 14 güne kadar uzayan yüksek ateş ve kas ağrıları.” Sivrisinek kaynaklı virüslerin bulaşmasıyla oluşabilecek komplikasyonların hafife alınmaması gerektiğini vurgulayan Prof. Dr. Akhan, hastane ortamında tedavinin önemine dikkat çekiyor: “Eğer bu sivrisinek sokmaları santral sinir sistemini etkiliyorsa kişi hastaneye yatmalı. Burada takip edilerek, ateşi varsa ateşi düşürülerek, semptomatik tedaviyle iyileştiriliyor. Hastane ortamında tedavi edilmesi gerekli. Çünkü santral sinir sisteminin nasıl cevap vereceği veya nasıl iyileşeceği belli olmadığı için iyileşmesi biraz daha uzun sürüyor. Diğerleri ateşli bir dönemi olsa da çoğunlukla kendisi iyileşebiliyor. Ama hastaneye yine de başvurmaları gerek.”   Hastalıklar nasıl bulaşıyor? Peki bu hastalıklar nasıl yayılıyor? Prof. Dr. Akhan bunun sebebinin de yine sivrisinekler olduğunu belirtiyor: “Sivrisinekler burada o virüslerin çoğalması için bir ortam oluşturuyor. Bunlar kuşlardan, memelilerden ya da insanlardan kan emerken, tükürükleriyle bulaştırıyorlar. Ve bu şekilde bu döngü sağlanmış oluyor.” Her ne kadar döngüyü vektör sivrisinekler sağlasa da, virüslerin insandan insana bulaşması da mümkün. Prof. Dr. Akhan, bunu şöyle açıklıyor: “Normalde bir insandan bir başka insana bulaşmaması gerekir. Ama kan yoluyla bulaşabilir. Bu virüsler kişiye geçtikten ve enfekte ettikten sonra, onun kanında dolaşıyorlar. Kişi belli bir süre sonra iyileşiyor. Ancak o sırada kişi iyileşmeden yapılan kan nakli gibi durumlarda bir geçiş söz konusu olabilir. Yoksa insandan insana solunum gibi yollarla bulaşan bir özelliği yok.” Prof. Dr. Akhan’a göre sadece kan yoluyla bulaşan bu enfeksiyonun büyük bir salgına dönüşmesi beklenemez. Yani hastalık ancak vektör sivrisinek taşıdıkça bulaşıp yayılabiliyor. Sivrisineklerin habitatı genişliyor mu? Aedes aegypti en çok Afrika kaynaklı olan sivrisinek türü. Ancak küresel iklim değişiklikleri bu türlerin kendi yaşam alanlarının dışında yaygınlaşmasına yol açtı.
Bilinen çok fazla sivrisinek türü olduğunu ve onların da yer değiştirmekte olduğunu Prof. Dr. Akhan, bunu şu sözlerle anlatıyor: “Aedes cinsi başka bir sivrisinek türü olan Asya kaplanı aynı şekilde yayılmaya devam ediyor. Yine Kuleks cinsi de yer değiştirerek Avrupa’ya ve bize doğru gelmeye başladı. Çok fazla sivrisinek cinsi var. Bu bahsettiklerim özellikle bu hastalıkları taşıyabilenler. Bunların cinsini olduğunu, hangi virüsü taşıdığını anlamak mümkün değil.” Akıllara gelen bir başka soru ise sivrisineklerin yaşam alanlarından nasıl bu kadar uzak noktalara gelebildiği… Prof. Dr. Akhan bunu şöyle açıklıyor: “Örneğin Asya kaplanı olarak bilinen sivrisinekler Asya’yı yaşam ortamı olarak benimsemiş olsalar da artık başka bölgelerde dolaşıyorlar. Aslında uçma alanları çok kısıtlı, uzun süre uçamazlar. Ama artık bütün dünyanın birbiriyle global hareketi sayesinde, bir yerden bir yere kişilerle veya eşyalar arasında da seyahat edebiliyorlar. Böylece yaşam döngüsü bulabiliyorlar.”   Sivrisineklerin yaşam alanları yok edilmeli Sivrisineklerin yaşam ortamları daha da zenginleştiği bir dönemden geçiliyor. Kışın soğukta yaşayamayan bu canlılar, sıcaklıkların artmasıyla, mevsimlerin birbirine karışmasıyla daha uzun ömürlü olabiliyorlar. Prof. Dr. Akhan, mücadele için sivrisineklerin çoğalmasını durdurmak gerektiğinin önemine işaret ediyor: “Sivrisinekler durgun sular, bataklık gibi çok yeşillik ortamlarda rahat yaşayabiliyorlar. Onların yaşam döngüsü zaten genişledi. Ani yağmurlar ve sonra basan sıcaklıklar onların istediği değişimler. Bu Asya kaplanı da Kuleks de bize daha sonradan ortam buldukça gelebilen birtakım sivrisinekler. Yani insanları sokmalarını engellemek için, onların yaşam döngüsünü sonlandırmak gerek.” Türkiye’de bu sivrisineklerden kaynaklı ölümcül olabilecek hastalıkların çok ciddi boyutlarda olmadığını söyleyen Prof. Dr. Akhan, bu noktada sarıhummanın görüldüğü ülkelere seyahat edenlere bir de uyarıda bulunuyor: “Sarıhummanın endemik olduğu ülkelere giderken, aşının mutlaka yapılmasını istiyorlar. Biz o ülkeler içinde değiliz. Çünkü bizde çok sık görülen bir hastalık değil. Ama sarıhumma tehlikeli bir hastalık. O sebeple, özellikle böyle bir seyahat öyküsü bulunan, ateşi olan kişiler hastaneye başvurmalı.” "
408,"Ian Kasırgası, Florida'nın ardından Güney Carolina ve Gerogia'ya ilerliyor","ABD’nin Florida eyaletinde büyük hasara yol açan Ian Kasırgası'nın, Güney Carolina ve Georgia eyaletlerine ilerlediği bildirildi.",Çevre,https://www.trthaber.com/haber/cevre/ian-kasirgasi-floridanin-ardindan-guney-carolina-ve-gerogiaya-ilerliyor-712522.html,"Ulusal Hava Durumu Servisinden yapılan açıklamada, ""Ian Kasırgası nedeniyle kuzeydoğu Florida, Georgia ve Güney Carolina kıyılarında yaşamı tehdit eden bir fırtına tehlikesi var."" ifadesine yer verildi. Ulusal Kasırga Merkezi ise Ian Kasırgası'nın tahmini rotasına göre bugün Güney Carolina kıyılarına yaklaşacağı, bu gece ve yarın ise Kuzey ve Güney Carolina'nın iç bölgelerine ilerleyeceği bilgisini paylaştı. Küba'yı ""kategori 3"" şiddetinde vuran ve büyük hasara yol açan Ian Kasırgası'nın ABD topraklarına ulaştığında ""kategori 4"" şiddetine ulaşabileceği belirtilmişti. Florida kıyılarını ""5. Kategori"" kasırga olarak vuran Ian, karada hız kaybetmiş ve ""tropikal fırtına"" statüsüne düşmüştü. Kasırganın neden olduğu tahribatı AA görüntülemişti."
409,Sürdürülebilirlik için balık denetimi,"Ağlar doluyor, yüzler gülüyor. Bu yıl denizde av sezonu geçmiş yıllara göre daha hareketli geçiyor. Balıkçılar avlarını sürdürürken yetkililer de denetimlerine hız kesmeden devam ediyor.",Çevre,https://www.trthaber.com/haber/cevre/surdurulebilirlik-icin-balik-denetimi-712242.html,"En önemli doğal besin kaynaklarından biri hiç şüphesiz balık. Bu kaynağın sürdürülebilirliği için ise doğru zamanda doğru yerde ve doğru boya ulaşmış balıkların avlanması olmazsa olmaz. İstanbul İl Tarım ve Orman Müdürlüğü de bu amaçla hem denizde hem de karada denetimlerini aralıksız sürdürüyor. Balıkçılık ve Ürünleri Genel Müdürlüğü koordinasyonunda yapılan bu denetimler, Sahil Güvenlik Komutanlığı, Deniz Polisi, Deniz Zabıtası ve Jandarma ekiplerinin katılım ve destekleriyle gerçekleştiriliyor.   Yer, boy ve zaman yasağı 1380 sayılı su ürünleri kanunu çerçevesinde yapılan denetimler 7 gün 24 saat esasına göre gerçekleştiriliyor. Kontrol edilen kriterlerin başında ise yer, boy ve zaman yasakları geliyor. İstanbul İl Tarım ve Orman Müdürü Ahmet Yavuz Karaca, uyulması gereken bu yasakları şöyle anlatıyor:  “Bazı bölgelerde avlanmak yasak. Gemi demirleme alanları, adalarda bazı bölgeler gibi... Marmara Denizi ve boğazlarda 24, Karadeniz’de 18 metre sınırı vardır. Kıyıya daha yakın, daha sığ noktalarda avcılık yaptığınızda idari para cezasına muhatap olursunuz. Bu durum 12 metreden büyük gırgır tekneleri için geçerli.”   Denetimler sırasında avlanan balık boyları mutlaka kontrol ediliyor. Bunun önemini Karaca şöyle açıklıyor:  “Balıkların asgari avlanabilir boyları vardır. Neden boy yasağı koyuyoruz? Bu yasağın sebebi sürdürülebilir avcılık için, denizlerimizdeki balıkların av baskısına maruz kalıp da nesillerinin sona ermemesi için gerekli bir uygulamadır. Bir balığa, hangi tür olursa olsun ömründe bir kere üreme fırsatı vermek zorundayız. Bu da belli boylara ulaştıklarında mümkündür. Örnek verecek olursak bu hamside 9, istavritte 13, lüferde 18, palamutta 25 santimdir. Bütün balıklarla ilgili bu boylar vardır, avlanan balıklarda boy kuralına dikkat ediyoruz.” Bir diğer yasak ise zamanla ilgili. Böylece balıkların üreme mevsimlerinde avlanmasının önüne geçiliyor. Denetimler sırasında buna da dikkat ediliyor. Yine av yapan teknelerin belgeleri ve kullanılan av araçları da kontrol edilen hususlar arasında yer alıyor.   2020 yılından bu yana 171 tekneye el konuldu Balık stoklarının korunması ve gelecek nesillere taşınması adına mutlaka uyulması gereken kurallar, zaman zaman balıkçılar tarafından ihlal edilebiliyor. Tespit edildiğinde ise balıkçılar birtakım yaptırımlarla karşılaşıyor. Karaca, denetimler sırasında karşılaştıkları ihalleri ve izledikleri yolu anlatıyor:  “En çok karşılaştığımız ihlal maalesef küçük boyda balık avlanması. Çünkü ‘Ben avlamasam başkası avlar’ mantığıyla hareket ediliyor. İkincisi de zaman ve yer yasaklarına uyulmadığını görüyoruz. Buna ek olarak kaçak ve ruhsatsız avlanmayla da karşı karşıyayız. Kaçak ve ruhsatsız olarak avcılık yapan teknelere el konulup mülkiyeti kamuya geçiriliyor. Bu bizim elimizi o kadar güçlendirdi ki. Bu noktada yaklaşık olarak 2020 yılının başından itibaren 171 adet tekneye el koyduk. Mülkiyeti kamuya geçirildi. Dalış tüpü, dalgıç elbisesi, yasal olmayan ağlar gibi av araç ve gereçlerine de el koyuyoruz ve mülkiyeti kamuya geçiriliyor.“   Sadece denizde değil karada da kontroller devam ediyor Denetimler sadece denizde değil iç sularda da gerçekleştiriliyor. Terkos ve Büyükçekmece Gölü gibi noktalarda da denetimlerin sürdüğünü belirten Ahmet Yavuz Karaca, avlanan balıkların takibine karaya çıktıktan sonra da devam edildiğinin altını çizdi: “Sadece denizde yaptığımız denetimlerle yeterli kalmıyoruz. Karaya çıkış noktası dediğimiz, balıkların karaya çıkarıldığı noktalarda kooperatiflerce bu balıklara nakil belgesi düzenleniyor. O noktalarda yine boy yasaklarına, tür yasaklarına uyulup uyulmadığına bakıyoruz. Hallerde, depolarda ve mezat alanlarında denetimlerimizi yapıyoruz. Perakende satış noktalarına geldiğimizde balıkların satıldığı balıkçılarımızda ve pazarlarda denetimlerimiz 7 gün 24 saat esasına göre devam ediyor.”   Karaca, av yasağının kalktığı 1 Eylül 2022 tarihinden itibaren yapılan denetimlere dair rakamları da paylaştı:   “Deniz, iç su ve karaya çıkış noktaları, nakil araçları ve perakende satış yerleri olmak üzere bin 300 adet denetim ve kontrol faaliyeti gerçekleştirildi. 1380 sayılı Su ürünleri Kanununa aykırı olarak avlanılmış olan 9 ton su ürününe el konularak ilgili şahıslar hakkında 470 bin TL’ye yakın idari para cezası kararı uygulandı. Bunlara ek olarak 3 tekneye de el konuldu.”    Denetimlerin ortak amacı: Sürdürülebilirlik Denizler, iç sular, haller ve perakende satış noktası fark etmeksizin uygun balıkların avlanıp tüketilmesi için gerçekleştirilen çalışmaların amacı, balıkçılık sektörünün işini zorlaştırmak değil. Tüm bu çalışmaları ‘sürdürülebilirlik’ ifadesiyle açıklayan Karaca, bu doğal kaynağın korunmasının gelecek için kritik önem taşıdığını belirtiyor:  “Her alanda olduğu gibi denizlerdeki su ürünleri stoklarını koruyabilmek ve sürdürülebilirliği sağlamak için denetimler gerekli. Çünkü biz denizlerimizi, doğayı, ekosistemi çocuklarımızdan, torunlarımızdan aldığımız bu emanetleri onlara sağ salim bırakmamız çok önemli. Sürdürülebilirlik diyoruz başka bir şey demiyoruz, çok önemli.”   “Küçük boyda balık almasınlar” Gerçekleştirilen denetimler, su ürünleri stoklarının sürdürülebilirliği açısından çok önemli. Ancak tek başına yeterli değil. Bu noktada tüketicilerin balık satın alırken özellikle boy konusunda dikkatli olması gerektiğini belirten Karaca, uyarıda bulunuyor:  “Biz şunu söylüyoruz tüketicilerimize; küçük boyda balık almasınlar. Asgari boyun altında balık alırlarsa, balık tutulur. Herhangi bir olumsuzluk veya bir sıkıntı gördüklerinde ALO 174 Gıda Hattı'nı ararlarsa biz gerekli inceleme ve araştırmayı yapıp onlara dönmekle mükellefiz.” Kurgu: Cihan Karaahmetoğlu
 "
410,Balıkçının gözünden denizlerimizi bekleyen tehlike,Hem insan eli hem de ekolojik faktörler denizlerimizdeki ekosistemi çökme noktasına getiriyor. Tüm bu olumsuzluklar özellikle küçük ölçekli balıkçıları etkiliyor.,Çevre,https://www.trthaber.com/haber/cevre/balikcinin-gozunden-denizlerimizi-bekleyen-tehlike-711696.html,"Dolgu alanları, aşırı ve kontrolsüz avlanma, endüstriyel atıklar, müsilaj ve daha fazlası... İnsan eli ve ekolojik etkenler özellikle İstanbul Boğazı ve Marmara Denizi’ndeki ekolojik sistemi çökme noktasına getirirken bu durum en çok küçük ölçekli balıkçıları olumsuz etkiliyor. Geçtiğimiz yıl Marmara Denizi’nde yaşanan müsilaj felaketi ise tüm bu olumsuzlukları gözler önüne sererken denizlerimizdeki balık sayısı ve balık çeşitliliği her geçen gün biraz daha azalıyor. İstanbul’da tekneleriyle balıkçılık yapan Barış Köksalan ve Necla Yazıcı karşılaşılan bu olumsuzlukların en aza indirilebilmesi için yapılması gerekenleri TRT Haber’e anlattı.    Müsilajda balıkçıların da suçu var Hem kalabalık hem de sanayi kenti olan İstanbul ve Kocaeli gibi şehirlere kıyısı olan Marmara Denizi için durumun daha kritik olduğunu söylüyor Barış Köksalan. “Sadece balığın avlanması ile ilgili sıkıntı yok, denizlerle ilgili bir sıkıntımız da var. Zaten müsilaj da kirliliğin sonucunda oluştu. Bunu şu an durduran hiçbir faktör yok. Kirletmeye devam ediyoruz. Özellikle Marmara Denizi’nin etrafında bulunan büyükşehirler ve metropollerde yaşayan milyonlarca insanın atıkları denizlere ulaşıyor”. Necla Yazıcı ise geçtiğimiz yıl yaşanan müsilaj felaketinde sorumlunun sadece denizi kirleten faktörlerin olmadığını, balıkçıların da müsilajın yayılmasında parmağının olduğunu belirtiyor. “Denizdeki planktonların çoğalması ne demek? Hani diyoruz ya biz balıkçıların musilajda etkisi yok. Sebep değiliz ama etkimiz de var yani. Kıraça, çaça, hamsi, sardalya… Bunlar planktonla besleniyor. Beslenme olmayınca planktonlar artıyor. Çevre kirliliği ile birleşip bu sorun bize müsilaj olarak geri dönüyor”. Müsilajın kendilerine ders olduğunun altını çizen Yazıcı, av yasağı ile denizin dinlendiğini, yasağın ardından ise balık sayısı ve çeşitliliğinde gözle görülür bir artışla karşılaştıklarını söyledi. “Doğaya şefkatli davranırsak doğa da bize mükâfatını verir”.    Yavruyken avlamak en büyük tehlike Türkiye kara sularındaki balık çeşitliliğinin azalmasındaki bir diğer önemli etken ise balıkların henüz yavruyken avlanması. “Tavuğu kesmenin bir anlamı yok. Bırakın yumurtlasın tavuk” diyen Barış Köksalan endüstriyel balık avcılığının uçuk bir şekilde devam ettiğini bu nedenle de balıkların üreme hatta yumurtlama şansı bulamadığının altını çiziyor."" Necla Yazıcı ise yavru balık avcılığının çiftlik balığı üretiminde önemli rol aldığını bir kilo çiftlik balığını yetiştirmek için denizden yedi kilo yavru balığının yakalanıp yem olarak kullanıldığını söylüyor.    Bu sorunu lehimize çevirmek elimizde Her iki balıkçı da hem denizlerin hem de balık çeşitliliğinin kurtarılması için ortak hareket edilmesi gerektiğini vurguluyor. Denizlerdeki ekosistemin yok olmaması için özellikle atık su artımının çok iyi yapılması gerektiğini söyleyen Barış Köksalan’a göre dikkat edilmesi gereken bir diğer önemli noktalar ise kıyılardaki yapılaşma ve dolgu alanları. Dünyayı bekleyen önemli bir gıda sıkıntı olduğunu belirten Köksalan ülke olarak bu sıkıntıyı kendi lehimize çevirebileceğimizi söyledi. “Bu sıkıntıdan biz neden başarılı olarak çıkmayalım ki? Elimizde çok güzel bir alternatifimiz üç tane denizimiz var. Her tarafımız bereketli denizlerle çevrili. Bunları önümüzdeki 10-20 yılda daha verimli kullanmak bence büyük bir fırsattır bizim için”. Kurgu: Cihan Karaahmetoğlu
 "
411,Tıbbi jeolojinin merceğinde: Asbest,"Jeolojik araştırmalar, tıbbi yönden faydalı olabilecek birtakım bilimsel gerçeklikleri ortaya koyabiliyor. Toprağı ve suyu araştıran bilim dalı ‘tıbbi jeoloji’, kanserojen bir madde olan asbest mineralini ve bunun bulunduğu bölgeleri mercek altına alıyor.",Çevre,https://www.trthaber.com/haber/cevre/tibbi-jeolojinin-merceginde-asbest-711434.html,"Asbest minerali, özellikle 1930 ile 1980 yılları arasında, ısıya, darbeye ve basınca dayanıklı bir hammadde olduğu için endüstriyel alanda yoğun bir şekilde kullanıldı. Ancak uzun yıllar bu madenlerde çalışan işçilerde birbirine benzer sağlık problemleri görüldü. Akabinde kanser vakaları artarken, insanlar bunu çoğunlukla genetik veya kader olarak yorumladı. Fakat 1996’da ortaya çıkan bilim dalı, jeologların yaptığı araştırmalarla, bu hastalıkların ortaya çıkmasında çevresel faktörlerin ciddi bir rolü olduğunu ortaya koydu. Ortaya konan veriler, sözü geçen maden ocağına 2000’li yıllarda işletme yasağı gelmesini sağladı. Tüm dünyada ve Avrupa’da olduğu gibi Türkiye’de de 2015 yılından beri asbest kullanımı, çıkarılması ve ticareti yasaklandı. Ancak ne yazık ki bu madenin işletilmesini yasaklamak hastalıkların yayılmasını engellemede yeterli olamadı… Dr. Eşref Atabey, hayatının çoğunu jeolojik araştırmalara adamış bir jeoloji yüksek mühendisi. Yaklaşık 30 yıldır da tıbbi jeoloji alanında yaptığı araştırmalarla insan sağlığına dair önemli bilgiler ortaya koyuyor. Maden işletmesinin ve asbest çıkarılmasının yasaklanması sorunu tamamen çözmeye yetmiyor. Çünkü yağmur ve rüzgar aracılığıyla, kayaların üzerinde açıkta duran asbest minerali, tozlar halinde civarda yaşayan halkın soluduğu havaya karışmaya devam ediyor…    “Asbest her kayada, her formasyonda oluşmuyor” Türkiye’nin en büyük asbest maden ocağı, Eskişehir’in Mihalıçcık ilçesine bağlı olan Tatarcık Köyü’nde bulunuyor. Uzun yıllar üzerinde çalıştığı ilçede karşılaştığı asbeste dair detayları, Tıbbi Jeoloji Uzmanı Atabey anlattı. “Asbest sağlığa zararlı bir mineral tozu. Hava yoluyla uzun süre solunduğunda akciğer zarı kanserine neden oluyor. Diğer adı da mezotelyoma. Bu tıbben kanıtlanmış durumda. Asbest her kayada her formasyonda oluşmuyor. Asbestin oluştuğu belli başlı biyolojik formasyonlar var. Mihalıçcık bölgesi de metamorfik dediğimiz kayaçlardan oluşma. Asbest aslında bir jeolojik süreçte ayrışma ürünü, antreyesin ürünü. Bu kayaçlar alterasyon geçirdiği zaman yer altından derin, silisli sular yüksek basınç altında metamorfizma dediğimiz jeolojik olaylar sırasında yüksek basınç sıcaklığı altında bu kayaçlar değişiyor, alterasyona uğruyor silisli getirimler sayesinde. Altere geçirerek asbeste dönüşüyor.”    Mihalıçcık ilçesi, Türkiye’deki en büyük asbest maden ocağının bulunduğu yer olmasının yanı sıra, aynı zamanda 33 tane mahallesi asbestli kayalar üzerine kurulmuş bir bölge. Yani burada yaşam asbest minerali gölgesinde sürüyor. Bu sebeple de Mihalıçcık ilçesi jeolojik araştırma yapmak için doğru bir adres. “Bu yörede, Mihalıçcık’ta, aşağı yukarı benim tespitlerime göre 33 tane mahalle asbestli kayalar yani zemin üzerinde kurulmuş durumda. En riskli olan Tatarcık Köyü. Burada bildiğim kadarıyla 8 hane yaşıyor. Sağlık riski bakımından, bu mahallenin buradan taşınması yani buradan kaldırılması gerekiyor. Bu lifler yağmurla ıslandığı zaman çamurlaşıyor daha sonra güneş altında kuruyor. Lifler küçük küçük parçalar ve toz halinde havaya karışıyor rüzgarla.” Zemininde asbest mineralinin yoğun olarak bulunduğu bölge, jeolojik araştırmaların merkezi denebilir. Ancak tıbbi jeoloji birden fazla disiplini bir araya getiriyor. Yani teşhis konulan hastalığın kaynağını bulmakal ne yazık ki iş bitmiyor. Daha derin araştırma yapmak ve gerekli önlemleri almak gerekiyor. “Biz jeolog yani saha araştırmacıları olarak, ancak bunun bulunduğu yeri özellik ve çevresel etkilerini ortaya koyabiliriz. Bunun insanlar üzerindeki etkisi ya da bu tozun hastalık yapıp yapmayacağı epidemiyolojik çalışmalarla ortaya çıkar.”    Asbestli köylerde sağlık taraması yapılması gerekiyor Resmi Gazete’de 2013 yılında yayımlanan “Asbestle Çalışmalarda Sağlık ve Güvenlik Önlemleri Hakkında Yönetmelik” hükümlerine göre, asbestin her türünün ve asbest ilave edilmiş ürünlerin çıkarılması, satılması, işlenmesi veya herhangi bir şekilde ticaretinin yapılması yasaklandı. Bu önlemler asbest mineralinin ülke geneline yayılmasını engellese de, bölgede yaşayanlar hala risk grubunda. Tıbbi Jeoloji Uzmanı Eşref Atabey’e göre yapılması gerekenler belli… “Bu asbeste bağlı yerleşim yerlerinde mezotelyoma yani akciğer kanseri vakaları olabilir. Bunu tespit etmek tabii sağlıkçıların görevi. Köylerde röntgen taramalarıyla akciğer filmi çekerek, asbestin bir etkisinin olup olmadığını ortaya koymaları gerekiyor. Ya da hastanelerde tarama yapmaları gerekiyor. Asbest yığını buradan kaldırılıp güvenli bir yere götürülmeli. Eğer bu yapılamıyorsa, burada yerinde falezli kısmına bir duvar örülerek üst kısmının da yararlı bir toprakla örtülmesi lazım. Yani rüzgarla temasının kesilmesi lazım. Böyle bir tedbir alınması lazım. Üstünün de ağaçlandırılması ya da çim dediğimiz malzemeyle kaplanması daha yerinde olur.” Kurgu: Cihan Karaahmetoğlu"
412,"California, doğalgazlı ısıtıcıları ve fırınları yasakladı","California, 2030 yılına kadar eyalet genelinde doğalgazlı ısıtma cihazlarının kullanımını aşamalı olarak durdurmayı planlayan öneriyi kabul etti.",Çevre,https://www.trthaber.com/haber/cevre/california-dogalgazli-isiticilari-ve-firinlari-yasakladi-711037.html,"California Hava Kaynakları Kurulu (CARB) tarafından kabul edilen öneriyle, eyalet doğalgazlı ısıtıcıları ve fırınları yasaklayan ilk yönetim oldu. Oybirliğiyle alınan kararla, 2030 yılına kadar dış mekan ısıtıcısı ve su ısıtıcısı cihazlarının satışının aşamalı olarak durdurulması hedefleniyor. CARB Başkanı Liane Randolph yaptığı açıklamada, ""Bu strateji tüm Californialılar için havayı temizleyecek, aynı zamanda daha yüksek düzeyde kalıcı hava kirliliği yaşayan birçok düşük gelirli ve dezavantajlı toplulukta emisyonların azalmasına yardımcı olacak"" dedi . California'daki konut ve ticari binalar, eyaletin doğalgaz yanmasından kaynaklanan toplam nitrojen oksit emisyonlarının yaklaşık yüzde beşini oluşturuyor. Ayrıca, alan ve su ısıtma, bina ile ilgili tüm doğalgaz talebinin yaklaşık yüzde 90'ına denk geliyor. Doğalgaz yakıldığında, petrol veya kömürden daha az karbondioksit yayıyor. Bununla birlikte, doğalgaz sızıntıları, kanserle bağlantılı çeşitli seviyelerde uçucu kimyasallar içerdiğinden ev sahipleri için sağlık riskleri oluşturuyor. Temiz enerjiye geçişe odaklanan kar amacı gütmeyen bir kuruluş olan RMI'de kıdemli bir ortak olan Leah Louis-Prescott, Bloomberg'e “ Bunun bir domino etkisinin başlangıcı olmasından ve diğer eyaletlerin California'nın liderliğini izleyeceğinden gerçekten umutluyuz” dedi.  Elektrik merkezli ısınma öne çıkacak Yeni düzenlemeler, yeni ve mevcut evleri elektriklendirmek için satılan ısı pompası teknolojilerinin benimsenmesine dayanacak. Teklif gaz sobalarını içermese de, eyaletteki bazı şehirler ve kasabalar şu anda yeni binalarda gaz sobası kullanımını yasaklıyor. California Kamu Hizmetleri Komisyonu da geçen hafta yeni doğalgaz bağlantıları için sübvansiyonları kaldırdı ve bunu yapan ilk eyalet oldu. Hareket, sera gazı emisyonlarını azaltmaya ve tüketiciler için elektrik faturalarını düşürmeye yardımcı olacak. Randolph, devletin ozon standardına ulaşma yolundaki adımlarını övdü, ancak hedefe ulaşmak için daha fazla federal eyleme ihtiyaç olduğunu vurguladı. "
413,Denizde palamut ‘dalgalanması’,"Son yıllarda beklentinin altında kalan palamut, bu av sezonunda balıkçıların yüzünü güldürüyor. Özellikle Karadeniz’deki balıkçılardan gelen görüntüler de bunu doğrular nitelikte.",Çevre,https://www.trthaber.com/haber/cevre/denizde-palamut-dalgalanmasi-710611.html,"Eylül ayıyla birlikte balıkçılar için av sezonu başladı. Sezonun parlayan yıldızı ise şimdiden belli: Palamut. Peki gerçekten palamut bol mu? Balık stoklarında artış var mı?
Bu soruların cevabı Prof. Dr. Firdes Saadet Karakulak’a göre kısa vadede evet, uzun vadede ise hayır. Başarılı üremenin sonucu bol palamut Geçtiğimiz birkaç yıldaki av sezonlarıyla kıyaslayınca bu yıl balıkta, özellikle de palamutta bolluk olduğu söylenebilir. Ancak TÜİK’in son 20 yıllık verisine göre avcılık yoluyla elde edilen palamut miktarı yıllara göre değişkenlik göstererek dalgalı bir grafik çiziyor. İstanbul Üniversitesi Balıkçılık Teknolojisi ve Yönetimi Ana Bilim Dalı Başkanı Prof. Dr. Firdes Saadet Karakulak'a göre üreme döneminin başarıyla geçmesi bu sene yaşanan artıştaki en önemli faktörlerden. “Palamut yaz aylarında üreyen bir balık. Geçen yıl mesela yavru balıklar hiç yoktu ve daha çok büyük boy olanlar avlanmıştı. Yavruların olmadığını görmek aslında üremenin başarısız olduğunu bize gösteriyordu. Bu döneme baktığımızda tüm Karadeniz sahillerinde balıkçılar temmuz ayından itibaren yavru palamutları görmeye başladı. Buradan üremenin başarılı geçtiğini anlayabiliyoruz.”   Başarılı geçen üreme döneminin yanı sıra, müsilajla geçen dönemin de bu yılki artışta etkili olabileceğinin altını çizen Prof. Dr. Firdes Saadet Karakulak sözlerini şöyle sürdürüyor: “Müsilaj olduğunda gırgır balıkçıları hiç avcılık yapamadı. Müsilajdan dolayı yapılamayan avcılık 2021 yılına 2 bin 500 ton olarak geçmiş. Bu da bize müsilaj döneminde yapılamayan avcılıktan dolayı da artış olduğunu gösteriyor. Endüstriyel balıkçı kesinlikle Marmara denizinde hiç çalışamadı, ya Karadeniz’e ya da Ege denizine geçtiler. Böylece Marmara da kalarak kışlama yapan balık denizde kaldı. Av baskısı olmayınca balıklar nispeten bir artış gösterdi, ama çok büyük bir artış değil.”   Artışın sürdürülebilir olması için... Balık stoklarında istikrarın ve artışın sağlanması için her balığın yaşamı boyunca en az 1 kere üremesi gerekiyor. İstatistiklere baktığıldığında 2005 yılında 70 bin ton palamut avcılığı yapıldığı görülüyor... Ardından bu sayı 29 bin tona düştü. Sonraki yıl ise 5 bin tona geriledi. Birkaç yıl sonra sayı tekrar 35 bin tona yükseldi. Ancak bu artışın dalgalı olduğunu ve yükselişlerin ardından düşüş yaşandığını dile getiren  Prof. Dr. Karakulak, bu av sezonundaki durumu şu sözlerle anlatıyor: ""Bu yılı geçen yılla kıyasladığımızda bir artış olduğunu görebiliriz. Ama 2005 yılındaki gibi 70 bin tonluk avımız olmayacak. Çünkü balıkları korumak için daha fazla önlem almalıyız. Şu an balıkçılık yönetiminde en büyük eksikliğimiz balıkçılara avcılık kotası vermememiz. Denize çıkan balıkçı da daha çok avlama eğilimi gösteriyor, bu balık stoklarını azaltıyor. Denizdeki balıkların hepsini avlarsak, sonraki dönemleri düşünmeden denizde balık bırakmazsak balık stoklarımız gitgide azalacak.”    “Çok büyük bir artış bekleyemeyiz” Balık popülasyonun etkileyen tek sebep balıkçılık ve av baskısı değil. İklim değişikliği, deniz suyu sıcaklıklarındaki değişimler, kirlilik, kıyısal alanlardaki yapılaşma ve istilacı türler gibi pek çok faktör de balık stoklarında değişimlere sebep oluyor. Dönemsel olarak değişim gösteren bu olumsuz şartların devam ettiğini dile getiren Karakulak, geçmiş dönemlere kıyasla büyük bir artış beklememek gerektiğini anlatıyor. Palamut çoksa hamsi az Balıkçılar av sezonuyla ilgili tahminlerinde genellikle “Palamut çoksa hamsi az olur” der. Bu tahmin TÜİK verilerine de yansımış durumda. Avcı bir balık olan palamutlar hamsiyle besleniyor. Palamut çok olduğunda ise denizdeki hamsi sayısı fark edilir şekilde düşüyor.   Palamut ve hamsi arasındaki ters orantıyı da sorduğumuz Prof. Dr. Firdes Saadet Karakulak: “Palamut çok olursa hamsiyle beslendiği için hamsinin az olacağını anlıyoruz. Bu ilişki lüfer ve palamut arasında da var. Palamutun çok olduğu dönemlerde lüfer de az olabiliyor. Mesela geçen yıl lüfer çoktu, palamut azdı. Bu da beslenmeyle ilgili. Lüfer de etçil bir balıktır, lüferin bol olması palamutun daha erken bölgeyi terk etmesine yol açıyor. Kim daha baskın gelirse o dönem onun stokları daha fazla oluyor.”   “Umarım kış ılıman geçmez” Kimi balıkçılar, palamutun bol olduğu yıllar kışın sert geçeceği söyler. Bu gerçek midir bilinmez ama Prof. Dr. Firdes Saadet Karakulak’a göre müsilaj sorununun tekrar yaşanmaması için kış mevsimi ılıman geçmemeli. “Kışı eğer ılıman geçirirsek denizdeki canlılarda hem sıcaklığın etkisiyle hem de azot, fosfor gibi kirliliğin etkisiyle fitoplankton artışları oluyor. Sıcaklık onların uygun ortamda aşırı çoğalmalarına yol açıyor. Daha sonra strese girerek vücut içi salgılarını deniz ortamına bırakıyorlar ve müsilaj oluşuyor. O yüzden canlılarda stresi tetikleyen bir faktör de sıcaklık. Biz kışı ılıman geçirirsek müsilaj olayı tekrar yüzeye çıkacak. Geçen yıl müsilajı görmememizin nedeni kışı kış olarak yaşamış olmamızdı. Umarım bu sene de öyle olur.” 
 "
414,İklim krizi ağaçları tehdit ediyor,"İklim krizinin etkisiyle artan sıcaklık ve düşen nem oranları binden fazla ağaç türünü tehdit ediyor. İngiltere merkezli Nature Climate Change dergisinde yayımlanan araştırmaya göre, risk altındaki ağaçlar arasında şehirlerde sıklıkla gördüğümüz meşe, akçaağaç, kavak, karaağaç, çam ve kestane gibi türler var.",Çevre,https://www.trthaber.com/haber/cevre/iklim-krizi-agaclari-tehdit-ediyor-710279.html,"Atmosfere salınan sera gazları, küresel ısınma, değişen iklim koşulları, küresel iklim krizi, yeryüzündeki canlı türlerini tehdit ediyor. Dünyanın oksijen kaynağı ağaçlar da risk altında. İngiltere merkezli Nature Climate Change dergisinde çarpıcı bir araştırma yayımlandı.

Araştırmaya göre iklim krizinin etkisiyle artan sıcaklıklar ve düşen nem oranları binden fazla ağaç türünü tehdit ediyor.

Araştırmacılar, küresel ısınmanın sokaklara ve parklara dikilen ağaçlar üzerindeki olası etkilerini değerlendirmek için 78 ülke ve 164 kentteki 4 bin 129 ağaç ve çalının kaydedildiği Küresel Kent Ağacı Envanteri veritabanını kullandı. Hava ısındıkça risk altındaki türlerin sayısı artacak Araştırma kapsamında incelenen şehirler arasında Türkiye'den sadece Trabzon bulunuyor.

Risk altındaki ağaçlar arasında şehirlerde sıklıkla gördüğümüz meşe, akçaağaç, kavak, karaağaç, çam ve kestane gibi türler var. Araştırmaya göre hava daha da ısındıkça ve kurudukça risk altındaki türlerin sayısı da artacak.

Araştırmaya göre günümüzde yüzde 65 olan risk altındaki ağaçların oranı 2050'de yüzde 76'ya yükselebilir."
415,Bitkilere karşı “kör” müyüz?,"İnsanlığın tüketim hızı bazı canlıların varlığını tehlikeye atıyor. Mesela bitkilerin… Nesli tükenmekte olan bitkilerden bahsedeceğimiz bu haberde, pek bilinmeyen bir kavram olan bitki körlüğünü de anlatacağız.",Çevre,https://www.trthaber.com/haber/cevre/bitkilere-karsi-kor-muyuz-709904.html,"Bilinçsiz tüketim, önemsememek, var olandan daha fazlasını talep etmek… Tüketiciyi kaybetmek istemeyen ve kendine bağlı tutmak için üretimi hiç durdurmayan firmalar, tükettiğinin kaynağını pek de sorgulamayan insanlar... Yeryüzü kaynaklarının sınırsız olmadığını şimdi de nesli tükenmekte olan bitkilerin gündeme gelmesiyle hatırlıyoruz. Birleşmiş Milletler'e bağlı Gıda ve Tarım Örgütü tarafından yayımlanan bir raporda, 12 çeşit yabani bitki türü neslinin tükenme tehdidiyle karşı karşıya olduğu açıklandı. Biz de raporda bahsi geçen 12 bitki ve diğer bitki türleriyle ilgili durumu, Ege Üniversitesi Fen Fakültesi Biyoloji Bilimi, Botanik Anabilim Dalı’ndan Prof. Dr. Hatice Demiray’a sorduk. Demiray ile bitkilerin neslinin tükenmesine yol açan nedenlerden biri olarak görülen “bitki körlüğü” üzerine de konuştuk… Bitki körlüğü nedir? Bitkileri görememe ya da fark edememe… Bitki körlüğü terimi ilk olarak 1999 yılında ABD’li Botanikçiler Wandersee ve Schussler tarafından açıklandı. İnsanların çevredeki bitkileri fark etmemeleri ve onların önemini anlayamamasını ifade eden terimi Prof. Dr. Demiray şu sözlerle anlatıyor: “Bu terim insanların çevrelerindeki bitkileri görememeleri ve bunun sonucunda da bitkilerin biyosferdeki ve insan ilişkilerindeki önemini kavrayamamasını belirtiyor.""     Bitkiler tüm canlılar ve ekosistemin temelini oluşturuyor Bitkiler yerkürenin yüzde 60’ını kaplıyor. Ancak tüm canlıların ve ekosistemin temelini oluşturan bitkilere karşı duyarsızlaşmış olmak, bitkilere değer vermeyi de zorlaştırıyor. Prof. Dr. Demiray bitkilerin önemini şu sözlerle anlatıyor: “Bitkiler insanlara ve hayvanlara besin, ilaç, oksijen ve barınacak alan sağlıyor. 400 bin kadar karasal bitki türü olduğu tahmin ediliyor. Bununla birlikte, çevremizdeki bitkilere, bitki körlüğü de denilen, değer vermeme eğilimi bitki koruma girişimlerini geride bırakabiliyor.” Nesli tükenmekte olan yabani bitkiler Bitki türlerinin günümüzde karşı karşıya oldukları tehditler habitat kaybı, iklim değişikliği, istilacı böcekler ve hastalıklar olarak sıralanıyor.
Peki, hangi bitkiler nesli tükenme tehlikesi altında? Prof. Dr. Demiray bu soruyu şöyle yanıtlıyor: “Dünya üzerinde çeşitli ekosistemlerin biyoçeşitliliği içinde var olan tıbbi ve aromatik bitkiler, global pazarların önemli gelir kaynağı. Dünyada günümüzde ticari olarak tüketilen ürünlerin bileşenleri yüzde 60 ila 90 gibi yüksek bir oranda yabani bitkilerden elde ediliyor.” Günlük hayatta sıklıkla tüketilen bu ürünler de yaşamın bir parçası haline gelmiş durumda. BM araştırmaları da, yabani bitki bileşenlerine olan talebin büyüyerek son 20 yılda yüzde 75’ten fazla değer kazandığını gösteriyor. Tıbbi ve aromatik bitkiler, doğal ortamlarından aşırı toplanması sebebiyle habitat kaybı riski ile karşı karşıya. Bu bitki türlerinin yüzde 21’i ise tehdit altında. Yüzde 9’unun da yok olma tehdidi ile karşı karşıya olduğu belirtiliyor. Yabani bitkilerden elde edilen ürünlerin üretimine hız kesmeden devam eden şirketler, pazarın önemli bir bölümünü oluşturuyor. Yani böylesine büyük bir tehdidin varlığını göz ardı ediyorlar. Yapılan araştırmada en önemli 12 adet yabani bitki bileşeni öne çıkarılarak konunun önemi vurgulanıyor.    Her gün kullanılan ürünlerde bulunan yabani bileşikler Yabani bitkiler, yediğimiz çikolatadan kullandığımız krem, parfüm veya saç bakım ürünlerine hatta ilaçlara kadar uzanan bir yelpazeyi oluşturuyor. İşte o bitkiler ve bazı kullanım alanları: Shea yağı (Vitellaria paradoxa): Yenebilen bitkisel yağlardan en eskiden bilineni ve bin yıldır tüketiliyor. Afrika’nın shea ağacının fındık türü tohumlarından elde ediliyor. Kakao yağına eş değer sağlıklı yağlar açısından zengin bu bitki, dondurma ve fırında pişmiş gıdalarda kullanılıyor. Brezilya kestanesi (Bertholletia excelsa): Amazon bölgesinde, Amazonlar'ın ekosistemi için önemli olan yabani, uzun ağaçlardan hasat ediliyor. Ancak yetiştiği orman yok olma tehdidi altında… Akasya reçinesi (Arap zamkı, E414): Soda yapımında temel bileşen... Afrika’nın Sahel bölgesinde bulunan iki farklı Akasya ağacı türünün özünden elde ediliyor. Bu ağaçlar çölleşmeyi durdurmakta önemli bir rol oynayarak toplayıcılarına (özellikle küçük ölçekli çiftçilere) gelir sağlıyor. Fakat iklim değişikliği ile gittikçe artan bir tehdit altındalar. Arap zamkı ve Brezilya kestanesi gibi yabani bileşenler dondurmalarda da kullanılabiliyor. Meyan balı (Glycyrrhiza glabra, liquorice): Meyan bitkisinin köklerinden elde edilen bitkisel bir çay. Özbekistan ve Azerbaycan’ın kırsal bölgelerinden elde ediliyor. Ardıç (Juniperus communis): Avrupa’da bulunan bu bitki, Asya ve Kuzey Amerika’da da görülüyor. Tıbbi ve hoş koku amaçlarıyla kullanılıyor. Günlük (Frankincense, Boswellia sacra): Parfümlerin en bilinen bileşeni... Kuzey-Doğu Afrika’daki Boswellia türünün reçinesinden elde ediliyor. Miktarı ve toplama koşulları üzerindeki bilgiler ise oldukça eksik. Argan yağı (Sideroxylon spinosum): Deri veya saç bakım ürünlerinin büyük bir çoğunluğu Fas’ta bulunan argan ağacının tohumlarından elde edilen argan yağı içeriyor. Baobab yağı (Adansonia digitata): Cilt bakım ürünleri Afrika’nın Sahara bölgesinde bulunan ekmek ağacının tohumlarından elde edilen baobab yağı gibi bitki bileşeni içeriyor. Cilt bakım ürünlerinde shea yağı, argan yağı ve frankincense bulunuyor. Candelilla mumu (Euphorbia antisyphilitica): Kozmetiğin olduğu gibi ayakkabı cilalarının ve sakızların da önemli bir bileşeni. Arı mumuna alternatif vegan bir ürün olarak satılıyor. Ekstresi Meksika Chihuahuan Çölü'nde bulunan bir çalıdan elde ediliyor. Diyet ürünleri, bitkisel ve geleneksel ilaçlar da yabani bitki bileşenleri içeriyor. Afrika kirazı (Prunus Africana): Hassas Afrika kiraz ağacının kabuğundan elde edilen Pygeum, erkeklerdeki prostat tedavisinde kullanılıyor. Hint sümbülü (Nardostachys Jatamansi): Himalaya’ların yüksek irtifalarından toplanan kritik tehlikede olan otsu bir bitki. Aromaterapi ve kozmetikte kullanıldığı gibi epilepsi ve histeri gibi hastalıklarda da kullanılabiliyor. Altınmühür (Hydrastis canadensis): ABD ve Kanada’da bulunuyor. Ağız, solunum ve sindirim sistemi hastalıklarında kullanılan hassas bir orman bitkisi. “Tüketimi azaltmak yerine sürdürülebilir bir kültür hayata geçirilebilir” Bitkilerle ilgili gelinen bu durum akıllara, ‘Tüketimi azaltmak mümkün mü?’ sorusunu getiriyor. Prof. Dr. Demiray’a göre, sürdürülebilir bir kültür geliştirmek, tüketimi sonlandırmaktan çok daha faydalı olabilir. “Çevre ve halk sağlığı açısından önemleri bilindiğinden beri bu ürünlerin kullanımının azaltılması yerine sürdürülebilir bir kültürü hayata geçirmek çok daha faydalı olacaktır. Bitki doku kültürü gibi laboratuvarda kontrollü koşullarda üretilerek yok olma tehdidi altında olan bitkilerin yeniden rejenerasyonu mümkün.” Grafik: Hafize Yurt  "
416,Terazinin iki kefesi: Uluabat Gölü,"Uluabat, Türkiye'nin en önemli göllerinden... Gölü korumak için çok aktörlü bir süreç yürütmek ve türler arasındaki dengeyi gözetmek gerekiyor. Bu dengeyi bulmanın güzel bir örneği ise Eskikaraağaç’ta yaşandı. Gelin bir gölün nasıl korunduğunu ona emek verenlerden dinleyelim.",Çevre,https://www.trthaber.com/haber/cevre/terazinin-iki-kefesi-uluabat-golu-709695.html,"Ramsar Sözleşmesi sulak alanların korunmasını amaçlayan uluslararası bir sözleşme. Türkiye’de sözleşme doğrultusunda ‘Ramsar alanı’ ilan edilen 14 sulak alan bulunuyor. Onlardan biri de Uluabat Gölü. Farklı aktörler, ortak amaçlar Uluabat Gölü’nü ilk olarak, Tarım ve Orman Bakanlığı 2. Bölge Müdürlüğü Doğa Koruma ve Milli Parklar Bursa Şube Müdürlüğü'nden Uzman Biyolog Burçak Gönül ile konuşacağız. Göl kıyısında, Çeltikçi ve Karabatak kuşlarını görme şansı yakalıyoruz. Ve böyle bir ekosistemin nasıl korunduğunu merak ediyoruz. Gönül, “Farklı grupların bir arada çalışmasını gerektiren bir şey sulak alanların korunması, daha doğrusu tüm doğal ekosistemlerin korunması. Dolayısıyla kamu kurum ve kuruluşları, sivil toplum kuruluşları bunun yanında yerel halk, alanın korunmasıyla ilgili en önemli paydaş aslında” diyor. Bölgenin önemli aktörü: Doğa Koruma ve Milli Parklar Genel Müdürlüğü Doğa Koruma ve Milli Parklar Genel Müdürlüğü’nün bölgede pek çok çalışması var ve sorumluluk alanı oldukça geniş. Burçak Gönül şöyle özetliyor: “Bizler Doğa Koruma ve Milli Parklar Şube Müdürlüğü çalışanları olarak kurumumuzun sorumlulukları bünyesinde yer alan av koruma faaliyetleri, biyoçeşitliliği koruma faaliyetleri, tür eylem planlarının hazırlanması ve uygulanması faaliyetlerinden sorumluyuz. Ayrıca sulak alan yönetim planlarının oluşturulması, uygulanması, diğer kurumlarla birlikte alanın yönetiminin sağlanması için gerekli planlamaları yapmak, yürütmek ve izlemekle sorumluyuz.”    Diğer sulak alanlardan farklı Gönül’ün aktardığına göre, tektonik bir göl olması, kuş göç yolları üzerinde bulunması, bitki ve hayvan çeşitliliği Uluabat Gölü sulak alanını diğer sulak alanlardan farklı kılıyor. Göl ve çevresinde endemizm oranı da hayli yüksek. Gönül, “Kuş, memeli ve balık popülasyonlarına baktığımızda bu canlı gruplarının hayatları boyunca en önemli, kritik safhalarını geçirdikleri bir yer burası. Yeryüzündeki varlıkları, nesillerinin devamı bu alanın da varlığına bağlı” diyor. Terazide dengeyi bulmak Bir gölü ve çevresini korumak için tarım, yerleşim, sanayi gibi zorunlu insan faaliyetlerini de hesaba katmak gerekiyor. Gönül, “Sadece doğayı düşünürsek terazinin bir tarafında denge şaşıyor. Aynı şekilde sadece insanları düşünürsek bu sefer de ekosistemin mahvolması yönünde dengeler değişiyor” diyor. Ayrıca şu örneği veriyor: “Alanın sürülmesi, hatta oradaki sazların kesilmesi o an işlevselmiş gibi görünebiliyor yerel halka ama aslında bu sulak alanın korunması için dezavantajlı bir durum oluşturuyor. Bunun dengesini sağlamak çok önemli.”    Eskikaraağaç önce Avrupa Leylek Köyü ilan edildi Burçak Gönül’ün sazlıklarla ilgili verdiği örnek oldukça kıymetli. Konuyu daha iyi anlamak için Eskikaraağaç köyüne bakmak gerek. Uluabat Gölü kıyısında bulunan Eskikaraağaç, Türkiye’de Avrupa Leylek Köyü ilan edilen tek köy. Eskiden beri leyleklerin göç yolu üzerinde bulunan bu köyün Avrupa Leylek Köyü unvanını alması için emek verenlerden biri de Franziska Arıcı. Türkiye’ye yerleştikten sonra Uluabat Gölü ile tanışan Franziska Arıcı hikayesini şöyle anlatıyor: “Bursa’ya geldikten sonra Uluabat Gölü ile tanıştım. Uluabat’ta çalışmaların olduğunu duydum, onlara katıldım. Sonunda Uluabat Gölü Leylek Dostu Köyler Projesi başladı, başlattık. Başlarken ben tabii uzmanı değildim. İnternete girip araştırdım. Almanya’da leylek uzmanına denk geldim ve o bana çok yardım etti. Her sorumla ilgilendi, örnek gösterdi, kendisi geldi, ziyaret etti. Böylece Almanya’da leylekle çalışan insanlarla tanıştım. 2004’tü galiba ilk Avrupa Leylek Köyleri toplantısına katılabildim onun sayesinde. Sonunda 2011’de Eskikaraağaç Türkiye’yi temsilen Avrupa Leylek Köyü ilan edildi.” Leyleklere beslenme alanı açmak gerekiyordu Avrupa Leylek Köyü unvanı alındıktan sonra leyleklere beslenme alanı açmak için çalışmalar başladı. Uludağ Üniversitesi Ziraat Mühendisliği Emekli Öğretim Üyesi Prof. Dr. İsmet Arıcı, “Bu bölgede yoğun hayvancılık vardı. Burada hayvan sayısı azalınca bölge bütünüyle sazlık haline geldi. Sazlıklara da girmez leylekler” diyor. Fakat leyleklere beslenme alanı açmak için sazlıkları tamamen kesmek çözüm değildi. Çünkü bu sazlıklarda avlanan diğer türleri de korumak gerekiyordu.    Köy merasına yerli inek türleri yerleştirildi Leylekler için sazlıklarla kaplanan köy merası seçildi. Meraya yerleştirilen inekler hem sazları tüketip otlardan yararlanacaktı hem de leyleklere beslenme alanı açılmış olacaktı. Avrupa Leylek Köyleri Ağı’nın desteğiyle hayata geçirilen projede yerli türlere özen gösterilmesi isteniyordu. Prof. Dr. Arıcı, “Köyün geniş bir merası olduğunu biliyorduk. Ziraat Fakültesi ile yaptığımız araştırma sonucunda bölgede Osmanlılara dayanan sığır ırklarının Balıkesir, Bursa, Çanakkale, Edirne’de beslendiğini duyduk. Bu hayvanların özelliği şu: Bulundukları ortamın bitki örtüsünden rahatlıkla yararlanabiliyorlar. Kötü koşullarda, zor koşullarda da yaşamlarını sürdürebiliyorlar” diye anlatıyor. Mera temizlendi kuşların uğrak yeri oldu İnekler yerleştirildikten hemen sonra sazlıklar belli oranda temizlendi. İneklerin otladığı alanda özellikle kurbağa sayısı arttı. Leylekler ve diğer kuşların gelişiyle çalışmanın faydası kanıtlandı. Prof. Dr. Arıcı, projenin sürdürülebilirliği için izledikleri yolu da şöyle anlatıyor: “Biz 10 inek, 5 dana, 1 boğa satın almıştık ve köyde hayvancılık yapan, o gün için tek ineği olan bir vatandaşa, muhtarın da rızasıyla, hibe ettik. O arkadaşımız da uzun yıllar bu hayvanların korunmasını sağladı ve bugün için devam ediyor.” Arıcı son olarak, “Uluabat Gölü’nün ekolojisini eğer korumak istiyorsak, birinci koşul Uluabat yağış havzasında tarımsal faaliyetin sürdürülebilmesi gerekir” diye ekliyor. Kurgu: Cihan Karaahmetoğlu"
417,Tekirdağ'da ormana atık bırakanlara 489 bin lira ceza,"Tekirdağ Çevre, Şehircilik ve İklim Değişikliği Müdürlüğünce, Kapaklı ilçesinde ormanlık alana tekstil atığı döken kişiye 122 bin, tekstil atıklarının ait olduğu firmaya 367 bin lira ceza yazıldı.",Çevre,https://www.trthaber.com/haber/cevre/tekirdagda-ormana-atik-birakanlara-489-bin-lira-ceza-709293.html,"Çevre, Şehircilik ve İklim Değişikliği Müdürlüğünden yapılan açıklamaya göre, Pınarça-Safaalan yolundaki ormanlık alana atık döküldüğü bilgisi üzerine İl Jandarma Alay Komutanlığı'na bağlı Çevre Timi ile Çevre, Şehircilik ve İklim Değişikliği Müdürlüğü ekipleri çalışma başlattı. Bölgeye giden ekipler, ormanlık alanda 25 büyük boy şeffaf torba içerisine konulmuş sünger, bez gibi tekstil ve elyaf atıklarının bulunduğunu tespit etti. Jandarma ekiplerinin yaptığı inceleme sonucu atıkları ormanlık alana döken araç ve sürücüsü belirlendi. Gözaltına alınan şüpheli atıkları ormanlık alana döktüğünü anlatarak, atıkları aldığı işletmenin bilgisini verdi. Çevre Kanunu kapsamında sürücüye 122 bin lira, işletmeye de 367 bin lira para uygulandı. Bu arada sürücü ve işletme hakkında Çerkezköy Cumhuriyet Başsavcılığına suç duyurusunda bulunuldu."
418,Dünyanın en yoksul ülkeleri 'iklim değişikliği tazminatı' istemeye hazırlanıyor,"Dünyanın en yoksul ülkeleri, Mısır'da düzenlenecek 27. Birleşmiş Milletler İklim Değişikliği Konferansında iklim değişikliğinin ülkelerinde neden olduğu hasarın karşılığında ""tazminat"" talep etmek istiyor.",Çevre,https://www.trthaber.com/haber/cevre/dunyanin-en-yoksul-ulkeleri-iklim-degisikligi-tazminati-istemeye-hazirlaniyor-709030.html,"Senegal'in başkenti Dakar'da düzenlenen 18. Afrika Çevre Bakanları Konferansı'na, En Az Gelişmiş Ülkeler (EAGÜ) birliğinden 46'dan fazla bakan ve uzman katıldı. Toplantıda konuşan Senegal Çevre Bakanı Abdou Karim Sall, iklim değişikliğinin en az gelişmiş ülkeler üzerindeki etkisine işaret ederek ""Seller, kıyı erozyonları, mevsim dışı yağışlar gibi doğa olayları giderek artıyor. Özellikle en az gelişmiş ülkeler için bu kaybı karşılayacak bir fonun kurulması zorunlu hale geldi."" dedi. EAGÜ Çevre Bakanları da 6-18 Kasım'da Mısır'ın Şarm El-Şeyh kentinde düzenlenecek 27. Birleşmiş Milletler İklim Değişikliği Konferansında (COP27) iklim değişikliğinin neden olduğu hasara ilişkin bir fon oluşturulması konusunda ısrar edeceklerini kaydetti. ""İklim değişikliğinin etkilerinin en çok hissedildiği 17 ülke Afrika'da bulunuyor"" Bakanlar, ülkelerinin iklim değişikliğinin etkilerinden en fazla etkilenen, buna karşın iklim değişikliğinde en az role sahip ülkeler olduğuna da vurgu yaptı. Toplantıya katılan ABD İklim Değişikliği Özel Elçisi John Kerry de 20 gelişmiş ülkenin, sera gazı emisyonunun yüzde 80'inden sorumlu tutulduğunu buna karşın 48 Afrika ülkesinin buradaki payının 0,55 olduğunu anımsattı. Kerry, iklim değişikliğinin etkilerinin en çok hissedildiği 17 ülkenin Afrika'da bulunduğuna da işaret ederek, bu etkiler nedeniyle Afrika Boynuzu'nda 4 yıldır kuraklık yaşandığının da altını çizdi. ABD'nin dünyayı en çok kirleten ülkeler sıralamasında Çin'in ardından 2'nci sırada gelmesine karşın Kerry, ülkesinin ve diğer 19 ülkenin sıcaklık artışını 1,5 derecede tutma yönündeki taahhüdüne sadık kaldığını sözlerine ekledi."
419,Burdur'da 'akşamyıldızı'nın yeni türü bulundu,"Tarım ve Orman Bakanlığı Milli Parklar Genel Müdürlüğü (DKMP), Burdur'da turpgiller familyasının ""akşamyıldızı"" cinsine ait yeni bir tür keşfetti. Keşfedilen türe ""Burdur akşamyıldızı"" ismi verildi.",Çevre,https://www.trthaber.com/haber/cevre/burdurda-aksamyildizinin-yeni-turu-bulundu-708843.html,"Burdur'daki DKMP 6. Bölge Müdürlüğü koordinasyonunda Altınyayla ilçesi sınırlarında yer alan Karanlıkdere Kanyonu Tabiat Parkı'nda yürütülen çalışmalarda akşamyıldızı cinsine ait örnekler toplandı. Bu örneklerin, ülkede bilinen akşamyıldızı türlerinden morfolojik olarak farklı özelliklere sahip olduğu belirlendi. İki yıl boyunca bitkinin hem çiçekli hem de meyveli dönemlerinde gözlem yapıldı. Türün birey sayısı, yayılış alanı, habitat özelliği ve tehlike kategorisi gibi özellikleri de değerlendirildi, önemli yurt içi ve yurt dışı herbaryumlar ziyaret edildi, akşamyıldızı cinsine ait örnekler incelendi.    Bilim dünyasına tanıtıldı Morfolojik incelemeler sonucunda ""Burdur akşamyıldızı"" türünün yaprak, çiçek ve tüy özelliğinin diğer akşamyıldızı türlerinden farklılık gösterdiği belirlendi. Böylece bunun yeni bir bitki türü olduğuna karar verildi. Bitki ""Burdur akşamyıldızı"" (Hesperis burdurensis) olarak adlandırıldı. Çalışma sırasında, türün tohum yüzeyi ve polen özellikleri de taramalı elektron mikroskobu ile çalışıldı. Elde edilen bütün verilerin değerlendirilmesinin ardından bununla ilgili bir makale hazırlandı. Makalenin bitki, su yosunu ve mantar taksonomisi üzerine bilimsel yayınlar yapan ""Phytotaxa"" isimli uluslararası hakemli bir dergide yayınlanması ile tür bilim dünyasına tanıtıldı. Dünyada yaklaşık 50 tür ile temsil edilen cinsin, Türkiye'deki tür sayısı ""Burdur akşamyıldızı"" ile 32'ye yükseldi. Akşamyıldızı cinsinin yer aldığı turpgiller ailesi lahana, tere, turp gibi ekonomik öneme sahip bitki türlerini içerirken aynı zamanda süs bitkisi olarak yetiştirilen şebboy gibi türleri de kapsıyor. Akşamyıldızı cinsinin bazı türleri de gösterişli çiçekleri ve hoş kokularından dolayı süs bitkisi olarak yetiştirilebiliyor.    Bakan Kirişci'den emeği geçenlere teşekkür Tarım ve Orman Bakanı Vahit Kirişci, Türkiye'nin biyoçeşitlilik açısından çok zengin bir ülke olduğunu belirtti. Bu zenginliği değerlendirmek ve korumak için çalışmalar yürüttüklerini vurgulayan Kirişci, ""Biyoçeşitlilik zenginliğimizi korumak için Bakanlığımızın çalışmaları artarak sürecektir."" dedi Doğa ve Milli Parklar Genel Müdürlüğü tarafından Burdur'da yürütülen çalışmadan duyduğu memnuniyeti dile getiren Kirişci, yeni türün keşfedilmesinde emeği geçenlere teşekkür etti."
420,Hayalet ağ esareti kamerada: 3 ayda 12 bin metrekare gırgır ağı toplandı,"'Hayalet ağlar' deniz dibinde yaşamı tehdit ediyor. Marmara Adası'nda yapılan son çalışma, vahim tabloyu ortaya koydu. Uzmanlara göre hayalet ağların toplanması için kapsamlı bir proje başlatılması gerekiyor.",Çevre,https://www.trthaber.com/haber/cevre/hayalet-ag-esareti-kamerada-3-ayda-12-bin-metrekare-girgir-agi-toplandi-708312.html,"Balıkesir Büyükşehir Belediyesi, İl Tarım ve Orman Müdürlüğü ve Çanakkale Onsekiz Mart Üniversitesi Rektörlüğü iş birliği yaptı. 'Hayalet Ağ Avcılığı Marmara' projesi hayata geçirildi. 3 ayda 12 bin metrekare kadar gırgır ağı ile 700 metre kadar uzatma ağı denizin dibinden toplandı.   Ağların temizlenmesi için kapsamlı proje gerekiyor Çanakkale Onsekiz Mart Üniversitesi Deniz Bilimleri ve Teknolojisi Fakültesi Öğretim Üyesi Profesör Doktor Adnan Ayaz, hayalet ağların kaldırılmasıyla ilgili daha geniş kapsamlı projeler üretilmesi gerektiğini vurguladı: ""Hedef balık yakalamak olduğu için avcılık faaliyetine devam ediyor. Ağlara yakalanan canlıları yemeğe gelen canlılar da o tuzağa yakalanıyor. Zincirleme bir yakalama olayı gerçekleşiyor ve bu olay ağlar çürüyüp parçalanana kadar devam ediyor. 10 yıl belki orada bu ağ üzerinde hala balık ölüsüne denk geldik. Gerçekten beni endişelendirdi bu durum. Marmara Adası'nda biz nereye daldıysak dipte ağ dolu. Küçük balıkçı ağları var. Gırgır ağları var, parçaları var ve biz orada 4 ay çalışsak adanın etrafını temizleyemeyeceğimizi şahsen anladım""
 "
421,TBMM'de küresel ısınmaya karşı 'susuz bahçe' dönemi,"Botanik zenginliğiyle öne çıkan TBMM bahçesi, küresel ısınma ve iklim değişikliğine karşı az su isteyen aromatik bitkilerle bezendi.",Çevre,https://www.trthaber.com/haber/cevre/tbmmde-kuresel-isinmaya-karsi-susuz-bahce-donemi-707879.html,"Botanik zenginliğiyle öne çıkan TBMM bahçesi, küresel ısınma ve iklim değişikliğine karşı az su isteyen aromatik bitkilerle bezendi. Destek Hizmetleri Başkanlığınca, 1 Ekim'de başlayacak yeni yasama yılı öncesi Meclisin yarım asırlık park ve bahçelerinde genel temizlik, budama, zirai mücadele, bakım ve onarımın yanı sıra peyzaj çalışması yürütüldü. Dünya genelinde bir sorun haline gelen küresel ısınma ve iklim değişikliği dikkate alınarak Meclis bahçesinde de sulama suyu tüketiminin azaltılması için önlem alınmaya başlandı. Çim ve çiçek ekiminin yerine, su ihtiyacı az olan lavanta, kekik, ada çayı ve biberiye gibi aromatik bitkiler ön plana alındı.    Ana binayı TBMM Camisi'ne ve kitaplık kompleksine bağlayan yolda, su tasarrufu için aromatik bitkilerin kullanıldığı konsept düzenleme yapıldı, sosyal tesislerde de bu yönde çalışma yürütüldü. Bu amaçla Meclis bahçesine 2 bin 140 kök biberiye, 506 kök kekik, 348 kök lavanta, 304 kök ada çayı ekildi. Şehrin merkezindeki yeşil doğa Dünya parlamento bahçeleri arasında en geniş alanlardan birine sahip Meclis bahçesi, aynı zamanda ""tarihi bahçe"" olmaya da aday. Başkentin merkezindeki en önemli yeşil alanlardan olan TBMM bahçesi, 485 dekar alan üzerine kurulu.    Ankara'nın 1965'ten bugüne açık ve yeşil alan sisteminin önemli bir parçası olan bahçede, 232 çeşit ağaç ve ağaççık, çalı ve 40 çiçek türü bulunuyor. Dünyada saray bahçeleri dışında, en büyük yeşil alana sahip gerek tasarımı gerek bitki çeşitliliğiyle kendi içinde bir flora oluşturan Meclis bahçesi, magnolia, oya ağacı, gülibrişim, ginkgo biloba, fındık ve karayemiş gibi Ankara'da yetişmeyen türleri bile bünyesinde barındıran örnek bir alan olarak dikkati çekiyor."
422,'Ulaşımda Yeşil Dönüşüm Projesi' İstanbul'da tanıtıldı,"Çevre, Şehircilik ve İklim Değişikliği Bakanlığı ile İstanbul Ticaret Üniversitesi Ulaştırma Sistemleri ve Araştırma Merkezi arasında imzalanan protokol çerçevesinde yürütülecek ""Ulaşımda Yeşil Dönüşüm Projesi"" tanıtıldı.",Çevre,https://www.trthaber.com/haber/cevre/ulasimda-yesil-donusum-projesi-istanbulda-tanitildi-707082.html,"İstanbul Ticaret Üniversitesi Konferans Salonu'nda gerçekleştirilen tanıtım toplantısında konuşan Çevre Şehircilik ve İklim Değişikliği Bakanlığı Çevre Yönetimi Genel Müdür Yardımcısı Gürsel Erul, çevrenin ve insan sağlığının korunmasının devletin asli görevlerinden olduğunu söyledi. Bakanlık olarak çevrenin korunması, çevre kirliliğinin önlenmesi adına çok şey yapıldığına dikkati çeken Erul, ""Çevre yönetiminin üç ana bileşeni var: Atıkların yönetimi, atık suların yönetimi, havanın yönetimi ve bunları da yaparken birbiriyle entegre yapabilmek. Nasıl ki ulaşımda otobüsler metroya, metro tramvaya entegre ediliyor ise bizim de doğal kaynakları birbirine entegre ederek yönetmemiz gerekiyor."" dedi. Bisiklet kullanımına yönelik master plan hazırlanıyor Hava bileşenine yönelik yapılan çalışmada öncelikle hava kirletici emisyonların her birini ayrı ayrı ele aldıklarına değinen Erul, bu çalışmada bir süre önce mobil egzoz emisyon denetim aracının tanıtımını yaptıklarını hatırlattı. ASELSAN ile ortaklaşa geliştirilen projede trafikte seyir halindeki araçların egzoz muayenesi yaptırıp yaptırmadığının plakaları aracılığıyla kontrol edildiğini belirten Erul, ""Buradaki amaç araç sahiplerini mağdur etmek değil. Egzoz gazı emisyonunun neden olduğu hava kirliliğini önlemek. Çünkü hava kirliliği dediğimiz konu insanları derinden etkiliyor, sağlık problemlerine neden oluyor."" diye konuştu. Bisiklet kullanımının yaygınlaştırılmasına yönelik çalışmalardan da bahseden Erul, şehir içi ve şehirler arasında bisiklet kullanımına yönelik Bakanlığın master plan hazırladığını, ayrıca bisiklet yollarını artırmaya yönelik çalışmalar olduğunu bildirdi. Gürsel Erul, şu ana kadar 550 kilometrelik bisiklet yolunun yapımına Bakanlık olarak destek verildiğini kaydetti.   ""Bisiklet kullanımı teşvik edilmeli"" İstanbul Ticaret Üniversitesi Rektör Yardımcısı Prof. Dr. Elçin Aykaç Alp, gelişen teknolojilerin hayatı kolaylaştırırken hava kirliliğini de artırdığını söyledi. Motorlu araçların mavi gökyüzünü griye dönüştürme noktasındaki olumsuz etkilerine dikkati çeken Alp, ""Ulaşımda Yeşil Dönüşüm Projemizin bir ayağının bisiklet kullanımının teşviki ve artırılması olduğunu biliyoruz. Bakanlığımızın bisiklet yollarının yapımı, bisiklet kullanımının teşvik edilmesi konularında bugüne kadar olduğu gibi bundan sonra da titiz davranacağına inancımız tamdır. Elbette halkımıza da burada önemli görevler düşüyor. Toplumun da bu konuda bilinçlenmesi gerekiyor."" dedi. Açılış konuşmalarının ardından İstanbul Ticaret Üniversitesi Ulaştırma Sistemleri Uygulama ve Araştırma Merkezi Müdürü Prof. Dr. Mustafa Ilıcalı tarafından, Ulaşımda Yeşil Dönüşüm Projesi'nin tanıtımıyla ilgili sunum gerçekleştirildi.   Gürültü önleme ve kültürel dönüşüm de proje de yer alıyor Projenin gürültü önleme ve kültürel dönüşüm bölümlerinden oluştuğunu anlatan Ilıcalı, gürültü önlemede gürültü bariyerlerinin yerli ve milli üretilmesinin amaçlandığını söyledi. Bisiklet kullanımının da önemine değinen Ilıcalı, bu konuda toplumda farkındalık oluşturmak gerektiğini vurguladı. Açılışın ardından düzenlenen oturumlarda ""Yaşanabilir Şehirler İçin Gürültü Kontrolü, Gürültü Bariyerlerinin ve Temiz Havanın Önemi"", ""Yaşanabilir Şehirler İçin Bisiklet Kullanımının Temiz Hava ve Çevre Açısından Etkisi"" konuları ele alındı."
423,İzmir'deki deniz kirliliğine inceleme,"İzmir'in Foça ilçesinde, sahilde görülen kirlilik tedirginliğe neden oldu. Kirliliğin sebebinin, balıkçıların iskeleye döktüğü ölü balık ve yağlar olduğu ileri sürüldü. Durumla ilgili inceleme başlatıldı.",Çevre,https://www.trthaber.com/haber/cevre/izmirdeki-deniz-kirliligine-inceleme-706317.html,"Foça Büyükdeniz Sahili'nde bazı bölümlerde ince bir şerit, bazı bölümlerde yoğun tabakalar halinde görülen kirlilik vatandaşları tedirgin etti. Balıkçı Barınağı’ndan başlamak üzere yaklaşık 1,5 kilometre uzunluğundaki sahil şeridinde yağlı kirlilik ve sardalya ölüsü görüldü. Plastik şişeler, metal içecek kutuları ve diğer atıklarla birleşen kirlilik tabakaları rahatsız edici görüntüler oluşturdu.    ""Müsilaj değil, balık ve yağ"" İlk tespitlere göre vatandaşları tedirgin eden kirlilik müsilaj değil. Kirliliğin sebebinin, balıkçıların iskeleye döktüğü ölü balık ve yağlar olduğu ileri sürüldü. Bazı vatandaşlar ise avlanmasına izin verilmeyen büyüklükteki balıkların denize atıldığını iddia etti. Kirlilikle ilgili inceleme başlatıldı. Belediye ekipleri de sahilde temizlik çalışma yapıyor."
424,Kuraklık batık kasaba Aceredo'yu gün yüzüne çıkardı,"Tüm Avrupa'da olduğu gibi İspanya da kuraklığın eşiğinde. İspanya'nın Aceredo kentindeki yoğun kuraklık ülkeyi etkilemeye devam ederken, sular altında kalan Aceredo kasabası yeniden gün yüzüne çıktı.",Çevre,https://www.trthaber.com/haber/cevre/kuraklik-batik-kasaba-aceredoyu-gun-yuzune-cikardi-705318.html,Dünya kuraklıkla mücadele ediyor. İspanya da az yağış nedeniyle kuraklıkla karşı karşıya. Ülke genelinde su rezervleri endişe verici boyutta azalmaya devam ediyor.   İspanya'nın Aceredo kentindeki yoğun kuraklık ülkeyi etkilemeye devam ediyor. Zamanında sular altında kalan Aceredo kasabası kuraklık nedeniyle yeniden gün yüzüne çıktı.   Kasaba şimdilerde yeniden turistik bir cazibe merkezi haline geldi.
425,İspanya’da tenis topu büyüklüğünde dolu yağdı,"İspanya’da tenis topu büyüklüğündeki dolu yağışı sırasında yaralanan 1 yaşındaki bir bebeğin hayatını kaybettiği, 29 kişinin ise yaralandığı belirtildi.",Çevre,https://www.trthaber.com/haber/cevre/ispanyada-tenis-topu-buyuklugunde-dolu-yagdi-705311.html,"İspanya'nın Katalonya Özerk Bölgesi’ne bağlı Girona’da yaklaşık 10 santimetre çapında dolu yağdı. La Bisbal d'Emporda kasabasında dün meydana gelen dolu yağışı sırasında büyük bir buz parçasının çarpması sonucu başından yaralanan bir bebek hastaneye kaldırıldı. Küçük kızın yapılan tüm müdahalelere rağmen hastaneye kaldırıldıktan birkaç saat sonra hayatını kaybettiği belirtildi. Hayatı felç eden dolu fırtınası sırasında 29 kişinin ise yaralandığı ve tedavi olmak üzere hastaneye kaldırıldığı öğrenildi. Fırtına nedeniyle bir çok araçta hasar meydana geldi. Katalonya meteoroloji uzmanları, son 20 yılda görülen en büyük dolu yağışının meydana geldiğini ifade etti. Tarihte bilinen en ölümcül dolu fırtınası, 1888'de Hindistan'ın Moradabad kentinde yaşanmış ve portakal büyüklüğündeki buz parçaları nedeniyle yaklaşık 250 kişi hayatını kaybetmişti. "
426,Avrupa enerjiden çok daha hayati bir krizle karşı karşıya,"Yeni bir araştırmaya göre, İsviçre'nin buzulları yüz yıldan daha kısa bir sürede hacminin yarısından fazlasını kaybetti ve bu yılki uzun ve sıcak yaz çözülmeyi hızlandırdı. Avrupa'nın su temini tehdit altında.",Çevre,https://www.trthaber.com/haber/cevre/avrupa-enerjiden-cok-daha-hayati-bir-krizle-karsi-karsiya-705309.html,"Buzullar hem kayak merkezlerini destekliyor hem de yaz aylarında dağcıları ve yürüyüşçüleri cezbediyor. Su temini gibi hayati bir öneme de sahip olan buzullar artık tehlike altında. Örneğin İsviçre'de, deniz seviyesinden 3 bin metre yükseklikte buz görmeyi beklersiniz. Ancak teleferik şirketi Glacier 3000'in faaliyet gösterdiği Les Diablerets köyünün yukarısında, şimdi devasa çıplak kayalık alanlar var. ""Muhtemelen burada yürüyen ilk insanlar biziz"" İki buzul, Tsanfleuron ve Scex Rouge, birbirinden ayrılarak binlerce yıldır görülmeyen zemini ortaya çıkardı. Şirketi yöneten Bernhard Tschannen, ""Muhtemelen burada yürüyen ilk insanlar biziz"" dedi.   Uçak enkazı buzuldan çıktı Eriyen buzullar, uzun süredir saklanan sırları da ortaya çıkarıyor. Bu yaz, 1968'de düşen bir uçağın enkazı Aletsch buzulundan çıktı. Onlarca yıldır kayıp olan ancak buz tarafından mükemmel bir şekilde korunan dağcıların cesetleri de keşfedildi. Ancak buz kaybının sonuçları, yerel turizme verilen zarardan veya kayıp dağcıları bulmaktan çok daha geniştir. Buzullar genellikle Avrupa'nın su kuleleri olarak anılır. Kış karını depolarlar ve yaz boyunca serbest bırakırlar, Avrupa'nın nehirleri ve mahsulleri için su sağlarlar ve nükleer santrallerini soğutmak için kullanırlar. Daha bu yaz, Almanya'da Ren Nehri boyunca navlun kesintiye uğradı. Çünkü su seviyesi ağır yüklü mavnalar için çok düşük. İsviçre'de ölmekte olan balıklar çok sığ ve çok sıcak olan nehirlerden alelacele kurtarılıyor. Fransa ve İsviçre'de nükleer santraller, onları soğutacak su sınırlı olduğu için kapasitelerini azaltmak zorunda kaldı."
427,Doğa tarihine ışık tutan fosiller her yerde,"Fosilleri çoğunlukla müzelerde görsek de aslında onlar her yerde. Adımladığınız merdivende, mutfak tezgahında, yürüdüğünüz ormanda milyonlarca yıllık fosillere rastlayabilirsiniz. Bu fosilleri arayan meraklılarının sayısı da giderek artıyor.",Çevre,https://www.trthaber.com/haber/cevre/doga-tarihine-isik-tutan-fosiller-her-yerde-705247.html,"Doğadaki birçok taşın içinde fosiller var ama onları tayin etmek her zaman kolay değil. Canlıdan geriye bazen bir kabuk, bazen bir kalıp, bazen de bir iz kalabiliyor. Bazı taşların içinde gözle görülmeyen, ancak mikroskop altında seçilebilen mikro fosiller var. Bazı taşlarda ya da bu taşlarla inşa edilen yapılardaysa gözle görülebilir makro fosillere rastlanabiliyor. Belki bir merdivende ya da duvarda gözünüze çarpan ve bir canlıya benzettiğiniz şekiller gerçekten de milyonlarca yıl önce yaşamış bir canlının kalıntısı olabilir.   Bir yağmur damlası bile fosil olabilir Yıldız Teknik Üniversitesi İnşaat Fakültesi Dekanı Prof. Dr. Şükrü Ersoy, “Kemik, kemik parçaları, bir ağaç parçası, yaprak parçası… Hatta küçük, gözle görülmeyen mikro parçalar olabilir, DNA parçası olabilir. Bunların hepsi fosil olarak kabul edilebilir. Genellikle taşların içinde fosiller var. Mikro ya da makro ölçekte fosiller var ama hepsinde var diyemeyiz” diyor. Türkiye’de de kayalardan yapılmış pek çok yapıda, taşların içinde fosiller görülebiliyor. Prof. Dr. Ersoy, “Söz gelimi İstanbul’da camileri dolaşsanız, pek çok blok şeklindeki kireç taşlarının içerisinde bolca fosilleri görürsünüz” diye anlatıyor. İstanbul’daki kültürüler yapılarda, camilerde kullanılan kireç taşlarının çoğunun 5 ila 20 milyon sene önceki kayalara ait olduğunu konuşuyoruz.   Doğa tarihinin eksik parçalarını tamamlıyorlar Dünya yaklaşık 4,6 milyar yaşında ama çok belirgin olarak canlı doğasının son 600 milyon senesi biliniyor. Bu yüzden bulunabilecek fosiller doğa tarihi hakkında önemli boşlukları doldurabilir. Uzmanlar bir fosilden yola çıkarak fosilin bulunduğu yer hakkında önemli bilgiler de edinebiliyor. Mesela fosilin bulunduğu yerde zamanında deniz mi, göl mü olduğu fosil vasıtasıyla anlaşılabiliyor. Ersoy, “Fosilleri ancak iyi anlarsak geçmişte dünyanın ortamının nasıl olduğunu, dünyanın başına gelen felaketlerin nasıl geliştiğini anlayabiliriz” diyor.   Fosillerin kıymetini geç öğrendik Ersoy’un aktardığına göre Türkiye bir jeoloji cenneti ve fosilli kayaların en enderleri bile Türkiye’de bulunabiliyor. Fosillerin kıymetini geç öğrendiğimizi de ekliyor: “Biz aslında fosillerin kıymetini sonradan öğrenen ülkelerden bir tanesiyiz. Mesela İstanbul’da tepelerin en üstünde taşlaşmış ağaçlar var. Bu taşlaşmış ağaçların olduğu bölgeler kayboldu. Bazen bir inşaatın temelinde kullanılan kayada biz bunu gördüğümüzde içimiz sızlıyor. Çünkü çok değerli, İstanbul’un ilk ormanlarının kayaları bunlar.”    İstanbul’un ilk ormanları Prof. Dr. Şükrü Ersoy’un bahsettiği taşlaşmış ağaçları ve başka fosilleri aramak için İstanbul Üniversitesi-Cerrahpaşa Orman Fakültesi Öğretim Görevlisi Dr. Hüseyin Akkılıç ile yola çıkıyoruz. İlk durağımız İstanbul’un kuzeyindeki bir koy. Akkılıç daha önce bu bölgede ağaç fosilleriyle karşılaştığını söylüyor. Sahada dolaşırken biz de birkaç ağaç fosili buluyoruz.    İkinci durağımız yine İstanbul’un kuzeyinde bir orman. Akkılıç önceki gezilerinde bu ormanda deniz canlısı fosillerine rastladığını anlatıyor ve “Arazide dolaşırken her an fosillerle karşılaşabiliriz. Bu kayaların içinde olabilir veya arazide ayağımızın altında olabilir” diyor. Ormanın içine doğru yarım saatlik bir yürüyüşten sonra, bir kayanın üstünde deniz canlısı fosiline benzeyen fosillere rastlıyoruz.    Fosil meraklılarının buluştuğu gruplar Bu fosilleri arayan meraklıları ve uzmanları buluşturan sosyal medya grupları var. Akkılıç da o gruplardan birinin yöneticisi. Bu gruplar Türkiye’nin fosil varlığına katkı sağlamayı ve bulunan fosilleri korumayı amaçlıyor. Peki, bir fosil bulunduğunda ne yapmalı? Cevabı Akkılıç’tan dinleyelim: “Fosil olduğunu düşündükleri parçaları paleontoloji bölümü olan, jeoloji bölümü olan, fosillerle ilgilenen üniversitelere ulaştırabilirler ya da bizim gibi fosil gruplarında paylaşıp, ön bir elemeye tabi tutup ondan sonra daha detaylı araştırmalar için bilim camiasına sunabilirler.” Dünyanın kayıtlarını korumak gerekiyor Prof. Dr. Şükrü Ersoy’un da bir uyarısı var. “İnsanların bilime merak salmaları çok güzel bir şey. Bilim sadece üniversitelerde yapılan bir şey değil. Amatör insanlar da bilgiye ihtiyaç duyup kendileri araştırabilirler ama bunun doğa tahribatı şeklinde olmaması gerekiyor. İnsanlar doğaya çıkıp, kaya içerisinde bir fosil parçası gördüklerinde, çekiçle onu kırdıklarında, belki de çok önemli bir değeri, altından zümrütten daha değerli bir maddeyi yeryüzünden siliyorlar, tahrip ediyorlar demektir. Bazı fosilleri yerli yerinde bırakmak sadece doğada görmek daha yararlı olur.” Kurgu: Cihan Karaahmetoğlu"
428,Bilim dünyasından buzullar için korkutan rapor: Artık çok geç,"Bilim insanları, hangi iklim eyleminin yapıldığına bakılmaksızın, Grönland buzulundaki kaybın, deniz seviyesinde minimum 27 santimetrelik bir artışa katkıda bulunacağını keşfetti.",Çevre,https://www.trthaber.com/haber/cevre/bilim-dunyasindan-buzullar-icin-korkutan-rapor-artik-cok-gec-704939.html,"Dünya şimdi fosil yakıtları yakmayı bıraksa bile, atmosferde neden oldukları ısı birikimi, Grönland'ın buz erimesi kaçınılmaz olacak ve deniz seviyesini en az 27 santimetre yükseltecek. Buzulbilimciler ilk kez, son 150 yılda ortalama 1,1 derecelik küresel ısınma nedeniyle Grönland buz tabakasından ne kadar minimum buz kaybı olacağını ve bunun deniz seviyelerini nasıl yükselteceğini belirlediler. Danimarka ve Grönland Jeolojik Araştırması'ndan (GEUS) bilim adamlarına göre, Grönland buz tabakası mevcut hacminin yüzde 3,3'ünü veya 110 katrilyon ton buzu ""kaçınılmaz olarak"" kaybedecek. Kuzey Kutbu'ndaki iklim üzerine yürütülen araştırmanın başyazarı Profesör Jason Box yaptığı açıklamada, gerçekçi olarak, bu rakamı bu yüzyılda iki katından fazla göreceğiz. Tahminler en dip rakamlar” dedi. “Küresel ısınmanın sadece devam edeceği öngörülebilir senaryoda, Grönland buz tabakasının deniz seviyesinin yükselmesine katkısı artmaya devam edecek. Aşırı erime görülen 2012 yılını, bu yüzyılın sonlarında varsayımsal ortalama sabit bir iklim olarak aldığımızda, Grönland buz tabakasından taahhüt edilen kütle kaybı iki katından fazla artarak 78 cm'ye ulaşıyor.” dedi. Çalışma, belirsiz olabilecek tahminler yapmak için bilgisayar modellemesine dayanmadı. Bunun yerine, uydu verilerinden elde edilen buz ölçümlerine ve bilim adamlarının buz tabakasına ilişkin gerçek dünya gözlemlerine dayanıyor. Çalışma, yalnızca Grönland'dan gelen buzul erimesinin etkisini inceliyor, diğer kutup bölgelerinde değil. Bu ayın başlarında yayınlanan araştırmalar, gezegenin diğer tarafında, Antarktika'nın “uyuyan devi”nin çöküşünün önümüzdeki yüzyıllarda gezegen ölçeğinde bir değişikliğe neden olabileceğini buldu.  "
429,Pakistan'da sel nedeniyle ölenlerin sayısı bini geçti,"Pakistanlı yetkililer, ülkedeki sel felaketi nedeniyle ölenlerin sayısının 1000'i aştığını belirterek daha fazla uluslararası yardım için çağrıda bulundu.",Çevre,https://www.trthaber.com/haber/cevre/pakistanda-sel-nedeniyle-olenlerin-sayisi-bini-gecti-704642.html,"Pakistan'da muson yağmurlarının yol açtığı seller nedeniyle Haziran ayından bu yana ölenlerin sayısı bin 33'e yükseldi. Ulusal Felaket Yönetimi yetkilileri, sadece dün 119 kişinin hayatını kaybettiğini açıkladı. BBC'ye demeç veren İçişleri Bakanı Salman Sufi, milyonlarca kişinin de evlerini terk etmek zorunda kaldığını söyledi. ABD, İngiltere, Birleşik Arap Emirlikleri'nin de aralarında bulunduğu bazı ülkelerin yardım fonuna katkıda bulunduğunu belirten bakan, daha fazla uluslararası desteğe ihtiyaç olduğunu belirtti. Sufi, ""Pakistan ekonomik sorunlarla mücadele ediyordu; tam bunların üstesinden gelmek üzereyken muson felaketi başladı"" dedi. Bakan, kalkınma projelerindeki fonların selden etkilenen insanların kullanımına aktarıldığını söyledi. Türkiye de Pakistan'a insani yardım gönderileceğini açıklamıştı. Milli Savunma Bakanlığı, Pakistan'a yardım malzemelerini taşıyan iki uçağın bu sabah hareket ettiğini duyurdu. Pakistan Başbakanı Şahbaz Şerif de selden etkilenen bölgeleri ziyaret ettikten sonra ""felaketin büyüklüğünün"" beklenenden daha ağır olduğunu söyledi. "
430,Dünyanın bazı bölgeleri 2100'e kadar yaşanamaz hale gelebilir,"Bilim insanlarının tahminine göre, 2100 yılına kadar bazı bölgeler tehlikeli sıcaklıklarla karşı karşıya kalacak ve yaşanamayacak bölgelere dönüşecek.",Çevre,https://www.trthaber.com/haber/cevre/dunyanin-bazi-bolgeleri-2100e-kadar-yasanamaz-hale-gelebilir-703995.html,"Dünya ısınıyor ve ekvator çevresindeki birçok bölgede yaşanabilirliği tehdit ediyor. Bu aşamada, küresel ısınmayı sanayi öncesi seviyelerin 2 derece üzerinde sınırlayabilsek bile, yeni tahminler Hindistan, Arap yarımadası ve Sahra altı Afrika dahil olmak üzere tropik ve subtropiklerin, 2100 yılına kadar dünyanın çoğu gününde tehlikeli derecede sıcak sıcaklıklarla karşılaşacağını gösteriyor. Bu arada dünyanın orta enlemleri, en azından her yıl yoğun ısı dalgaları yaşayacak. Örneğin, Amerika Birleşik Devletleri'nin Chicago şehrinde, araştırmacılar yüzyılın sonuna kadar tehlikeli ısı dalgalarında 16 kat artış öngörüyorlar. Bu kaderden kaçma şansımız var mı? Isınmayı sanayi öncesi sıcaklıkların 1,5 ˚C'nin altına düşürmemiz için öngörülen olasılık açısından yaklaşık yüzde 0,1. Her ihtimalde, araştırmacılar dünyanın 2050 yılına kadar 2 derece ısınmayı aşacağını söylüyorlar. Bu durumda, araştırmacılar ""aşırı derecede tehlikeli ısı stresi, Sahra altı Afrika'da, Arap yarımadasının bazı bölümlerinde ve Hint alt kıtasının çoğunda iklimin düzenli bir özelliği olacak"" diyorlar. Dünya hızlı ve yaygın uyum önlemlerini uygulamak için birlikte çalışamazsa, muhtemelen çok sayıda ölüm olacaktır. Ancak sıcaklıkları azaltabileceğimiz her nokta, yine de önemli, çünkü bir derece daha az ısının her kesri hayat kurtaracak."
431,Ani ve kuvvetli yağışların nedeni: Küresel ısınma,"Türkiye’nin en kalabalık şehri İstanbul, ağustos ayında nemden oldukça bunaldı. Karadeniz’den gelen bulutlarsa şehre ani ve kuvvetli yağışlar bıraktı.",Çevre,https://www.trthaber.com/haber/cevre/ani-ve-kuvvetli-yagislarin-nedeni-kuresel-isinma-703833.html,"Marmara Bölgesi başta olmak üzere Ege ve Batı Karadeniz'de ani ve şiddetli yağışların beklendiğini konusunda Meteoroloji Genel Müdürlüğü uyarmıştı. Aşırı sıcaklık ve nemin gölgesinde geçen günlerden sonra 25 Ağustos’ta beklenen yağış geldi. Peki, günlerdir devam eden yüksek nem ve ardından gelen yoğun yağışların kaynağı ne? Kuvvetli yağış riski devam ediyor mu? Afyon Kocatepe Üniversitesi Coğrafya Bölümü’nde İklim Bilimci Dr. Öğr. Üyesi Okan Bozyurt TRT Haber için değerlendirdi. Okan Bozyurt herkesi bunaltan nemli hava için; “Küresel ısınmanın etkisi” dedi. “Son zamanlarda hava sıcaklığı mevsim normallerinin üzerinde seyretti. Tabii bu da denizlerde biraz fazla ısınmayı gündeme getirdi. Denizlerin ısınmasıyla beraber buharlaşma da arttı. Çünkü denizlerde buharlaşan su atmosfere nakledildiği için atmosferin nemi giderek arttı. Yani bu sadece İstanbul için değil, bütün deniz bulunan yerler için geçerli.” Yer yer şiddetini artıran yağışlar her ne kadar İstanbullulara serinlik getirse de, bazı semtlerde su baskınlarına yol açtı. Yani İstanbullular önce nemden bunaldı, ardından sel ile mücadele etmeye başladı.    Yağış kütleleri Marmara, Karadeniz, Ege ve Balkanlar’dan geliyor Bozyurt, İstanbul’un yoğun yağışlar almaya müsait bir konumda olmasının su baskınlarına yol açtığı görüşünde. “İstanbul hem Karadeniz’e, hem Marmara’ya komşu. Dolayısıyla iki denizin arasında bulunan çok özel bir konumda. Karadeniz’den gelen hava kütlelerine de, aynı şekilde batıdan, Ege’den ve Marmara’dan gelen kütlelere de açık. Hatta Balkanlardan gelenlere de… Yani İstanbul pek çok hava kütlesinin yolu üzerinde. Dolayısıyla İstanbul yeri geldiğinde çok devasa boyutta yağışlar alabiliyor.” İklim Bilimci Dr. Bozyurt, İstanbul’da hissedilen yüksek ve bunaltıcı nemin akabinde gelen yağışların oluşum sürecini şu sözlerle anlattı: “Klimatolojide ‘koşullu kararsızlık’ diye bir terim vardır. Üst atmosfer aşırı derecede soğuduğu zaman, alt atmosferden aşırı hızlı bir şekilde nemli hava yükselir. Havanın içinde eğer doymuş miktarda nem varsa, bu çok şiddetli sağanak yağışlara yol açar ki İstanbul bunun için son derece uygun. Çünkü deniz bulunan nemli bir bölge. O yüzden nemin içinde hapsedilmiş o sıcaklık yukarı çıktığında soğuk bir tabakaya gelince su buharı içindeki gizli ısıyı atmosfere veriyor. Böylece atmosferin enerjisi artmış oluyor. Zaten bu şiddetli hava olaylar, dolular, yağışlar bu ani baskının etkisi.”   “Yağışların temel nedeni üst atmosferin aşırı derecede soğuması” İstanbul’un geçmişinde de bu tür ani yağışların sıkça görüldüğünü anlatan Bozyurt, şu anda üst atmosferin aşırı soğuduğunu ve bunun da konveksiyonel yağışları gündeme getirdiğini söylüyor. “Mesela 8-9 Eylül 2009 tarihindeki o büyük sel baskınlarını hatırlayalım İstanbul’daki. Ya da tarihte görülmüş çok büyük kar yağışlarını hatırlayalım. Mesela bu bağlamda İstanbul aniden aşırı miktarda, görülmemiş yağışlar alabiliyor. Ama tabii sadece Karadeniz’den değil, aynı zamanda batıdan gelen sistemler de var. Alçak basınç sistemlerinin etkisi de var. Bir de üst atmosfer şu anda aşırı derecede soğudu. Altla üst atmosfer arasında muazzam bir sıcaklık farkı ortaya çıktı ve konveksiyonel dediğimiz yağışları gündeme getirdi. Temel neden üst atmosferin aşırı derecede soğuması.”    “Aşırı yağışlar iki gün devam edebilir” İstanbulluların merak ettiği konulardan biri de bu yağışların ardından hava sıcaklıklarının daha fazla artıp artmayacağı… Okan Bozyurt eylül ayı itibarıyla havaların daha fazla bunaltmayacağını anlatıyor. “Çok fazla sıcaklıklar öngörmüyoruz. Sıcaklıklar bu şekilde seyredecek ancak bizler nem fazla olduğu için bu sıcaklıkları daha fazla hissediyoruz. Yani mesela diyelim deniz olan yerlerde 31 – 32 dereceler, 36 – 37 derece gibi hissediliyor. Ama diyelim Ankara gibi bir yerde 32 derece 32 derece olarak hissedilir. Eylülün ilk haftası bir soğuma olabilir. Yani kuzeyden bir soğuk hava kütlesi herhalde yurdumuza giriş yapacak gibi duruyor.”   Aşırı yağışlara karşı vatandaşları tedbirli olmaları konusunda uyaran Bozyurt, sözlerine şöyle devam etti: “Bugün ve yarın aşırı hava olayları yaşanabilir. Ama eylülün ilk haftasından itibaren artık serin günler bizi bekliyor diyebilirim. Hatta bu sene eylül ayı mevsim normalleri civarında geçecek. Geçen seneler gibi öyle çok sıcak bir eylül ayı beklemiyorum.”"
432,Denizlerde artan tehdit: İstilacı türler,"Küresel iklim değişikliğinin denizlerdeki etkisini, denizde yaşayan canlılardan anlamak mümkün. Türkiye de son yıllarda hem ekolojik dengeye hem de ekonomiye zarar veren istilacı yabancı türlerle karşı karşıya.",Çevre,https://www.trthaber.com/haber/cevre/denizlerde-artan-tehdit-istilaci-turler-703766.html,"Sadece balık türlerine zarar vermekle kalmayıp, balıkçılık kaynaklarına da zarar veren istilacı türler, ekolojinin dengesini bozarak yerel türlerin zaman içerisinde kaybolmasına veya yayılış alanlarında önemli düşüşlere sebep olabiliyor.
Balıkçılık ve Su Ürünleri Genel Müdürlüğü de yürüttüğü çalışmalarla bu tehdidi en aza indirmeyi hedefliyor.   Her yabancı tür istilacı değil Doğası gereği bulunduğu bölgedeki ekosistemi değiştiren, habitatlara, dolayısıyla biyoçeşitliliğe zarar veren, insan sağlığının yanı sıra ekonomik kayıplara sebep olan yabancı türlere ‘denizel istilacı yabancı türler’ deniyor. Balıkçılık ve Su Ürünleri Genel Müdürlüğünün verilerine göre Türkiye’nin sularında 540 yabancı, 105 de istilacı yabancı tür bulunuyor.   Türkiye’deki iç su ve denizlerde bulunan en önemli sucul istilacı türler arasında Balon Balığı (Lagocephalus sceleratus), Beyaz Sokar Balığı (Siganus luridus), Esmer Sokar Balığı (Siganus rivulatus), Göçmen Denizanası (Rhopilema nomadica), Aslan Balığı (Pterois miles) Deniz Kestanesi (Diadema setosum) geliyor. Bu türlerin yanı sıra Sivrisinek balığı (Gambusia holbrooki), Zebra midyesi (Dreissena polymorpha), Gümüşi havuz balığı/israil sazanı (Carassius gibelio), Güneş levreği (Lepomis gibbosus), Çakıl balığı (Pseudorasbora parva), Gümüş balığı (Atherina boyeri) türleri de yayılım gösteren diğer istilacı türler.   Stoklar baskı altına alınmaya çalışılıyor Sucul biyolojik çeşitliliği tehdit eden istilacı yabancı türlere karşı yürütülen çalışmalarda ilk hedef, giriş yolları kontrol ederek yeni giriş oranlarının azaltılması. Bunun için gerekli bilimsel çalışmalar, mevzuat düzenlemeleri ve farkındalık çalışmaları Balıkçılık ve Su ürünleri Genel Müdürlüğünce aralıksız yürütülüyor.
Bu sayede istilacı tür stoklarının baskı altına alınması ve olumsuz etkilerin en aza indirilmesi amaçlanıyor.   Özellikle Balon balığı ve diğer istilacı türlerin ekosistemine girişinden itibaren yürütülen projelerle yayılımı, popülasyon parametreleri ve etkileri bilimsel olarak takip ediliyor. Stokların azaltılması için yapılan çalışmalardan biri de, istilacı yabancı türlerin üzerinde av baskısı oluşturmak. Bu sayede istilacı yabancı türlerin stoka katılım oranın düşürülmesi hedefleniyor. Çalışmaların en yakın örneği ise 2020 yılında başlatılan ve 2023 yılına kadar devam edecek olan, balon balığı avcılığının desteklenme uygulaması. 5 milyondan fazla balon balığının katılımı engellendi En çok rastlanan ve en geniş yayılıma sahip olduğu tahmin edilen yabancı istilacı türlerin başında Balon balığı geliyor. Aslan balığı, göçmen denizanasında olduğu gibi balon balıklarının da popülsayonu av baskısı oluşturarak engelleniyor. Bu çalışmaların en önemli paydaşı ise geçimini denizden sağlayan balıkçılar.
Tarım ve Orman Bakanlığına bağlı Balıkçılık ve Su Ürünleri Genel Müdürlüğünün 2020 yılında başlattığı çalışmayla, Balon balıkları üzerinde av baskısı oluşturularak ekosistemdeki yoğunluklarının azaltılması ve stoka katılımlarının düşürülmesi amaçlanıyor. Bunun için avlanan balık başına balıkçılara ücret ödeniyor. 2020 ve 2021 yıllarında toplam 198 adet balıkçı tarafından avlanılan 56 bin 78 adet balon balığı balıkçılara yapılan destekleme ödemesi karşılığında alınarak ekosistemden uzaklaştırılırdı. Bu sayede 5 milyondan fazla yeni balon balığının stoka katılmasının engellendiği tahmin ediliyor.
 "
433,'EGEDES' 81 ilde hayata geçirildi: Çevreyi kirleten araçlar hızla tespit ediliyor,Egzoz muayenesi yaptırılmayan araçların tespiti için geliştirilen Egzoz Elektronik Denetleme Sistemi (EGEDES) 81 ilde uygulamaya girdi. Çevreyi kirleten araçlar sistem sayesinde birkaç saniyede tespit ediliyor.,Çevre,https://www.trthaber.com/haber/cevre/egedes-81-ilde-hayata-gecirildi-cevreyi-kirleten-araclar-hizla-tespit-ediliyor-703535.html,
434,Avrupa'da kuraklık devam edecek: Yüksek basınç etkisini artırdı,"Aşırı sıcak havalar, Avrupa'yı etkisi altına aldı. Kuraklığın yaşandığı birçok ülkede tarım, enerji, ticaret gibi alanlar risk altına girdi. Yüksek basıncın normalden daha çok etkili olduğunu söyleyen uzmanlar, sıcaklığın önümüzdeki aylarda da devam edeceği görüşünde.",Çevre,https://www.trthaber.com/haber/cevre/avrupada-kuraklik-devam-edecek-yuksek-basinc-etkisini-artirdi-703443.html,
435,"Polonya'da Oder Nehri'nde ekolojik felaket için ""yas yürüyüşleri"" düzenlendi","Polonya'da başkent Varşova ile Wroclaw ve Lodz şehirlerinde, Oder Nehri'nde yaşanan ekolojik felaket nedeniyle ""yas yürüyüşleri"" düzenlendi.",Çevre,https://www.trthaber.com/haber/cevre/polonyada-oder-nehrinde-ekolojik-felaket-icin-yas-yuruyusleri-duzenlendi-703347.html,"Varşova'da hafta sonu yüzlerce kişi, Vistül nehrinin geçtiği bulvarlarda toplandı. Protesto boyunca katılımcılar, Polonya nehirlerinin isimleri yazılı pankartlar ve siyah kurdeleler taşıdı. Aktivistlerden Daniel Petrykiewicz, yerel Gazeta Wyborcza gazetesine yaptığı açıklamada, meselenin sadece şu anda Oder'de yaşananlar olmadığını, Polonya'da çevrenin ""yıllardır ihmal edilmesi"" olduğunu söyledi. Petrykiewicz, ""Bu yüzden sessiz bir yürüyüş yapıyoruz. Bazı kişilerin görevden alınmasını talep etmiyoruz"" diye konuştu. Wrocław'da da protestocular taleplerini daha yüksek sesle dile getirdi.   Çevrenin korunması için yasal değişiklikler yapılması çağrısında bulunan protestocular, Başbakan Mateusz Morawiecki'nin istifa ederek, felaketin siyasi sorumluluğunu üstlenmesini talep etti. Oder Nehri'nde tonlarca balık ölüsü kıyıya vururken, nehir boyunca uzanan bölgede bir grup olta balıkçısı, balıkları temiz su dolu havuzlara aktarmak için harekete geçti.   Wirtualna Polska'nın haberine göre, Oder nehrinin geçtiği Batı Pomeranya eyaletinde bir grup olta balıkçısı, nehirden ağlarla sazan ve yayın balığı yakalayarak, suyu oksijenlendirmek için pompa kullanılan havuzlara taşıyor. Çalışmaya katılan bir balıkçı, ""Yakaladığımız ilk balıklar neredeyse bir haftadır havuzlarda. Amaç en büyüklerini, özellikle de nüfusun çoğalması için önemli olan dişileri kurtarmak"" dedi.   Polonya'da Oder Nehri'nde tonlarca balığın telef olmasına neden olan bir ekolojik felaket yaşanıyor. Ülkenin güneybatısındaki Olawa kasabası yakınlarında ilk kez temmuz sonlarında kunduz ve benzeri hayvanların yanı sıra çok sayıda ölü balık tespit edilmişti. Nehirde, balık ölümlerine kesin olarak neyin sebep olduğunu tespit etmek amacıyla soruşturma devam ediyor."
436,Çevre denetimlerinde 2 bin 391 tesise ceza kesildi,"Çevre, Şehircilik ve İklim Değişikliği Bakanı Murat Kurum, bu yıl 41 bin 414 çevre denetimi yaptıklarını, 2 bin 391 tesise yaklaşık 340 milyon lira ceza kestiklerini ve 257 tesisin faaliyetini durdurduklarını açıkladı.",Çevre,https://www.trthaber.com/haber/cevre/cevre-denetimlerinde-2-bin-391-tesise-ceza-kesildi-703277.html,"Çevre, Şehircilik ve İklim Değişikliği Bakanı Murat Kurum, sosyal medya hesabından yaptığı paylaşımla, yılın başından bu yana 41 bin 414 çevre denetimi yapıldığını duyurdu. Bakan Kurum, 2 bin 391 tesise, yaklaşık 340 milyon lira ceza kesildiğini, 257 tesisin faaliyetinin durdurulduğunu belirtti. Kurum paylaşımında, ""Çevremizi, toprağımızı, havamızı, suyumuzu kirletenlere hiçbir şekilde müsamaha göstermeyeceğiz"" sözlerini kullandı. Bu yılın başından bu yana;

▪️41 bin 414 çevre denetimi yaptık.

▪️2 bin 391 tesise, yaklaşık 340 milyon TL ceza kestik.

▪️257 tesisin faaliyetini durdurduk.

Çevremizi, toprağımızı, havamızı, suyumuzu kirletenlere hiçbir şekilde MÜSAMAHA GÖSTERMEYECEĞİZ!   1200'e yakın parametrenin ölçüm ve analizi yapılıyor Bakanlıktan denetimlere ilişkin yapılan yazılı açıklamaya göre; denetimlerde ihtiyaç duyulan her türlü su, atık su, deniz suyu, toprak, atık, arıtma çamuru, atık yağ, izolasyon sıvısı, sediment, baca gazı, kömür, prina ve fuel-oil başta olmak üzere 1200'e yakın parametrenin ölçüm ve analizi Çevre Referans Laboratuvarı'nda yapılıyor. Bu denetimler ve analizler sonucunda çevre mevzuatında belirtilen usul ve esaslar ile sınırlama ve yasaklamalara aykırı faaliyet gösterdiği tespit edilen kuruluşlara, kanunda öngörülen idari yaptırımlar uygulanıyor. Ayrıca Türk Ceza Kanunu'nun ilgili hükümleri kapsamında gerekli tahkikatın yapılması amacıyla suç duyurusunda bulunuluyor. Çevre denetiminde Cumhuriyet tarihinin en yüksek sayısına ulaşıldı Bakanlık, 2021'de Türkiye genelinde toplam 57 bin 22 çevre denetimiyle Cumhuriyet tarihinin en yüksek denetim sayısına ulaştı. Bu denetimlerde mevzuata aykırı faaliyette bulunduğu tespit edilen 3 bin 936 tesise yaklaşık 350 milyon lira idari para cezası uygulandı ve 406 tesis hakkında da faaliyet durdurma kararı alındı. Türkiye'nin 81 ilindeki Çevre, Şehircilik ve İklim Değişikliği İl Müdürlüklerince yapılan denetimlere katkı sağlamak amacıyla Bakanlığın Merkez Denetim Ekipleri, Mobil Hava Kalitesi Ölçüm İstasyonları ile Mobil Su ve Atık Su Laboratuvarları da bölgeye sevk ediliyor, böylece denetimlerde daha hızlı sonuç alınıyor. Sürekli İzleme Merkezi çerçevesinde hava kalitesi, atık su, emisyon ve deniz kirliliği ölçüm sonuçları, çevreye ilişkin karar alma süreçlerinde ve çevre denetimlerinin planlanmasında kullanılıyor."
437,"İsviçre Alplerindeki buzullar, 1931'den bu yana yarı yarıya eridi",İsviçre Alplerindeki buzulların toplam hacminin 1931'den bu yana yarı yarıya eridiği ve bunun iklim değişikliği nedeniyle son yıllarda hızlandığı duyuruldu.,Çevre,https://www.trthaber.com/haber/cevre/isvicre-alplerindeki-buzullar-1931den-bu-yana-yari-yariya-eridi-703025.html,
438,Bahreyn plastik poşet imalat ve ithalatını yasakladı,"Bahreyn Sanayi ve Ticaret Bakanlığı, çevre kirliliğinin azaltılmasına yönelik çalışmalar çerçevesinde 18 Eylül'den itibaren (35 mikronun altında) plastik poşet imalat ve ithalatının yasaklandığını duyurdu.",Çevre,https://www.trthaber.com/haber/cevre/bahreyn-plastik-poset-imalat-ve-ithalatini-yasakladi-702697.html,"Bahreyn Sanayi ve Ticaret Bakanlığı'ndan yapılan yazılı açıklamada, kalınlığı 35 mikron kalınlığın altında olan tek kullanımlık plastik poşetlerin imalat ve ithalatının yasaklandığı, kararın tıbbi amaçlarla kullanılan ve ihraç edilen plastik poşetleri kapsamadığı duyuruldu. Bahreyn Sanayi ve Ticaret Bakanı Zayid bin Raşid ez-Zeyyani de, Bahreyn medyasında yer alan açıklamasında, söz konusu adımın çevre kirliliğini önlemek ve Bahreyn'deki yaban hayatı için büyük tehlike oluşturan plastik atıkların azaltılması için atıldığını vurguladı. Bahreyn'in kararına benzer uygulamaların çevreyi koruma çalışmaları çerçevesinde birçok ülkede yürürlükte olduğuna dikkat çeken Zeyyani, Bakanlığın Bahreyn'deki plastik poşet fabrikaları ve plastik poşete alternatif fabrikaların durumuna ilişkin de kapsamlı bir çalışma hazırladığını aktardı."
439,Pakistan'da muson yağmurları 32 kişinin ölümüne neden oldu,Pakistan’da ülke genelinde devam eden muson yağmurlarında son 48 saatte 32 kişi hayatını kaybetti.,Çevre,https://www.trthaber.com/haber/cevre/pakistanda-muson-yagmurlari-32-kisinin-olumune-neden-oldu-702669.html,"Ulusal basındaki haberlere göre, ülke genelinde etkili muson yağmurları, hayatı olumsuz etkiledi. Sindh eyaletinde elektriğe kapılma, çatı çökmesi ve boğulma sebebiyle 20 kişi öldü. Eyalet genelinde 107 binin üzerinde büyükbaş hayvan telef oldu. Sindh ile Belucistan eyaletini birbirine bağlayan Ketta-Karaçi kara yolunda sel sebebiyle trafik 5 gündür askıya alınmış durumda. Eyaletin Larkana, Hairpur, Şikarpur, Sukkur ve Haydarabad bölgeleri selden oldukça kötü etkilendi. Bu bölgelerde sokaklar sular altında kalırken halkın, kendi imkanlarıyla yaptığı sandallarla su üzerinde ilerlemeye çalıştığı görüldü. Hayber Pahtunhva eyaletinin Çitral bölgesinde ise sele kapılan 12 kişi yaşamını yitirdi. Pakistan Ulusal Afet Yönetim Ajansı (NDMA) verilerine göre, 14 Haziran’dan bu yana şiddetli yağışlar sebebiyle ülke genelinde 674 kişi öldü, 1128 kişi yaralandı. Güney Asya'da haziran-eylül döneminde etkili olan muson yağışları, her yıl büyük çaplı doğal afet ve kazalara yol açıyor."
440,"İsrail, kuruyan göllere çözüm olarak Akdeniz'den su sağlamayı planlıyor","İsrail, iklim değişikliği nedeniyle kuraklık görülen göller için Akdeniz'den su sağlamayı planlanıyor.",Çevre,https://www.trthaber.com/haber/cevre/israil-kuruyan-gollere-cozum-olarak-akdenizden-su-saglamayi-planliyor-702484.html,"CNN'in haberine göre, İsrail yönetimi, iklim krizi nedeniyle göllerin kurumasına ilişkin bir çözüm yöntemi açıkladı. Buna göre, eskiden oldukça dolu olan ancak 5 yıl önce tarihinin en düşük su seviyesine ulaşan Taberiye (Galile) Gölü'ne Akdeniz'den su pompalanması planlanıyor. Akdeniz'den sağlanan su, tuzdan arındırılarak tatlı suya dönüştürülecek ve ülkede kuraklık gösteren herhangi bir gölün doldurulması için kullanılabilecek. Göller, halihazırda meyve bahçeleri ve yerel çiftliklere su sağlamanın yanı sıra turizm için gelir kaynağı oluyor. Taberiye Gölü, İncil'de Hz. İsa'nın üzerinde yürüdüğü göl olarak aktarılıyor."
441,Çevresel ve ekonomik kayba yol açıyor: Hayalet avcılık,Balıkçılık faaliyetlerinin sürdüğü alanlarda terk edilen av malzemeleri 30 yıla kadar suyun altında kalabiliyor ve balık avlamaya devam ediyor. Bu durum habitata ve canlılara zarar verdiği gibi ekonomik kayıpları da beraberinde getiriyor.,Çevre,https://www.trthaber.com/haber/cevre/cevresel-ve-ekonomik-kayba-yol-aciyor-hayalet-avcilik-702180.html,"Hiç şüphesiz en önemli doğal kaynakların başında su ve su ürünleri geliyor. TÜİK verilerine göre de Türkiye’de 2021 yılında avcılık yoluyla 328 bin 165 ton su ürünü elde edildi. Bu doğal kaynağın karşı karşıya olduğu tehditlerden biri kullanılan ağ ve çeşitli av malzemelerinin suda terk edilmesi. Çünkü av araçları, kullanıldığı alanda kaybolduğu ya da kasıtlı olarak bırakıldığında bölgede ‘hayalet avcılık’ yapmaya devam ediyor. Denizdeki organizmaların uzun yıllar ölümüne sebep olan, balıkların göç yollarında, yuvalarında, üreme alanlarında ciddi tahribat meydana getiren ve su ürünlerinin ekonomik değer kazanmadan yok olmasına neden olan hayalet avcılığa karşı Tarım ve Orman Bakanlığına bağlı Balıkçılık ve Su Ürünleri Genel Müdürlüğü yoğun mesai harcıyor.    Hayalet avcılık uzun yıllar devam ediyor Deniz, göl, akarsu gibi balıkçılık faaliyetleri yapılan alanlarda, av sırasında kullanılan malzemelerin hem yapıları hem de dirençleri birbirinden farklı. Suda terk edildiği durumda verebileceği zararın boyutu da buna göre değişiyor. Çoğunluğu sentetik olan ve yurtdışından getirilen ağ malzemeleri 8 hatta 10 yıla kadar hayalet avcılık yapıyor. Kimyasal işlem uygulanmamış ahşap tuzaklar 2 aya, kimyasal boya ve koruyucular ile boyanmış olan ahşap tuzaklar 2 yıla, iskeletleri demirden ve paslanmaz çelikten, etrafı da vinil kaplanmış ağ gözlerinden donatılmış tuzaklar 10-15 yıla; plastik tuzakların ise 30 yıla kadar hayalet avcılığı devam edebiliyor. Yapılan akademik çalışmalara göre kaybolan her bir posta ağa (100 m), av yapamaz hale gelinceye kadar 309 adet balık, kaplumbağa, kabuklular gibi denizel organizma takılarak ölüyor. 76 futbol sahasının üzerini örtecek ağ toplandı Balıkçılık ve Su Ürünleri Genel Müdürlüğü, hayalet avcılıkla ilgili yürüttüğü projeyle 2014 yılından bu yana 96 milyon metrekare alan taranarak 545 bin m²etrekare balık ağı topladı. Toplanan ağların boyutu, uluslararası standartlara uygun 76 futbol sahasına denk...
Çalışmalar sırasında toplanan ağların yanı sıra 24 bin adet sepet ve algarna gibi terk edilmiş başka av malzemeleri de sudan çıkarıldı.   Yaklaşık 1.7 milyon su canlısının ölümü engellendi Ağ ve av malzemesinin sudan çıkarılması, potansiyel canlı ölümlerinin de önüne geçiyor. Balıkçılık ve Su Ürünleri Genel Müdürlüğününe göre yaklaşık 1,7 milyon  su canlısının, hayalet av aracına takılarak ölmesinin engellendiği tahmin ediliyor. Hayalet avcılıkla mücadele sadece denizde değil, içsularda da sürüyor. Bu kapsamda şu ana kadar taranan 96 milyon metrekare alanı Hatay, Adana, Mersin, Antalya, Muğla, Aydın, İzmir, Balıkesir, Tekirdağ, Çanakkale, Bursa, Kocaeli, İstanbul, Yalova, Sakarya, Sinop, Konya, Isparta ve Ankara oluşturuyor.    Av araçlarına zorunlu barkod uygulaması Su ürünlerinin, dolayısıyla da su kaynaklarının korunması, doğal kaynakların git gide azaldığı bugünlerde her zamankinden çok daha önemli. Tarım ve Orman Bakanlığı tarafından uygulamaya konan av araçlarının markalama uygulamasıyla, avcılıktan doğabilecek zararların önüne geçilmesi hedefleniyor.
Bu uygulamayla birlikte oltadan, büyük gırgır ağlarına kadar av aracının özelliğine göre farklı barkodlar uygulanacak. Bu barkod sayesinde av aracının hangi tekneye ait olduğu anlaşılabilecek. Böylece balıkçıların envanter bilgisi, yasa dışı avlanmalarda avcılığı yapan kişi ve terk edilmiş ağların kime ait olduğu gibi kritik bilgiler takip edilerek cezai yaptırımlar uygulanabilecek.   Grafik: Nursel Cobuloğlu"
442,Dünya kuraklığın eşiğinde,Dünya sıcak hava dalgası ve kuraklığın etkisi altında. Çin'de kuraklık nedeniyle ülkenin en büyük akarsuyu kuruma tehlikesiyle karşı karşıya. ABD'de de ülkenin en büyük rezervi olan Mead Gölü'nün kurumasını önlemek için su kullanımında kısıtlamaya gidildi.,Çevre,https://www.trthaber.com/haber/cevre/dunya-kurakligin-esiginde-701999.html,"Çin'de sıcak hava dalgası ülkenin en büyük akarsuyunu olumsuz etkiledi. Yangzı Nehri'nde 157 yılın en düşük su seviyesi ölçüldü. Ölçümler Han Nehri'nin Yangzı ile birleştiği Hankou'da yapıldı. Su seviyesi son yıllardaki ortalamadan 6 metre düşük çıktı.   Aşırı sıcaklar tavukların yumurtlama sürecini olumsuz etkiledi Çongçing şehrinde, 7 nehir ile su havzası kurudu. Kuraklıktan en az 276 bin kişi olumsuz etkilendi. Hava durumu yumurta üretimini de vurdu. Hefei kentinde aşırı sıcak sebebiyle tavukların yumurtlama döngüsü bozuldu.Bu durum yumurta fiyatlarında hızlı yükselişe yol açtı. Mead Gölü'ndeki su seviyesini korumak için kısıtlamalar sürecek Kuraklık ABD''nin batı eyaletlerinde de etkisini artırıyor. Bölge yönetimleri su kısıtlamalarıyla, ülkenin en büyük rezervlerinden olan Mead Gölü'nde su seviyesini korumaya çalışıyor. İçişleri Bakanlığından yapılan açıklamada hedeflenen su tasarrufunun sağlamadığı,, kısıtlamalara bir süre daha devam edileceği açıklandı.   Kuraklığın hidroelektrik güç üretiminden faydalanan milyonlarca kişiyi olumsuz etkileyebileceği ifade ediliyor.   Fransız çiftçiler buğday yerine sıcağa dayanıklı bitki üretimine yöneldi Aşırı sıcak hava Fransa'da da tarım sektörünü vurdu. Sıcakta kuruyan ve kullanılmaz hale gelen buğday, birçok çiftçinin zarar etmesine neden oldu. Başkent Paris'te bazı çiftçiler buğday yerine sıcak havaya dayanıklı ""süpürge darısı"" bitkisini yetiştirmeye başladı."
443,Ren Nehri'nde sular çekiliyor: Alman ekonomisi tehdit altında,"Avrupa'da yaşanan kuraklık nedeniyle Ren Nehri'ndeki su seviyesinin düşmesi, enerji kriziyle mücadele eden Almanya'nın tedarik sorunlarını daha da artırıyor ve ülke ekonomisini tehdit ediyor.",Çevre,https://www.trthaber.com/haber/cevre/ren-nehrinde-sular-cekiliyor-alman-ekonomisi-tehdit-altinda-701966.html,"Avrupa'nın önde gelen ekonomisi olan Almanya, son dönemde enerji krizi ve enflasyonla birlikte kuraklıkla da mücadele ediyor. Ren, Tuna ve Elbe nehirleri Almanya'nın en önemli su yollarını meydana getiriyor. Nehirler nakliye ağı Bu nehirler çeşitli kanallar aracılıyla ülke içinde birbirlerine bağlanarak bir nakliye ağı ortaya koyuyor. Bu ağ özellikle Almanya'nın sanayisi ve ticaretine önemli katkı sağlıyor. Toplam 1.230 kilometre uzunluğundaki Ren Nehri, İsviçre'den başlıyor. Fransa sınırından geçtikten sonra Almanya’yı geçerek, Hollanda'dan Kuzey Denizi'ne dökülüyor.   Yaklaşık 900 kilometresi gemi ulaşımına elverişli olan Ren Nehri, Almanya'nın gelişmiş sanayi bölgelerinin tedarik zincirine bağlantısını sağlıyor. 40 santimetrenin altındaki bir su seviyesi ""kritik seviye"" Ren Nehri'nden her yıl yaklaşık 300 milyon ton kadar mal ve ürün sevkiyatı yapılıyor. Almanya'daki su taşımacılığının da yaklaşık yüzde 80'i Ren Nehri üzerinden gerçekleşiyor.   Nehirde 40 santimetrenin altındaki bir su seviyesi ise ""kritik seviye"" olarak nitelendiriliyor. Su seviyesi gerilediğinde nehirdeki yükler için kara ve demir yolunun devreye alınması gerekiyor. Bu da nakliye maliyetlerini ciddi oranda yükseltiyor ve sevkiyatı ekonomik olmaktan çıkarıyor. Su seviyeleri aşırı düşük Son dönemde yaz aylarının sıcak ve kurak geçmesi Almanya'nın en önemli ticaret yollarından biri olan Ren Nehri'ndeki su seviyelerini de kritik seviyelere geriletti. Nehrin en dar bölgeleri arasında yer alan Almanya'nın Kaub kasabasındaki ölçüm istasyonları ise alarm verdi. Bu bölgede normal şartlarda 130 santimetreden daha düşük su seviyesi ""sığ"" olarak tanımlanırken, son veriler su seviyesinin 32 santimetreye kadar gerilediğini ortaya koyuyor. Gemiler düşük kapasite yük taşıyor Alman sanayisine ham madde ve ürün sevkiyatında kritik role sahip olan nehir rotasında gemiler artık tam yüklü olarak gidemiyor. Gemiler, normal taşıma kapasitelerinin ancak 4'te 1'i kadar yükle yola devam edebiliyor. Bu da sevkiyatların devamı için normalden daha fazla gemi kullanılması veya bu yüklerin tren veya kamyonlara aktarılmasını zorunlu kılıyor.   Nehirdeki düşük su seviyesi taşıma hızını yavaşlatıyor ve nakliye maliyetlerini aşırı artırıyor. Son dönemde Avrupa'nın en büyük limanları olan Rotterdam ve Anvers'ten Almanya'daki sanayi merkezlerindeki fabrika ve enerji santrallerine çeşitli ham maddelerin tedarik edilmesinde sıkıntılar yaşanıyor. Nakliyecilerin, kargolarını nehrin dar bölgelerinde kamyonlara ve demir yollarına aktarması gerekiyor. Yüksek enflasyon, küresel tedarik zincirlerindeki dar boğaz ve doğal gaz krizi döneminde, Ren Nehri seviyesindeki düşüş, Alman endüstrisi için yeni bir sorun ortaya koyuyor.   Enerji şirketleri, nehirden kömür nakliyatındaki sıkıntılar yaşıyor. Bu nedenle termik santrallerindeki üretimin azalabileceği uyarısında bulunuyor. Alman hükümeti ise nehir sevkiyatlarında yaşanan sıkıntı dolayısıyla demir yollarının başta kömür olmak üzere enerji ürünlerine öncelik vermesine karar verdi. Tedarikte ana rota Ren Nehri, Almanya'nın, tahıllar, kimyasallar ve katı yakıtlar gibi pek çok kritik ham madde tedarikinde ana rota konumunda yer alıyor. Mevcut durumda nehirden sevkiyatların yapılması için normalden birkaç kat fazla gemi kullanılması gerekiyor. Ayrıca bazı yüklerin alternatif yöntemlerle taşınması durumu söz konusu. Bu da navlun maliyetlerini yükseltiyor. Nehrin su seviyesinin 1 ay boyunca düşük kalması sanayi üretimini yüzde 1 geriletecek Almanya merkezli Kiel Dünya Ekonomisi Enstitüsü'nün araştırmasına göre, Ren Nehri'ndeki düşük su seviyesi Alman ekonomisini olumsuz etkileyecek. Bu durum, ulaşımda sıkıntılara yol açacak ve ülkedeki ekonomik faaliyeti azaltacak. Ren Nehri'nde su seviyesinin 1 ay boyunca düşük kalması, Almanya'da sanayi üretimini yüzde 1 geriletecek.   Ekonomik büyüme düşecek Bazı ekonomistler ise Ren Nehri'ndeki taşımacılıkta yaşanacak bir kesintinin Almanya'nın ekonomik büyümesini yüzde 0,5 gerileteceğini öngörüyor. Ren Nehri, normal şartlarda en düşük seviyesini sonbahar aylarında görüyor. Nehirdeki su seviyesi sadece kısa bir yağışla artmıyor. Bu seviyelerin yükselmesi için uzun süreli yağışlar gerekiyor. Almanya'da Ren Nehri'nde Ekim 2018'de de rekor seviyede düşük su seviyesi belirlenmişti.   Söz konusu dönemde nehrin dar bölgelerinde derinlik 25 santimetreye kadar gerilemişti. Ülkede nehirden sevkiyat birkaç hafta yapılamamış, ürünlerin demir yollarına ve kamyonlara aktarılması gerekmişti. Bu durum taşıma maliyetlerini yükseltmiş ve verimliliği azaltmıştı. Düşük su seviye sadece Ren Nehri ile sınırlı değil Almanya'da sıcak hava ve kuraklık nedeniyle diğer nehirlerde ve önemli su yollarında da benzer sorunlar yaşanıyor. Ülkede yaklaşık 7 bin 350 kilometre federal su yolu bulunuyor. Bunların önemli kısmında su seviyeleri aşırı düşük seviyelere inmiş durumda."
444,Almanya'da nehirlerdeki düşük su seviyesi ekonomiyi tehdit ediyor,"Alman Endüstrisi Federasyonu (BDI) Başkan Yardımcısı Holger Loesch, ülkedeki sıcak ve kurak havanın etkisiyle yük taşıyan gemilerin kullandığı nehirlerdeki su seviyelerinin düşmesi nedeniyle, nehirlerdeki ağır nakliye taşımacılığının durmasının an meselesi olduğunu söyledi.",Çevre,https://www.trthaber.com/haber/cevre/almanyada-nehirlerdeki-dusuk-su-seviyesi-ekonomiyi-tehdit-ediyor-701742.html,"Alman NTV kanalının haberinde, Alman su yollarının düşük su seviyesi nedeniyle ""alarm verdiği"" kaydedildi. Holger Loesch açıklamasında, ""Kimya veya çelik endüstrisindeki tesislerin kapanması, madeni yağların ve yapı malzemelerinin hedeflerine ulaşmaması veya büyük hacimli ve ağır nakliyelerin artık gerçekleştirilememesi sadece an meselesi."" dedi. Su yollarındaki düşük seviyelerin sonuçlarının teslimat darboğazları, üretim kesintileri ve kısa süreli çalışma gibi etkileri olacağına dikkati çeken Loesch, ""Şirketler en kötüsüne hazırlanıyorlar."" ifadesini kullandı. Ren Nehri'nde feribot seferleri durdu Öte yandan Ren Nehri'ndeki su seviyesinin düşmesi nedeniyle nehir üzerinde feribot seferleri düzenleyen Landskrone şirketi, internet sitesinden yaptığı yazılı açıklamada, ""su seviyesinin düşük olması nedeniyle seferlerini durdurduğunu"" açıkladı. Kuraklık ve sıcaklığın sadece Alman ekonomisinin can damarlarından olan Ren Nehri'nin su seviyesini düşürmediğini, Elbe Nehri gibi diğer önemli su yollarında da benzer sorunların yaşandığı kaydedildi. Büyük nehirler ve kanallar olmak üzere ülkede yaklaşık 7 bin 350 kilometre federal su yolu bulunuyor. Ren Nehri, dünyanın en işlek su yollarından biri olarak biliniyor. Federal Alman İç Deniz Taşımacılığı Birliği verilerine göre, Almanya'da kayıtlı yaklaşık 2 bin gemi ile yaklaşık 10 bin kargo gemisi Avrupa'daki nehirlerde hareket halinde bulunuyor."
445,Mikroplastik kirliliğine çözüm arayışları,"Mikroplastikler soluduğumuz havadan kanımıza kadar her yerde... ABD'li araştırmacıları tekstilde ucuz ve kolay üretilebilecek, plastiği ikame edebilecek ipeğe dayalı bir sistem geliştirdi. Peki plastik başka hangi ürünlerle ikame edilebilir?",Çevre,https://www.trthaber.com/haber/cevre/mikroplastik-kirliligine-cozum-arayislari-701002.html,"Mikroplastikler soluduğumuz havadan kanımıza kadar her yerde... ABD'li araştırmacılar tekstilde ucuz ve kolay üretilebilecek, plastiğin yerini tutabilecek ipeğe dayalı bir sistem geliştirdi. Peki plastik başka hangi ürünlerle ikame edilebilir?

Aslında asıl sorun, petrol türevi kimyasallardan üretilen ve doğada çözünmeden uzun yıllar kalan plastikler. Mikroplastikler 5 milimetreden hatta bazı tanımlara göre 1 milimetreden küçük olan plastik parçalarına verilen isim. 5 milimetreden büyük atık plastik parçaları da önemli çevresel etkilere yol açıyor, ancak mikroplastikler ciğerlerimizden, kanımıza kadar her yere nüfuz edebilecek boyutta. Deniz canlılarından insana kadar sağlık açısından da ciddi bir tehdit oluşturuyorlar.    Tekstil ürünlerde de plastiklerin kullanımı oldukça yaygın. Sentetik esaslı ürünlerin evlerdeki çamaşır makinalarında yıkama sırasında dökülen lifler de önemli miktarda mikroplastik kirliliğine yol açıyor.  Plastiğe yeni alternatifler aranıyor

Plastik kozmetikten ambalaja, tekstilden elektroniğe kadar hayatımızın her alanında... Plastiklerin ucuz, hafif, dayanıklı malzemeler olması talebi çok artırıyor. 2017 yılında yayımlanan bir rapora göre, plastikler ilk kullanıldığı tarihten itibaren 8,3 milyar ton üretildi. Bugün sayının 10 milyar tona ulaştığı düşünülüyor. Ancak yalnızca yüzde 9’luk bölümü geri kazanılabildi. Günümüzde yılda 400 milyon ton plastik üretiliyor.   Mikroplastiklerin yol açtığı kirliliğin önüne geçmek için çok sayıda araştırma yapılıyor. Onlardan birinin adresi de Amerika Birleşik Devletleri’ndeki en prestijli okullardan, Massachusetts Teknoloji Enstitüsü. MIT araştırmacıları tekstilde ucuz ve kolay üretilebilecek, plastiği ikame edebilecek ipeğe dayalı bir sistem geliştirdi. Yeni geliştirilen sistem toksik bir madde olmayan ipek sayesinde vücutta doğal yollarla çözülüyor. Bu sistemin gıda ve tıbbi alanlarda kullanılabileceği düşünülüyor. ""Tekstil esaslı mikroplastik kirliliğin en önemli sebebi""

Araştırmacıların ipek üzerinden geliştirdiği sistem yapılan pek çok çalışmadan sadece biri. Mikroplastik kirliliğinin yanı sıra, sentetik esaslı ürünlerin yenilenemeyen kaynaklardan elde edilmesi, petrolün giderek tükenmesi, çevre problemleri ve fiyatlardaki dalgalanmalar tekstil endüstrisini, sentetik lifleri ikame edebilecek yeni arayışlara yöneltti. Peki mikroplastik kirliliğine yol açan tekstil lifleri, başka ürünlerle ikame edilebilir mi? Tekstil Mühendisi Şule Altun Kurtoğlu bu konudaki sorularımızı cevapladı. Kurtoğlu ""Tekstil esaslı mikroplastik, kirliliğin en önemli sebebi"" diyor.        ""Özellikle son yıllarda bu alanda çok sayıda çalışma var, ancak ticarileşen lif sayısı çok az. Sentetik lifler içerisinde en yaygın olarak kullanılan lif polyesterdir ve örneğin polyesterin termoplastik-ısı ile şekil verilebilen bir lif olması, mukavemetli olması özellikleri onu tekstil endüstrisinin en çok kullanılan lifi haline getirdi.
PLA lifi, polyestere benzeyen ve biyobozunur özellikte yeni lifler içerisinde ticari olarak en fazla değer kazanan lif, mısırdan veya diğer karbonhidrat kaynaklarından üretiliyor, Ama örneğin bu lifin denizlerde kolaylıkla bozunmadığı görülmüş. Termoplastik özellikte lif üretme ile ilgili bir başka çalışmada da kalamar genleri kullanılarak biyobozunur özellikte bir iplik üretilmiş, bu iplik ABD’de yaşayan bir Türk profesör ve ekibi tarafından geliştirilmiş sanırım prototip safhasında.""

Biyobozunurluk çevre problemlerini azaltmak açısından olumlu, ancak önemli olan lifin toplam çevre yükü. Biyobozunur liflerin bir bölümü yüksek su ve kimyasal kullanımı nedeni ile üretim aşamasında önemli çevresel etkilere yol açabiliyor.

Organik tekstil ürünler de son yıllarda oldukça revaçta. Kurtoğlu, bunun sebebini ise şöyle açıklıyor: ""Organik tekstil ürünleri, pamuk ve yün örneğin doğal lifler, doğada kolaylıkla bozunabiliyorlar ve mikroplastikler gibi bir sorun oluşturmuyor.""

 "
446,Fransa'da kuraklık olağan bir durum haline gelebilir,"Son 70 yılın en kurak dönemini yaşayan Fransa'da, bunun, olağan bir durum haline gelebileceği değerlendiriliyor.",Çevre,https://www.trthaber.com/haber/cevre/fransada-kuraklik-olagan-bir-durum-haline-gelebilir-700971.html,"Fransa, yaz başından bu yana aşırı sıcaklar ve orman yangınlarıyla mücadele ediyor. Avrupa Orman Yangını Bilgi Sistemi'nin (EFFIS) verilerine göre, Fransa'da bu yıl en az 57 bin 600 hektar yeşil alan, yangınlarda zarar gördü. Fransız uzmanlar, gelecekte yazların kurak ve sıcak geçme ihtimali ile susuzluğu ""kaçınılmaz"" olarak değerlendiriyor.    Fransa'da Ulusal Bilimsel Araştırma Merkezi'nde (CNRS) Araştırma Direktörü ve İklim Bilimci Robert Vautard konuyla ilgili değerlendirmede bulundu. Fransa'nın 2022 yazına, son 70 yılın ""tarihi kuraklığının"" damga vurduğunu kaydeden Vautard, ülkede mayıs ayından bu yana hava sıcaklıklarının yüksek seyrettiğini, hazirandan beri de bir dizi sıcak hava dalgasının yaşandığını söyledi.   Tropik bölgelerden gelen sıcak hava kütleleri kuraklığı ve yangınları tetikledi Vautard, Fransa'da ve Güney Avrupa'da ilkbahardan bu yana görülen kuraklığı, kışın yağmurun az yağmasına ve toprakların yaz sezonuna kuru girmesine bağladı. İklim Değişikliği Paneli'nin (IPCC) raporlarının uzun zamandır kuraklıkların arttığının sinyalini verdiğini aktaran Vautard, bugünkü durumun gelecekte tekrarlanmasının muhtemel olduğuna işaret etti. Fransa ve Batı Avrupa'nın 2019'da da birçok sıcak hava dalgasıyla karşı karşıya olduğunu söyleyen Vautard, İspanya'dan, tropik bölgelerden ve Sahra'dan gelen sıcak hava kütlelerinin, bu yaz kuraklık, sıcak hava ve orman yangınlarını tetikleyen faktörler arasında olduğunu belirtti.    Vautard, temmuz ayında Sahra'dan gelen sıcak havanın, Doğu Avrupa'dan geçerek Londra'ya kadar ulaştığını ve burada sıcaklığın 40 dereceye çıkmasına sebebiyet verdiğini aktardı. İklim değişikliğinin bu koşulları şiddetlendirdiğini ve sıcakları olması gerekenin üzerine çıkardığına vurgu yapan Vautard, araştırmalara göre 2019 ve 2022'de Avrupa'da bölgelere ve aylara göre aşırı sıcaklıklarda 3-5 derece arası artış kaydedildiğini, bunun büyük oranda iklim değişikliğine bağlı olduğunu söyledi.   Gelecekte yaz boyu devam eden tek sıcak hava dalgası olabilir Robert Vautard, gelecekte yaz aylarında sıcak hava dalgalarının kaçınılmaz olduğuna, bunun tüm yaz boyu devam eden tek sıcak hava dalgası şeklinde seyredebileceğine işaret etti. Sera gazı emisyonlarının sınırlandırılması veya sıfıra indirilmesi halinde aşırı sıcakların ve şiddetli kuraklığın yoğunluğunun önüne geçilebileceğini, ancak ""normale"" dönüşün mümkün olmadığını vurgulayan Vautard, ""Ancak daha da güçlü felaketleri sınırlamaya çalışabiliriz"" dedi. Vautard, sıcak hava dalgalarının muhtemelen en öldürücü iklim olayları olduğunu da belirtti.   Kuraklık, sıcak hava dalgaları ve rüzgar, orman yangını riskini arttırıyor Vautard, kuraklık, sıcak hava dalgaları ve rüzgarlar ile orman yangınlarının birbirine bağlı olaylar olduğunun altını çizerek bu faktörlerin bir araya gelmesiyle ciddi yangın riski koşullarının oluştuğunu kaydetti. Hava sıcaklığı 40 derecenin üstüne çıktığında bitki örtüsünün en ufak bir kıvılcımla tutuşabildiğini ve bu yüzyılın ortasında koşulların daha büyük risk taşıyacağını vurgulayan Vautard, ""Ormanlarımızın tehdit altında olduğunu düşünüyorum. Yangın tehdidi altındalar, kuraklıklar ve sıcak hava dalgalarından kaynaklanan parazitlerin de tehdidi altındalar"" değerlendirmesini yaptı.    Vautard, orman yangınlarıyla mücadele etmek için imkanların artırılması gerektiğini vurgulayarak yangınların ormanlarla birlikte yerleşim yerleri ve sanayi tesislerini de tehdit edeceğini, bugün ülkede buna hiç alışık olmayan bölgelerde yangınların çıktığını kaydetti. Robert Vautard, ""Bugün gördüğümüz koşulların, yarının koşulları olmadığını iyi anlamak gerekiyor. Geleceğin koşullarının öncüleri bunlar"" ifadelerini kullandı.   ""100 yıl önceki su ihtiyacı ile bugünkü su ihtiyacını karşılaştırmak tabii ki çok zor"" Vautard, bu yüzyılda su kullanımının da değiştiğine işaret ederek ""100 yıl önceki su ihtiyacı ile bugünkü su ihtiyacını karşılaştırmak tabii ki çok zor"" dedi.   Mevcut koşullarda ülkede bu denli su eksikliğinin olmasının, ""emsalsiz durum"" teşkil ettiğinin altını çizen Vautard, özellikle Fransa'nın güneyinde su kaynağı eksikliği eğiliminin görüldüğünü ve halihazırda ülkenin bazı bölgelerinde içme suyu açısından problem yaşandığını anımsattı. Vautard, ""Su kaynağı eksik olduğunda, su gerektiren her şey gerilim, hatta rekabet içinde olacaktır."" değerlendirmesini yaparak tarım uygulamalarında değişikliğe gidilmesinin önemine işaret etti. Fransız iklim bilimci ayrıca, ülkede termik ve nükleer santrallerin soğutulması için de suya ihtiyaç duyulduğunu hatırlattı."
447,Yapay resif ve balıklandırma çalışmalarıyla sürdürülebilirlik hedefleniyor,"Küresel iklim değişikliği, kirlilik, aşırı ve kaçak avlanma, su ürünleri kaynaklarının sürdürülebilirliğini tehdit ediyor. Bu tehdidin sofralar başta olmak üzere hem balıkçılık sektöründe hem de ekosistemde etkili olmaması için çeşitli çalışmalar yürütülüyor.",Çevre,https://www.trthaber.com/haber/cevre/yapay-resif-ve-baliklandirma-calismalariyla-surdurulebilirlik-hedefleniyor-700701.html,"Tarım ve Orman Bakanlığına bağlı Balıkçılık ve Su Ürünleri Genel Müdürlüğü  doğal kaynakları korumak, deniz canlılarının çeşitliliği ve popülasyonunu artırmak adına yoğun bir mesai harcıyor. Yürütülen çalışmaların başında da balıklandırma ve yapay resif geliyor. Son 10 yılda 370 milyona yakın yavru balık suya bırakıldı “Su Kaynaklarının Balıklandırılması Projesi” adıyla yürütülen çalışmaların temel amacı kaliteli, ucuz ve sağlıklı gıda ihtiyaçlarının karşılanması, ticari ve sportif amaçlı balıkçılığın desteklenmesi ve geliştirilmesi, su ürünleri kaynaklarının sürdürülebilir kullanılması ve gelecek nesillere aktarılması.    Balıklandırma çalışmaları ayrıca biyoçeşitliliğin arttırılması ve yeni türlerin ekonomiye kazandırılması için de önemli. Bunun için doğal su kaynağında bulunan ekonomik, endemik ve soyu tehlike altında olan türler kuluçkahanelerde üretilerek doğal su kaynaklarına bırakılıyor. Bu sayede türlerin restorasyonu sağlanıyor.   Su kaynakları hangi türlerle balıklandırılıyor? Çalışma kapsamında iç su ve denizlere bırakılan türler sazan, yayın, şabut, karadeniz alası, doğal alabalık, çipura, levrek, granyöz, kalkan, mersin, lahoz.   Hedef her sene daha fazla balıklandırma Balıklandırma faaliyetleri kapsamında; 2021 yılında yaklaşık 61 milyon yavru balık üretilerek uygun boya ulaştığında belirlenen su kaynaklarına bırakıldı. Bu uygulamadaki yeni hedefler ise daha yüksek. Proje kapsamında 2022 yılında 84 milyon, 2023 yılında ise 100 milyon yavru balığın üretilerek, uygun boya ulaştığında iç su ve denizlere bırakılması hedefleniyor.     Bir diğer çalışma da yapay resif Sürdürülebilir su ürünleri üretimi ve biyoçeşitlilik artışına destek olmak amacıyla yapay resif uygulamaları dünyanın birçok yerinde olduğu gibi Türkiye’de de uygulanıyor. Deniz canlıları için yeni tip habitatlar oluşturmak veya mevcut habitatları korumak amacıyla deniz dibine yerleştirilen bu yapılar, ortamdaki canlılara barınma, beslenme, korunma ve üreme alanı sağlayarak ekosisteme katkı sunuyor.    Akdeniz ülkelerindeki en büyük hacme sahip yapay resiflerden birisi Edremit Körfezi'nde, 2012 yılında tamamlandı. 7 lokasyonda 6 bin 120 adet beton yapay resif ve 250 adet anti-trol bloğun yerleştirildiği proje, o yıldan beri bölgedeki canlılara barınma, beslenme, üreme ve korunma alanı sağlıyor. Balıkçılık ve Su Ürünleri Genel Müdürlüğü tarafından 2012 yılından günümüze kadar ise Akdeniz’de 7, Ege’de 6, Marmara ve Karadeniz’de ise 5 adet olmak üzere toplam 23 yapay resif tarlası oluşturuldu. Kaynak: Balıkçılık ve Su Ürünleri Genel Müdürlüğü  "
448,"Plastik poşetten 3,5 yılda 3,8 milyar lira tasarruf sağlandı","Plastik poşetlerin ücretlendirilmesine ilişkin 1 Ocak 2019'da başlayan uygulama ile bugüne kadar yaklaşık 3,8 milyar lira tasarruf sağlandı. Plastik poşet kullanımı 2019'dan bugüne kadar yüzde 65 azaldı.",Çevre,https://www.trthaber.com/haber/cevre/plastik-posetten-35-yilda-38-milyar-lira-tasarruf-saglandi-699951.html,"Çevre, Şehircilik ve İklim Değişikliği Bakanlığı'ndan alınan bilgiye göre, 1900'lerde insan hayatına giren plastiğin gelişmesine bağlı olarak 1977'de alışveriş noktalarında, herkesin rahatlıkla bulabileceği, ortalama kullanım ömrü 15 dakika olan ancak doğada çözünmesi bin yılı bulan plastik poşetler verilmeye başlandı. Her mağazada alışveriş sonrası verilen bu plastik poşetler, petrol bazlı polietilen maddesinden üretiliyor. Polietilen maddeler ise atık haline geldiğinde ekosistemdeki canlılar ve doğaya zararlı hale dönüşüyor. Plastik poşet kullanımı yaklaşık yüzde 65 azaldı İnsan hayatına 20'nci yüzyılın başlarında giren plastiğin, dünya genelinde 1950'li yıllarda 1,5 milyon ton civarında olan üretim değeri ise yıllık 335 milyon tonu aştı. Türkiye'de 2019 öncesinde, plastik poşet üretimi yıllık yaklaşık 35 milyar adetken bir kişi yılda ortalama 440 plastik poşet kullanıyordu. 1 Ocak 2019'da başlatılan plastik poşetlerin ücretlendirilmesiyle bugün Türkiye'de plastik poşet kullanımı yaklaşık yüzde 65 azaldı ve bu sayede plastik poşet kaynaklı 550 bin ton plastik atığın oluşması engellendi. Yaklaşık 22 bin 746 ton sera gazı salınımının önüne geçildi Ayrıca bu azalmayla yaklaşık 22 bin 746 ton sera gazı salınımının da önüne geçilmiş oldu. Plastik poşet kullanımındaki azalma ile Türkiye'de plastik poşet üretimi için gerekli plastik ham madde ithali de düştü ve yaklaşık 3,8 milyar lira tasarruf edildi. Öte yandan, vatandaşlarda konuya ilişkin farkındalığın artmasıyla bez çanta, file gibi çok kullanımlık taşıma ekipmanı kullanımı da yaygınlaştı."
449,ABD'de çevre gönüllüleri denizi temizlemek için seferber oldu: 45 ton çöp toplandı,Amerika Birleşik Devletleri'nin Hawaii eyaletinde çevre gönüllüleri denizi temizlemek için seferber oldu. Gönüllüler yaklaşık bir aylık çalışmalar sonucunda denizden 45 bin kilograma yakın çöp topladı.,Çevre,https://www.trthaber.com/haber/cevre/abdde-cevre-gonulluleri-denizi-temizlemek-icin-seferber-oldu-45-ton-cop-toplandi-699858.html,"Amerika Birleşik Devletleri'nin Hawaii eyaletinde gönüllüler deniz temizliği için seferber oldu. Çevre örgütü üyelerine dalgıçlar da destek verdi.

Yaklaşık 1 ay süren temizleme çalışmaları sonucu denizden 45 bin kilogram çöp çıkarıldı.    39 bin kilogram hayalet ağ toplantı

Deniz Enkazı Projesi kapsamında deniz canlılarının yaşamı için büyük tehlike oluşturan hayalet ağların temizliği de yapıldı. Ağlar tek tek toplandı. Ekip üyeleri bölgedeki tek bir resiften 39 bin kilogram hayalet ağ toplandığını açıkladı.   "
450,Türkiye geri dönüşümle iplik imalatında sayılı ülkelerden,"Kullanım ömrü biten bir giysi çöp olmak yerine tekrar ipliğe dönüştürülüyor, yeniden giysi olarak tüketiciye dönüyor. Geri dönüşüm yoluyla iplik imalatında Türkiye birinci kalite ürünlerle öne çıkıyor.",Çevre,https://www.trthaber.com/haber/cevre/turkiye-geri-donusumle-iplik-imalatinda-sayili-ulkelerden-699317.html,"Atıktan elyafa, elyaftan ipliğe sonra kumaşa... İplik fabrikalarında tekstil atıkları binlerce çivinin olduğu bir sistemle parçalanarak pamuğa çeviriliyor. Hiçbir kimyasal katkı madde kullanılmadan, sadece elektrik gücüne dayalı bu işlem, sabır ve emek istiyor. Biz de bu meşakkatli süreci görüntülemek için İstanbul Silivri'deki bir fabrikaya konuk olduk.   Bin 500 ton ağırlık üretebilen bir iplik fabrikasında en az 75 kişi çalışıyor. Silivri'deki iplik fabrikasında istihdamın çoğunluğunu da kadınlar oluşturuyor. Binlerce insanın hizmet verdiği Türkiye, iplik fabrikalarındaki performansıyla dünya çapında adından söz ettiriyor. ""En ince, en kaliteli iplik"" iddiasıyla yola çıkılıyor. Tekstil İhracatları ve Çalışanları Derneği Başkanı Ergin Aydın Türkiye'de atıktan dönüştürülen ipliklerin kalitesini, ""Dünya genelde 20 numara civarında iplik çekebiliyorken biz daha ince daha kaliteli 36 numara iplik çekebiliyoruz. Dünya elyaf uzunluğunda 1 santimetreye gelemezken biz 1,3'lere geliyoruz. Bu da daha kaliteli geri dönüştürülmüş iplik üretimini sağlıyor"" diyerek açıklıyor.   Ergin Aydın Türkiye'nin iplik imalatında dünyanın en iyisi olduğu görüşünde. ""Türkiye Çin ve Hindistan'dan sonra dünyanın 3. hacim olarak ülkesi diyebilirim ama kalite olarak geri dönüştürülmüş iplikte bence bir numara şu anda. Çünkü makinalar daha yeni, teknolojik imkanlar daha fazla. AR-GE olarak da ciddi yatırımlar yapıyoruz."" 2025 itibarıyla yüzde 25 oranında geri dönüştürülmüş iplik kullanımı zorunlu   Dünyadaki tekstil atıklarının yüzde 97'si geri dönüştürülebilir durumda ancak sadece yüzde 15'i işleme giriyor. Tekstilin doğaya verdiği bu zararın önüne geçmek için AB, 2025 yılından itibaren uygulanacak bir dizi karar aldı.
Atıklar çöpe atılamayacak, yakılamayacak, geri dönüştürülmüş iplik kullanımı artırılacak. Bu kararlar yüzlerce ülkeye tekstil ürünü ihraç eden Türkiye'ye de yeni kapılar açıyor.   Girişimci Serbülent Karabulut, Türkiye'nin performansıyla dünya markalarının geri dönüşüm projelerine partner olabileceğini söylüyor. ""Gelişmiş makina parkurlarıyla yapılamaz denilecek kadar ince ve kaliteli iplikler yapılıyor Türkiye'de. Bu anlamda çok ciddi ihracat kapasitesine sahip bir sektörüz. İhracat kapasitesi yüzde 80'lere yakın."" Tekstilde geri dönüşümün finansal hem de çevresel kazanımları var   İpliği geri dönüştürülmüş malzemelerden yapmak hem çevresel etkileri azaltmak hem de sürdürülebilirlik açısından çok önemli. Fabrikalarda rengine ve cinsine göre ayrıştırılan elyaflar, kirlilikten uzak renkli ipliklere dönüşüyor. Bir pamuğun üretilmesi için 16 bin litre su kullanılıyor. Geri dönüşüm ile tek bir ürün için litrelerce su tasarrufu sağlanabiliyor. Türkiye'nin iplik imalatında bir sonraki hedefi ise tamamen doğal kaynakları kullanarak, yağmur suyunu depolayarak, güneşin gücünü kullanarak 'yeşil iplik' üretmek. "
451,Nepal'deki kaplanların nesli tehlikeden kurtuldu,Nepal'de kaplan popülasyonunun 2009'dan bu yana 3'e katlandığı açıklandı.,Çevre,https://www.trthaber.com/haber/cevre/nepaldeki-kaplanlarin-nesli-tehlikeden-kurtuldu-699279.html,"Nepal hükümeti, ülkede 2009 yılında bulunan kaplan sayısının halihazırda 3 katına çıktığını açıkladı. Nepal Ulusal Kaplan ve Av Araştırması, ülkede 2022 yılında 355 kaplanın bulunduğunu duyurdu. Nepal Başbakanı Sher Bahadur Deuba, bunun bir ""koruma başarısı"" olduğuna dikkat çekti. CNN International'daki habere göre, uzmanlar, Asya ve Nepal özelinde kaplan sayısının azalmasının en önemli gerekçeleri arasında yasa dışı hayvan ticareti, kaçak avlanma ve habitat kaybını gösteriyor."
452,"Buzullar eriyor, kıyı kentler batıyor","Tüm dünyadaki kıyı kentler batıyor. Son olarak Alpler'de eriyen bir buzul, İsviçre ve İtalya arasındaki sınırı kaydırdı. Diğer taraftan Kuzey Buz Denizi'ndeki buz tabakası rekor miktarlarda eriyor.",Çevre,https://www.trthaber.com/haber/cevre/buzullar-eriyor-kiyi-kentler-batiyor-698813.html,"  2022 yılının başında Geophysical Research Letters dergisinde açıklanan bir araştırma 6 kıtadan 99 kıyı kenti kapsıyor. Avrupa Uzay Ajansı'nca 2015-2020 yılları arasında çekilmiş uydu görüntülerini inceleyen ABD Rhode Island Üniversitesi'ndeki araştırmacılar, kıyı kentlerin her yıl birkaç santim sular altında kaldığını gözlemledi. Buna göre Çin’in Tianjin kenti her yıl 5 santimetre ile en yüksek kayba uğrayan şehir. Tianjin'i, Pakistan’ın Karachi, Filipinler’in Manila kenti takip ediyor.    Sadece küresel ısınma değil. Çarpık yapılaşma ve büyük şehirlerdeki alt yapı eksikliği de su taşkınları ve sellerle gelen kayıplara yol açıyor. Öyle ki Endonezya başkent Cakarta'yı taşımaya hazırlanıyor. Başkenti taşıma kararına siyasi veya askeri nedenler değil, artan nüfus, iklim ve doğa şartları sebep oluyor.   Kuzey Kutbu'ndaki sıcaklıklar 4 kat daha hızlı artıyor Diğer taraftan Kuzey Buz Denizi'ndeki buz tabakası rekor miktarlarda eriyor. Kuzey Kutbu'ndaki sıcaklıklar 4 kat daha hızlı artıyor. Buzullar araştırmalara göre son 18 yılda hacminin 3’te 1’ini kaybetti. Tüm buzulların erimesi halinde mevcut okyanus seviyelerinin 65 metre kadar yükseleceği öngörülüyor. Dünya' nın yüzde 44'ü kıyılarda yaşıyor. Dolayısıyla birçok ülke ve şehir sular altında kalabilir. Peki Türkiye nasıl etkilenecek? İklim Bilimci Prof. Dr. Barbaros Gönençgil'e sorduk.    Gönençgil, buzul döneminde kıyı çizgisinin bugünkünden 130 metre geride olduğunu anlatıyor: ""Biraz geriye gidersek, bugünü doğrudan belki ilgilendirmese bile, son buzul döneminde yaklaşık 20 bin 22 bin yıl önce tamamlanan bir dönemdir bu, deniz seviyeleri bugünküne göre 130 metre gerideydi. Kıyı çizgisi 130 metre daha gerideydi. Ege'de bugünkü birçok ada, ada değil Anadolu'ya bağlı bir parçaydı. Tabii bu zaman içersinde, buzulların erimesi ve su hacminin artmasıyla birlikte de, günümüzde bu noktaya geldi. Güncel olarak bakarsak da dünyanın farklı bölgelerinde bunların gözlemlenmesi söz konusu. Özellikle kutuplardaki buzulların erimesindeki süreçler yoğun nüfusu olan kıyı kentlerinin sular altında kalmasına ya da yükselen deniz seviyesinden etkilenmesine sebep olur."" Gönençgil, ""Endonezya, Bangladeş, Hindistan, Güney Amerika, Çin, Güney Asya ve Doğu Avrupa'daki birçok ülke risk altında"" diyor.    ""Bir iki santimetrelik yükselim belki çok dikkati çekmiyor ama hassas verilerler ve uydularla yapılan ölçümler gösteriyor ki, ilerleyen yıllarda özellikle ada ülkelerinde, Pasifik'te, ciddi problemler ortaya çıkabilir. Türkiye'de Antalya, İstanbul'da 10 santimlik, 5 santimlik yükselim gözle görülür bir değişiklik getirmeyebilir ama bu tür adalarda çok büyük bir değişim anlamına geliyor. Çünkü çoğu deniz seviyesinden çok az yüksekte yerleşimler."" Hollanda risk altındaki ülkelerden Denizden, kıyılardan toprak kazanarak yaşamaya adapte olan ülkeler var. Bunlardan biri, Hollanda... Hollanda çok fazla toprağı olmayan ama denizden setlerle bu şekilde toprak kazanmış bir ülke. Deniz seviyesine yakın, ortalama yükseltisi düşük, kanalları bol bu ülkede 300 metrelik yükselti dağ kabul ediliyor.    Ülkede denize kurulan setlerle kazanılan alanlarda çoğunlukla tarım yapılıyor. Zira bu tip alanları yerleşime açmak riskli olarak kabul ediliyor. Gönençgil Hollanda'nın deniz seviyesinin yükselmesi riskine karşı setleri güçlendirerek ve yükselterek önlem alma yolunu seçtiğini anlatıyor: ""Şu aşamada yapılabilecek tek şey, sadece mücadele anlamında, setler oluşturmak olabilir. Ama o da tabi nereye kadar, nasıl yatırım iyi bakmak lazım. Yerleşimleri kıyılardan çekmek pek söz konusu değil maalesef, çünkü giderek daha da fazla kıyı yerleşimleri, kıyı alanlarına yerleşmeye başladık. Onların geri çekilmeyeceğini düşünürsek, daha çok setlerle önlemini almak ilk akla gelecek çözüm ama şu aşamada geçici bir çözüm."" Türkiye nasıl etkilenir? ""Kıyılarda olduğu gibi, yüksek kesimlerde, ki bu Türkiye'yi de ilgilendiriyor, buzulların erimesiyle beraber birçok konu da gündeme geliyor. Kara veya buz suyuyla beslenen akarsuların rejimi değişiyor. Toprakların ve canlıların yaşam döngülerinde bir sıkıntı oluşturabiliyor. Dağlar dünyanın su kulesidir. Buzulun hemen altında daimi kar seviyeleri değişebiliyor. Bu değişiklik su tutma kapasitesiyle alakalı problemler doğurabilir."" Bir başka boyut da turizm alanları. Yüksek dağlarda yapılan kayak faaliyetleri, bazı ülkelerin gelir kalemlerinden. Türkiye de kayak turizmi potansiyeli açısından riskli bölgelerde bulunuyor. ""Kıyı bölgelerimiz ekstrem atmosferik koşulların etkisi altında. Karadeniz'deki fırtına ve aşırı yağışlarla bunu yaşıyoruz. Su baskınlarında bu konunun da konuşulması gerekiyor. Atmosfer daha fazla nem tutulmasıyla birlikte, daha fazla yağışa yol açıyor. Bu yağışlar kıyı bölgelerinde akarsuların ağızlarında bloklanmaya yol açarak, taşkınlara da yol açabiliyor."" Bu insanoğlunun denge kurma mücadelesi. Ama mevcut süreç devam ettikçe de riskler devam ediyor. Küresel ısınma ve iklim değişikliğiyle ilgili insani hataları durdurmak en önemli çözüm olarak görünüyor."
453,Dünya iklim değişikliğinin etkileriyle boğuşuyor,"Dünya genelinde birçok ülke, temmuz ayında iklim değişikliğinin yol açtığı şiddetli yağış, su baskınları, yangın, heyelan ve kuraklıkla mücadele etti.",Çevre,https://www.trthaber.com/haber/cevre/dunya-iklim-degisikliginin-etkileriyle-bogusuyor-698789.html,"Temmuzda hava sıcaklığının oldukça arttığı Avrupa'da bazı ülkelerde sıcaklık rekorları kırılırken, bazıları da kuraklık ve yangınlarla mücadele etmek zorunda kaldı. İspanya, Portekiz, Fransa, Almanya ve İngiltere'de termometreler 40 dereceyi gösterirken, aşırı sıcaklar Avrupa ülkelerinde yüzlerce cana mal oldu. Avrupa Birliği'nin (AB) Kopernik Yeryüzü Gözlem Programı, Avrupa’da bu yıl yangın sayısının, son 15 yıldaki ortalamanın 4 katı olduğunu açıkladı. İspanya, Portekiz, Fransa, Yunanistan ve İngiltere'nin farklı bölgelerinde çıkan yangınlarında, binlerce hektar alan veya orman kül oldu, çok sayıda kişi yerleşim yerlerinden tahliye edildi.   Avrupalı yetkililer, sıcak hava ve yangınlar nedeniyle zaman zaman ""alarm"" uyarıları verdi. Avrupa'nın dışında da Somali, Fas ve ABD'nin bazı yerlerinde çıkan yangınlarda ormanlık alanlar yok oldu. İklim değişikliği nedeniyle dünyanın bir bölümü aşırı sıcaklardan ""nefes alamazken"", birçok ülkede şiddetli yağışlar sel, heyelan ve çeşitli afetlere yol açtı. Hindistan, Pakistan, Bangladeş, İran ve Avustralya'nın bir yandan sıcak hava dalgasıyla bir yandan da aşırı yağışlarla mücadele etmek zorunda kalması iklim değişikliğinin beklenmedik sonucu olarak değerlendirildi. Yağış, sel ve heyelan söz konusu ülkelerde, yüzlerce kişinin ölümüne, yaralanmasına ve kaybolmasına yol açtı. ABD'nin Virginia, Missouri ve Kentucky eyaletlerinde de yağışlar nedeniyle en az 30 kişi hayatını kaybetti.   Afrika'da kuraklık hakim Uganda'nın Karamoja bölgesinde sadece temmuz ayında 46 kişi açlıktan yaşamını yitirdi. Aylardır kuraklığın hakim olduğu Karamoja'da, son 5 ayda 900'den fazla kişi açlıktan öldü. Karamoja halkı, ot yiyerek hayatta kalmaya çalışırken, yerel yetkililer, ölü sayısının artmasından endişe ediyor.   Doğu Afrika ülkesi Somali de kuraklığın pençesindeki ülkelerden biri olarak göze çarpıyor. Birleşmiş Milletler (BM) İnsani Yardım Koordinasyon Ofisinden (UNOCHA) 4 Temmuz'da yapılan açıklamada, Somali'nin 2017'den bu yana ilk kez ""felaket düzeyinde gıda güvensizliğine"" tanık olduğu vurgulandı. Açıklamada, ülkede ocaktan bu yana en az 200 çocuğun yetersiz beslenme nedeniyle hayatını kaybettiği belirtildi. OCHA, BM Uluslararası Göç Örgütü (IOM) ve BM Çocuklara Yardım Fonu (UNICEF) ,14 Temmuz'da Somali'deki kuraklık durumuyla ilgili ortak açıklama yayımladı. Açıklamada, ülkede 1-22 Haziran'da kuraklık nedeniyle 112 bin 400'den fazla kişinin göç etmek zorunda kaldığına işaret edildi.   Diğer yandan iklim aktivistleri ve çevreciler, temmuzda iklim değişikliği ve çevresel konularla ilgili farkındalığı artırmayı sürdürdü. Aktivist ve çevreciler, birçok ülkede düzenledikleri protestolarda, özellikle fosil yakıt kullanımına son verilmesini ve temiz enerjiye geçilmesini talep etti."
454,Svalbard Adaları hızla ısınıyor: Kutup canlıları tehdit altında,"‘Dünyanın en kuzeyindeki idari merkez’… Arktik Okyanusu'ndaki Svalbard Adaları küresel ısınma tehdidi altında… Isınma bu hızla sürerse Kuzey Kutup bölgesindeki canlıların, yaşam alanları yok olma tehlikesiyle karşı karşıya kalacak.",Çevre,https://www.trthaber.com/haber/cevre/svalbard-adalari-hizla-isiniyor-kutup-canlilari-tehdit-altinda-698792.html,"Arktik bölgede yaşayan canlıların, ya uyum sağlayarak yaşam alanlarını değiştireceği ya da nesillerinin tükenmesi ile karşı karşıya kalacağı belirtiliyor. Arktik bölgede hızla azalan deniz buzları dünyanın da hızlı bir şekilde ısınmasına neden oluyor. Arktik bölgeye gelen güneş ışınları deniz buzları sayesinde geri yansıyarak dünyanın ısı dengesinde önemli bir rol oynuyor. Deniz buzlarının kaybolmasıyla daha fazla okyanus suyunun açığa çıkması ve ısıyı emmesi, Kuzey Kutup bölgesinin daha fazla ısınmasını beraberinde getiriyor.    Sıcaklıklar 4 derece yükseldi Bu sebeple bu alanların yok olması ya da azalması, deniz buzlarına bağımlı yaşayan Arktik bölgede bulunan canlılar için kritik bir öneme sahip. İklim değişikliği sebebiyle eriyen ve kutup noktasına doğru gerileyen deniz buzları bu alanlarda yaşayan, beslenen ve korunan bazı türlerin yaşam alanlarını değiştirmesine neden oluyor. Bu, kutup ayısı gibi türlerin nesillerinin tükenmesi anlamına da geliyor. Bu yıl özellikle sonbahar aylarında Arktik bölge içerisinde bulunan Kuzey Barents Denizi ve adalarında yaşanan artı 4 dereceye varan sıcaklık artışları, dünyanın en hızlı ısınan yerinin bu bölge olduğuna işaret ediyor. Bu sıcaklık artışı, bölgenin 2020 öncesi 20 yıllık ölçümlerinin neredeyse 7 katına denk geliyor ve bu da küresel ısınma ortalamasının 2-3 katı kadar artmış olduğu anlamına geliyor. Sera gazı emisyonlarını azaltmak için önlemler alınmaması halinde hem Kuzey Kutbu'nun binlerce kilometre güneyinde hem de dünyanın dört bir yanındaki bölgeler için bu durum, ""yükselen deniz seviyeleri, değişen sıcaklık, yağış düzenleri ve daha şiddetli hava olayları"" anlamına gelecek. Kutup ayılarının yaşam alanları küçülüyor 2. Ulusal Arktik Bilimsel Araştırma Seferi Lideri ve Koordinatörü Prof. Dr. Burcu Özsoy, Kuzey Kutbu'nun en büyük yırtıcısı kabul edilen, Latince ismi ""Ursus maritimus"" olan ve deniz ayısı anlamına gelen kutup ayılarının, hayatlarının çoğunu okyanusta veya deniz buzu üzerinde geçirdiğini anlattı. Özsoy, ""Kutup ayıları yetenekli yüzücülerdir. Kutup ayıları, saatte 6 millik bir hız ile yüzebilmekte. Beyaz tüylerinin altında siyah derileri bulunur ve vücutlarındaki yağ tabakası onları soğuk hava ve soğuk sudan izole hale getiriyor. Aynısı Antarktika'daki penguenler için de geçerli. Kutup ayıları, zamanlarının çoğunu yiyecek aramak için kullanır ve hayatta kalmak için ihtiyaçları olan bol miktardaki yağı genellikle avladıkları halkalı fok veya sakallı foklarla sağlamaktadırlar. Kutup ayıları aynı zamanda seyahat etmek, avlanmak, dinlenmek için de deniz buzuna ihtiyaç duymakta'' diye konuştu.    Son dönemlerde kutup ayılarının popülasyonunun bazı bölgelerde endişe verici duruma geldiğini ifade eden Özsoy, şunları kaydetti: ""Edindiğimiz bilgilere göre, kalıcı deniz buzu alanındaki sayıları tam bilinmese de Barents Denizi'nde 2 bin 500 ila 3 bin arasında kutup ayısı yaşadığı yine bilimsel yayınlardan ortaya çıkmaktadır. Bu da bizim bir karşılaştırma yapmamızı sağlıyor. Norveç'te kutup ayılarının hassas popülasyona sahip olduğunu görüyoruz. Bunun yanı sıra Kanada'da ise kutup ayılarının sayılarının endişe verici duruma geldiği de gözlerden kaçmıyor. NASA'dan ve Avrupa Uzay Ajansı ESA'nın sağladığı uydu verilerinden aldığımız bilgilere göre, 2040 yılına kadar 'son buz bölgesi' olarak adlandırılan Kuzeydoğu Kanada ve Kuzey Grönland'da kalacak deniz buzlarının, kutup ayıları ve buza bağlı yaşayan diğer canlılar için önemli bir alan haline geleceğini görmekteyiz. Deniz buzlarının kaybı ki bu; Arktik bölgede yaklaşık üçte birlik bir alanı kapsayacak şekilde bir kayba sahip, özellikle küresel ölçekte kutup ayılarının sayısının 2050 yıllarına gelindiğinde yüzde 30 kayba uğrayacağına da işaret etmekte.""    Bu arada, Türk Arktik Bilimsel Araştırma ekibi, sefer boyunca küresel iklim değişikliği konusuna dikkati çekmek için deniz memelileri gözlemleri gerçekleştirdi. Proje kapsamında ekip, Arktik Okyanusu'nda mors, sakallı fok, halkalı fok, Grönland foku, fin balinası, minke balinası, kambur balina, beyaz balina, orka, kuş türlerinden alk, kara ayaklı martı, kutup martısı, çatal kuyruklu martı, korsan martı ve kutup ayılarını gözlemleyerek sayıları hakkında raporlamalar yaptı. ''Kutba bağlı olan türlerin nesilleri tükenebilir"" Zonguldak Bülent Ecevit Üniversitesi Biyoloji Bölümü’nden Prof. Dr. Mustafa Sözen de sefere katılma planlarının çocukken izlediği ""Kaptan Cousteau (Jacques-Yves Cousteau)"" belgeselleri sayesinde olduğunu ve bir gün mutlaka gemiyle bilim seferine katılmayı hayal ettiğini aktardı. Sözen, ""Projemizde çalıştığımız deniz memelilerinin iki grubu var; balina ile yunusların bulunduğu deniz memelileri (cetacean) ve morslar ile fokların bulunduğu yüzgeç ayaklı deniz memelileri. Yaptığımız bu çalışma, görülen türlerin belirlenmesi ve sayılarının alınması şeklinde olacak. Bu çalışmalar ile uzun yıllar veri biriktirdiği takdirde yayılışları, yayılışlarındaki değişmelere bağımlı olarak küresel iklim değişikliği ile yorumlamayı, canlı popülasyonları ile zaman içerisindeki miktarlarının artmaları ve azalmalarını belirlemeyi amaçlıyoruz"" diye konuştu.    Tromso'dan başladıkları seferde 2 bin 125 deniz mili yol katettiklerini ve bu süreçte birçok canlı türünü gözlemlediklerini ifade eden Sözen, Barents Denizi'nin ortalarına geldiklerinde 50-60 kadar, çoğunluğu kambur, balina sürüsüyle karşılaştıklarını anlattı. Sözen, ""Bu bizim en heyecanlandığımız anlardan birisiydi. Çalışmamızın bir kısmı, balinaların sırt yüzgeçleri ve kuyruklarını fotoğraflayarak bireyi tanımlamak ve dünya üzerinde bulunan balina kataloglarından bireyleri karşılaştırmak. Gözlemlediğimiz balinaların daha önce başkaları tarafından belgelenip belgelenmediklerini ortaya koymayı ve o kataloglarda olmayan yeni bireyler için o kataloglara bu fotoğrafları eklemeyi amaçlıyoruz"" dedi. Küresel iklim değişikliğini tek bir gözlem ile ortaya koymanın mümkün olmadığını vurgulayan Sözen, devamla şunları kaydetti: ""Küresel iklim değişikliğinin etkilerini ortaya koymak için uzun yılların gözlemleri gerekiyor. Kutup bölgesi hayvanları aslında birkaç farklı grup. Sürekli burada yaşamak zorunda olanlar var. Mesela beyaz balinaların (beluga) bütün yaşamı kutup dairesi içinde. Bu canlılar sıcak denizlere, güneye inen türler değil ama kambur balina ya da orka gibi türler her iki kutupta da, Ekvator bölgesinde de bulunuyor. Bazı balinalar 5-6 bin kilometrelik uzak mesafelere göç edebiliyor. Beslenmek, yavrulamak için çok büyük bölgeler gezebiliyorlar. Ancak beyaz balina gibi deniz gergedanı, yani İngilizce ismi 'narval' olan tek boynuzlu balina da kutup bölgesindeki deniz buzlarının arasında yaşayan bir tür. Kutup ayısı, ismi gibi kutuplarda yaşamak zorunda olan ve varlığı buz örtüsünün varlığının devamına bağlı olan tür. Isınmaya bağlı olarak kutuplar ısınır ve buz örtüsünü kaybederse sıkı sıkıya kutba bağlı olan türlerin nesilleri tükenebilir. Dünyanın büyük coğrafyalarında yaşayan bazı göçebe balinaların döngülerinde kutuplar yine çok önemli. Eğer küresel iklim değişikliği ve kutuplardaki besin zincirini bozar da o balinaların burada bol miktarda elde ettiği besinlerde azalmaya neden olursa onların da nesilleri tehlikeye girer. Yani küresel ısınma ve kutupların sisteminin bozulması aslında tüm insanlar için küresel bir tehdit ve tüm dünyayı ilgilendiren bir sorun."" ''Beyaz balinalarının en büyük sorunu habitat kaybı ve organik kirleticiler'' Beyaz renkli, boyları 5 metreye kadar uzayabilen ve ağırlıkları yaklaşık olarak 700 kilogram ila 1,5 ton arasında olan beyaz balinalar (beluga) yaşamak için deniz buzlarına ihtiyaç duyuyor. Özellikle ilkbahar döneminde Arktik bölgeye beslenmek için gelen beyaz balinalar; somon, ringa balığı, karides, pisi balığı ve yengeç gibi canlılar ile besleniyor.    Henüz tükenmekte olan bir tür olarak görülmese de yaşadıkları habitat kaybı, kıyı şeritlerindeki insan faaliyetleri, toksik maddeler, çevre kirliliği ve yüksek oranda maruz kaldıkları organik kirleticiler sebebiyle beyaz balinaların yaşamları tehlike altında bulunuyor. ''Atıklar bu bölgelerin daha da korunması gerektiğini gösteriyor"" Uzakyol vardiya zabiti Kaptan Doğaç Baybars Işıler, bulundukları kuzey enlemlerinde balıkçılığın önemli geçim kaynağı olduğunu belirterek, ""Balıkçılığın halihazırda çevreye verdiği zararlar zaten belirli. Dolayısıyla artık bizim bu etkileri de bu enlemlerde görme ihtimalimiz çok yüksek. Nitekim Svalbard Adası'nın etrafında gerçekleştirdiğimiz seyirlerde, botlarla karaya yaklaştığımızda da adalar üzerinde birtakım atıkları zaten gözlemledik. Bu atıklar aslında bu bölgelerin daha da korunması gerektiğini, bu bölge için yaratılan kuralların çevre korunması ile yürütülmesinin ne kadar önemli olduğunu gösteriyor"" dedi."
455,Araştırma: İklim değişikliği yeterince ciddiye alınmıyor,"Yeni bir araştırma, iklim değişikliğinin -insan neslinin tükenmesi dahil- sonuçlarının yeterince ciddiye alınmadığını ortaya koydu.",Çevre,https://www.trthaber.com/haber/cevre/arastirma-iklim-degisikligi-yeterince-ciddiye-alinmiyor-698727.html,"Araştırmanın yazarları, ""iklimde son oyun"" olarak adlandırdıkları olası duruma karşı hazırlıklara başlanması gerektiğini vurguluyor. İlgili analize göre, iklim değişikliğinin nasıl bir küresel yıkıma sebep olacağının anlaşılmasına dair en yakın değerlendirmeler bilimsel araştırmalarda değil, popüler bilim kitaplarında yapılıyor. İklimbilimciler, son yıllarda, 1850'lerde görülen sıcaklıkların 1,5 ila 2 derece üzerine çıkılmasının etkilerini inceliyor. Çalışmalar, bu seviyede tutulacak sıcaklıkların küresel ekonomiye getireceği yüklerden bahsediyor ancak ""insanlığın sonuna"" dair öngörüde bulunmuyor. Zira araştırmacılar, iyi nedenlerle düşük sıcaklık senaryolarına odaklanıyor.   Konuya ilişkin araştırmanın başyazarı Cambridge Üniversitesi'nden Dr. Luke Kemp, makul bir risk yönetiminin en kötü senaryoya göre geliştirilmesi gerektiğine dikkat çekerek, bunun, Dünya'nın ve türlerin yok olması söz konusu olduğunda da yapılması gerektiğini belirtiyor."
456,Avustralya’da kurtarılan kaplumbağanın midesi plastik dolu,Avustralya’da sahilde kurtarılan küçük bir kaplumbağanın midesinin sadece plastik dolu olduğu görüldü.,Çevre,https://www.trthaber.com/haber/cevre/avustralyada-kurtarilan-kaplumbaganin-midesi-plastik-dolu-698363.html,"Kaplumbağayı tedavi eden veterinerler, hayvanın yediği plastiklerin vücuttan atılmasının 6 gün sürdüğünü vurguladı.  Hayvanat bahçesinde tedavi altına alınan yeşil deniz kaplumbağası sahilde bir kaya havuzunda sırtüstü yatarken bulundu. Taronga Hayvanat Bahçesi veterinerleri tarafından tedavi altına alındı. Yetkililer, küçük hayvanın midesinde çok fazla plastik olduğunu, bunların vücuttan atılmasının 6 gün sürdüğünü açıkladı. Küçük kaplumbağanın plastik dışında hiçbir şey yemediğine dikkat çeken yetkililer, plastiklerin sahillerde çok fazla yoğun olduğunu ve yeni doğan hayvanların sadece bunları tükettiğine dikkati çekti. Mikro plastikler artık insan vücudunda Sivil toplum kuruluşları, doğaya atılan plastiklerin artık mikro düzeyde insanların vücutlarında bulunduğuna dikkat çekerek plastiğin okyanuslarda, denizlerde ve büyük göllerde bulunan en yaygın deniz çöpü türü olduğunu vurguladı. Maliyet açısından en ucuz madde olan plastikler poşet, ambalaj ve şişe olarak kullanıldığı belirtilerek mikro düzeyde insan vücuduna girebildiği ifade edildi. 2015 yılında oşinograflar, dünya çapında yüzey sularında yüzen 15 trilyon ile 51 trilyon arasında mikroplastik parçacık olduğunu tahmin etti.  "
457,Nesli tehlike altındaki tür: Güney Çin Kaplanları,"Dünyada nesli tehlike altındaki türlerden biri Güney Çin kaplanları. Doğada yıllardır rastlanmayan bu kaplanlar, koruma altına alındıkları merkezlerde yaşıyor. TRT Haber, 29 Temmuz Dünya Kaplan Günü vesilesiyle, Güney Çin kaplanlarını, Çin'de bulunan merkezlerden birinde, sizin için görüntüledi.",Çevre,https://www.trthaber.com/haber/cevre/nesli-tehlike-altindaki-tur-guney-cin-kaplanlari-698110.html,"Güney Çin Kaplanları, diğer adıyla Amoy Kaplanları, on yıllardır doğada hiç görülmediler. Koruma altına alındıkları merkezde hayatta kalmaya çalışıyorlar.  Bu kaplanlardan dünya üzerinde yaklaşık 150 tane kaldı. Çin, bu kaplanları birinci derece koruma altındaki hayvanlar listesine aldı. Nesilleri tükenme tehlikesi altında Uluslararası Doğa ve Doğal Kaynakları Koruma Birliği'nin nesilleri tükenme tehlikesindeki hayvanlar listesinde de yer alıyorlar. Güney Çin kaplarından 39'u, Çin'in Meihushan dağlarında kurulan merkezde yaşıyor. Güney Çin kaplanlarını diğer türlerinden ayıran bazı özellikler var. Onlardan bazıları kafataslarının diğer kaplanlardan daha küçük, tüylerininse daha sarı olması. En küçük kaplan türü Güney Çin kaplanları, kedigiller familyasındaki en küçük kaplan türlerinden. Ortalama ağırlıkları 150 ile 200 kilogram arasında değişiyor. Kaplan bakıcısı, Amoy kaplanlarının baktıkları diğer kaplanlardan farklı olduğunu dile getirdi. Bakıcı, Amoy kaplanlarının daha hassas ve uysal olduğunu görüntü olarak da diğer Çin'deki kaplanlardan güzel olduklarını vurguladı. Doğal ortamda rastlanmıyor Güney Çin kaplanlarının asıl yuvası, adlarını aldıkları Çin'in güney kesimleriydi.

İzinsiz avlanma bu türü de hedef aldı. Yaşam alanlarının da daralmasıyla artık onlara doğal ortamda rastlanmıyor."
458,Dünya limiti aştı: Yarından itibaren gelecek yılın kaynakları tüketilecek,"Küresel Ayak İzi Ağı'nın doğal kaynakları ve insanların kaynak kullanımını ölçerek hesapladığı Dünya Limit Aşımı Günü, bu yıl 28 Temmuz olarak belirlendi. İnsanlık, 2022'nin kaynaklarını, yıl bitmeden 156 gün önce tüketmiş olacak.",Çevre,https://www.trthaber.com/haber/cevre/dunya-limiti-asti-yarindan-itibaren-gelecek-yilin-kaynaklari-tuketilecek-697765.html,
459,Japonya'da nükleer santrallerden daha fazla yararlanılması gündemde,Japonya'da iklim değişikliğiyle mücadele için yeşil dönüşüm programı başlatılmasına rağmen nükleer enerjinin kullanılmasına da daha fazla odaklanılması gündeme geldi.,Çevre,https://www.trthaber.com/haber/cevre/japonyada-nukleer-santrallerden-daha-fazla-yararlanilmasi-gundemde-697757.html,"The Japan Times'ta yer alan habere göre, dün, iklim değişikliğine karşı mücadele için ""yeşil dönüşüm"" programının startı verildi. Başbakan Fumio Kişida, Japonya'nın daha yeşil bir ekonomiye geçişi için yıl sonuna kadar 10 yıllık bir yol haritası hazırlanması konusunda Sanayi Bakanı Koichi Hagiuda'yı görevlendirdi. Yeşil dönüşüm programı, enerjisi büyük ölçüde fosil yakıtlara dayanan Japonya'nın 2050'ye kadar karbon nötrlüğüne ulaşma çabalarını hızlandırmayı amaçlıyor. Ancak programın, Mart 2011'de Fukushima 1 No'lu Nükleer Santrali'ndeki erime kazasının ardından nükleer enerjiden uzaklaşma eğilimini tersine çevirerek, nükleer enerjiyi tekrar aktif kullanmaya yönelik stratejik bir hamle olduğuna inanılıyor. Yeşil dönüşüm programı toplantısında, Kişida, yaşanan sürecin 1973'teki petrol krizinden bu yana ilk enerji krizi olduğu yönündeki endişelerden bahsederek, ""Krizin üstesinden gelmeye öncelik vermeliyiz çünkü bunu yapmadan yeşil dönüşüm olmayacak."" ifadesini kullandı. Başbakanlıktan bir yetkili de Kişida’nın yeşil enerjiye geçiş veya fosil yakıtlara bağımlılığın son bulması için nükleer santrallerin elzem olduğunu düşündüğünü aktardı. Nükleer enerjiden daha fazla yararlanma hedefi Temmuzun başlarında iktidardaki Liberal Demokrat Parti, nükleer enerjiden maksimum düzeyde yararlanma vaadinde bulunmuştu. Bu hamle, hükümetin şirketlere ve hanelere elektrik tasarrufu yapma çağrısının ardından geldi. Söz konusu durumu, kısmen nükleer güç reaktörlerinin yeniden başlatılmasındaki gecikmelere bağlayan hükümet, gelecek kış olası arz sıkıntısı yaşanabileceği konusunda da uyarıda bulunuyor. Ayrıca Ukrayna'daki savaş nedeniyle Japonya'nın Rusya'dan sıvılaştırılmış doğal gaz ithalatının durmasından endişe duyuluyor. Bir hükümet yetkilisi, ithalatın durdurulmasının ülkede ""gaz ve enerji kaynaklarına büyük bir darbe vuracağını"" kaydetti. Nitekim Kişida, 14 Temmuz'da düzenlediği basın toplantısında da bu kışa kadar 9 nükleer reaktörü yeniden başlatmayı hedeflediklerini açıklamıştı. Söz konusu reaktörlerin, Nükleer Düzenleme Kurumunca yapılan taramaları geçtiği bildirilirken, Kişida'nın taramalarını henüz tamamlamamış reaktörleri de yeniden başlatmayı hedeflediği belirtiliyor. Ayrıca gelecekte yeni nükleer santrallerin inşa edileceğine ve mevcut olanları genişletileceğine inanılıyor."
460,Pakistan'da muson yağmurları nedeniyle ölenlerin sayısı 298'e yükseldi,Pakistan’da ülke genelinde haziran ortasından bu yana etkili olan muson yağmurları nedeniyle ölenlerin sayısı 298'e yükseldi.,Çevre,https://www.trthaber.com/haber/cevre/pakistanda-muson-yagmurlari-nedeniyle-olenlerin-sayisi-298e-yukseldi-697018.html,"Ulusal basındaki haberlere göre, ülkenin çeşitli şehirlerinde haftalardır devam eden şiddetli yağışlar hayatı olumsuz etkiledi. Karaçi’de şiddetli yağışların yol açtığı afet ve kazalar sonucu 4 kişi elektrik akımına kapılarak hayatını kaybetti. Şehrin çeşitli noktalarında çok sayıda evin çatısı çöktü, yollar sular altında kaldı. Sindh eyaleti, Karaçi ve Haydarabad şehirlerinde etkili yağışlar sebebiyle bugünü resmi tatil ilan etti. Hayber Pahtunhva'da 2 kişi öldü Hayber Pahtunhva eyaletine bağlı Dera İsmail Han ve Lower Dir şehirlerinde de 2 kişi öldü. Dera İsmail Han’da çarşı ve pazarlar sular altında kalırken, trafikte tıkanıklıklar oluştu. Purva kasabasına bağlı çok sayıda köyü sel vururken, evleri de su bastı. Son 24 saatte 8 kişi öldü Pencap eyaletine bağlı Lahor’da da şiddetli yağış sebebiyle bir çocuk öldü. Belucistan'ın Ketta şehrinde ise bir kişi yaşamını yitirdi. Son 24 saatte ülkenin çeşitli şehirlerinde şiddetli yağışlar sebebiyle 8 kişi öldü. Böylelikle, ülkede son 5 haftada etkili yağışlarda Belucistan’da 100, Sindh’te 74, Hayber Pahtunhva’da 63 ve Pencap eyaletinde 61 kişi hayatını kaybetti. İslamabad'da su taşkınları Başkent İslamabad'da da şiddetli yağışlar etkili oldu. Şehrin çeşitli noktalarında yollarda su taşkınları oluşurken, bazı bölgelerde trafikte aksamalar yaşandı. Bazı kişilerin arıza yapan motosikletleriyle suyun içerisinde güçlükle ilerlediği görüldü."
461,İklim aktivistleri Botticelli tablosunu hedef aldı,"İtalyan aktivistler, fosil yakıtları protesto etmek için kendilerini Floransa’daki ‘Primavera’ya yapıştırmaya çalıştılar.",Çevre,https://www.trthaber.com/haber/cevre/iklim-aktivistleri-botticelli-tablosunu-hedef-aldi-696663.html,"İtalyan eko-aktivistler, Cuma günü Floransa’daki Uffizi Galerisi’nde Sandro Botticelli’nin ‘Primavera’sına kendilerini yapıştırdılar. Protestocular, İtalyan hükümetinin yükselen fiyatlara rağmen fosil yakıtları terk etmesini istiyor. İki protestocu ellerini Botticelli’nin 15. yüzyıldan kalma şaheserini koruyan bir cam levhaya yapıştırırken, diğerleri fotoğraf çekip pankart okudu “gaz yok, kömür yok.”  Kendilerine ‘Son Nesil’ adını veren grup, cama zarar vermeyecek bir tür yapıştırıcı kullanmaya özen gösterdiğini iddia etti. Müze personeli, iki eko-savaşçıyı üç metrelik tablodan hızla ayırdı, ardından protestocular kendilerini galerinin zeminine attı ve sürüklenmeyi reddetti."
462,Nesli tükenmekte olan kaplanların sayısı 7 yılda yüzde 40 arttı,Doğal ortamda yaşayan kaplanların sayısının 2015'ten bu yana yüzde 40 arttığı açıklandı. Ancak çevrecilere göre kaplanlar halen nesli tükenme tehdidi altında olan hayvanlar arasında bulunuyor.,Çevre,https://www.trthaber.com/haber/cevre/nesli-tukenmekte-olan-kaplanlarin-sayisi-7-yilda-yuzde-40-artti-696275.html,"Doğayı Koruma Birliği (IUCN) tarafından yapılan açıklamada, uzun yıllardır nesli tükenmekte olan hayvanlar arasında yer alan kaplanların nüfusunda son 7 yılda ciddi bir artış yaşandığı belirtildi. Açıklamaya göre yapılan gözlemler ve koruma çabaları sayesinde dünya çapındaki kaplan sayısı 2015'ten bu yana yüzde 40 artarak 5 bin 578'e ulaştı. Kaplan nüfusunun yine de nesli tehlike altındaki hayvanlar listesinde bulunduğunu belirten IUCN, 'Entegre Kaplan Habitat Koruma Programı' gibi projelerin başarılı olması ve koruma çalışmaları devam ettiği sürece iyileşmenin mümkün olduğunu ifade etti.. Açıklamada ayrıca, göçmen kral kelebeğinin de artık nesli tükenmekte olan türler arasında yer aldığı duyuruldu. IUCN'ye göre kral kelebeğinin neslinin tükenme riski altına girmesinin sebebi ise, iklim değişikliği ve habitat tahribatı."
463,İsveç'te hava sıcaklığının 35 santigrat dereceye ulaşması bekleniyor,İskandinav ülkesi İsveç'te hava sıcaklığının ilerleyen günlerde 35 santigrat dereceye ulaşacağı uyarısında bulunuldu.,Çevre,https://www.trthaber.com/haber/cevre/isvecte-hava-sicakliginin-35-santigrat-dereceye-ulasmasi-bekleniyor-696263.html,"İsveç Meteoroloji ve Hidroloji Enstitüsü, Avrupa'da rekor kıran sıcak hava dalgasının İsveç'e ilerlediği ve bu hafta ülke genelinde aşırı yüksek sıcaklıkların beklendiği açıklaması yaptı. Termometrelerin 35 santigrat dereceyi göstermesi halinde su kıtlığı ve orman yangını riskinin oldukça yüksek olduğunu belirten Enstitü, vatandaşlara bol su içmeleri tavsiyesinde bulundu. Marsh Mclennan İklim ve Sürdürülebilirlik Genel Müdürü Swenja Surminski, iklim değişikliğinin sıcak hava dalgalarını daha şiddetli hale getirdiğini ve hükümetlerin gelecekte daha sık gerçekleşecek aşırı sıcaklara karşı hazırlık yapması gerektiğini aktardı. İngiltere Meteoroloji Kurumu İklim Etkileri Araştırması Başkanı Richard Betts de iklim değişikliğinin karbondioksit ve diğer sera gazlarının salımı sonucu oluştuğuna dikkati çekerek, küresel ısınmayı durdurmak ve ısı dalgalarının daha sık ve yoğun hale gelmesini engellemek için atmosfere sera gazı salımının tamamen sona ermesi gerektiğini söyledi."
464,"Bakanlıktan kesin korunacak hassas alanlara ""yapı yasağı"" vurgusu","Çevre, Şehircilik ve İklim Değişikliği Bakanlığı tarafından doğal sit alanlarını korumaya yönelik ilke kararı daha önce yayımlanan yönetmelik gereği güncellendi. Kararla kesin korunacak hassas alanların tanımı yapılırken bu alanlardaki kesin yapı yasağı bir kez daha vurgulandı.",Çevre,https://www.trthaber.com/haber/cevre/bakanliktan-kesin-korunacak-hassas-alanlara-yapi-yasagi-vurgusu-695921.html,"Doğal sit alanları koruma ve kullanma koşullarına ilişkin ilke kararı yayımlandı.  Kararda kesin korunacak hassas alanların tarifi yapıldı. Buna göre; Ulusal ve uluslararası öneme sahip tür, habitat ve ekosistemleri bünyesinde barındıran, biyolojik, jeolojik ve jeomorfolojik özellikleri açısından ekosistem hizmetlerine katkı sağlayan, insan faaliyetleri sonucu bozulma veya tahrip olma riski yüksek olan, bitki örtüsü, topoğrafya ve siluetin korunması ve gelecek nesillere aktarılması gereken Cumhurbaşkanı Kararı ile ilan edilen kara, su ve deniz alanların kesin korunacak hassas alanlar olduğu açıklandı. Doğal afet durumunda gerekli acil müdahale yapılabilir Bu alanlarda, doğal afet (deprem, yangın, sel, heyelan, taşkın ve benzeri) durumunda yapılması gerekli acil müdahaleler yapılabilir. Bu alanlarda madencilik faaliyeti yapılamaz, taş, toprak, kum alınamaz, toprak, cüruf, çöp, sanayi atığı ve benzeri malzeme dökülemez. Bu alanlarda kesin yapı yasağı olduğunun bir kez daha altı çizildi. Faaliyetlerin niteliğine, içeriğine göre, zorunluluk halinde Tabiat Varlıklarını Koruma Bölge Komisyonları tarafından yapılacak değerlendirmeye göre koşulları, kapsamı ve süresi belirlenmek şartı ile bazı faaliyetlere izin verilebilir. İşte o faaliyetler: *Bilimsel amaçlı araştırma, eğitim faaliyetleri yapılabilir. *Kültür ve tabiat varlığı varsa Bakanlığın izniyle bilimsel kazı, koruma çalışmaları yapılabilir. *Bu alanların korunması, ıslahı, temizliği için bilimsel raporların sunulması halinde çalışmalar yapılabilir. *Güvenlik, uyarı ve bilgilendirme amaçlı levha ve işaretler konulabilir. *Orman yangın yolu açılması, ormanların bakım ve onarımı için çalışmalar yapılabilir. *Alan içerisinde varsa anıt ağaç ilgili kurumların vereceği teknik raporla bakım ve onarımı yapılabilir. *Ekolojik dengenin devamlılığı için arıcılık faaliyetleri yapılabilir. *Kuş gözlem kulesi yapılabilir. *Kamu yararı varsa, ihtiyaç halinde yol güzergâhının kullanılması şartıyla atıksu, içme suyu, doğal gaz ile elektrik ve iletişim hattı yapılabilir. *“Kesin Korunacak Hassas Alan” ilan edilmeden önce o alanda bulunan bir tesis varsa yeni bir düzenleme yapılmaması şartıyla ihtiyaç halinde bakım, onarım ve iyileştirme çalışmaları yapılabilir. (Bazı ormanlarda 1950’lerden kalan elektrik hatlarında bakım yapılması ihtiyacı gibi) *Ulusal güvenlik için zaruret arz eden tesisler yapılabilir. *Dalyan ve lagünlerde doğal dengenin devamlılığının sağlanması için; ilgili kamu kurumu görüşleri doğrultusunda ve herhangi bir yapı yapılmamak şartıyla alanın özelliğinden kaynaklanan geleneksel avcılık yöntemleriyle yapılan balıkçılık faaliyetlerine ve mevcutların rehabilitasyonuna, bakımına ve onarımına izin verilebilir. ""Nitelikli Doğal Koruma Alanlarında bungalov yapılamaz"" Resmi Gazete'de yayımlanan ilke kararında ”Nitelikli Doğal Koruma Alanı” tanımı da yapıldı. Kesin korunacak hassas alanlarda yasaklanan ve izin verilen faaliyetler bu alanlarda da yapılabilir. Bunun yanı sıra Nitelikli Doğal Koruma Alanlarında bungalov yapılamayacağı da vurgulandı."
465,Fransa'daki orman yangınlarında 19 bin 300 hektar alan kül oldu,Fransa’nın güneyinde devam eden orman yangınlarında 19 bin 300 hektarlık alan zarar gördü.,Çevre,https://www.trthaber.com/haber/cevre/fransadaki-orman-yanginlarinda-19-bin-300-hektar-alan-kul-oldu-695747.html,"Avrupa'yı etkisi altına alan sıcak hava dalgasının yol açtığı orman yangınları sürüyor. Fransa’nın güneybatısındaki Gironde bölgesinde devam eden orman yangınları halen kontrol altına alınamadı. Arcachon Körfezi bölgesindeki La Teste-de-Buch'ta yer alan Dune du Pilat yakınlarındaki yangında şu ana kadar 6 bin 500, Landiras kasabasında ise 12 bin 800 hektar alan küle döndü. Toplam 34 bin kişi tahliye edilirken, 9 uçak ve bin 700 itfaiyeciyle alevlere müdahale sürüyor. "
466,AB: Avrupa topraklarının neredeyse yarısı kuraklık riski altında,"Avrupa Birliği (AB) Ortak Araştırma Merkezi, Avrupa topraklarının yüzde 44'ünün kuraklık tehdidiyle karşı karşıya olduğu konusunda uyardı.",Çevre,https://www.trthaber.com/haber/cevre/ab-avrupa-topraklarinin-neredeyse-yarisi-kuraklik-riski-altinda-695632.html,"Ortak Araştırma Merkezinin İngiltere'yi de dahil ederek hazırladığı temmuz raporuna göre, AB topraklarının yüzde 44'ü ""uyarı"", yüzde 9'u ""alarm"" seviyesinde kuraklık riski altında. Aşırı sıcaklardan en çok etkilenen ülkelerin başında İtalya geliyor. En şiddetli kuraklık, ülkenin kuzeyindeki Po Nehri havzasında görülüyor. İspanya’da su rezervlerindeki doluluk oranının da son on yılın ortalamasından yüzde 31 düşük olduğu ölçüldü. Portekiz’de de hidroelektrik enerjisi üretmek için kullanılan suyun son 7 yıl ortalamasının yüzde 50 oranında gerilediği tespit edildi. Aşırı sıcaklar, özellikle Fransa, Romanya, İspanya, Portekiz ve İtalya’da tarımsal verimi olumsuz etkiliyor. Gelecek aylar için de olumsuz hava tahminleri yapılırken, bu durum su arzını tehlikeye atıyor. Kuraklığı azaltma stratejileri şu anda son derece önemli olsa da sorunun temel nedeni olan iklim değişikliği ve su döngüsünün bozulmasıyla mücadeleye önem verilmesi tavsiye ediliyor. Kuzeyde de sıcak hava dalgaları görülüyor Güney Avrupa ülkeleri günlerdir aşırı sıcaklar ve orman yangınlarıyla mücadele ederken, özellikle bugün itibarıyla hava sıcaklıkları Belçika, Almanya, İngiltere gibi ülkeleri de etkiliyor. 40 derecelere varan, hatta aşan sıcaklıkların tahmin edildiği bu ülkelerde çeşitli uyarılar yapıldı, önlemler alındı."
467,"Avustralya'nın ""şok edici"" çevre raporu paylaşıldı","Avustralya'da uzun zamandır beklenen 2021 yılı çevre durum raporu, kıtadaki biyolojik çeşitlilik, habitat kaybı ve kirlilikle ilgili çarpıcı durumu ortaya koydu.",Çevre,https://www.trthaber.com/haber/cevre/avustralyanin-sok-edici-cevre-raporu-paylasildi-695595.html,"Avustralya'da hükümet tarafından yeni yayımlanan raporda, kıtanın çevre durumunun ""zayıf ve bozulmakta"" olduğuna dikkat çekildi. Rapor, Avustralya'nın, dünyadaki diğer kıtalardan daha fazla memeli türü kaybettiğini ortaya koyarken; kıtaya ait 100'den fazla türünün neslinin tükendiği veya tükenmekte olduğu bilgisini verdi. En kötü değişikliklerin son 5 yılda gerçekleştiği, bu süre zarfında 202 hayvan ve bitki türünün ""tehdit altında"" olduğu ilan edildi. Ayrıca Avustralya'da artık, yerli tür bitkilerden çok yerli olmayan bitki türünün bulunduğuna vurgu yapıldı.   Çevre Bakanı Tanya Plibersek, söz konusu bulguları ""şok edici"" olarak niteledi. Çevresel bozulmaya, iklim değişikliği, habitat kaybı, istilacı türler, kirlilik ve madencilik gerekçe gösterildi."
468,Fransa'da 'sıcak hava kıyameti' uyarısı,"Fransa'nın batısında yetkililer, 15 bölgede görülecek bir ""sıcak hava kıyameti"" konusunda halkı uyardı.",Çevre,https://www.trthaber.com/haber/cevre/fransada-sicak-hava-kiyameti-uyarisi-695461.html,"İspanya, Portekiz ve Yunanistan'ın ardından Fransa da sıcak hava ve orman yangınlarıyla mücadele etmeye başladı. Ülkede binlerce kişi orman yangınları nedeniyle tahliye edildi. Tahliye edilenler için acil durum barınakları kuruldu. Güneybatıda popüler bir turizm bölgesi olan Gironde'de geçen salı gününden bu yana 14 bin dönüm hektarlık ormanlık alan yok oldu. Sıcak hava dalgası nedeniyle, bir meteorolog güneybatıdaki bazı bölgelerde ""ısı kıyameti"" yaşanacağını söyledi. Uzmanlar can kayıpları konusunda uyardı İtfaiye ve sağlık ekipleri hazır hale getirildi. Halka zorunlu olmadıkça dışarıya çıkmamaları konusunda uyarı yapıldı. Avrupa kıtasını etkisi altına alan aşırı sıcak hava dalgası, yarın Almanya'ya ulaşacak. Ülkenin güneyinde ve batısında derecelerin 41'i göstermesi bekleniyor. Uzmanlar can kayıpları konusunda uyarıyor. "
469,"İngiltere'de halka ""kelebek sayma"" çağrısı","İngiltere halkı, gelecek 3 hafta boyunca, nesli tükenme tehlikesi altında olan kelebeklerin sayımına davet edildi.",Çevre,https://www.trthaber.com/haber/cevre/ingilterede-halka-kelebek-sayma-cagrisi-694867.html,
