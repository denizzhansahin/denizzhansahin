,Baslik,Ozet,Kategori,Link,Icerik
0,"Sakarya Uygulamalı Bilimler Üniversitesi'nde ""Havacılık ve Uzay Zirvesi""","Sakarya Uygulamalı Bilimler Üniversitesi'nde (SUBÜ) düzenlenen ""Havacılık ve Uzay Zirvesi"", sektör temsilcilerini öğrencilerle buluşturdu.",Bilim Teknoloji,https://www.trthaber.com/haber/bilim-teknoloji/sakarya-uygulamali-bilimler-universitesinde-havacilik-ve-uzay-zirvesi-848188.html,"Mekatronik Topluluğunca Prof. Dr. Sabahattin Zaim Konferans Salonu'nda gerçekleştirilen zirve iki oturumda yapıldı. Zirvede sunum yapan Roketsan İtki Sistemleri Mekanik Tasarım Ekip Lideri Abdullah Erdi Önüt ve Zafer Güder Havacılık Uzay Şirketi kurucusu Zafer Güder, öğrencilere havacılık sektörü ve firmaları hakkında bilgi verdi. İş hayatı konusunda öğrencilere tavsiyeler verip deneyimlerini paylaşan konuklar, soruları da yanıtladı. Zirve sonunda Önüt ve Güder'e günün anısına plaket takdim edildi, topluluk üyelerince konuklar adına fidan bağışında bulunuldu."
1,"Yerli teknolojiye 4,5G ile başlayan geçiş 5G ile hızlanacak","Bakan Uraloğlu, halihazırda Türkiye'de toplam 92 milyonun üzerinde mobil abonenin yaklaşık 85 milyonunun 4,5G abonesi olduğunu belirterek, ""Aktif 4,5G abone sayısı, yani cihazı ve SIM kartı 4,5G hizmetine uygun olan abone sayısı 69 milyon 562 bin 475 iken, 4,5G uyumlu cihaz sayısı 72 milyon 529 bin 185 olarak gerçekleşmiştir."" dedi.",Bilim Teknoloji,https://www.trthaber.com/haber/bilim-teknoloji/yerli-teknolojiye-45g-ile-baslayan-gecis-5g-ile-hizlanacak-848123.html,"Türkiye'nin yüksek mobil internet hızı sunan 4,5G teknolojisiyle tanışmasının üzerinden 8 yıl geçti. Ulaştırma ve Altyapı Bakanı Abdulkadir Uraloğlu, söz konusu sürece ilişkin değerlendirmelerde bulundu. Türkiye'de dijital mobil hizmetlerin 1994'te 2G (GSM) ile başladığını anımsatan Uraloğlu, Turkcell ve Telsim (halihazırdaki unvanı Vodafone) ile başlayan 2G hizmetlerine 2001'de 2 işletmecinin (Aria ve Aycell) daha katıldığını, daha sonra bu iki işletmecinin Avea olarak birleştiğini (halihazırdaki unvanı TT Mobil) anlattı. Uraloğlu, 2009'de yapılan 3G yetkilendirmesi ile üç işletmeci tarafından mobil genişbant internet hizmetinin ülke çapında yaygınlaştırıldığını belirterek, şunları kaydetti: ""İlerleyen yıllarda 3G'den sonra ortaya çıkan LTE teknolojisi ile tüm dünya 4G hizmetleri başladı. Ülkemizde de bu hizmetin yetkilendirilmesi için çalışmalar sürdürülerek 4G'ye (LTE) göre daha yüksek veri hızları sunabilen LTE Advanced teknolojisini destekleyen 4,5G hizmeti yetkilendirme ihalesinde mevcut 3 şirkete frekans bantları tahsis edildi. İhale 26 Ağustos 2015 tarihinde yapıldı ve hizmet 1 Nisan 2016'da başladı. 4,5G ile 3G'ye kıyasla çok daha hızlı veri ve internet bağlantısı, düşük gecikme süresi ile kesintisiz iletişim, yüksek görüntü kalitesi, daha iyi kapsama alanı, bulut bilişim teknolojisini kullanma, gerçek zamanlı veri paylaşımı, video konferans ve telekonferansta hızlı ve kaliteli iletişim, gelişmiş multimedya entegrasyonu, verilere uzaktan erişim, maliyet düşüşü, kaynakların verimli kullanılması, zaman tasarrufu gibi faydalar sağlandı. Halihazırda ülkemizde toplam 92 milyonun üzerinde mobil abone bulunurken bunların yaklaşık 85 milyonu 4,5G'ye abonedir. Aktif 4,5G abone sayısı, yani cihazı ve SIM kartı 4,5G hizmetine uygun olan abone sayısı 69 milyon 562 bin 475 iken, 4,5G uyumlu cihaz sayısı 72 milyon 529 bin 185 olarak gerçekleşmiştir."" ""5G yetkilendirmesi çalışmalarında da yerliliğin daha yüksek seviyelerde olması için çalışmalar sürüyor"" Bakan Uraloğlu, 4,5G yetkilendirmesi ile işletmecilere getirilen belirli oranlarda yerli malı ürün kullanma zorunlulukları ile yerli ve milli bir mobil teknoloji ekosisteminin oluşturulmasının amaçlandığını söyledi. İşletmecilere getirilen yükümlülükleri anımsatan Uraloğlu, şebekeye ilişkin toplam yazılım ve donanım yatırımlarının birinci yıl için en az yüzde 30, ikinci yıl için en az yüzde 40, üçüncü yıl ile devam eden dönemde en az yüzde 45'ini yerli malı belgeli ürünlerden, ayrıca, en az yüzde 10'unu da Türkiye'deki KOBİ'lerden sağlama yükümlülüğü getirildiğini ifade etti. Bakan Uraloğlu, ""Hazırlıkları devam eden 5G yetkilendirmesi çalışmalarında da yerliliğin daha yüksek seviyelerde olması için bakanlığımız ve kurumumuz koordinasyonunda çalışmalar sürmektedir."" dedi."
2,"T10X, kullanıcılarını yüzlerinden tanıyacak","Uzaktan yüklenen yeni yazılımıyla güncellenen Togg T10X kullanıcıları, manuel olarak pin girmek yerine yüz tanıma yöntemiyle oturum açabilecek",Bilim Teknoloji,https://www.trthaber.com/haber/bilim-teknoloji/t10x-kullanicilarini-yuzlerinden-taniyacak-847838.html,"TOGG'dan yapılan açıklamaya göre, T10X, uzaktan yüklenen yeni yazılımı 1.4.0 ile akıllı özelliklerine yenilerini eklemeye devam ediyor. Türkiye genelindeki 23 bini aşkın T10X sürücüsü, yeni güncellemeyle aracın sınıfının en büyük uçtan uca bilgi eğlence ekranındaki uygulamaları artık tam ekran ve farklı renk temalarıyla kullanabilecek. Kullanıcılar, T10X'te manuel olarak pin girmek yerine yüz tanıma yöntemiyle oturum açabilecek. Kişiselleştirme hafızası devrede 1.4.0 ile T10X ekranları yepyeni bir arayüz tasarımına kavuşurken, uygulamalar artık tam ekran görülecek. Kullanıcılar, dilerlerse ekran arka planında farklı renk temalarını da seçebilecek. 1.4.0 ile ayrıca aynı T10X'i kullanan farklı kullanıcılar için profil bazlı kişiselleştirme hafızası da sunulmaya başlanacak. 4 farklı profil oluşturmaya imkan tanıyan T10X, her kullanıcı profili için ana ekranda kullanılan uygulama düzeni, ayna ayarı, koltuk pozisyonu, favori radyo frekansları gibi kişiselleştirmeleri hatırlayacak. Kabin ısısını istenilen seviyeye önceden programlamak mümkün 1.4.0 güncellemesi, orta konsolda bulunan dairesel kumanda hareketiyle ana ekran üzerine getirilen kısayol menüsünü de kullanıcı geribildirimleri doğrultusunda genişleterek, sıklıkla kullanılan iklimlendirme, güneşlik, telefon, ekran parlaklığı, iç aydınlatma ve ekranı kapat gibi özelliklere direkt ulaşmayı mümkün kılıyor. Yeni yazılımla birlikte gelen iklimlendirme planlamasıyla, T10X kullanıcıları iklimlendirme programlarını diledikleri gün ve saat için önceden planlayıp yolculuğa başlamadan önce kabin ısısını programlanan seviyeye getirebilecekler. Yolculuğun planlanan saatte başlamaması halindeyse T10X önceden programlanan saatten 10 dakika sonra iklimlendirmeyi kapatacak. 1.4.0 güncellemesi, ayrıca kullanıcılara, akıllı telefonlarında bulunan Trumore uygulamasına T10X'lerini tanıttıktan sonra şarj seviyesi, lastik hava basıncı ve konum gibi bilgilere uzaktan ulaşma imkanı sağlayacak. 1.4.0 güncellemesi, tüm T10X kullanıcılarına yayınlanmadan önce ilk geribildirimlerin alınabilmesi için ""Yenilik Elçisi"" olarak belirlenen 400 kullanıcının deneyimine sunuldu. Bu sürecin ardından yeni yazılım, kullanıcıların teslim alma sıralarına göre tüm T10X'lere tanımlanmaya başlandı. Trumore üzerinden hemen sipariş, kurasız hızlı teslim Mart ayı boyunca en donanımlı versiyonu olan T10X V2 uzun menzil için 350 bin lira krediye yüzde sıfır faiz ve 12 ay vadeyle ödeme seçeneği sunan Togg, yüzde sıfır faizin yanı sıra cihaz bedelinin yüzde 50'sine kadar varan kredi imkanı sağlıyor. T10X teslimatları, sipariş sırası, konfigürasyon özellikleri ve bunlara bağlı üretim planlamasına göre siparişi takip eden günlerde hemen ve çekilişsiz olarak gerçekleştiriliyor. Kullanıcıların sipariş vermek için App Store, Google Play ve App Gallery üzerinden kullanıma sunulan Trumore uygulamasını indirip kimlik (ID) oluşturması gerekiyor."
3,"Bakan Kacır: Türkiye, savunma sanayiinde dünyaya parmak ısırtan başarılara imza atıyor","Sanayi ve Teknoloji Bakanı Mehmet Fatih Kacır, ""Türkiye bugün savunma sanayisinde, havacılıkta dünyaya parmak ısırtan başarı hikayelerine imza atıyorsa bu, Türk gençliği sayesindedir"" dedi.",Bilim Teknoloji,https://www.trthaber.com/haber/bilim-teknoloji/bakan-kacir-turkiye-savunma-sanayiinde-dunyaya-parmak-isirtan-basarilara-imza-atiyor-847540.html,"Sanayi ve Teknoloji Bakanı Mehmet Fatih Kacır, Afyon Kocatepe Üniversitesi Atatürk Kültür Merkezi'nde Türkiye'nin ilk astronotu Alper Gezeravcı'nın katılımıyla düzenlenen Gençlik Buluşması'nda, bütün projelerinin kalbinde Türk gençliğinin yer aldığını söyledi. Türkiye'de 20. yüzyılda da yerli ve milli havacılık anlamında çok önemli girişimlerde bulunulduğunu ancak dönemin siyasi ve ekonomik istikrarsızlıkları nedeniyle bir sonuca ulaşılamadığını dile getiren Kacır, ""Türkiye bugün savunma sanayisinde, havacılıkta dünyaya parmak ısırtan başarı hikayelerine imza atıyorsa bu, Türk gençliği sayesindedir. Sizler gibi gencecik insanların oluşturduğu mühendislik takımları, teknoloji ekipleri, Türkiye'yi Cumhuriyetimizin ikinci asrına, Türkiye Yüzyılı'na taşıyan büyük başarılara imza attı"" ifadelerini kullandı. ""Bu ülkenin öz evlatları alın teriyle, akıl teriyle Türk'ün imzasını gökyüzüne atmıştır"" Nuri Demirağ, Vecihi Hürkuş ile bazı ilgililerin yıllar önce ülkedeki havacılık girişimlerini anlatan Kacır, şöyle devam etti: ""Bu ülkede havacılık adına ne varsa, hatta sanayileşme adına ne varsa adeta akamete uğratılmış. Bütün sanayileşme tarihimiz, havacılık tarihimiz akamete uğratılmış, engellenmiş hikayeler tarihine dönüşmüş, 2000'li yıllara kadar. Ne zaman ki 2000'li yıllarda bir sağlam irade gelmiş ve demiş ki 'Bu ülkenin neye ihtiyacı varsa biz kendi evlatlarımızın alın teriyle, akıl teriyle üretilmesini, geliştirilmesini sağlayacağız. Biz devlet iradesiyle onların arkasında dimdik duracağız'. Böylelikle bu ülkenin öz evlatları alın teriyle, akıl teriyle Bayraktar'ları, Akıncı'ları, Aksungur'ları, ANKA'ları, Hürkuş'ları, Hürjet'leri, Atak'ları, Gökbey'leri, Kaan'ları, Kızıl Elma'ları üretmiş, Türk'ün imzasını gökyüzüne atmıştır."" Türk gençliğinin, önündeki engeller kaldırıldığı takdirde her türlü yükün üstesinden geleceğine ve dünyanın en önemli projelerine imza atacağına inancının tam olduğunun altını çizen Kacır, ""Bu anlayışla ümit ediyoruz ki sizlerle birlikte, TEKNOFEST kuşağıyla birlikte, daha nice büyük başarıya imza atacağız. Dünyada eşi ve benzeri olmayan teknoloji festivallerini bu anlayışla düzenliyoruz. 2018'de TEKNOFEST'e 20 bin genç katılmıştı. 14 teknoloji yarışmasına 20 bin genç başvurmuştu. 2023’te 44 teknoloji yarışmasına, 337 bin takımla 1 milyon genç başvurdu. Kırılması zor bir rekora imza attığımızı düşünüyorduk, bu seneye kadar. Bu yıl 2024 TEKNOFEST'ine 788 bin takımda 1 milyon 600 bin Türk genci başvurdu. Böyle bir toplumsal seferberlik ruhu dünyanın hiçbir ülkesinde yok. Teknolojinin en ilerisini yaptığı kabul edilen Amerika'da, İngiltere'de, Almanya'da, Japonya'da, dünyanın en büyük nüfusuna sahip ülkelerinde, Çin'de, Hindistan'da böyle bir teknoloji etkinliği, böyle bir milli teknoloji ruhu yok. Bu ruhla, bu inançla, bu coşkuyla, heyecanla, inşallah hep birlikte bu güzel topraklara, Türkiye'ye nice başarı hikayesi kazandıracağız"" diye konuştu. ""Gözümüz daha yükseklerde"" Kacır, havacılıktan sonra özellikle uzay teknolojilerinde çok başarılı olma hedefiyle çalışmalarını sürdürdüklerini belirterek, ""Maalesef 1980'ler 1990'lar Türkiye'nin teknoloji yolculuğunda kayıp yıllar oldu. Dünyada bilgisayar devrimi, internet devrimi muhteşem bir hızla gelişirken, Türkiye o yılları siyasi ve ekonomik istikrarsızlıklarla maalesef heba etti"" dedi. 2000'li yıllara gelindiğinde Cumhurbaşkanı Recep Tayyip Erdoğan'ın önderliğindeki sağlam iradeyle başlatılan mücadelenin sonuçsuz kalmadığını ve bugün uzay teknolojilerinde de önemli başarılara imza atıldığını söyleyen Kacır, ""Nihayetinde 600 kilometreden, metre altı çözünürlükle görüntü almamızı sağlayan, elektro optik kamerası dahil, tüm kritik alt sistemleriyle yerli ve milli görüntüleme uydumuz İmece'yi, Cumhuriyetimizin 100. yılında, 2023'te uzaya göndermeyi başardık ama durmuyoruz, daha yapacak çok işimiz var. 8 Temmuz 2024 haftasında Türkiye ilk milli haberleşme uydusu TÜRKSAT 6A'yı uzaya gönderecek. Kendi haberleşme uydularını yapabilen 11 ülkeden biri olacağız"" değerlendirmesinde bulundu. TÜRKSAT 6A'nın 36 bin kilometrede görev yapacağını anlatan Kacır, ""Gözümüz daha yükseklerde. 380 bin kilometre ötedeki aya, kendi teknolojimizle erişeceğiz. Sizler gibi genç insanların, genç mühendislerin, bilim insanlarının emeğiyle bu gerçekleşecek. Türkiye hibrit roket motoru teknolojisinde dünyada ilk 4 ülkeden biri bugün. İnşallah önümüzdeki yıllarda gerçekleştireceğimiz Ay Projesi ile bu teknolojiyi uzayda gerçekleştiren ilk ülke olmayı hedefliyoruz. Bunu başarırsak uyduların yörüngeler arası transferini sağlayan uzay araçlarını Türkiye'de üretme imkanına sahip olacağız"" ifadesini kullandı. Kacır, Milli Uzay Programı'nın hedeflerini, gerçekleştirdikleri çalışmaları anlattı, uzay ve uydu teknolojilerini de yerli ve milli olarak geliştirmenin, Cumhuriyetin mayasındaki ""tam bağımsızlık"" iddiasını güçlendireceğini vurguladı. Konuşmasının ardından Afyon Kocatepe Üniversitesi Prof. Dr. Mehmet Karakaş ile Afyonkarahisar Valisi Kübra Güran Yiğitbaşı, Bakan Kacır'a hediye takdiminde bulundu. Daha sonra Türkiye'nin ilk astronotu Alper Gezeravcı, salonu dolduran üniversite öğrencilerine sunum yaptı. Bakan Kacır da Afyonkarahisar Ticaret ve Sanayi Odası'nda kentin sanayicileri ve iş insanları ile bir araya geldi."
4,Çinli akıllı telefon devi Tesla'ya rakip oluyor,"Çinli akıllı telefon üreticisi Xiaomi, ilk elektrikli aracını (EV) piyasaya sürecek ve bugünden itibaren sipariş almaya başlayacak.",Bilim Teknoloji,https://www.trthaber.com/haber/bilim-teknoloji/cinli-akilli-telefon-devi-teslaya-rakip-oluyor-847408.html,"CEO Lei Jun bu hafta Speed Ultra 7'nin (SU7) 500.000 yuan (2 milyon 235 bin TL) altında fiyatlandırılacağını söyledi. Bu hamle, teknoloji devinin Tesla ve BYD gibi rakipleriyle mücadele etmesini sağlayacak. Xiaomi'nin elektrikli otomobil pazarına girişi, satış büyümesinin küresel olarak yavaşlaması ve fiyat savaşını tetiklemesiyle gerçekleşti. Firma, SU7'nin telefonları, dizüstü bilgisayarları ve diğer cihazlarıyla paylaşılan işletim sisteminin mevcut müşterilerin ilgisini çekeceğini umuyor. Araştırma firması Counterpoint'e göre Xiaomi, yaklaşık yüzde 12'lik pazar payıyla dünya çapında üçüncü en büyük akıllı telefon satıcısı konumunda. Xiaomi'nin geçen yıldan bu yana tanıtımını yaptığı SU7, Porsche'nin Taycan ve Panamera spor otomobil modelleriyle karşılaştırılıyor. Xiaomi, önümüzdeki 10 yıl içinde araç işine 10 milyar dolar yatırım yapacağını söyledi."
5,Zaman değişiyor: Dünyadaki herkes bir saniyesini kaybedecek,Önümüzdeki birkaç yıl içinde bir gün dünyadaki herkes zamanının bir saniyesini kaybedecek. Yeni bir çalışmaya göre bunun tam olarak ne zaman gerçekleşeceği insanların etkilerine göre belirlenecek. Çünkü kutup buzunun erimesi Dünya'nın dönüşünü ve zamanı da değiştiriyor.,Bilim Teknoloji,https://www.trthaber.com/haber/bilim-teknoloji/zaman-degisiyor-dunyadaki-herkes-bir-saniyesini-kaybedecek-847355.html,"Günlerimizi belirleyen saat ve dakikalar, Dünya'nın dönüşüne göre belirleniyor. Ancak bu dönüş sabit değil; Dünya yüzeyinde ve erimiş çekirdeğinde olup bitenlere bağlı olarak çok az da olsa değişebilir. Neredeyse algılanamayan bu değişiklikler zaman zaman dünya saatlerinin ""artık saniye"" ile ayarlanması gerektiği anlamına geliyor. Bu küçük bir değişiklik gibi görünebilir ancak bilgi işlem sistemleri üzerinde büyük bir etkiye sahip olabilir. Yıllar boyunca zamana çok sayıda saniye eklendi. Ancak uzun bir yavaşlama eğiliminin ardından, çekirdeğindeki değişiklikler nedeniyle Dünya'nın dönüşü artık hızlanıyor. Fransa'daki Uluslararası Ağırlık ve Ölçüler Bürosu Zaman Departmanı'na göre yakın zamanda bir saniyenin çıkarılması gerekecek. Zaman nasıl ölçülüyor? 1955'ten önce bir saniye, Dünya'nın yıldızlara göre bir kez dönmesi için geçen sürenin belirli bir kısmı olarak tanımlanıyordu. Daha sonra, fiziksel bir saniyeyi tanımlamanın çok daha istikrarlı bir yolu olduğunu kanıtlayan son derece hassas atom saatleri dönemi geldi. 1960'ların sonlarından itibaren dünya, zaman dilimlerini ayarlamak için koordineli evrensel saati (UTC) kullanmaya başladı. UTC atom saatlerine dayanıyor ancak yine de gezegenin dönüşüne ayak uydurur. Ancak dönüş hızı sabit olmadığı için iki zaman ölçeği yavaş yavaş birbirinden uzaklaşıyor. Bu, onları yeniden hizaya getirmek için ara sıra bir ""sıçrama saniyesinin"" eklenmesi gerektiği anlamına geliyor. Uzun vadede Dünya'nın dönüşündeki değişikliklere, okyanus tabanındaki gelgitlerin sürtünmesi hakim oldu ve bu da onun dönüşünü yavaşlattı. Son zamanlarda gezegeni ısıtan fosil yakıtları yakan insanların neden olduğu kutup buzlarının erimesinin etkileri de önemli bir faktör haline geldi. Buz okyanusta eridikçe eriyen su kutuplardan Ekvator'a doğru hareket ediyor ve bu da Dünya'nın dönüş hızını daha da yavaşlatıyor.  "
6,Galaksimizdeki kara deliğin yeni görüntüsü yayınlandı,Bilim insanları galaksimizin ortasındaki kara deliğin şaşırtıcı yeni görüntüsünü ortaya çıkardı.,Bilim Teknoloji,https://www.trthaber.com/haber/bilim-teknoloji/galaksimizdeki-kara-deligin-yeni-goruntusu-yayinlandi-847353.html,"Olay Ufku Teleskobu (Event Horizon Telescope-EHT), Samanyolu Galaksisi'nin merkezinde yer alan süper kütleli kara delik Sagittarius A*'nın net fotoğrafını paylaştı. Space.com internet sitesinin haberine göre, EHT, kara deliğin net fotoğraflarını yayınladı. Bilim insanlarının, Mayıs 2022'de ilk kez görselini elde ettiği Sagittarius A*, Samanyolu'nun merkezinde yer alıyor.    Astronomlar, süper kütleli bu kara deliğin polarize ışıkta görüntülenen ilk görselini elde etti. Görsel sayesinde kara deliğin etrafındaki manyetik alanlar da gözlemlenebiliyor. İlk kara delik görseli 2019'da yayınlanmıştı Kara deliğin ilk görseli, 2019'da EHT tarafından yayınlanmıştı. Bu kara delik, Dünya'ya 55 milyon ışık yılı uzakta olan M87 galaksisinin merkezinde bulunuyor. Görseli elde edilen ve Güneş'ten 6,5 milyar kat daha ağır olan kara delik, Samanyolu Galaksisi'ne 54,8 milyon ışık yılı uzaktaki M87 Galaksisi'nde bulunuyor."
7,"Bilim insanları, Antarktika'da deniz ve göl ekosistemlerini araştırdı","Türk bilim insanları, ""geleceğe ışık tutan yolculuk"" olarak da nitelendirilen Türkiye'nin kutuplara düzenlediği bilim seferlerinin 8'incisinde Antarktika'da deniz ve göl ekosistemlerini araştırdı.",Bilim Teknoloji,https://www.trthaber.com/haber/bilim-teknoloji/bilim-insanlari-antarktikada-deniz-ve-gol-ekosistemlerini-arastirdi-847172.html,"Cumhurbaşkanlığı himayelerinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda düzenlenen seferde bulunan araştırmacılar, Horseshoe Adası ve çevresinde deniz ve göllerde yaptıkları örneklemelerle projelerini tamamladı. Bilim insanları, bölgedeki denizel ekosistemin fizikokimyasal karakterizasyonunu araştırarak, sucul ekosistemlerdeki çoklu antropojenik baskıları değerlendirdi. Recep Tayyip Erdoğan Üniversitesi Su Ürünleri Fakültesi Deniz Biyolojisi Anabilim Dalı Öğretim Üyesi ve sefer katılımcısı Prof. Dr. Ülgen Aytan, yaptığı açıklamada, plastik kirliliğinin sadece gözle görülür boyutta olmadığına dikkati çekerek, ""Özellikle günlük hayatta kronik olarak ürettiğimiz ve 5 milimetrenin altına inmiş olan kısım, gezegenimiz için çok hızlı büyüyen bir tehdit haline geldi."" dedi. Prof. Dr. Aytan, insan etkisinden binlerce kilometre uzaktaki Antarktika ekosisteminde mikroplastiklere, hem suda hem sedimentte hem buzullarda hem de canlılarda rastlamanın mümkün olduğuna işaret ederek, şöyle devam etti: ""TÜBİTAK tarafından desteklenen bu projeyle amacımız, Türk bilimsel araştırma kampının bulunduğu Horseshoe Adası'ndaki tatlı su kaynaklarında, buzul göllerinde ve denizde, mikro, mezo ve makro boyuttaki plastiklerin varlığını araştırmak, kaynaklarını tespit etmek ve bu ekosistem için oluşturdukları çevresel riski değerlendirmek.""   Horseshoe Adası'nda bulunan deniz, göl yüzey suyu ve sedimentinden plastik analizleri için numune aldıklarını ifade eden Aytan, Türkiye'de Recep Tayyip Erdoğan Üniversitesi Mikroplastik Araştırma Laboratuvarı'nda gerçekleştirecekleri analizlerle de plastiklerin tiplerini, boyutlarını, renklerini ve polimer içeriklerini belirleyerek çevresel risk değerlendirmesini tamamlayacaklarını söyledi. Prof. Dr. Aytan, ""plastik"" için çok genel bir terim olduğunu vurgulayarak, bu terim altında farklı polimerik yapıya, dolayısıyla kimyasal içeriğe sahip plastiklere rastlandığını aktardı.   Aytan, gerçekleştirecekleri analizlerle buldukları plastiklerin çevresel tehlike skorlarıyla bu ekosistem için ne derece risk yarattığını değerlendirebileceklerini anlattı. Denizel ve tatlı su çevresinde çoğunlukla tek kullanımlık plastik olduğuna işaret eden Aytan, ""Özellikle polietilen, polietilen terafitalat, polipropilen gibi polimerlere rastlıyoruz ancak Antarktika'da yaptığımız ön çalışmada poliakrinonitril gibi özellikle sentetik tekstilin kullanımı ve yıkanması esnasında oluşan ve atmosferle kutuplara kadar taşınabilen mikroplastiklere de rastladık."" diye konuştu. Prof. Dr. Aytan, bölgede yaptıkları çalışmalardan sonra özellikle sentetik tekstilde kullanılan bu polimerlerin iyileştirilmesi gerektiği konusunun önemine değinerek, şöyle devam etti: ""Plastik sektöründe kullanılan ilave katkı kimyasallarının iyileştirilmesi gerekiyor. Antarktika gibi çok özel bir ekosistemden elde edeceğimiz sonuçlar ile plastiklerin denizel ve tatlı su ortamında azaltılması için alınması gereken tedbirlerle ilgili olarak karar vericilere ve sektöre yol gösterici veri sağlamayı amaçlıyoruz."" ""Denizel fitoplankton çalışmalarını biraz daha derinleştirmeyi amaçlıyoruz"" Recep Tayyip Erdoğan Üniversitesi Su Ürünleri Fakültesi Deniz Biyolojisi Anabilim Dalı Öğretim Üyesi ve sefer katılımcısı Prof. Dr. Ertuğrul Ağırbaş da iklim değişikliğinin en önemli kanıtlarının, artan atmosferik hava sıcaklıkları ve beraberinde deniz suyunda meydana getirdiği anomaliler olduğunu dile getirdi. Ağırbaş, Horseshoe Adası'nda yürüttükleri çalışmalar konusunda, ""Bölgede çok az çalışılmış bir konu olan denizel fitoplankton çalışmalarını biraz daha derinleştirme ve bu bağlamda bundan sonra yapılacak çalışmalara bir altlık oluşturmayı amaçlıyoruz."" değerlendirmesini yaptı. Prof. Dr. Ertuğrul Ağırbaş, ""Fitoplanktonik organizmalar değişen iklim koşullarına bağlı olarak meydana gelen değişimlere karşı direkt tepkiyi veren ilk canlı gruplarıdır ve bunların takibi ile ileride meydana gelebilecek olası iklim değişikliği senaryolarına karşı hazırlıklı olmamıza imkan sağlayacaktır."" diyerek, proje kapsamında araştırdıkları ""fitoplankton fonksiyonel grup oranları"", ""pigment kompozisyonu"", ""mikroskobik hücre sayımı"" ve ""hidrografik ölçüm çalışmaları"" ile bölgenin besin tuzu dinamiğini de inceledikleri bir proje olduğunu ifade etti. Dünyanın iklimine en çok etki edecek, iklimin düzenlenmesini sağlayan önemli bir bölgede bulunduklarına işaret eden Ağırbaş, ""Çalışmaların Antarktika ekosisteminin sürdürülebilir yönetimine katkı sağlayacağına ve bu bağlamda dünyanın geleceğine de katkı sağlayacağına inanmaktayız."" dedi.   ""Deniz örneklemelerimizi yaklaşık 25 istasyonda gerçekleştirdik"" İstanbul Üniversitesi-Cerrahpaşa Çevre Mühendisliği Bölümü Öğretim Üyesi ve sefer katılımcısı Prof. Dr. Nüket Sivri de sefer süresince birçok noktada deniz suyu örneklemesi yaptı. Prof. Dr. Sivri, ""Kutup Bölgeleri'nde Kritik Hammadde (KHM) Konsantrasyonlarının Belirlenmesi ve Potansiyel Ekolojik Risk İndeksinin Kutup Bölgelerine Uyarlanması"" konusunda yaptığı projesiyle ""Endüstriyel üretim ve ekonominin sürdürülebilir işleyişi için önem taşıyan kritik hammadeler, Antarktik bölgesi sucul ekosistem sağlığını nasıl etkiler? Kritik hammaddeler kaynaklı olası toksik etkiler ve antropojenik baskılar her iki kutup bölgesinde de gözleniyor mu? Antarktika için uyarlanan potansiyel ekolojik risk indeksi (PERI), Arktik için oluşturulan indeksten ne kadar farklı olabilir?"" sorularının cevaplarını arayarak projesinin Beyaz Kıta'da olan bölümünü tamamladı. TÜBİTAK MAM İklim Değişikliği ve Sürdürülebilirlik Başkan Yardımcılığı'nda Araştırmacı olan sefer katılımcısı Dr. Mehtap Dursun da projesi kapsamında Antarktika'da mikrokirleticilerin çevresel incelenmesinin altyapısını oluşturmak üzerine çalışmalar gerçekleştirdi. Dr. Mehtap Dursun, mikrokirleticileri genel olarak sucul ortamda canlılara zarar veren mikro ve nano düzeydeki kirleticiler olarak tanımlayabildiklerini ifade ederek, ""Biz özellikle eksik yanma sonucu oluşan poliaromatik hidrokarbonlar ile tarımsal amaçlı kullanılan pestisitlerin çevresel olarak Antarktika kıtasında mevcudiyetini araştırıyoruz."" diye konuştu.   Çalışması kapsamında Horseshoe Adası'nda bulunan göllerden ve kar suyundan örnekleme yaptığını anlatan Dursun, şöyle devam etti: ""Deniz örneklemelerimizi yaklaşık 25 istasyonda gerçekleştirdik. Mevcut ortamda mikro kirleticinin analizleri için yüksek hacim su gerektirdiğinden, bizim yaptığımız yöntemle laboratuvara hiç su taşımadan gemide ön işlemleri yapılmış numunelerimizle Türkiye'deki araştırma laboratuvarımızda analiz ederek sonuçları elde etmiş olacağız."" Amaçlarının Antarktika'da bir çevresel izleme altyapısını oluşturmak olduğuna dikkati çeken Dursun, ""Daha sonrasında da bu araştırma sonucunda elde ettiğimiz verilerle eğer yöntemimiz başarılı olursa ileriki dönemlerde bu çevresel izlemelerin devamlılığını ve zaman içindeki değişimini gözlemlemiş olacağız."" bilgisini verdi."
8,Dev zırhlı araçlardan buluşlar çıktı,Türk savunma sanayii bünyesinde geliştirilen askeri kara araçlarıyla beraber çok sayıda buluşa imza atılıyor.,Bilim Teknoloji,https://www.trthaber.com/haber/bilim-teknoloji/dev-zirhli-araclardan-buluslar-cikti-847162.html,"Türkiye'nin önde gelen askeri araç üreticilerinden FNSS Savunma Sistemleri, 35 yıldır milli imkanlarla özgün olarak geliştirdiği 24 farklı savunma sistemiyle yurt içinde ve dışında birçok kullanıcıya hizmet veriyor. Türk Silahlı Kuvvetleri ile müttefik silahlı kuvvetlerinin kullanımı için paletli ve tekerlekli zırhlı muharebe araç aileleri ile silah sistemlerinin tasarım ve üretimini gerçekleştiren FNSS, bu ürünlerle yüzlerce milyon dolarlık ihracat potansiyelinin ortaya çıkmasını sağlıyor. FNSS, bu araçların yanında, geliştirdiği yenilikçi alt sistemlerle çok sayıda teknolojik çözümü patent ve faydalı modelle tescilledi. Şirket, bu faaliyetler dolayısıyla son olarak Ankara Sanayi Odasının 60. kuruluş yılı ödül töreninde Faydalı Model Sayısını En Çok Artıran Firmalar Büyük İşletmeler kategorisinde ödül kazandı. FNSS, son dönemde çoğunluğu özgün AR-GE projelerinin sonucu olmak üzere çok sayıda teknolojik çözüme imza attı, bunları patent ve faydalı modele dönüştürdü. Şirket bu çalışmalar kapsamında ortaya çıkan Seri Hibrit Paletli Araçlar İçin Çapraz Tahrikli E-Transmisyon ile patent başvurusu yaptı. Buluş, elektrikli ve seri hibrit, paletli, skid‐steer (nokta dönüşlü) özellikteki tekerli askeri araçlarda, insansız kara araçlarında ve iş makinelerinde kullanılan çapraz tahrikli elektrikli transmisyonu içeriyor. Buluşun en önemli amacını, çapraz tahrikli ve bağımsız tahrikli yapıyı birleştirerek ortak avantajları bir arada toplamak oluşturuyor. Sağ ve sol paleti yine birbirinden bağımsız 2 elektrik motoru tahrik ediyorken, bu motorlar arasına mekanik güç transferine olanak sağlayan bir diferansiyel dişli grubu ve üçüncü bir tahrik motoru ekleniyor. Bu sayede hem daha küçük ebatlı motor kullanımına imkan sağlanıyor, hem de motorlara düşen görevler itibariyle 3 motor arasında etkin ve verimli bir güç dağılımı yakalanıyor. Aynı zamanda tek motor arızası durumunda diğer 2 motor ile sürüşe devam ediliyor. Bu çözümle mevcut teknikte var olan problemler çözülürken yeni, ekonomik, kullanışlı ve pratik bir transmisyon tasarımı ortaya çıkarıldı.   Güç Grubu Test Ünitesi Patent başvurusu yapılan Güç Grubu Test Ünitesi ise genellikle zırhlı araçların güç grubunda bulunan motor, transmisyon gibi unsurların gerekli parametreleri sağlayıp salamadığını ve sorunsuz çalıştığını teyit ve test etmek amacıyla geliştirildi. Savunma sanayisinde geliştirilen 6x6, 8x8 zırhlı tekerlekli kara araçlarının güç grubunda bulunan motor, transmisyon gibi unsurlar, bakım işlemleri sonrası araca geri montesi öncesinde gerekli parametreleri sağladığını ve sorunsuz çalıştığını teyit için test ediliyor. Buluşun en önemli amacını, güç grubunda bulunan bütün unsurların tek bir seferde araca montajı yapılmadan test edilmesini sağlaması oluşturuyor. Taşınabilir olarak tasarlanan sistem sabit bir test düzeneğinin aksine istenen lokasyonda kullanılabiliyor. Buluş, özellikle kullanıcıya hız, vites, sıcaklık, yakıt değeri, akü durumu ve sistem üzerinde gerçekleşebilecek arızalar hakkında ekran ve uyarı ve gösterge paneli ile bilgilendirme yapıyor. Ünite, marş ile motorun çalıştırılmasına, motor devrinin ayarlanmasına, vitesin değiştirilmesine imkan tanıyan, sensörlerle alınan ölçümlerin okunarak ilgili parametrelerin ekrana ve/veya uyarı ve gösterge paneline yansıtılmasına imkan tanıyan kontrol paneli içeriyor. Üniteyle bakım teknisyenlerinin güç grubu bakımları en iyi düzeyde gerçekleştirilebiliyor, güç grubu bakım süresi kısalıyor. Böylelikle araçların kritik arıza hali önleniyor ve kullanılabilirlik süreleri arttırılıyor. Ünite, harici bir güç kaynağı olmadan dahili bataryalar ile çalışabiliyor.   Askeri Araçlar İçin Portatif Yük Kaldırma Mekanizması Patent belgesi verilen Askeri Araçlar İçin Portatif Yük Kaldırma Mekanizması, yükün araç üzerine kaldırılmasını sağlayan el vinci, yükün asıl ağırlığını taşıyan taşıyıcı direk, ağırlık ölçümü yapılacaksa veya ağırlığı bilinmeyen bir birim kaldırılacaksa dinamometreli taşıyıcı kol veya ağırlığı bilinen bir birim kaldırılacaksa portatif kol içeren portatif yük kaldırma mekanizmasından oluşuyor. Buluşun en önemli amacını, askeri araçların üzerine bir ekipman veya parça kaldırılması gerektiğinde kolayca kurulup istenilen bölgede yük kaldırma operasyonunu gerçekleştirmesi oluşturuyor. Kolay kurulabilen ve katlanabilir olan mekanizma, araç üzerinde veya araç içinde kolayca istiflenebiliyor."
9,ABD'den sosyal medyayı sınırlayıcı yasa: 14 yaş altına yasak,Sosyal medyanın bağımlılık yapıcı özellikleri ABD'nin Florida eyaletinde önleyici bir yasa imzalanmasına yol açtı. 2025 yılından itibaren 14 yaşından küçüklere sosyal medya yasak olacak.,Bilim Teknoloji,https://www.trthaber.com/haber/bilim-teknoloji/abdden-sosyal-medyayi-sinirlayici-yasa-14-yas-altina-yasak-846989.html,"Amerika'nın Florida eyaletinde 14 yaş altı çocukların 1 Ocak 2025'ten itibaren sosyal medya platformlarında hesap oluşturamayacaklarını öngören yeni yasa gereğince, platformlar küçük çocukların hesaplarını silmek zorunda kalacak.   Aslında ABD'de sosyal medyaya sınırlama getirmek isteyen tek eyalet Florida değil. Utah, Arkansas, Ohio ve Kaliforniya'da da benzer önlemler için yapılan çalışmalar bulunuyor. Ancak Florida'nın yeni yasası şimdiye kadar alınan en kısıtlayıcı karar olarak öne çıkıyor. Ayrıca bu kararın yasa yoluyla alınması da tehlikenin boyutlarına dikkat çekiyor.   Florida'da alınan bu emsal kararın nedenlerini sosyal medyanın toplumsal etkileri konusunda uzman Klinik Psikolog Mehmet Büyükçorak ile konuştuk. Büyükçorak, bu tür kararların daha sağlıklı gençler yetişebilmesi adına alındığını söylüyor.   Sosyal medya gençleri mutsuz mu ediyor? Sayısız vaatle her yaş grubunu kendine çeken sosyal medya mecralarının ne kadar kuvvetli etkilere sahip olduğu gün geçtikçe daha da anlaşılıyor. Platformlar her ne kadar kötü amaçlarla kurulmasa da, özellikler çocuklar üzerinde kastını aşan etkileri bakımından çok sayıda olumsuz deneyime yol açabiliyor. ABD'nin Florida eyaletinde bu platformlara yasa koyucular tarafından kısıtlama getirilmesi de işte bu açıdan önemli. Mehmet Büyükçorak ABD'deki silahlı okul saldırılarından, gençlerdeki madde bağımlılıklarındaki artışa, sosyal medyanın gençler üzerindeki etkisinin artık göz ardı edilemeyecek boyutlara ulaştığını anlatıyor. ""ABD'de silahlanma, özgürlük, sınırlarla ilgili zaten var olan sorunlar var. Erkek çocuklar sosyal medyada biraz daha kendini kanıtlayıcı, uyuşturucu kullanımı gibi bağımlılıklarla tanışabilirken, kızlar ise güzellik algılarıyla ilgili bozulma yaşayabiliyor. Bu da bir sosyal kıyaslama getiriyor gençler arasında.   Yapanın daha iyi olduğu, yapmayanın daha başarısız olduğu kuvvetli bir mutsuzluk yaratıyor. Zaten bu sebepten dolayı, Birleşik Krallık Instagram ve Snapchat'i ergen yaş grubu için en zararlı uygulama seçti mental açıdan. Çünkü gençleri maruz kaldıkları içerikleri sağlıklı bir şekilde değerlendiremediği için mutsuz ettiğine kanaat getirdi."" Sağlıklı yetişkinlik teknoloji tarafından sabote mi ediliyor? TikTok'ta FYP (For You Page), senin için tasarlanmış anlamına gelen bir etiket var. Kişiselleştirilmiş algoritma, kullanıcıya sadece sevdiği içerikleri yine sadece parmağının bir ucuyla sayfayı yukarı kaydırırken gösteriyor. Mehmet Büyükçorak bu durumu ""sürekli bir haz bombardımanı"" olarak tanımlıyor. ""Pasif bir şekilde oturduğunuz yerden size sevdiğiniz içerikler geliyor ve siz içerisinden seçmeye başlıyorsunuz. Çok hızlı bir şekilde. Siz artık gerçek hayatta uzun vadede yatırım talep eden, yaşam doyumu getirecek işlere girişmek istemeyeceksiniz. İlişki gibi, iş gibi, bir konuda sebatkarlık göstermek istemeyeceksiniz çünkü anında olmasını istiyorsunuz."" Sosyal medyanın sunduğu haz bombardımanının bir diğer olumsuz etkisi de ""attention deficiency"" yani dikkat sürecindeki düşüş. ""Eskiden çok rahat bir saat kitap okuyabilirken bugün dikkat odağının üç saniyeye düşmesi işte bu nedenden"" diyen Büyükçorak bu kişilerin hayatını şöyle örneklendiriyor: ""Çemberin etrafında sürekli gezen biri var ama çemberin merkezine hiçbir zaman gelmiyor artık."" Peki, bu haz bombardımanına yetişkin olmadan kapıldıysanız? Henüz çocuk ya da ergenken? ""Kökleşemeyen, derinleşemeyen bir gençlik ve ileride yetişkinlik devreye girecek. Beyinleri çok daha körpe ve görece bir yetişkin kadar iyi muhakeme yapılmıyor. Uyuşturucu madde ile sosyal medyaya maruz kalma arasında beyindeki kimyasalların değiştirilmesi açısından bir fark yok. Yani bedenine bir kimyasal aldığında da kişinin dopamin, serotonin, oksitosin hormonları harekete geçiyorsa sosyal medyadaki içerikleri gördüğünde de bu devreye giriyor. Siz bu hormonları yapay bir dünya olan sosyal medya üzerinde hileli bir yol üzerinden aktive edebildiğinizi düşünün... İstediğiniz zaman harekete geçirebiliyorsunuz. Hangisini tercih edersiniz, zor yolu mu kısa olanı mı? Böyle birisi yetişkinliğe doğru gittiği zaman neden mesela kalıcı ya da evliliği düşünen bir ilişkiye girsin ki? İleride sosyal bağlara zarar verecek bir şeyin temeli erken yaş dönemindeki maruz kaldığı içeriklerle oluşturulmaya başlanıyor.""   Büyükçorak, özellikle erkeklerin küçük yaştan itibaren internet ortamında maruz kaldığı cinsel içeriklerin kadına bakış açısını temelden sarstığını anlatıyor. Son yıllarda evliliklerin bitme nedenlerinden biri olarak gösterilen oyun bağımlılığının çok daha vahim noktalara ulaşabileceğini söylüyor. ""Erkekler özellikle Akdeniz ülkelerinde 35 yaşına gelmiş olmasına rağmen ne çalışıyor, ne evleniyor, ne sorumluluk alıyor. Evde oyun oynuyor. Bunun tabii ki çok katmanlı nedenleri var ama sosyal medyadan örnek verelim. Erken yaşta sosyal medya ve oyunlara, cinsel içeriğe maruz kalması, erkeğin kadın cinsini metalaştırmasına yol açıyor. Duygusal bir varlık olarak görmüyor kadını artık. Erken yaşta bu travmayı yaşadığı için toplumsal bağlamda da zarar veriyor. Devlet açısından herhangi bir katkısı olmayan bu erkek modeli, ekonomik ve sosyal bakımdan çok büyük bir yıkım getirir uzun vadede."" 14 yaş sınırı yeterli mi? Sosyal medya yasakları aslında çocuk ve gençleri bu tür mecralarla daha geç tanıştırarak sağlıklı ve sosyal bireyler olması için alınıyor. Peki 14 yaş yeterli mi? ""Terapi odasına lise çağında müthiş zorbalık içeren vakalar geliyor"" diyen Büyükçorak, yaş sınırının en az 16 olması gerektiğini anlatıyor. ""Çünkü kız bir tane YouTube videosu koyuyor, gruplaşıyorlar. Altına çok kötü yorumlar yazıyorlar. Okula gitmiyor ya da kendine zarar verme, vücut ağrıları, mide bulanmaları ve hatta ilerlediği takdirde intihar düşünceleri devreye giriyor. Sosyalleşmenin ya da ötekiyle ilişkinin en karmaşık olduğu dönemler olan bu yaş gruplarında bu kadar sınırsız bir alan, bir dağılma getiriyor. Yani empati kurma ve duygudaşlık gibi olguların gelişeceği dönem manipülasyona uğramış ve bozulmuş oluyor. Hem bilimsel olarak hem sosyal bakımdan şöyle değerlendirebiliriz. Aşırı sosyal medya kullanan kişilerde empati yoksunluğunu görüyoruz. Biz empati yoksunluğunu sosyopati ya da psikopati yatkınlığı olanlarda da görüyoruz ki şiddetin normalleşmesine sebebiyet veren şey bu. Lise çağında özellikle gruplaşma ve bireyleşmenin gruplaşmanın olduğu dönemde siz bir de böyle bir alan sunarsanız şiddete ya da zorbalığa güzel bir zemin hazırlamış olursunuz.""   ""Türkiye'nin de konuyu gündeme getirmesi lazım"" İşleyen demir ışıldar. Peki, işletilmeyen bir nesil? İşletilmeyen bir varoluş toplumsal zehirlenmeye sebep olabilir... İşte bu nedenden sosyal medyayı çocukların kullanımına yasa koyucular tarafından sınırlama getirilmesi tüm dünyada artabilir. Mehmet Büyükçorak Türkiye'nin de bu konuda adım atması gerektiği görüşünde. ""ABD'de devletin işe girmiş olması kötü değil. Bir tarafıyla iyi. Çok erken yaşta bir nüfusu bağımlı hale gelmiş olursa ve elinizde devlet olarak sağlık ekipmanları bakımından yeterli enstitü ve yeterli profesyonel yok ise tedavi amaçlı belli bir yerden sonra toplumu kurtarmanız çok zor olabilir. O sebeple devletin kendi omzundaki yükü azaltmak için ne kadar bağımlıyı tedavi edebilir, ne kadar enstitüsü var, ne kadar yataklı yeri var bu kişilere yatırmak için. Buraları öngörüp devreye girmiş olması bu bakımdan daha önemli. Yani toplumsal uçurumun daha fazla açılmaması bakımından."" "
10,Bakan Kacır: Hibrit roket motoru teknolojisinde Türkiye dünyada dört ülkeden biri,"Bakan Kacır, ""Hibrit roket motoru teknolojisinde Türkiye bugün dünyada ilk dört ülkeden biri. Eğer bu teknolojiyi Ay programımız kapsamında uzayda gerçekleştirmeyi başarırsak, bunu başaran ilk ülke olacağız"" açıklamasını yaptı.",Bilim Teknoloji,https://www.trthaber.com/haber/bilim-teknoloji/bakan-kacir-hibrit-roket-motoru-teknolojisinde-turkiye-dunyada-dort-ulkeden-biri-846987.html,"Sanayi ve Teknoloji Bakanı Mehmet Fatih Kacır, Türkiye'nin ilk astronotu Alper Gezeravcı ile Kırıkkale Üniversitesi Türkiye Yüzyılı Kongre Merkezi'nde düzenlenen ""Gençlik Buluşması""na katıldı. Türkiye'nin en önemli gücünün inançlı, dinamik ve çalışkan Türk gençliği olduğunu vurgulayan Kacır, ""Başka ülkelerin sahip olmadığı kadar genç ve dinamik nüfusa sahibiz. Avrupa'dan 10, Almanya'dan 15 yaş daha genç nüfusa sahibiz. Bu çok değerli çünkü dünyayı değiştiren, yenilikçi teknolojilerin tümünü sizler gibi gencecik insanların kurduğu teknolojik girişimler ve takımları ortaya çıkarıyor."" diye konuştu. Bakan Kacır, Türkiye'nin kritik teknolojilerde tam bağımsızlık iddiası adına sürdürdüğü yenilikçi teknolojileri rekabetçi olarak dünyaya ihraç edebilme iddiasıyla devam ettirdiği milli teknoloji hamlesinin sahibi ve öznesinin TEKNOFEST kuşağı Türk gençliği olduğunu belirtti.    Cumhurbaşkanı Recep Tayyip Erdoğan liderliğinde milli teknoloji hamlesi adına yapılan her çalışmanın merkezinde Türk gençliğini gördüklerini dile getiren Kacır, ""Türk gençliği, imkan verildiğinde ve önündeki engeller kaldırıldığında ne kadar büyük işlere imza atacağını büyük ölçüde ispat etti. Son yıllarda savunma sanayinde elde ettiğimiz kazanımlar, havacılıkta gerçekleştirdiğimiz başarı hikayeleri, önlerindeki engellerin kaldırılması halinde bu ülkenin evlatlarının neleri başarabileceğini bütün dünyaya gösterdi."" ifadelerini kullandı. Türkiye'nin tüm sanayileşme tarihinin adeta akamete uğratılmış hikayeler tarihi olarak geldiğini aktaran Kacır, şöyle devam etti: ""2000'li yıllara kadar ama 2000'li yıllarda sağlam bir irade 'bu milletin evlatlarının neye ihtiyacı varsa kendi imkanlarıyla geliştirecek, üretecek biz de onların önünü açacağız.' dedi ve bu milletin öz evlatları, kendi alın ve akıl teriyle BAYRAKTAR, AKINCI, AKSUNGUR, ANKA, HÜRKUŞ, HÜRJET ATAK, GÖKBEY, KIZILELMA ve KAAN'ı üretti ve gökyüzüyle buluşturdu. Türk milleti adeta gökyüzüne imzasına attı. Bu milletin evlatlarının önü açıldığında ne kadar büyük başarılar elde edebileceklerinin apaçık ispatıdır."" ""Ay'a milli hibrit roket motorumuzla erişeceğiz"" Bakan Kacır, savunma sanayisi ve havacılıktaki başarılarını şimdi uzay bilimi ve teknolojilerine taşımayı hedeflediklerini vurguladı. Bu hedef ve anlayışla 2018'in sonunda Cumhurbaşkanı Erdoğan'ın Türkiye Uzay Ajansını kurduğunu anımsatan Kacır, 2021'de dünyaya milli uzay programını ilan ettiklerini hatırlattı.    Uzay bilimi ve teknolojilerinde de son 20 yılda adım adım gelişme kaydettiklerini anlatan Kacır, konuşmasını şöyle sürdürdü: ""İnşallah 8 Temmuz 2024'te ilk milli haberleşme uydusu TÜRKSAT 6A'yı uzaya göndereceğiz. Türkiye, kendi haberleşme uydularını geliştiren, üreten 11 ülkeden biri olacak. Daha sonra hedef daha ileride. İMECE 600 kilometrede görev yapıyor. Yaklaşık 600 kilogramlık bir uydu. TÜRKSAT 6A, 36 bin kilometrede sabit yörüngede görev yapacak. 4 bin 250 kilogramlık daha sofistike bir uydu. Ama hedef Türkiye'nin kendi geliştirdiği teknolojiyle Ay'a erişmesi. 380 bin kilometre yol yapacağız ve Ay'a milli hibrit roket motorumuzla erişeceğiz. Bunu başarabilecek gençlerimiz ve insan kaynağımız var."" ""Türkiye'yi uzay sanayiyle buluşturacağız"" Bakan Kacır, ""Hibrit roket motoru teknolojisinde Türkiye bugün dünyada ilk dört ülkeden biri. Eğer bu teknolojiyi Ay programımız kapsamında uzayda gerçekleştirmeyi başarırsak, bunu başaran ilk ülke olacağız. İnşallah bu teknolojiyi ticarileştireceğiz ve uyduların yörüngeler arası transferlerini yapan uzay araçlarını Türkiye'de geliştireceğiz. Uzay ekonomik olarak büyüyen bir alan. Yıllık uzay ekonomisinin büyüklüğü yaklaşık 600 milyar dolara geldi ve birkaç yıl içinde 1 trilyon dolara yükselmesi öngörülüyor. Türkiye'yi uzay sanayiyle buluşturacağız. Bunları yapmak için hem iradeye hem imkana hem de kabiliyete sahibiz."" diye konuştu. Uzay gözlemi konusunda sadece Türkiye'nin değil, bu coğrafyanın en önemli gözlem altyapılarından birini Erzurum'da kuracaklarına dikkati çeken Kacır, Doğu Anadolu Gözlemevi'nde 4 metre çapında bir teleskop kurulduğunu ve bu yıl devreye alacaklarını aktardı.    Ankara'da da Uzay Teknolojileri Geliştirme Bölgesi kuracaklarını anlatan Kacır, şunları kaydetti: ""Hem uydu geliştirme faaliyetlerinden elde ettiğimiz kazanımı daha iyi bir noktaya taşıyacağız hem de inşallah başarılı olduğumuzda Türkiye'nin küresel uzay ekonomisinden pay almasını sağlayacak bir teknolojik kabiliyet geliştirmiş olacağız. Biz istiyoruz ki Türkiye'de hiçbir bilim insanı, hiçbir araştırmacı çalıştığı alanda başka milletlerin ve ülkelerin bilim insanlarının yürüttüğü çalışmalardan geri kalmasın. Yurt dışında yaşayan Türk bilim insanları bilsinler ki bu devlet ve ülke eğer Türkiye'de araştırmalarını sürdürürlerse en ileri düzeyde araştırma yapmaları için yanlarında olmaya devam edecektir. Bu misyon aslında Türk gençlerinin, çocuklarının öz güven kazanması açısından çok kıymetli."" Bakan Kacır, ""Bu ülkenin hiçbir genci ve çocuğu artık başka ülkelerin çocuklarına ait olduğu gerekçesiyle hiçbir hayali kurmaktan asla vazgeçmeyecek. Türkiye'nin insanlı ilk uzay bilim misyonunun amacı budur. Biz sizin heyecanınızın, umudunuzun, geleceğinizin ve istikbalinizin yanında olmaya devam edeceğiz."" dedi. Konuşmalar sonrası Bakan Kacır ve Türkiye'nin ilk astronotu Gezeravcı, gençlerle fotoğraf çektirdi. Gezeravcı, daha sonra gençlerle havacılık ve uzay konularında söyleşi yaptı. Programa, Vali Mehmet Makas, AK Parti Kırıkkale Milletvekili Mustafa Kaplan, Belediye Başkanı Mehmet Saygılı, Kırıkkale Üniversitesi Rektörü Prof. Dr. Ersan Aslan, protokol üyeleri ve öğrenciler katıldı. Bakan Kacır, buradaki programın ardından Vali Mehmet Makas'ı makamında ziyaret ederek, Valilik Şeref Defteri'ni imzaladı. Kacır, bir süre görüştüğü Makas'tan kentteki çalışmalar hakkında bilgi aldı. Daha sonra Kırıkkale Belediyesi Bilim Merkezi'ni gezen Kacır, Belediye Başkanı Mehmet Saygılı ve yetkililerden merkez hakkında bilgi aldı, öğrencilerle sohbet etti. Kacır, son olarak Kırıkkale Organize Sanayi Bölgesi'nde basına kapalı olarak gerçekleştirilen programda sanayicilerle istişare toplantısına katıldı."
11,Jeff Bezos'un uzay istasyonu dört kritik aşamayı geçti,"Uluslararası Uzay İstasyonu sonsuza kadar var olmayacak ve NASA, potansiyel adaylara yüz milyonlarca dolar akıtıyor. Gelecek vaat eden adaylardan biri olan Jeff Bezos'un uzay şirketi Blue Origin ile Sierra Space arasındaki ortak girişim olan Orbital Reef, kritik dört aşamayı geçti.",Bilim Teknoloji,https://www.trthaber.com/haber/bilim-teknoloji/jeff-bezosun-uzay-istasyonu-dort-kritik-asamayi-gecti-846854.html,"Çarşamba günü NASA, Orbital Reef'in gelecekteki astronotların ve turistlerin idrarını geri dönüştürecek bir sistem de dahil olmak üzere en önemli teknolojilerinden bazıları için dört önemli kritik sınavı geçtiğini bildirdi . NASA'nın Ticari Alçak Dünya Yörüngesi Geliştirme Programı yöneticisi Angela Hart, NASA'nın duyurusunda, ""Bu kilometre taşları, ticari bir destinasyonun insan yaşamını destekleyebilmesini sağlamak için kritik öneme sahip"" dedi. Bu sınavlar Orbital Reef'in bir dizi testten geçmesini içeriyordu. Bu sistem, insanların uzay istasyonunda nefes alması için hava ve içmesi için temiz su sağlayacak. NASA'nın bildirdiğine göre, testlerden bazıları sistemin havadaki yabancı maddeleri temizleme, geri dönüşüm için idrarı geri kazanma ve bir su deposunu muhafaza etme yeteneğini içeriyordu. ISS, NASA'nın deyimiyle ""normal insan faaliyetleri""nden (çoğunlukla nefes alma, terleme) su ve oksijeni geri dönüştüren benzer bir sisteme sahip. Blue Origin'in gelecekteki uzay istasyonu NASA , alçak Dünya yörüngesinde, emekli olduktan sonra ISS'nin yerini alabilecek ticarileştirilmiş, Amerika liderliğindeki uzay istasyonları geliştirme hedefinin bir parçası olarak Blue Origin ve Sierra Space'e 172 milyon ABD doları ödül verdi . Bu istasyon, NASA'nın astronotlarını göndermeye devam edebileceği, kendi kamaralarını ve laboratuvar alanını kiralayabileceği bir yer olacak. Ancak istasyonlar ticari şirketlere ait olacağı için uzay turistlerine de açık olabilecek."
12,TEKNOFEST 1 milyon 630 bin başvuruyla rekor tazeledi,"Geçen yıl 1 milyon yarışmacının katıldığı dünyanın en büyük uzay, havacılık ve teknoloji festivali TEKNOFEST'e, bu yıl 1 milyon 630 bin yarışmacı başvurdu.",Bilim Teknoloji,https://www.trthaber.com/haber/bilim-teknoloji/teknofest-1-milyon-630-bin-basvuruyla-rekor-tazeledi-846823.html,Veri Yok
13,Süphan Dağı'ndan esinlenip TÜBİTAK projesi hazırladı,"Türkiye'nin en yüksek 3. dağı, 4 bin 58 metre yüksekliğindeki Süphan'dan esinlenen lise öğrencisi, hazırladığı ""çevre dostu ve sürdürülebilir"" projeyle TÜBİTAK birinciliğini hedefliyor.",Bilim Teknoloji,https://www.trthaber.com/haber/bilim-teknoloji/suphan-dagindan-esinlenip-tubitak-projesi-hazirladi-846474.html,"Ağrı Hüseyin Celal Yardımcı Fen Lisesinde öğretmen Melek Güçlü koordinesinde 9. sınıf öğrencisi Muhammed İkbal Kaya, volkanik Süphan Dağı'ndan etkilenerek proje hazırlamaya karar verdi. Volkanik dağlardan verimi düşük arazilere toprak taşıyarak verimin artırılabileceğini düşünen Kaya, ""Volkanik Toprakların Tarım Alanlarına Taşınmasının Yüksek Verimli Ürün Alımına Etkisi, Ağrı İli Örneği"" projesini hazırladı. Çevre dostu ve sürdürülebilir bir proje geliştirmeyi hedefleyen Kaya ve öğretmeni Güçlü, volkanik bölge özelliği taşıyan Türkiye'nin en yüksek noktası olan Ağrı ile Süphan ve Tendürek dağlarının yanındaki Hamur ilçesinden toprak numuneleri alarak projeyi tamamladı. Ağrı, Bitlis, Hakkari, Muş, Siirt, Şırnak ve Van illerinin katılımıyla Batman'da 4 Mart'ta düzenlenen ""TÜBİTAK 55. 2204 A Lise Öğrencileri Araştırma Projeleri Yarışması Van Bölge Finali""nde coğrafya alanında birinci olan Kaya, Ankara'da mayıs ayında yapılacak TÜBİTAK finaline katılacak. Tutak Anadolu İmam Hatip Lisesinden danışman öğretmen Gamze Nur Aytekin, öğrencileri Merve Nur Altay, Hiranur Duran ve Yağmur Kılıç'ın hazırladığı ""Geçmişten Geleceğimize Türk ve İslam Sembollerinin Senteziyle Yeni Tasarım Örnekleri"" adlı proje de TÜBİTAK yarışmasında tarih alanında birinci oldu.   İl Milli Eğitim Müdürü Hasan Kökrek, öğrencilerin başarılarıyla gurur duyduklarını ve her zaman onların yanında olduklarını söyledi. Volkanik arazileri konu alan projenin amacının çorak arazilerdeki tarım verimliliğini artırmak olduğunu belirten Kökrek, şöyle konuştu: ""Dünya kaliteli gıda üretiminde sıkıntılı bir döneme doğru gidiyor. Atmosferin kirlenmesiyle gıdalarımızdaki nitelik düşmektedir. Bize de düşen görev, bu tür olumsuz durumların ortadan kaldırılması için projeler gerçekleştirmektir. Ağrı ve farklı iklime sahip Rize'nin topraklarını karşılıklı olarak yer değiştirerek hem ürün çeşitliliğini hem de toprağın kalitesini projenin sonucunda ölçmüş olacaklar. Tutak Anadolu İmam Hatip Lisesindeki öğrencilerimiz de tarih alanında bölge birincisi olarak TÜBİTAK finaline kaldı. İnşallah öğrencilerimiz finalde ilimizi en iyi şekilde temsil edecek."" ""Bu projeyle ekonomik refahımızı artırmayı düşünüyoruz"" Öğrenci Muhammed İkbal Kaya ise ailesinin Patnos ilçesinde tarımla uğraştığını ve Süphan Dağı'ndan etkilenerek projeyi yapmaya karar verdiğini anlattı. Volkanik arazilerin toprak yapısının verimli olduğunu bildiğini dile getiren Kaya, ""Bu projeyle ekonomik refahımızı artırmayı düşünüyoruz. Yurt dışında volkanik topraklar diğer verimsiz tarım alanlarına taşınabiliyor ama ülkemizde henüz bu yapılmadı. Acaba 'biz yaparsak nasıl bir sonuç elde edebiliriz' diyerek bu konuyu araştırmak istedik."" dedi.   Kaya, volkanik arazilerden aldıkları toprak numuneleri analiz ettirdiklerini, analizde toprağın sodyum, kalsiyum, demir ve çinko gibi elementler açısından yeterli düzeyde olduğunu, tarımsal verimlilik yönünden yeterli sayılabilecek mineraller içerdiğini ancak toprak taşınmasının maliyeti karışlayamadığını tespit ettiklerini ifade etti. Toprağın organik madde açısından düşük olduğunu belirten Kaya, şunları kaydetti: ""Bu organik maddeyi artırmak için doğal gübreleme yöntemi kullanılabilir. Tarım alanlarında düzenli kalite kontrolü yapılması, ilaçlama ve iyileştirme çalışmalarının daha yüksek bir bilinçle gerçekleştirilmesi, kaliteli tohum kullanımı ve gübreleme gibi metotlarla toprak zenginliğimizin korunmasını ve tarımda verimin artırılmaya çalışılmasını öneriyoruz."" Hedefinin Türkiye birinciliği olduğunu dile getiren Kaya, bunu başararak ülkeye bir şeyler kazandırmak istediğini söyledi. Tutak Anadolu İmam Hatip Lisesi öğrencisi Yağmur Kılıç da 21 farklı tasarım yaptıklarını, Türk ve İslam sembollerini sentezleyerek yeni tasarım ürünlerini oluşturduklarını dile getirdi."
14,"Uzay şartlarında test edildi, kanamaları durdurmaya hazırlanıyor","Güvenlik güçlerinin ihtiyaçları için geliştirilen kanama durdurma çözümü, NASA'nın uzay testi koşulları ile simüle edildiği Uzay Araştırmaları Merkezi'nde başarılı sınav verdi.",Bilim Teknoloji,https://www.trthaber.com/haber/bilim-teknoloji/uzay-sartlarinda-test-edildi-kanamalari-durdurmaya-hazirlaniyor-846472.html,"Galip Sefa İlaç Sanayi ve INN Savunma tarafından yürütülen çalışmalar sonunda kanama acil durumlarına karşı BLOOD BLOCKER Kanama Kontrolü Hemostatik Ajan geliştirildi. Geleneksel hemostatik ajanlardan farklılaşan bir dizi özellik ve faydaya sahip BLOOD BLOCKER, formülasyonu sayesinde kanamayı hızlı şekilde durduran bir protein ağı oluşturuyor ve bu süreci birkaç saniyede tamamlıyor. Bu hız, her saniyenin önemli olduğu acil durumlarda hayati önem taşıyor. Kullanım ve saklama kolaylığıyla ürünleştirilen BLOOD BLOCKER, soğuk zincir gerektiren bazı hemostatik ajanların aksine oda sıcaklığında saklanabiliyor, farklı şartlarda görevini yapabiliyor.   15-20 saniye baskıyla kanama durduruluyor INN Savunma Üst Yöneticisi Faruk İnan, güvenlik güçlerinin görevlerini yaparken yaralanma ve kan kaybı nedeniyle yaşanan olumsuzlukları en aza indirmek için kanama durucu çözüm üzerinde çalıştıklarını söyledi. İnan, gelinen noktada ürünün kabiliyetlerini test sonuçlarıyla da belgelediklerini bildirdi. Kullanıcının üzerinde kolayca taşıyabilmesi için ürettikleri sentetik sıvıyı bir mendile emdirdiklerini ve ürünü ıslak mendil gibi kullanıma sunduklarını anlatan İnan, BLOOD BLOCKER'ın kan dolaşım bütünlüğü bozulan noktaya yerleştirilip 15-20 saniye baskı uygulanmasıyla kandaki proteinlerle etkileşime geçip kanamayı durdurduğunu belirtti. Ürüne güvenlik güçlerinin dışında yaralıya müdahale edilen işler ve insanın olduğu hemen her alanda ihtiyaç duyulduğunu vurgulayan İnan, ""Kesik olan bölgede doku kaybına sebep vermiyor. Ayrıca yaranın olduğu bölgenin iyileşme sürecini hızlandırıyor. İçindeki minerallerden ötürü hücrelerin hızlıca onarımını sağlıyor."" dedi. İnan, hemostatik ajan grubu kanama durdurucu ürünlerin çoğunun hücre kaybına neden olduğunu, enfeksiyon oluşumunu engelleyemediğini, ortaya koydukları çözümün ise bu olumsuzluklara yol açmadığını söyledi. Bir diğer öne çıkan özelliğin de tamamen sentetik ve minerallerden oluşması olduğuna işaret eden İnan, farklı ürünler gibi hücreleri öldürerek, yakarak ya da dağlayarak kanama durdurmaya alternatif oluşturduklarını aktardı.   Test edilen üründen olumlu sonuçlar alındı BLOOD BLOCKER'ı NASA'nın İnsan Araştırma Programı (HRP) tarafından ortak finanse destekli kurulan Hawaii Uzay Araştırmaları Analog ve Simülasyon (HI-SEAS) Merkezinde test ettirdiklerini anlatan İnan, bu çalışmayı astrofizikçi, eski SAT komandosu ve tecrübeli savaş paramedik operatörü Tuğçağ Dumlupınar ile gerçekleştirdiklerini söyledi. Faruk İnan, şöyle konuştu: ""HI-SEAS'deki Ay Benzetim Görevi (EMMIHS-2024) için görevdeki uzay araştırmaları deneylerinden sorumlu baş bilim insanı olarak göreve seçilen ve yerinde görev icrasıyla Türkiye'nin ilk analog astronotu olan Tuğçağ Dumlupınar'ın uzay keşfi, uzay tıbbı ve uzayda insan performansı konularındaki bilgileri kritik önem taşıyordu. HI-SEAS, uzay görevlerini simüle etmek ve astronotları gerçek uzay görevleri öncesi, Dünya'da yer eğitim ve görev senaryoları için eğitmek ve simüle etmek maksatlarına odaklanmasıyla, ürünümüzü test etmek için mükemmel bir ortam sağladı. Enstitüde acil durumlardaki müdahale prosesleriyle ilgili birtakım testler yapması istendi. Ürünümüzü orada deneyebileceğini ifade etti. Milli bir ürün üretmenin gururuyla orada böyle bir testin yapılmasının büyük avantajlar sağlayacağını değerlendirdik. Yer çekimsiz bir ortamda ürünümüzün nasıl çalışacağını merak ettiğimiz için destek olduk. Ürünü test ettiğinde çok olumlu sonuçlar aldığını söyledi. Ayrıca Ay'a giden ekibin ilk yardım prosesinde BLOOD BLOCKER gibi bir hemostatik ajanının olmadığını tespit etti. NASA'nın 'Spin-off Uzay Teknolojisi' tanım ve gereklilikleri ile koordinasyon halinde Türkiye'de üretilen milli bir ürünümüzü uzay ortamında çalışırlığını tescillemiş olacağız."" Faruk İnan, bu süreç sonunda uzay araştırmaları ve yolculuklarında kullanılan ya da kullanılabilecek bir ürünü ortaya koymanın gururunu yaşamak istediklerini kaydetti. Ürünü öncelikle güvenlik güçleri için ürettiklerini dile getiren İnan, bunun yanında sivil kullanımlar ve ev tipi ihtiyaçlar için bant şeklinde, kolayca uygulanabilen bir ürün üreteceklerini bildirdi.   Performansı dikkati çekti HI-SEAS Uzay Araştırma Tesisi'nde gerçekleştirilen testte, Ay ve Mars görevlerinin koşullarının taklit edilmesi amaçlandı. Araştırmada deney başlığı ""Uzay Tıbbı: Ay Simüle Edilmiş Koşullar İçin Hemostatik Ajan Değerlendirmesi"" olarak belirlendi. Bu kapsamda kan pıhtılaşması ve yara iyileşmesi gibi insan fizyolojisiyle ilgili çeşitli parametrelerin bu koşullarda nasıl etkilendiğinin kapsamlı şekilde anlaşılması hedeflendi. Araştırmanın sonuçları, Blood Blocker Hemostatik Ajan'ın kanamayı kontrol etmedeki başarılı performansını gösterdi ve ürünün uzayda tıbbi acil durumları yönetmek için kritik araç olarak etkinliğini sergiledi. Özellikle, görevin başlangıcı ile sonu arasında yapılan hemoglobin seviyesi karşılaştırmaları, ürünün farklı görev sürelerindeki güvenilirliğini ortaya koydu. Ayrıca bulgular farklı hemoglobin seviyelerine sahip farklı mürettebat üyeleri arasında ürünün etkinliğini vurguladı ve çeşitli astronot popülasyonları için uygunluğunu gösterdi."
15,Türkiye fiber altyapıda Avrupa'da ikinci sıraya yükseldi,"Ulaştırma ve Altyapı Bakanı Abdulkadir Uraloğlu, Türkiye'nin ""eve kadar fiber""de 18 milyon hane erişimiyle Avrupa'da ikinci sıraya yükseldiğini duyurdu.",Bilim Teknoloji,https://www.trthaber.com/haber/bilim-teknoloji/turkiye-fiber-altyapida-avrupada-ikinci-siraya-yukseldi-846430.html,"Ulaştırma ve Altyapı Bakanı Uraloğlu, yazılı açıklamasında, FTTH Avrupa Konseyinin (FTTH Council Europe), ülkelerin fiber altyapısına yönelik verilerini derlediği ""FTTH/B Market Panorama Araştırması"" sonuçlarına ilişkin değerlendirmede bulundu. Buna göre, Türkiye'nin fiber internet altyapısında Avrupa'nın en hızlı gelişen ülkelerin başında geldiğini vurgulayan Uraloğlu, ""Araştırmaya göre, eve kadar fiber altyapıda 18 milyon haneye ulaşan altyapısıyla Türkiye, Fransa'nın ardından Avrupa'nın ikinci ülkesi konumuna yükseldi. Her geçen yıl artan yatırımlarımızın meyvesini alarak bu anlamda Avrupa'nın zirvesine oynuyoruz. İnanıyorum ki çok yakın zamanda da fiber altyapıda ülkemiz Avrupa'nın lideri olacak."" değerlendirmesinde bulundu. ""Bir yılda 2,5 milyona yakın eve fiber altyapıyı ulaştırdık"" Uraloğlu, FTTH Avrupa Konseyinin bir önceki raporunda Türkiye'nin fiber altyapıda üçüncü sırada yer aldığını anımsatarak, şunları kaydetti: ""Bugüne kadar gerek bilişim ve haberleşme politikalarında gerekse de mevzuatta yapılan çalışmalarımızla günü kurtarmanın dışında köklü reform niteliği taşıyan çalışmalar yaptık. Bunun sonucunda dün insanımız için hayal olan pek çok ulaşım ve bilişim hizmeti bugün gündelik hayatın vazgeçilmezi oldu. Bu bağlamda Türkiye gelişim açısından Avrupa ortalamasının üzerinde bir ivme yakaladı. Sadece bir yılda 2,5 milyona yakın eve fiber altyapıyı ulaştırdık. Böylece fiberde bir yılda Avrupa'nın ilk iki ülkesinden biri konumuna yükseldik. Bu rapor, haberleşme altyapımıza ve tabii ki fiber altyapımıza verdiğimiz önemin sonuçlarını aldığımızın göstergesidir."" ""Daha büyük hayaller kurmamız gereken bir dönemdeyiz"" Uraloğlu, FTTH Avrupa Konseyi gibi bağımsız uluslararası kuruluşlar tarafından yıllık olarak hazırlanan raporlarda, Türkiye'nin son yıllarda bilişim ve haberleşme altyapısında dünyanın sayılı ülkeleri arasında yerini aldığını vurguladı. 2071 vizyonu hedefleri doğrultusunda bu alandaki yatırımlara hız kesmeden devam ettiklerinin altını çizen Uraloğlu, 2002'de neredeyse sıfır olan geniş bant abone sayısının bugün itibarıyla 95 milyonu geçtiğini bildirdi. Uraloğlu, geniş bant internet hizmetini her eve ulaştıracaklarını belirterek, ""Şu anda toplam fiber uzunluğumuz yaklaşık 550 bin kilometre ve bu yılın sonuna kadar 600 bin kilometreye ulaştırmayı planlıyoruz. 4 yıl içinde ise fiber uzunluğumuzu 850 bin kilometreye taşıyacağız."" ifadelerini kullandı."
16,Facebook ve Instagram'da seçimlere yönelik kapsamlı önlemler alındı,"Meta Türkiye ve Azerbaycan Kamu Politikaları Müdürü Sezen Yeşil, 31 Mart'ta yapılacak Mahalli İdareler Genel Seçimleri sırasında usulsüz müdahaleleri engellemek amacıyla uzmanlaşmış ekipler oluşturduklarını aktardı.",Bilim Teknoloji,https://www.trthaber.com/haber/bilim-teknoloji/facebook-ve-instagramda-secimlere-yonelik-kapsamli-onlemler-alindi-846414.html,"Yeşil, Meta olarak platformlarında bir hafta sonra gerçekleştirilecek seçimlere yönelik kapsamlı önlemler aldıklarını söyledi. Yapay zeka ve dijital teknikleri de kullanarak yanlış bilgilendirme ve manipülasyonla mücadele çabalarını yoğunlaştırdıklarını belirten Yeşil, Facebook veya Instagram'da sosyal meselelerle, seçimlerle veya siyasetle ilgili reklamın dijital olarak oluşturulması ya da üzerinde oynanması halinde insanların bunu anlamasına yardımcı olduklarını söyledi. Yeşil, şunları kaydetti: ""Bir sosyal meseleye, seçimlere veya siyasete ilişkin reklam, dijital olarak oluşturulmuş veya üzerinde oynanmış gerçekçi bir görsel veya video ya da gerçekçi ses kaydı içeriyorsa reklam verenlerin bunu açıklamalarını şart koşuyoruz. Bir reklam veren, reklam verme akışında içeriğin dijital olarak oluşturulduğuna veya üzerinde oynandığına dair açıklama yaptığında Meta olarak reklama bilgi ekliyoruz. Bu bilgi Reklam Kütüphanesinde de görünüyor. Bir reklam verenin gerektiği şekilde açıklama yapmadığını tespit ettiğimiz takdirde reklamı reddediyoruz ve açıklama yapılmamasının tekrarlanması durumunda reklam veren yaptırımlarla karşılaşıyor."" Teyit ağıyla asılsız reklamlara inceleme Yeşil, yapay zeka ya da insan tarafından oluşturulan ilkeleri ihlal eden içerikleri kaldırdıklarını ifade ederek, bağımsız haber doğrulayıcı ortaklarının viral yanlış bilgileri değerlendirip puanladığını dile getirdi. Bir reklam ""asılsız, üzerinde oynanmış, kısmen asılsız veya bağlam eksik"" olarak değerlendirilirse yayınlanmasına izin vermediklerini vurgulayan Yeşil, ""Dünya çapında yaklaşık 100 ortaktan oluşan bilgi teyit ağımız sayesinde 60'tan fazla dilde dolaşıma giren yanlış bilgileri inceliyor ve değerlendiriyoruz. Bu ortaklarımızdan ikisi de Türkiye'de ve Türkçe olarak destek veriyor"" diye konuştu. Türkiye'de, toplumun dijital medya okuryazarlığının artırılması alanında yapılan çalışmalara da destek olmaya çabaladıklarına dikkati çeken Yeşil, ""Dogrula.org"" ekibiyle 11 Mart'ta başlattıkları ve 8 hafta sürecek ""#GerçeğiKeşfet Reels"" kampanyasıyla doğru bilgiye ulaşma yolunda kolay ve eğlenceli ipuçları paylaştıklarını anlattı. Meta olarak seçimlere yönelik politikalarında yaptıkları sürekli güncellemelerin ve proaktif tehdit tespitlerinin yanı sıra ""Topluluk Standartları""nı ihlal eden içerikleri kaldırarak, seçimlere ve seçmene müdahale edilmesini önlediklerini belirten Yeşil, şöyle devam etti: ""Seçimlere müdahaleyi engellemek için uzmanlaşmış ekipler oluşturduk. Bu ekipler sayesinde, sofistike ağlar kullanarak kamusal tartışmaya müdahale etmeye çalışan bazı sayfalar, gruplar ve hesaplara yani koordineli kötüye kullanım konusuna odaklandık. Platformlarımızda bu tarz faaliyet tespit ettiğimizde, özellikle de seçimlerle ilgili olduğu durumlarda aksiyon alıyoruz. Facebook ve Instagram'da, spam ve yanlış bilgiler de dahil 'Topluluk Standartları'na aykırı olan ve insanların seçimlere katılımına müdahale etme riskine katkıda bulunabilecek içerikler hakkında işlem yapılıyor. Ayrıca, dünya çapında WhatsApp kullanan kişiler, mesajın paylaşıldığı ülkedeki güvenilir doğruluk kontrol kuruluşlarına olası yanlış bilgileri bildirebiliyor. Bu bilgi teyit kuruluşlarına doğrudan WhatsApp üzerinden mesaj gönderildiğinde, kuruluşlar bilgi teyit makalesi paylaşarak yanıt veriyor. Türkiye'de de WhatsApp üzerinden doğrulama hizmeti sunan iki kuruluş bulunuyor."" ""Seçimlerin dürüstlüğünü artırmak için çalışıyoruz"" Manipülasyon kampanyalarını çökertmek ve ortaya çıkan tehditleri belirlemek için gelişmiş güvenlik operasyonlarının bulunduğunu vurgulayan Yeşil, ""Bunlardan ilki Reklam Kütüphanesi. Tüm siyasi ve seçimlere dayalı reklamlar, 7 yıl boyunca bulunacak şekilde Reklam Kütüphanemize ekleniyor. Böylece herkes hangi reklamların yayında olduğunu, hedeflemeyle ilgili bilgileri ve bunlara ne kadar harcama yapıldığını öğrenebiliyor"" ifadelerini kullandı. Facebook ve Instagram'da reklamların şeffaflığını ve seçimlerin dürüstlüğünü artırmak için sürekli olarak çalıştıklarını dile getiren Yeşil, sosyal meseleler, seçimler veya siyasetle ilgili reklamlar yayınlamak isteyenler için güvenilirliği ve meşruluğu destekleyecek önlemler aldıklarını anlattı. Yeşil, seçimlerle veya siyasetle ilgili bir reklam yayınlamak isteyen reklam verenlerin, kim olduklarını ve nerede yaşadıklarını kanıtlamaları gerektiğini belirterek, şeffaflık ilkelerine paralel olarak paylaşımların üzerine reklam verenin kim olduğunu gösteren etiketlerin eklendiğini belirtti. İnsanların seçimler ve siyasetle ilgili daha az reklam görmelerini sağlayan kontroller de eklediklerini belirten Yeşil, ""Kullanıcılar bu kontrolleri kullandığında etiketlenmiş reklamları görmüyor. Bununla birlikte, reklam verenlerin hem tüm içerik türlerine uygulanan Topluluk Standartları'na hem de ücretli reklamlara uygulanan Meta Reklam Standartları'na uymasını şart koşuyoruz"" dedi."
17,ASELSAN'ın yaka kamerası güvenlik güçlerinin üçüncü gözü oldu,"ASELSAN tarafından üretilen ve güvenlik güçlerinin adeta üçüncü gözü haline gelen yaka kamerası, suçlular ve suça karışan araç plakalarını anında belirliyor.",Bilim Teknoloji,https://www.trthaber.com/haber/bilim-teknoloji/aselsanin-yaka-kamerasi-guvenlik-guclerinin-ucuncu-gozu-oldu-846413.html,"Güvenlik güçleri, geliştirilen yerli ve milli ürünler sayesinde son teknolojiyle buluşturuluyor. Bu ürünlerden biri olan ODAKAN yaka kamerasıyla sahadaki her süreç anbean kayıt altına alıyor. İlk olarak Jandarma Genel Komutanlığı MEBS Başkanlığı ihtiyaçları doğrultusunda geliştirilen yaka kamerası, Cumhurbaşkanlığı Savunma Sanayii Başkanlığı ile yürütülen Akıllı Yol Kontrol Noktaları ve Jandarma Akıllı Devriye Uygulaması (JADU) Projesi kapsamında suçlular veya aranan şahısların tespiti için jandarma tarafından kullanılmaya başlandı. Ardından Savunma Sanayii Başkanlığı ile yürütülen Kent Güvenlik Yönetim ve Plaka Tanıma Sistemi (KGYS) Projesi kapsamında da söz konusu kameralar Emniyet Genel Müdürlüğünün kullanımına sunuldu.   Anlık taramayla suçlu tespiti Dokunmatik ekranı ve gece görüşü imkanı veren LED aydınlatmalarının yanı sıra tasarımıyla da sahada güvenlik güçlerine kolaylık sağlayan ODAKAN yaka kamerası, sesli video kaydı yaparken yüksek çözünürlüklü görüntü alıyor. Hem merkeze canlı yayın yapan hem de görüntüyü hafızasına kaydeden kamera sayesinde anlık taramayla aranan suçlular veya suça karışmış araç plakaları sahada görevli güvenlik güçlerinin kullandığı cihaza bildiriliyor. Geniş açı çekim yapabilen kamera, ASELSAN vakum sistemiyle şarj ediliyor. Şarj sırasında hafızadaki görüntüler merkezdeki kayıt birimlerine aktarılıyor. Harici bataryayla çalışan yaka kameralarının yedek bataryaları kullanım devamlılığını da sağlıyor. Kritik görevlerde ve anlarda kesintiye neden olmamak için batarya değişimi sırasında yaka kamerası çalışmaya devam ediyor, kayıt tuşuna basılmadan önce de belli bir süre ön kayıt imkanı sağlanıyor.   Dayanıklılığıyla dikkati çeken yaka kamerası, olumsuz hava koşullarında dahi çalışıyor. Kamera, düşmeye ve sıvı temasına dayanıklı bir korumaya sahip bulunuyor. Yerli ve milli yapay zeka algoritmaları kullanılıyor Yaka kamerasını kullanan güvenlik güçlerinin konum bilgisi ilgili kurumla da paylaşılabiliyor. Böylece, gerekli durumlarda sahadaki personelin anlık görüntüsü merkeze iletilerek gerekli iletişim sağlanıyor. Yerli ve milli yapay zeka algoritmaları kullanılan yaka kameralarındaki sistem ihtiyaca göre geliştirilebiliyor. Gelecek dönemde kullanımı yaygınlaştırılacak yaka kameralarıyla geliştirilmiş yüz ve plaka tespit özelliklerinin kullanıma alınması planlanıyor.  "
18,Siber alemdeki muhafız sayısı 7 bin 500'e yaklaştı,"Türkiye'de kritik altyapı sektörlerinde faaliyet gösteren sektörel Siber Olaylara Müdahale (SOME) ekiplerinin sayısı 14'e, kurumsal SOME sayısı 2 bin 193'e ulaşırken, SOME İletişim Platformu'na kayıtlı güncel uzman sayısı 7 bin 480 oldu",Bilim Teknoloji,https://www.trthaber.com/haber/bilim-teknoloji/siber-alemdeki-muhafiz-sayisi-7-bin-500e-yaklasti-846291.html,"Ulaştırma ve Altyapı Bakanlığının 2023 Yılı Faaliyet Raporu'na göre, Ulusal Siber Güvenlik Stratejisi ve Eylem Planı (2020-2023) kapsamında 8 stratejik amaç ve bu amaçların gerçekleştirilmesini sağlayacak 40 eylem maddesi ve 75 uygulama adımının hayata geçirilmesine yönelik periyodik izleme ve değerlendirme faaliyetleri sürdürülüyor. Bugüne kadar sektörel tatbikatlar da dahil 7'si ulusal ve 2'si uluslararası olmak üzere 9 tatbikat düzenlendi. Türkiye'de teknik olarak siber güvenlik organizasyonu, Ulusal Siber Olaylara Müdahale Merkezi koordinasyonunda faaliyetlerini gerçekleştiren sektörel SOME ve kurumsal SOME'lerden oluşuyor. Kritik altyapı sektörlerinde sektörel SOME sayısı 14'e, kurumsal SOME sayısı ise 2 bin 193'e ulaştı. SOME İletişim Platformu'na kayıtlı güncel uzman sayısı da 7 bin 480 oldu. Periyodik olarak SOME'lerin olgunluk seviyelerinin gelişiminin izlenmesine devam edilirken, olgunluk seviyelerinin artırılmasına yönelik çalışmalar da sürdürülüyor. Kamu kurum ve kuruluşları arasındaki veri trafiğinin internete kapalı, fiziksel ve siber saldırılara karşı daha güvenli sanal bir ağ üzerinden yapılması için kurulan KamuNet-Kamu Sanal Ağı'na katılan kurum sayısı 140 oldu. Siber güvenlik risklerinin en aza indirilmesini amaçlayan KamuNet üzerinden verilen hizmetlerin sayısı ise 1300'ü aştı."
19,Kodlama öğrenen kızlar ilham oluyor,"Teknoloji sektöründe çalışanların yalnızca yüzde 20'si kadınlardan oluşuyor. Bu düşük temsilin farklı farklı nedenleri olsa da, kodlama öğrenen kız çocukları bu oranı artırmaya hazırlanıyor.",Bilim Teknoloji,https://www.trthaber.com/haber/bilim-teknoloji/kodlama-ogrenen-kizlar-ilham-oluyor-846055.html,"Ağrı'nın Patnos ilçesinde 6 çocuklu bir ailenin en küçük kızı olarak dünyaya gelen Müjde Esin, zorluklarla dolu bir çocukluk geçirmesine rağmen kararlılığı sayesinde başarıya ulaşan bir isim. ""Merakımın çok da desteklenmediği bir coğrafyada doğdum, büyüdüm"" diyen Esin, çocukluk çağında teknolojiye ilgisini şöyle anlatıyor: ""Kumandaların içlerini çok merak ederdim. İçlerini açardım, bakardım. Radyoların içlerini tamir ederdim, herhangi bir sorun varsa evde herhangi bir teknik problem varsa onu çözümleyen bendim.""   6 bin 500 genç kodlamayla tanıştı Müjde Esin 5 yıl gecikmeli olsa da, burslu girdiği üniversitede mühendislikte okuyan arkadaşlarından kodlamayla tanıştı. Bu alanda yaptığı bir proje İtalya'da ödül alınca da kurucusu olduğu KızCode'un hikayesi başladı. KızCode genç kızların her alanda etkin rol almalarına destek olmak için 2015 yılında kurulan kar amacı gütmeyen bir kuruluş. İngiltere İçişleri Bakanlığı ve Üniversiteler Birliği tarafından ""En İyi Sosyal Sorumluluk Girişim Ödülü""nü kazanmasıyla, yurt dışında da dikkatleri çekti. Esin KızCode'un kuruluş amacını şöyle özetliyor: ""KızCode aslında bu merakların içerisinde doğup büyüyen fakat desteklenmemiş, fırsatlar tanınmamış kız çocuklarına destek sağlayan bir sosyal girişim. Ben yaptıysam siz de yaparsınız fikriyle doğdu. 2016 yılından beri 6 bin 500 kız çocuğuna ulaştık. Bunun yanında özellikle bu alanlardan uzaklaştırılan, okula gönderilmeyen kız çocuklarıyla da ilgili çalışıyoruz. Biz aslında teknolojiyi bir araç olarak kullanıp kız çocuklarının meraklarını tetikleyecek eğitim modelleri geliştiriyoruz.""    ""Biz yaptıysak siz de yapabilirsiniz"" KızCode Türkiye ve İngiltere'de kodlama ve cinsiyet eşitliği üzerine eğitim vermeyi sürdürüyor. Eğitim alan gençlerden biri 18 yaşındaki Duru Özer... Avrupa Kızlar Bilgisayar Olimpiyatı'nda Türkiye'yi temsil eden Duru, 2 kez altın madalya kazandı. Duru başarılarını ve hayallerini şöyle anlatıyor: ""2022 ve 2023'te Avrupa Bilgisayar Kızlar Olimpiyatı'nda Türkiye'yi temsil ettim ve ikisinde de altın madalya kazandım. 2022'de Türkiye'de düzenlenmişti. Orada da birincilik aldım resmi olarak. Ne yaparsam yapayım ilerleme kaydedecek bir şey yapmak istiyorum bilimde ve teorik olarak bilgisayar alanında bir değişim yaratmak, bir iz bırakmış olmak istiyorum."" 17 yaşındaki Bergüzar Yürüm de ödüllü öğrencilerden... Bergüzar bu başarıların başka kızlara örnek olacağını söylüyor: ""Teknofest'e 9'uncu sınıfta katıldım. Onda bayağı büyük bir takımımız vardı. Deprem hakkında enkaz altında iletişim kurabilmesi için bir projemiz vardı. İstanbul'da finale kaldık. Bence toplumsal tabular var. Benim de yaşadığım sıkıntılar var. Herkesin yaşadığı sıkıntılar var. Ama hep birlikte güçlü olacağız. Hep birlikte buna barışacağız ve kızların sayısı da gün geçtikçe artacak."" Kodlama becerilerini geliştiren kız çocukları, teknoloji dünyasına kendi benzersiz tarzlarını ve perspektiflerini de kazandırıyor. Bu alanda ilerleyen gençler akranlarına ""Biz yaptıysak, siz de yapabilirsiniz"" diye sesleniyor. "
20,"Türkiye'nin ilk milli turbofan uçak motoru ""TEI-TF6000"" tanıtıldı",Savunma Sanayii Başkanlığı himayesinde başlatılan ve TUSAŞ sorumluluğunda yürütülen proje kapsamında üretilen Türkiye'nin ilk askeri turbofan motoru TEI-TF6000'in tanıtımı yapıldı.,Bilim Teknoloji,https://www.trthaber.com/haber/bilim-teknoloji/turkiyenin-ilk-milli-turbofan-ucak-motoru-tei-tf6000-tanitildi-845850.html,"Eskişehir'de kurulu TUSAŞ Motor Sanayi (TEI) tarafından yürütülen proje kapsamında geliştirilen TEI-TF6000, basın mensuplarına tanıtıldı. Mobil test bremzesinde (test alanı) gösterilen ve Türkiye'nin ilk askeri turbofan motoru olma özelliğini taşıyan TEI-TF6000'in birinci prototip motorunun ilk ateşleme testi 27 Şubat'ta başarıyla gerçekleştirilmişti.    Daha sonra basın mensuplarına TEI'nin 50'nin üzerinde farklı askeri ve sivil motor programı için 2 binden fazla farklı motor parçasını ürettiği İleri İmalat Teknolojileri Binası gezdirildi.    Gazeteciler, TEI'nin depo seviyesi bakımları ve plansız depo seviyesi onarımlarını yaptığı NATO'nun AWACS uçaklarına ait TF33-PW-100A motorunu görme fırsatı da buldu."
21,Neolitik insanlar gelişmiş tekneler kullanarak Akdeniz'de gezindi,"Plos One dergisinde yayınlanan bir araştırma, Akdeniz kıyılarında yaşayan Neolitik toplulukların (cilalı taş devri) yedi bin yıl önce seyahat ve ticaret için teknolojik açıdan gelişmiş tekneler kullandığını öne sürüyor.",Bilim Teknoloji,https://www.trthaber.com/haber/bilim-teknoloji/neolitik-insanlar-gelismis-tekneler-kullanarak-akdenizde-gezindi-845693.html,"Barselona'daki İspanyol Ulusal Araştırma Konseyi'nden arkeologlar, İtalya'nın Roma kentine yakın Neolitik göl kıyısındaki La Marmotta köyünde bulunan kanolar üzerinde bir çalışma yürüttü. Araştırmacılar, kurtarılan beş kanonun dört farklı ağaç türü kullanılarak oyulmuş ağaçlardan yapıldığını tespit etti. Araştırmaya göre kanolar M.Ö. 5700-5100 yılları arasına tarihleniyor ve enine takviye gibi inşaat tekniklerinde ileri düzeyde bir anlayışa işaret ediyor. Bir kanoda her biri muhtemelen yelkenlere veya diğer denizcilik unsurlarına bağlanan halatları sabitlemek için kullanılan bir dizi delik ve T şeklinde üç ahşap nesne bulunuyor. Yeniden yapılanma deneyleriyle birlikte bu tür özellikler, kanoların denize açılmaya uygun gemiler olduğunu gösteriyor; bu sonuç, yakındaki adalarla bağlantılı taş aletlerin varlığıyla da destekleniyor. Kanolar ile daha yeni denizcilik teknolojileri arasındaki benzerlikler, erken Neolitik dönemde yelkencilikte birçok büyük ilerlemenin kaydedildiği fikrini destekliyor. Yazarlar, gelecekteki araştırmalar için potansiyel bir yol olan La Marmotta yakınlarında korunmuş daha fazla teknenin olabileceğini öne sürüyor."
22,Beyin çipi takılan hasta düşünce gücüyle satranç oynadı,"Elon Musk'un beyin çipi şirketi Neuralink, çip implante edilen ilk hastasını çevrimiçi satranç oynarken canlı yayınladı.",Bilim Teknoloji,https://www.trthaber.com/haber/bilim-teknoloji/beyin-cipi-takilan-hasta-dusunce-gucuyle-satranc-oynadi-845688.html,"Bir dalış kazası sonrasında omuz altı felç olan 29 yaşındaki hasta Noland Arbaugh, dizüstü bilgisayarında satranç oynadı ve Neuralink cihazını kullanarak imleci hareket ettirdi. Musk geçen ay, deneğin bilgisayar faresini kontrol edebildiğini duyurmuştu. Arbaugh, X'te yayınlanan videoda implant prosedürüne atıfta bulunarak ""Ameliyat son derece kolaydı. Gerçekten bir gün sonra hastaneden taburcu oldum. Herhangi bir bilişsel bozukluğum yok” dedi.   Neuralink, beyin çipi sayesinde sadece düşünce yoluyla tüm elektronik aletlerin kullanılmasını amaçlıyor. İlk aşamada yalnızca uzuvlarını kullanamayan hastalar üzerinde deneniyor. Neuralink şirketi, insan beyniyle bilgisayar arasında bağlantı kurarak nörolojik sorunlara çözümler üretmeyi hedefliyor. İnsan beynine yerleştirilen çiplerle bunama, parkinson ve omurilik zedelenmeleri gibi hastalıklara da çare olunması amaçlanıyor. Neuralink, geçen yıl mayısta beyin çipi projesinin insan deneyleri için Amerika Birleşik Devletleri Gıda ve İlaç Dairesi'nden onay almıştı."
23,"Elektrikli otomobillerdeki yangına ""suyla müdahale etmeyin"" uyarısı","Makina Mühendisleri Odası (MMO) Kayseri Şube Başkanı Süleyman Varol, elektrikli otomobillerde çıkan batarya kaynaklı yangına su ile müdahale edilmemesi gerektiğini belirtti.",Bilim Teknoloji,https://www.trthaber.com/haber/bilim-teknoloji/elektrikli-otomobillerdeki-yangina-suyla-mudahale-etmeyin-uyarisi-845498.html,"MMO Kayseri Şube Başkanı Varol, elektrikli otomobillerin fosil yakıtlı araçlara göre avantajlarının olduğunu söyledi. Elektrikli araçların yenilenebilir enerjiyle yakaladığı avantajları çevre dostu olmasının da pekiştirdiğini anlatan Varol, bakım maliyetleriyle de bu araçların daha kullanışlı hale geldiğini dile getirdi. Varol, bu özellikleriyle benzinli ve dizel araçlara göre daha tasarruflu hale gelen elektrikli araçlarla ilgili bilimsel çalışmaların yapıldığını aktardı. ""En büyük dezavantajlarından bir tanesi de batarya yangınları"" Batarya konusunda ise çok fazla bilimsel ve akademik çalışma yapılmadığını savunan Varol, şunları kaydetti: ""Elektrikli araçlar batarya üzerinden gelen elektrikle beraber yüksek torkta daha hızlanabilme kabiliyetine sahip. Elektrikli araçların çok fazla avantajları var ama en büyük dezavantajlarından bir tanesi de batarya yangınları. Elektrikli araçlarda kullanılan mikro iyon bataryalar var. Daha kullanışlı, enerjiyi daha çok depolayabilen uzun menzilli bataryalar olması nedeniyle kullanılıyor. Bu uzun menzilli ve kullanışlı olan bataryalar içerisinde lityum iyonda sıvı gaz var. Aracı hafifletmek için bataryaların etrafındaki koruma çok ince hale getiriliyor. Herhangi bir kaza anında bu darbe aldığı zaman o gaz açığa çıkıp yangına sebep oluyor."" Varol, Kayseri'de 14 Mart'ta bir elektrikli aracın karıştığı kazada, otomobilin yandığını ve sürücüsünün de hayatını kaybettiğini anımsattı. Yangın sırasında merkezi elektriği devre dışı bırakın uyarısı Çıkan yangının uzun süre söndürülemediğine ve yaklaşık 1 saat sürdüğüne dikkati çeken Varol, şöyle konuştu: ""Elektrikli araçların gelişimi açısından çok fazla çalışma var ama batarya söndürme üzerine, bataryaların yangınlarını engelleme üzerine çalışmalar yapılması gerekmekte. Bataryaları söndürmek için kuru kimyevi köpükler ve kuru tozlar kullanılması gerekiyor. Normal yangın gibi üzerine suyla müdahale ederseniz yangını daha da hızlandırırsınız. O yüzden mümkünse eğer önce aracın merkezi elektriğini devre dışı bırakıp ondan sonra kuru kimyevi köpükle ve kuru tozla oksijenle bağlantısını kesmeniz gerekiyor. Daha sonra su bataryayı soğutmak için kullanılabilir. İlk etapta yangına hemen suyla müdahale ettiğiniz zaman o gazdan çıkan alev suyla birleştiği an yangını daha da büyütmüş hale getiriyor."" Varol ayrıca kışın sıfırın altında 15, yazın ise 40 derecenin üzerinde bataryaların şarjdayken ya da durduk yere sıkıntılar çıkartabildiğini bu durumları yaşamamak için gerekli tedbirlerin alınmasının önemli olduğunu sözlerine ekledi."
24,Yeni teknolojilerde çığır açacak projelere güçlü destek imkanı,"Türkiye, yeni ve gelişen teknolojilerde atılım hedeflerken bu alanlarda çığır açacak projeleri güçlü şekilde destekleyebilmek için yeni bir çağrıya çıktı. Çağrıyla çok boyutlu coğrafi bilgi sistemleri ve dijital dönüşüm ekosistemleri başta olmak üzere çeşitli projelere destek verilecek.",Bilim Teknoloji,https://www.trthaber.com/haber/bilim-teknoloji/yeni-teknolojilerde-cigir-acacak-projelere-guclu-destek-imkani-845481.html,"TÜBİTAK, bilgi ve iletişim teknolojilerindeki uzun vadeli zorluklarla mücadele amacıyla geliştirilen Avrupa koordineli CHIST-ERA IV ERA-NET Araştırma Programı kapsamında proje çağrısı yaptı. Bu kapsamda, yeni ve gelişen teknolojilere yönelik çığır açıcı projelere uluslararası işbirlikleri yoluyla destek sağlanacak. Programa başvurular tek aşamalı yapılacak. Proje yürütücülerinin akademi/araştırma enstitüleri, kamu veya özel sektör kuruluşlarında çalışıyor olmaları gerekiyor. Konsorsiyumlar Belçika, Brezilya, Bulgaristan, Çekya, Finlandiya, Fransa, Macaristan, İrlanda, Letonya, Litvanya, Lüksemburg, Polonya, Romanya, Slovakya, İspanya, İsviçre, Tayvan ve Birleşik Krallık arasından en az 3 ülkedeki 3 bağımsız kurumla ortaklık yapılarak oluşturulacak. Çağrıyla çok boyutlu coğrafi bilgi sistemleri ve dijital dönüşüm ekosistemleri başta olmak üzere çeşitli projelere destek verilecek. Proje süresi en fazla 36 ay olacak Program kapsamında, Yükseköğretim Kanunu'nda yer alan yükseköğretim kurumları, eğitim ve araştırma hastaneleri, kamu kurum ve kuruluşları, sektör ve büyüklüğüne bakılmaksızın firma düzeyinde katma değer yaratan ve ticaret sicil belgesi olan Türkiye'de yerleşik sermaye şirketleri desteklenecek. Proje süresi en fazla 36 ay olacak şekilde planlanacak. Bir proje kapsamında TÜBİTAK'tan talep edilen katkı, kurum hissesi ve proje teşvik ikramiyesi hariç, proje başına 190 bin avroyu, yürütücü kuruluş başına ise yükseköğretim kurumları, eğitim ve araştırma hastaneleri, kamu kurum ve kuruluşları için 100 bin avroyu, özel kuruluşlar için de 190 bin avroyu aşamayacak. Kabul edilen bütçeleri üzerinden yükseköğretim kurumları, eğitim ve araştırma hastaneleri ve kamu kurum ve kuruluşları yüzde 100, büyük ölçekli özel kuruluşlar yüzde 60 ve KOBİ'ler yüzde 75 oranlarında desteklenecek. Çağrı kapsamında yurt içi/dışı bilimsel toplantılara katılım için yapılacak seyahatlere en fazla 116 bin lira ve proje ortakları arasında çalışma ziyareti, network gibi faaliyetlere ilişkin yapılacak seyahatlere de en fazla 195 bin lira olmak üzere yürütücü kuruluş başına toplamda en fazla 311 bin liraya kadar ödenek istenebilecek. Son başvuru tarihi 10 Nisan Uluslararası konsorsiyumun proje başvurusunun uluslararası proje koordinatörü tarafından 10 Nisan'a kadar CHIST-ERA internet sayfasından (http://www.chistera.eu/) elektronik ortamda yapılması gerekiyor. Seçilen projeler aralık ayında başlayacak. Türkiye, bu çağrı ve yaptığı çalışmalarla dünyada gelişen ve kendini sürekli yenileyen teknoloji sektöründe oyun kurucu ülkeler arasına adını yazdırmayı hedefliyor. Bu amaçla bir taraftan Sanayi ve Teknoloji Bakanlığı bünyesinde plan ve stratejilerle rotalar belirlenirken diğer yandan destek ve teşviklerle bu alanda çalışma yapan kurum ve kuruluşlara katkı sağlanıyor. Türkiye bu alanlarda atılım için son olarak teknoloji girişimlerinin kalbi niteliği taşıyacak ""Terminal İstanbul""un açılışını yapmıştı."
25,Türk firmaları dünyanın en büyük uydu fuarında ürünlerini sergiledi,"Türksat, TUSAŞ ve ASELSAN, dünyanın önde gelen uydu firmalarının buluştuğu Satellite 2024'te uydu teknolojilerindeki ürün ve kabiliyetlerini sergiledi.",Bilim Teknoloji,https://www.trthaber.com/haber/bilim-teknoloji/turk-firmalari-dunyanin-en-buyuk-uydu-fuarinda-urunlerini-sergiledi-845479.html,"WASHINGTON (AA) - Türkiye'nin uydu teknolojileri alanında faaliyet gösteren firmaları Türksat, Türk Havacılık Uzay Sanayii (TUSAŞ) ve ASELSAN, ABD'nin başkenti Washington'da düzenlenen dünyanın en büyük uydu fuarı Satellite 2024'te ürün ve kabiliyetlerini tanıttı. Uydu sektörünün geleceğini belirleyen Satellite 2024 Fuarı, dünyanın en büyük uydu üreticileri ve uydu operatörlerini bir araya getirdi. Sektörün en önemli oyuncularının buluştuğu fuarda Türkiye'yi Türksat, TUSAŞ ve ASELSAN temsil etti. Türkiye'nin 3 büyük firması yarın sona erecek fuarda, ürün ve kabiliyetlerini tanıttı.    ""Önümüz çok parlak üretemeyeceğimiz, yapamayacağımız şey yok"" Ulaştırma ve Altyapı Bakan Yardımcısı Enver İskurt, yaptığı açıklamada, Türkiye'nin Türksat, ASELSAN ve TUSAŞ gibi firmalarının dünyanın en önemli uydu fuarında yer almasının gurur verici olduğunu söyledi. Türkiye'nin tüm sektörlerde üretimde yerlilik oranlarının artırılmasına çok önem verdiğini vurgulayan İskurt, ""En yakın dönemde, haziran ayında Türksat 6A uydusunu fırlatacağız. Bu uydunun en büyük özelliği tamamen yerli firmalarımızın üretimine dayanması."" dedi. İskurt, Türkiye'nin artık uzayda da varlığını gösterdiğini belirterek, ""Dünyanın en önemli uydu üreticilerinin, tüm sektörün bileşenleriyle beraber yer aldığı bir fuardayız. Bu üç firmamızın burada Türkiye adına yer alması bizim için gurur verici."" diye konuştu. Uydu sektöründeki gelişmelerin hızına dikkati çeken İskurt, Türkiye'nin uzayda da yer alması gerektiğini ve ülkenin bu firmalarını üretim anlamında her yönüyle desteklediğini aktardı. İskurt, ""Önümüz çok parlak. Üretemeyeceğimiz, yapamayacağımız şey yok."" ifadesini kullandı.    ""Hem ülkemizi hem yaptığımız ürünleri tanıtmaya çalışıyoruz"" Türksat Genel Müdürü Hasan Hüseyin Ertok da Satellite'ın uydu sektörünün bütün paydaşlarının bir araya geldiği dünyadaki en önemli ve en büyük fuar olduğunu, uydu operatörlerinden üreticilere, fırlatma firmalarından yer sistemleri üreticilerine kadar herkesin bu organizasyona katıldığını söyledi. Sektördeki herkesin bir araya gelerek işbirliklerini genişletebildiğini ve yeni iş imkanlarını tartışabildiğini dile getiren Ertok, Türksat ve Türkiye'nin fuarda yer almasının çok önemli olduğunu vurguladı. Ertok, ""Hepimiz yaptığımız hizmetleri, ürünleri burada sergilemeye çalışıyoruz. Geçtiğimiz yıllarda genişlettiğimiz ürün gamımızı sunmaya ve burada hem ülkemizi hem yaptığımız ürünleri, bu alandaki gelişimimizi tanıtmaya çalışıyoruz."" diye konuştu. Türksat'ın geçtiğimiz yıllarda hizmete aldığı Türksat 5A ve Türksat 6A uydularıyla birlikte hizmet alanlarını oldukça geliştirdiğini belirten Ertok, farklı kapsama alanlarında farklı hizmetlerinin, internet ve hareketli sistemler için de birbirinden ayrı hizmetlerinin olduğunu anlattı. Ertok, özellikle yeni alanlarda, havacılıkta ve deniz taşıtlarında internet hizmeti sunulmasıyla ilgili üzerinde çalıştıkları yeni teknolojileri fuarda sunduklarını anlattı.    ""Hem uzay hem de yer kesimi için ürünlerimizi sergiliyoruz"" ASELSAN Genel Müdür Yardımcısı Mustafa Yaman ise ASELSAN'ın hem uydu ekipmanı hem de uydu haberleşme, yer terminalleri ve kullanıcı terminalleri üreten bir firma olarak fuarda yer aldığını söyledi. Fuarda ürünlerine yönelik ilginin yüksek olmasından bahseden Yaman, ""Hem uzay hem de yer kesimi için ürünlerimizi burada sergiliyoruz."" dedi. Yaman, bu yıl içinde uzaya fırlatılması planlanan Türkiye'nin ilk yerli haberleşme uydusu Türksat 6A üzerindeki X bant ve Ku banttaki görev yüklerini ve haberleşme ekipmanlarını ASELSAN'ın sağladığını anımsatarak, uyduda yer alan birimlerden bazılarını fuarda sergilediklerini anlattı. ASELSAN'ın Türksat 5B uydusunda görev yapan iki ürününün de fuarda yer aldığını dile getiren Yaman, ASELSAN'ın karada, havada ve denizdeki tüm askeri platformların uydu haberleşme ürünlerini de sağladığını, Akıncı platformuna verdikleri uydu haberleşme sistemi ile diğer haberleşme ürün ve ekipmanların da fuarda yer aldığını bildirdi. Yaman, fuarda haberleşme konusunun çok ön planda olduğunu belirterek, yer ve zaman fark etmeksizin herkesin birbiriyle bağlı olmasına, insanların nerede olursa olsun haberleşmeyi sağlayabilmesine yönelik ürünlerin tanıtıldığını anlattı. Türkiye'de bu teknolojilerin yerli ve milli olarak geliştirildiğine dikkati çeken Yaman, ""ASELSAN'ın ULAK Haberleşme AŞ'nin ve haberleşme teknoloji kümelenmesi firmalarının yetkinlikleriyle haberleşmede uçtan uca, denizden ve karadan havaya, oradan uzaya bütün haberleşme ekipmanlarını ve sistemlerini Türkiye'de geliştirip sağlayabileceğimizi belirtmek istiyorum."" diye konuştu. ""Potansiyel müşterilerimizle buluşuyoruz"" TUSAŞ Uzay Sistemleri Genel Müdür Yardımcılığı Programlar Direktörü Taha Tetik de fuarda yerli ve milli olarak geliştirdikleri ürünleri sergilediklerini söyledi. Tetik, ""Potansiyel müşterilerimizle buluşuyoruz, alt yüklenicilerimizle görüşmeler yapıyoruz. Potansiyel iş birlikleri ve farklı görüşmeleri bu fuarda gerçekleştirme imkanı buluyoruz."" diye konuştu. TUSAŞ'ın yerli ve milli olarak geliştirdiği uydu platformlarının yapıldığı üretim tesisini fuar katılımcılarına anlattıklarını dile getiren Tetik, haberleşme ve yer gözlem uyduları alanındaki ürünlerini sergilediklerini sözlerine ekledi."
26,Türksat 6A'da sona yaklaşılıyor,Türkiye'nin ilk yerli ve milli haberleşme uydusu Türksat 6A'nın uçuş modeli ve anten testleri tamamlandı. Sistemin genel yapısıyla ilgili testlerin ardından uydu paketlenerek fırlatma merkezine gönderilecek.,Bilim Teknoloji,https://www.trthaber.com/haber/bilim-teknoloji/turksat-6ada-sona-yaklasiliyor-845445.html,"Türksat Genel Müdürü Hasan Hüseyin Ertok, dünyanın en büyük uydu fuarı Satellite 2024'e katılmak üzere geldiği ABD'nin başkenti Washington'da soruları yanıtladı. Haziran sonunda uzaya gönderilmesi planlanan Türkiye'nin ilk yerli ve milli haberleşme uydusu Türksat 6A'ya yönelik çalışmalarda gelinen son aşamaya değinen Ertok, ""Çalışmalar artık sonuna geldi diyebiliriz. En önemli uçuş modelinin testleri, anten testleri geçtiğimiz haftalarda bitti. Şimdi sistemin genel yapısıyla ilgili birkaç tane ufak tefek testler var, daha sonra uydunun paketlenmesi ve fırlatma merkezine gönderilmesi aşamasına geçilecek."" diye konuştu. Hasan Hüseyin Ertok, haziran sonu itibarıyla uydunun fırlatılmasının hedeflendiğini belirterek, sona yaklaşılırken tarihte kaymaların olabileceğini söyledi. Yüzlerce mühendisin yaklaşık 10 yıldır Türksat 6A'nın üzerinde çalıştığını ve uydunun fırlatılışının heyecanla beklendiğini dile getiren Ertok, uydunun ABD'nin Florida eyaletinde bulunan Cape Canaveral Üssü'nden Space X firmasına ait Falcon 9 roketiyle uzaya gönderileceğini kaydetti. ""Türkiye'deki uydu ekosisteminde çok büyük bir kilometre taşı"" Türksat Genel Müdürü Hasan Hüseyin Ertok, Türksat 6A'nın önemine dikkati çekerek, ""Türksat 6A'nın en büyük önemi ülkemizin şu ana kadar yaptığı en büyük yerli üretim uydu olması. Üzerinde bir çok ekipman, yazılım sistemleri, yer sistemleri yerli olarak geliştirdi. Türksat 6A'nın en önemli tarafı, Türkiye'deki uzay ekosisteminde, uydu ekosisteminde çok büyük bir kilometre taşı olması."" değerlendirmesini yaptı. Türksat 6A'nın 42 derece doğu boylamında yer sabit yörüngeye yerleştirileceğini belirten Ertok, söz konusu yörüngede ömrü biten Türksat 3A uydusundaki bazı müşterilerin Türksat 6A'ya aktarılmasının planlandığını anlattı. Türksat 6A'nın hizmete alınmasıyla Hindistan ve Endonezya'ya kadar olan bölgenin de kapsama alanına gireceğine işaret eden Ertok, ""Böylece kapsam alanımızı daha da genişletmiş olacağız."" dedi."
27,"Astronomlar, evrenin yeni bir haritasını oluşturdu","Gök bilimciler, evrenin 1,3 milyon süper kütleli kara delik içeren yeni bir haritasını yaptı.",Bilim Teknoloji,https://www.trthaber.com/haber/bilim-teknoloji/astronomlar-evrenin-yeni-bir-haritasini-olusturdu-845315.html,"Cosmos Magazine'in haberine göre, astronomlar Güneş'ten 100 bin ile 10 milyar kat daha büyük olan süper kütleli kara deliklerin oluşturduğu, evrendeki en parlak cisimlerden olan sıcak, türbülanslı gaz ve toz kütlesi kuasarlardan yararlandı. Avrupa Uzay Ajansına (ESA) ait Gaia Uzay Teleskobu'ndan elde edilen verileri kullanan gök bilimciler, Gaia Samanyolu Galaksisi'ni fotoğraflarken arka planda fotoğrafladığı kuasarlardan faydalanarak, evrenin 1,3 milyon süper kütlelik kara deliği içeren haritasını çıkardı. Haritayı oluşturan bilim insanlarından New York Üniversitesinden Profesör David Hogg, yaptıkları katalog evrenin en büyük hacimli halinin 3 boyutlu haritasını gösterdiği için daha önce oluşturulan tüm kataloglardan farklı olduğunu ifade etti. Hogg, ""Bu en fazla kuasar içeren ya da en kaliteli kuasar ölçümü olan katalog değil ama evrenin en büyük hacimli halinin haritalandırıldığı bir katalog."" dedi. Kuasar kataloğunun, astronomik projelerin ne kadar üretken olduğunun iyi bir örneğini teşkil ettiğini kaydeden Hogg, ""Gaia, kendi galaksimizdeki yıldızları belirlemek için tasarlandı ancak milyonlarca kuasar da buldu. Bu da bize evrenin haritasını verdi."" değerlendirmesini paylaştı. Astronomların evrenin gelişimini daha iyi anlamasına yardım olacağı umulan araştırmanın makalesi, Astrophysical Journal'da yayımlandı."
28,Türk bilim insanları Antarktika'nın geleceğini araştırdı,Bu yıl 8. düzenlenen Ulusal Antarktika Bilim Seferi'nde Türk bilim insanları dünyanın geleceğini Antarktika kıtasının geçmişinde araştırdı.,Bilim Teknoloji,https://www.trthaber.com/haber/bilim-teknoloji/turk-bilim-insanlari-antarktikanin-gelecegini-arastirdi-845198.html,"Cumhurbaşkanlığı himayelerinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda gerçekleştirilen 8. Ulusal Antarktika Bilim Seferi, 36 günün ardından başarıyla tamamlandı. Seferde bilim insanları, Antarktika'daki Horseshoe Adası'nda karasal, Marguerite Körfezi'nin bir parçası olan Lystad Körfezi'nde denizel alanlarda kıtanın geçmişine dair yaptıkları çalışmalarla gezegenin geleceği konusunda ipuçları aradı. Karadeniz Teknik Üniversitesi Jeofizik Mühendisliği Bölümü'nden 8. Ulusal Antarktika Bilim Seferi'ne katılan Doç. Dr. Murat Özkaptan, Marguerite Körfezi'nde ""Horseshoe Adası'nın Paleomanyetizması: Tektonik Ve Paleoşiddet Değişimlerinin Belirlenmesi"" projesi ile adanın jeolojik oluşumu, üzerinde bulunduğu Antarktika plakasının tektonik hareketleri ve yer manyetik alanın güney manyetik kutup bölgesinde zamanla nasıl değiştiği konusunda yaptığı çalışmaları tamamladı. Doç. Dr. Murat Özkaptan, AA muhabirine yaptığı açıklamada, proje kapsamında Horseshoe Adası'nın paleomanyetik değişimlerini inceleyeceğini ifade ederek, ""Projemin iki önemli motivasyonu var. Birincisi, yer manyetik alanının zamansal değişimlerini ortaya koyabilmek, ikinci ise Horseshoe Adası ve civarından alınacak kayaçlardan bölgenin tektonik rotasyonunu ortaya koyabilmek."" dedi. Manyetik alanın insanlık tarafından bilinçli olarak kullanılmasının yaklaşık 2 bin yıl öncesine dayandığının altını çizen Özkaptan, manyetik alanın ilk olarak Çinliler tarafından keşfedildiğini ve yönlerini bulmada kılavuzluk etmesi amacı ile kullanıldığını anlattı.    Özkaptan, ""Daha sonrasında yine bilim dünyası açısından son derece önemli keşiflerin yolunu açmış yerkürenin gizemli bir fiziksel özelliğidir. Bu özellik duyularımızla fark edilmese de canlıların ve tabiatın kendini idame ettirilmesi için son derece önemlidir. Güneşten ve uzaydan gelen zararlı ışınlara karşı bir nevi koruma kalkanı görevi görmektedir."" bilgilerini verdi. Manyetik alanın oluşturduğu bu kalkanın, jeolojik devirler içerisinde zaman zaman zayıfladığını veya güçlendiğini dile getiren Özkaptan, şu değerlendirmede bulundu: ""Horseshoe Adası'nı oluşturan farklı yaşlardaki kayaçlardan alınacak örnekler sayesinde, manyetik alanın geçmiş jeolojik dönemlerde nasıl davrandığıyla alakalı bilgiler elde edilecektir. Manyetik alanın geçmiş dönemlerdeki davranışlarının düzgün bir şekilde ortaya koyulmasıyla gelecekteki olası değişimlerin doğru bir kestirimi de sağlanmış olacaktır. Ancak bu şekilde, insanlığın devamlılığı için kritik öneme sahip olan yer manyetik alanının nasıl değişebileceği ile ilgili projeksiyon çalışmaları için son derece önemli veriler üretmeye çalışacağız."" Özkaptan, yer manyetik alanının, kayaçların oluşumu esnasında nüfuz ederek pusula ibresi gibi yönelim kazandırdığını anlatarak, jeolojik zaman sürecinde kazanılan bu mıknatıslanma yönlerinin değişebildiğini söyledi.    Bu değişmeye neden olan etkenin tektonizma olduğuna vurgu yapan Özkaptan, ""Bu kayaç gruplarından farklı jeolojik yaşlarda ve konumlardan alınacak paleomanyetik örnekler sayesinde, adanın jeolojik oluşumu, kayaçlar arasındaki olası rotasyonel ve konumsal farklar ve bunlara neden olan tektonik deformasyon süreçleri hakkında bilgiler edinilmeye çalışılacaktır. Bu sayede, lokalde Horseshoe Adası ve civarının rotasyonel değişimi, geniş ölçekte ise adanın üzerinde bulunduğu Antarktika plaka hareketlerinin nasıl değiştiği ile alakalı sorulara cevap vermeye çalışacağız."" şeklinde konuştu. ""Horseshoe Adası'nın 0-40 metre su derinliği arasındaki deniz tabanını haritaladık"" İstanbul Üniversitesi Deniz Bilimleri İşletmeciliği Enstitüsü'nden 8. Ulusal Antarktika Bilim Seferi'ne katılan Doç. Dr. Denizhan Vardar da Horseshoe Adası'nın batısında yer alan Lystad Körfezi'nde, ""Sığ deniz tabanı ve yakın kıyı alanları buzul kaynaklı yapılarının akustik ve yüksek ayrımlı İHA fotoları ile tanımlanarak haritalanması ve yakın geçmiş buzul hareketlerinin belirlenmesi""ne ilişkin projesini gerçekleştirdi. Doç. Dr. Vardar, esas amacının deniz kıyısı ve yaklaşık 40 metre su derinliğine kadar olan deniz tabanının özelliklerini incelemek olduğunu aktararak, bu bağlamda yakın kıyı ile sığ deniz alanlarındaki kaya, kum ve çamur formasyonlarının belirlenerek bentik habitatların dağılımı ve sınırlarının haritalandırılacağını söyledi. Antarktika kıtasında buzul hareketlerinin suyun altında bıraktığı izleri anlamanın ve araştırmanın önemine değinen Vardar, şöyle devam etti: ""Deniz tabanının görüntülenmesi için kendi enstitümüz bünyesinde olan yandan taramalı sonar cihazımızı kullandık. Bu cihaz akustik sinyalleri kullanarak görüntüleme yapmakta ve deniz tabanının fotoğraf gerçekliğinde görüntüsünü ortaya koymaktadır. Böylelikle Horseshoe Adası'nın 0-40 metre su derinliği arasındaki deniz tabanını haritaladık. Bunun üzerine gördüğümüz bazı yansımalarla beraber çamur ile kaya alanlarını işaretledik, aşınım ve depolanma alanlarının da belirlenmesi ile geçmiş buzul dönemi hareketleriyle ilgili şu anda kafamızda fikirler oluştu. Bunun yanında, gönderilen sinyal bir akustik sinyal olduğundan bazı alanlarda zemin doğrulaması yapmak gerekiyordu. Bunun için de su altı dronu sistemiyle belirlediğimiz bazı noktalara gidip görüntülerimizi aldık. Topladığımız yansıma verileri ile görüntüyü yan yana koyarak deniz tabanını doğrulamış olduk. Bu bakımdan başarılı bir çalışma oldu.""    ""Geçmişin ve güncelin izleri denizin altında saklı kalıyor"" Denizdeki izlerin çok önemli olduğuna vurgu yapan Vardar, ""Geçmişin ve güncelin izleri denizin altında saklı kalıyor, karadaki gibi yok olmuyor. Denizaltı sürekli birikim alanlarıdır. Deniz tabanında oluşan birikimler ve deformasyonların izleri suyun koruyuculuğu sayesinde sürekli burada saklı kalır. Karayla denizin en önemli farkı budur. Deniz sürekli korur, kara sürekli aşındırır ve aşınan malzeme de denize gelir."" diye konuştu. Doç. Dr. Vardar, yaptıkları çalışmanın farkının, deniz tabanı özelliklerinin anlaşılması ve bu kapsamda geçmişe dair bilgi edinmek olduğunu belirtti. Vardar, ""Horseshoe Adası'nın geçmişi de günümüzü de bütün hikayesi denizaltında saklı. Karada erozyonlar olur ve onların aralarındaki zamanlar kesintilidir ama denizin altını ve deniz tabanından daha derinleri görüntülediğinizde hem günceli hem de geçmişi görebiliyorsunuz. Bütün izler, bütün geçmiş denizin tabanında ve deniz altında her zaman bellidir."" ifadelerini kullandı. ""Geçmişte ve bugünde yaşananları anladığımızda geleceğimizi daha iyi anlayabiliriz"" Gebze Teknik Üniversitesi'nden 8. Ulusal Antarktika Bilim Seferi'ne katılan Doç. Dr. Mehmet Korhan Erturaç da ""Horseshoe Adası Basamaklı Kıyı Şekillerinin Haritalanması ve Tarihlendirilmesi"" projesinin saha çalışmalarını tamamladı. Antarktika'daki buzul örtüsünün erimesinin son 10 bin yıldan günümüze kara alanlarının yükselimine etkisini araştıran Erturaç, özellikle dünyanın genç tarihini anlamak için yer şekillerini ve depolarını çalıştığını anlattı. Erturaç, amacının TAE-8 kapsamında Horseshoe Adası'nda birçok farklı yer dinamikleri sonucunda oluşmuş yer şekillerini detaylandırmak olduğunu dile getirerek, şöyle devam etti: ""Projemin temel nedeni ya da temel yaklaşımı ve hipotezi aslında buzul jeomorfolojisi, kıyı jeomorfolojisi ve akarsu jeomorfolojisi. Bunların etkileşiminde oluşan Gaul Koyu'nda bulunan basamaklı yer şekilleri, benim odak noktam. Bunları haritalayarak ve detaylı tarihlendirerek zaman içerisinde yani geçmişten son 10 bin yıldan günümüze Batı Antarktik Yarımadası'nın ne kadar hızla yükseldiğini anlamaya çalışıyoruz. Geçmişte ve bugünde yaşanan süreçleri anladığımız zaman geleceğimizi, gelecekte de başımıza gelecekleri daha iyi anlayabiliriz. Biz de burada 10 binlerce yıl içerisinde oluşmuş olan yapıları anlamaya çalışıyoruz. Bugün buzullar arası dönemde yaşıyoruz. Gaul Koyu'nun oluşumu, daha doğrusu bütün Antarktika Yarımadası'ndaki yer şekillerinin oluşumu, bu buzul dönemlerindeki buzul erozyonu sonucunda oluşuyor. Buzulların hareketleri sonucunda oluşuyor. Gaul Koyu da bir buzul vadisi. Buzul çağı sona erdikten sonra buzullar geri çekilmeye, erimeye başladıktan ve deniz seviyesi yükseldikten sonra bu buzul vadisini deniz basıyor. Bugün arkamdaki yer şekli ve tam karşımda ise bu gerileyen buzulu görüyoruz. Buna Shoesmith buzulu adı veriliyor."" Shoesmith buzulu ve denizin birlikte işlediği çökelleri gözlemleyebildiklerini ifade eden Erturaç, bu çökelleri basamak basamak, tek tek mutlak yöntemlerle tarihlendireceklerini, ne zaman oluştuklarını anlayacaklarını, insansız hava araçlarıyla çok detaylı bir şekilde haritalayacaklarını, bu tarih ve yükseklikle Antarktika kıtasının ve özellikle Batı Antarktika'nın ne kadar hızla yükseldiğini anlamaya çalışacaklarını söyledi. Doç. Dr. Mehmet Korhan Erturaç, kabaca tahmin ile Horseshoe Adası'nın yılda 1 ile 2 santimetre arasında yükseldiğinin altını çizerek, sözlerini şöyle tamamladı: ""Bu yükselmenin nedeni tektonizma değil, buzulların geri çekilmesi. Yani kilometrelerce kalınlığında buzul çağında bir buzul örtümüz var. O buzulların erimesi ve bugünkü hali alması sonucunda kara alanları bu yük serbestlenmesine cevaben yükseliyorlar. Biz bunu ölçmeye çalışıyoruz ve buradan elde edeceğimiz bilgiler bütün Batı Antarktika için çok anahtar niteliğinde bize bir veri sağlayacak."""
29,"ASELSAN, Türkiye'nin ilk ufuk ötesi denizaltı savunma harbi sonarı DÜFAS'ı geliştirdi","ASELSAN, teknolojik birikim ve yeteneklerini kullanarak Türkiye'nin ilk yerli ve milli ufuk ötesi denizaltı savunma harbi sonarı Düşük Frekans Aktif Sonar Sistemi'ni (DÜFAS) tamamen özgün teknolojiyle Mavi Vatan'a kazandırdı.",Bilim Teknoloji,https://www.trthaber.com/haber/bilim-teknoloji/aselsan-turkiyenin-ilk-ufuk-otesi-denizalti-savunma-harbi-sonari-dufasi-gelistirdi-845096.html,"ASELSAN'dan yapılan açıklamaya göre, Cumhurbaşkanlığı Savunma Sanayii Başkanlığı (SSB) liderliğinde, Deniz Kuvvetleri Komutanlığı'nın ihtiyaçları doğrultusunda geliştirilen DÜFAS, denizaltılar ve torpidolar gibi su altı tehditlerinin uzun mesafelerden tespit edilmesini sağlıyor. DÜFAS, derinliği değiştirilebilir aktif ve pasif sonar yetenekleri ve üstün teknolojisi ile Mavi Vatan'da Türk donanmasının gücüne güç katıyor. Yurt içi imkanlarla tasarlanıp üretilen ilk ve tek çekili aktif sonar sistemi DÜFAS, akustik sinyalleri aktif sonar bileşenleri aracılığıyla yayınlıyor. Yayınlanan sinyalin hedeflerden yansımalarını pasif sonar ile toplayarak su altı taktiksel resmi oluşturan DÜFAS, uzun menzilde, yüksek doğrulukta su altındaki tehditlerin tespitini ve takibini sağlıyor.    Düşman denizaltıları Türk donanması için bir tehdit olmaktan çıkıyor Sonar performans modelleme kabiliyetiyle dikkati çeken DÜFAS, bistatik/multi-statik çalışmaya uygun mimarisi ile öne çıkıyor. DÜFAS'ın sahip olduğu teknik özelliklerle düşman denizaltıları Türk donanması için tehdit olmaktan çıkıyor. ASELSAN tarafından geliştirilen sistem, denizaltı gibi tehditlerin tespitine ilave olarak, pasif sonar modunda ortam gürültülerini dinleyerek torpido gibi tehditlerin de tespitini yapıyor. DÜFAS aynı zamanda, bir torpido tehdidi algıladığında karşı tedbir ekipmanlarını devreye sokarak riski ortadan kaldırıyor. Cumhurbaşkanlığı Savunma Sanayii Başkanı Prof. Dr. Haluk Görgün, konuya ilişkin X'teki paylaşımında, ""18 Mart Çanakkale Zaferi'nin yıl dönümünde 'Çanakkale geçilmez' diyen milletimize ve şanlı ecdadımızın ruhuna armağan olsun. ASELSAN mühendisliğinin önemli bir ürünü DÜFAS, deniz altındaki tehditlerin tespit edilebilmesi için geliştirildi. 360 derece tüm yönlü tarama kabiliyetiyle denizaltı ve torpidoları etkin şekilde tespit edebilen DÜFAS, şanlı donanmamızın gücüne güç katacak"" ifadesini kullandı."
30,İnsanlar bilinenden çok daha önce konuşmaya başlamış olabilir,"Yeni araştırmalar, tarih öncesi dönemde insanların ilk konuşmaya başladığı zamanın bilinenden sekiz kat daha eski olduğunu gösteriyor.",Bilim Teknoloji,https://www.trthaber.com/haber/bilim-teknoloji/insanlar-bilinenden-cok-daha-once-konusmaya-baslamis-olabilir-845090.html,"İngiliz arkeolog Steven Mithen tarafından yapılan analiz, ilk insanların ilkel dili ilk kez yaklaşık 1,6 milyon yıl önce, doğu veya güney Afrika'da bir yerde geliştirdiğini öne sürüyor. Reading Üniversitesi'nde erken tarih öncesi profesörü Dr. Mithen, ""İnsanlığın konuşma yeteneğinin gelişimi, şüphesiz, daha sonraki fiziksel ve kültürel evrimin çoğunu mümkün kılan anahtardı. Dilin en erken biçimlerinin ortaya çıkışını tarihlendirmek bu yüzden bu kadar önemli"" dedi. Yakın zamana kadar çoğu insan tarihi uzmanı, insanların yalnızca 200 bin yıl önce konuşmaya başladığını düşünüyordu. Profesör Mithen'in bu ay yayınlanan yeni araştırması, ilkel insan dilinin en az sekiz kat daha eski olduğunu öne sürüyor. Analizi, mevcut tüm arkeolojik, paleo-anatomik, genetik, nörolojik ve dilsel kanıtların ayrıntılı bir çalışmasına dayanıyor. Bir araya getirildiğinde, tüm kanıtlar dilin doğuşunun iki ila 1,5 milyon yıl önce insan evrimi ve diğer gelişmelerin bir parçası olarak gerçekleştiğini gösteriyor. İnsan beyninin büyüklüğü, MÖ 2 milyondan, özellikle de MÖ 1,5 milyondan sonra özellikle hızlı bir şekilde arttı. Bu beyin boyutu artışıyla bağlantılı olarak, beynin iç yapısının yeniden düzenlenmesi de gerçekleşti; özellikle dil üretimi ve dilin anlaşılmasıyla ilişkili olan ön lob alanının ilk kez ortaya çıkışı da dahil. "
31,"TikTok'tan 31 Mart seçimleri için ""teyit"" önlemi","TikTok, 31 Mart'ta yapılacak ""Mahalli İdareler Genel Seçimleri""nde sonuçların ilgili kurum ve kuruluşlar tarafından açıklanmadan çeşitli iddialarda bulunan içeriklerin görünürlüğünü azaltmak için ""Teyit.org"" ile işbirliği yapacak.",Bilim Teknoloji,https://www.trthaber.com/haber/bilim-teknoloji/tiktoktan-31-mart-secimleri-icin-teyit-onlemi-844856.html,"TikTok Orta Doğu, Kuzey Afrika, Türkiye Bölgesi Kamu Politikaları Yöneticisi Emir Gelen, 31 Mart'ta yapılacak ""Mahalli İdareler Genel Seçimleri""nde sonuçların ilgili kurum ve kuruluşlar tarafından açıklanmadan platformda erken zafer iddiasında bulunan içeriklerin görünürlüğünü azaltmak için ""Teyit.org"" ile işbirliği yapacaklarını duyurdu.  Gelen, ""31 Mart Mahalli İdareler Genel Seçimleri""ne yönelik yürüttükleri hazırlıklara ilişkin bilgi verdi. Yanıltıcı içerikleri, mezenformasyonu (zararlı yanlış bilgi), dezenformasyonu ve manipüle edilen içerikleri engellemeye çalıştıklarını ifade eden Gelen, ""31 Mart'ta yapılacak Mahalli İdareler Seçimleri'nde, seçmenleri yıldırmayı veya oy vermelerini engellemeyi amaçlayan içerikleri kaldırıyoruz ve şiddeti teşvik eden içeriklere veya hesaplara tolerans göstermiyoruz."" dedi. Kullanıcıların yanıltıcı içerikleri doğrudan uygulama üzerinden bildirmelerini kolaylaştırdıklarına işaret eden Gelen, bu çerçevede yanlış bilgilendirmeyle ilgili politikalarına uygun olarak raporları inceleyen özel bir ekip bulunduğunu söyledi. Gelen, ilgili politikalar ve dezenformasyon risk yönetimi hakkında TikTok'u bilgilendirmeleri için 10 yerel paydaşla yakın şekilde çalışmaya devam ettiklerine dikkati çekerek, şöyle konuştu: ""Bu hassas dönemde, içeriğin doğruluğunu değerlendirmek için doğruluk kontrol ortağımızla işbirliğimizi sürdüreceğiz. Böylece yanlış veya manipüle edilmiş videoları hızlıca kaldırma esnekliğine sahip olacağız. İçerik, teyit edilemediğinde, sizin için akışında tavsiye edilmeye uygun olmayabilir ve kullanıcıları uyarmak için bir uyarı eklenebilir. Seçim günü, sonuçlar ilgili kurum ve kuruluşlar tarafından teyit edilmeden erken zafer iddiasında bulunan içeriklerin görünürlüğünü azaltmak için Teyit.org ile işbirliği yapacağız."" ""Topluluğumuzun teyit edilmiş bilgiye ulaşmasını sağlayacağız"" Teyit edilmiş bilgilere erişim sağlamanın, seçimlere ilişkin dezenformasyon ve mezenformasyonla mücadele stratejisinin en önemli unsurlarından biri olduğunu vurgulayan Gelen, özellikle seçimlerle ilgili bilgilere ulaşmak isteyen kullanıcılar için Türkiye Seçim Takip Merkezi'ni geçen yıl genel seçimlerde faaliyete geçirdiklerini anımsattı. Kullanıcıları, nasıl ve nerede oy kullanacaklarına ilişkin ayrıntılar dahil, seçimlere ilişkin gerçek bilgilere yönlendirdiklerini dile getiren Gelen, şöyle devam etti: ""Moderasyon ekiplerimize Türkiye'de, Türkçe haricinde konuşulan dillerde de destek sağladık. Bu destek, farklı dillerdeki içeriklerin denetlenmesine daha fazla yardımcı olacak. Seçim Takip Merkezi'nin görünür ve erişilebilir olmasını sağlamak için Cumhurbaşkanı ve Milletvekili Genel Seçimi ile ilgili olduğu belirlenen içeriklerin yanı sıra Türkiye'deki politikacılara ve siyasi partilere ait hesaplardan gelen içeriklere de etiketler ekledik. Bu etiketler, kullanıcıları Seçim Takip Merkezi sayfasına yönlendirilerek seçimler hakkında bilgi almalarını sağladı."" Gelen, kullanıcıları, oylama hakkında doğrulanamayan iddialar içeren içeriklerle ilgili seçim rehberine yönlendiren bir uyarı da eklediklerini belirterek, ""Merkezimiz milyonlarca TikTok kullanıcısı tarafından görüntülendi ve takip edildi. Yüz binlerce kişi de merkezimiz üzerinden Yüksek Seçim Kurulunun seçim sitesine geçiş yaptı. Önümüzdeki yerel seçimlerde de bu çalışmayı tekrar faaliyete geçirmeyi planlıyoruz. Topluluğumuzun teyit edilmiş bilgiye ulaşmasını sağlayacağız."" değerlendirmesinde bulundu. ""TikTok'ta siyasi içerikli ücretli reklamlara izin vermiyoruz"" TikTok'taki birincil odak noktalarının, topluluk için eğlenceli ve samimi deneyim yaratmak olduğunu vurgulayan Gelen, şunları kaydetti: ""TikTok'ta siyasi içerikli ücretli reklamlara izin vermiyoruz. Herhangi bir ücretli reklamın platformumuzun standartlarına uyması gerekir. Ücretli siyasi reklamlar TikTok platform deneyimine uymuyor. Bu nedenle seçimle ilgili reklamlar ve propaganda reklamları dahil olmak üzere şehir, bölge veya yerel düzeyde bir adayı, mevcut lideri, siyasi partiyi veya grubu tanıtan veya bunlara karşı çıkan ücretli reklamlara izin vermeyeceğiz."" Gelen, politikacılar, bakanlar, siyasi partiler gibi kullanıcıların sahte hesaplarını tespit etmek için güçlü mekanizmalarının bulunduğuna da dikkati çekerek, tespit edildiğinde bu hesapları kaldırdıklarını sözlerine ekledi."
32,Uzayda ilk Michelin yıldızlı yemek deneyimi: Bedeli 16 milyon lira,"İlk lüks uzay turizmi şirketlerinden biri olan SpaceVIP, Michelin yıldızlı Danimarkalı şef Rasmus Munk ile uzayda sürükleyici bir yemek deneyimine ev sahipliği yapacak. Sadece altı kişinin katılacağı özel yemek kişi başına 16 milyon liraya mal olacak.",Bilim Teknoloji,https://www.trthaber.com/haber/bilim-teknoloji/uzayda-ilk-michelin-yildizli-yemek-deneyimi-bedeli-16-milyon-lira-844782.html,"Uzay turizmi şirketlerinden SpaceVIP, Michelin yıldızlı şef Rammus Munk ile uzayda akşam yemeği deneyimine hazırlanıyor. Bilet başına 495 bin dolar yani 16 milyon lira ödeyen altı kişi, dünya atmosferinin sınırında altı saatlik bir yolculuğa çıkacak. Tüm gelir bağışlanacak Akşam yemeğinden elde edilen tüm gelirler bilim ve teknolojide cinsiyet eşitliğini destekleyen Uzay Ödülü Vakfı'na aktarılacak. SpaceVIP'in kurucusu Roman Chiporukha turistik uzay yemeği hakkında, ""Bu, uzay okuryazarlığını teşvik etmek için uzay yolculuğunun gücünden yararlanmak amacıyla önde gelen sanatçılarla düzenlenen bir dizi keşif gezisinin ilkidir"" diye konuştu. Michelin yıldızlı şef ve altı misafiri, Florida'daki Kennedy Uzay Merkezi'nden 2025'in sonlarında yola çıkacak. Şef, dünyanın ilk karbon nötr uzay gemisi olan Space Perspective'in Uzay Gemisi ""Neptün""de akşam yemeğini sunacak. Uzay gemisi ""Neptün"" bir roket değil, SpaceBalloon tarafından yavaşça hareket ettirilen basınçlı bir kapsül.    Yemekten canlı yayın Kaşifler, atmosferin sınırına ulaştıklarında uzay aracında Wi-Fi erişimine sahip olacak ve deneyimlerini canlı yayınlayabilecek. Ayrıca uçuşları sırasında Dünya'daki arkadaşları ve aileleriyle bağlantı kurabilecekler. Yolcular aynı zamanda güneşin doğuşunu da izleme şansına sahip olacak. Uzaydan ilhamlı yemekler Şef Rasmus, ""uzay araştırmalarının son 60 yılda insanlık tarihindeki rolünden ve bunun toplum üzerindeki hem bilimsel hem de felsefi etkisinden ilham alan"" yaratıcı yemekler sunacak. Menü hazırlıkları henüz tamamlanmadığı için yemekler gezi planının son aşamasında açıklanacak. Şef Ramsus'un Kopenhag merkezli restoranı Alchemist, 2020'den bu yana iki Michelin yıldızı aldı. Restoran aynı zamanda ""Dünyanın En İyi 50 Restoranı"" listesinde 5. sırada."
33,Deniz yüzeyi sıcaklığındaki artış boğa köpek balığı popülasyonunu artırıyor,"Bilim insanları, ""deniz yüzeyindeki sıcaklığın artmasının boğa köpek balığı popülasyonunun artmasına yol açtığını"" tespit etti.",Bilim Teknoloji,https://www.trthaber.com/haber/bilim-teknoloji/deniz-yuzeyi-sicakligindaki-artis-boga-kopek-baligi-populasyonunu-artiriyor-844658.html,"Scientific Reports dergisinde yayımlanan bir araştırmaya göre, bilim insanları küresel ısınmanın artış hızıyla boğa köpek balığı popülasyonunun artış hızını inceledi. Uzmanlar, son 20 yılda deniz yüzeyindeki sıcaklığın yükselmesiyle bu tür köpek balığı sayısının da arttığını ortaya koydu. Çalışma kapsamında 2003-2020 yıllarında ABD'nin Alabama eyaletindeki Mobile Körfezi'nde 440 köpek balığından elde edilen verileri inceleyen bilim insanları, bu türdeki artışı araştırdı. Uzmanlar, söz konusu türdeki artışın deniz yüzeyindeki sıcaklığın artmasıyla paralel olduğunu gördü. Mississippi Eyalet Üniversitesinden (MSU) araştırmacılar, Mobile Körfezi'nde saat başına kaydedilen ve tamamı yavru olan boğa köpek balığı sayısının 2020 yılında, 2003'e göre 5 kat fazla olduğunu tespit etti. Çalışmanın başyazarı Lindsay Mullins, ABC News'e yaptığı açıklamada, ""Bu gerçekten heyecan verici bir çalışma çünkü normalde birçok tür için ısınan suyun zararlı olduğuna dair savımıza ters düşüyor."" dedi. Ayrıca bilim insanları, çalışmada, iklim değişikliği devam ettikçe kıyı bölgelerindeki ekolojik yapının da değişime uğrayacağına işaret etti. Boğa köpek balıkları dünyanın en tehlikeli köpek balığı türlerinden biri olarak gösteriliyor."
34,Türk teknoloji girişimlerinde 2028 rotası çizildi,"Dünya teknoloji liginde üst sıraları hedefleyen Türkiye, 2028 yılına kadar atacağı adımlarla ""Turcorn""a dönüşecek girişimleri dünya vitrinine çıkarmaya hazırlanırken bugün açılışı yapılacak Terminal İstanbul'un girişimciliğin kalbi olması amaçlanıyor.",Bilim Teknoloji,https://www.trthaber.com/haber/bilim-teknoloji/turk-teknoloji-girisimlerinde-2028-rotasi-cizildi-844615.html,"Sanayi ve Teknoloji Bakanlığı 2024-2028 Yılı Stratejik Planı ile Ulusal Teknoloji Girişimciliği Stratejisi Eylem Planı'ndan yapılan derlemeye göre, Türkiye yüksek ve orta yüksek teknolojili üretimi artırarak teknoloji girişimciliğinde öne çıkmak amacıyla izleyeceği yol haritasını çizdi. 5 yıllık dönemde sağlanacak desteklerle teknoloji girişimlerinin sayısının hızla artırılması ve dünya liginde üst sıralara çıkılması hedefleniyor. Yeşil ve dijital dönüşümle birlikte atılacak adımlarla küresel ölçekte rekabet edilebilirliğin sağlanması amaçlanıyor. Bu kapsamda, girişimcilik ekosistemi, yetenek kapasitesi, işbirliği mekanizmaları, katılım sermayesi, giriş kolaylığı, küresel ekosisteme entegrasyon gibi çalışmalar bütüncül olarak olgunlaştırılacak. Ayrıca, sanayi işbirliği projeleri, AR-GE ve yenilik destekleriyle Türkiye'nin bilim, teknoloji ve yenilik kapasitesi artırılacak. Girişimlerin finansmana erişimi kolaylaştırılacak Belirlenen yol haritasıyla girişim finansmanı konusunda ekosistemde alternatif finansman kaynaklarının kullanımının geliştirilmesi, yaygınlaştırılması ve teknoloji tabanlı girişimlerin finansmana erişiminin kolaylaştırılması planlanıyor. Bu amaçla, Türkiye Tech Visa Programı'ndan bu yıl 50 girişimcinin yararlanması ve sayının 2028'de 425'i bulması öngörülüyor. Teknoloji ve İnovasyon Fonu da bu süreçte aktif olarak kullanılacak. Fondan yatırım yapılan girişim sayısının bu yıl 9'u bulması, gelecek yıllarda peyderpey sayının artırılması hedefleniyor. Turcorn programıyla Türk ""unicorn""ların sayısı artacak Turcorn 100 Programı da yeni dönemin öne çıkacak adımlarından biri olacak. Programda desteklenen girişim sayısının bu yıl 30'u bulması ve gelecek yıl 80'e çıkması öngörülüyor. 2026 yılında 100 ""Turcorn"" hedefine ulaşılması bekleniyor. 2022 yılında kamuoyuna açıklanan Ulusal Teknoloji Girişimciliği Stratejisi kapsamında belirlenen hedeflerin birçoğuna da bu süreçte ulaşılması amaçlanıyor. Küresel pazara açılma kapasitesi olan girişimlerin çekim merkezi haline getirilmesi amacıyla belirlenen 30 eylem bu yıl uygulamaya alınacak. Terminal İstanbul girişimciliğin kalbi olacak Eylem planı içinde yer alan ""İstanbul'u girişimciliğin merkezi"" haline getirme hedefi kapsamında ""Terminal İstanbul"" da devreye giriyor. Atatürk Havalimanı'ndaki terminal binalarının dönüşümüyle oluşturulan Terminal İstanbul'un açılışı bugün Sanayi ve Teknoloji Bakanı Mehmet Fatih Kacır ile Ulaştırma ve Altyapı Bakanı Abdulkadir Uraloğlu'nun katılımıyla düzenlenecek törenle yapılacak. Dünyanın en büyük girişimcilik merkezi olacak Terminal İstanbul, kenti teknoloji dünyasının kalbi haline getirecek. Yatırımların karşılıklı teşviki için 12 anlaşma yolda Yerli veya yabancı sermayeli yeni yatırımların artırılması amacıyla da yatırım ortamının iyileştirilmesine yönelik adımlar atılacak ve yatırım teşvik sistemi yeni yaklaşımlarla revize edilecek. Böylece, yatırım potansiyelinin artırılması ve desteklenmesi yoluyla yüksek katma değerli ve teknolojili üretim artırılacak. Proje Bazlı Teşvik Sistemi çerçevesinde öncelikli sektörlerde bu yıl 77 belge, 2028'de ise 137 belge düzenlenmesi hedefleniyor. Yatırımların Karşılıklı Teşviki ve Korunması Anlaşması kapsamında bu yıl çeşitli ülkelerle 12 anlaşma yapılması ve bu sayının 2028'de 60'a yükseltilmesi öngörülüyor."
35,Güvenlik güçlerinin yeni yardımcısı KANGURU,"Güvenlik güçlerinin en yaygın kullandığı ekipmanlardan telsiz bataryalarının zorlu koşullarda bile tam kapasiteyle göreve hazır tutulmasını sağlamak üzere ""KANGURU"" isimli akıllı batarya depolama ve şarj kabini geliştirildi.",Bilim Teknoloji,https://www.trthaber.com/haber/bilim-teknoloji/guvenlik-guclerinin-yeni-yardimcisi-kanguru-844588.html,"Hücre, pil ve bataryalar ve bunların şarj ihtiyacına yönelik çözümler geliştiren ASPİLSAN Enerji, ortaya koyduğu ürünlerle enerji depolama alanındaki dışa bağımlılığı azaltmaya katkı sağlıyor. Şirket, son dönemde geliştirdiği KANGURU akıllı batarya depolama ve şarj kabini ile Faydalı Model Belgesi aldı. ASPİLSAN Enerji Genel Müdürü Ahmet Turan Özdemir, telsiz bataryalarının temin edildikten sonra operasyon gününe kadar genelde kasalarda beklediğini söyledi.    Telsizlerin içindeki elektronik devrelerin kendi öz tüketimleri olduğuna işaret eden Özdemir, bunların bir süre sonra bataryalardaki pilleri bitirebildiğini ve periyodik olarak bakımlarının yapılması gerektiğini belirtti. Özdemir, şöyle konuştu: ""Bazıları bir sac çatı altında yüksek sıcaklıklara, bazıları depolarda çok düşük sıcaklıklara ulaşabilirler. Bunların bir de raf bekleme şartları var. Bu şartlar her zaman sahada sağlanamayabilir ki çoğunlukla sağlanamıyor. Aynı zamanda belli sürelerde, periyotlarda da şarj edilmeleri gerekiyor. Bu planlı bakımı ve muhafazayı gerektiriyor. Çok adetli aldığınız ürünlerde eğer ihtiyaç yılın son zamanlarına doğru sarkıyor, siz de tedarikinizi yılın başında yaptıysanız bataryaların bir kısmı kullanılmaz hale gelebilir bakımları yapılmadıysa. Üzerinde akıllı bakım algoritmaları çalışan, şarj devreleri olan bu kabinden ise operasyon için düğmeye basıldığı zaman kalitesinden, şarjından, çalışmasından emin olunan bataryaları alabiliriz. Bu dolapların içinde farklı tipte bataryaları koyabileceğimiz yuvalar var. Kişinin ihtiyaçlarına göre bunların yer aldığı rafları düzenleyebiliyoruz. Hangi bataryalardan varsa, hangi telsiz tipini kullanıyorsak bu bataryaları kabin içine dizerek içinde iklimlendirmesi, ısıtması, soğutması olan bir ortamda muhafaza ediyoruz. Ekranda da hangi raflarda hangi bataryalar var, bunların sağlık durumları nedir izleyebiliyoruz."" Dilenirse internete bağlanıp uzaktan da takip yapılabildiğini, envanterin görülebildiğini anlatan Özdemir, bozulan, şarjı biten bataryalar için de sistemin alarm verdiğini dile getirdi.    Mandala basıldığında her zaman hazır Kabin içindeki bataryaların bakımları yapıldığı için bozulmayacağını, şarjının bitmeyeceğini vurgulayan Özdemir, şunları kaydetti: ""Sahada ihtiyaç duyduğum zaman mandala bastığımda ses gelecek şekilde enerjisi üzerinde şarj edilmiş, bakımı yapılmış sağlıklı bataryaları bu kabinden alırım. Bu kabinleri saklama koşulları zor, bakım için teknik personeli bulundurulamayan alanlarda operasyon için hazır bataryalar sunmak üzere tasarladık. Güvenlik güçlerimizin ihtiyaçlarını karşılamak üzere onların emrinde hazır bir şekilde tamamlanmış bir çalışma. Biz hem batarya hem şarj ünitesi üretiyoruz, bu ürünümüzle birlikte aynı zamanda ortam da sağlıyoruz. KANGURU da kesesinde yavrusunu muhafaza ettiği gibi o mantıkla yola çıktığımız, içindeki bataryaları, dış ortam şartlarında muhafaza eden, içinde iklimlendirmesi ve şarj üniteleri olan bir kabin şeklinde kullanıma hazır bir ürün."" Ahmet Turan Özdemir, bir güvenlik personeli operasyon sahasına gittiğinde kabindeki raftan aldığı bataryanın sağlıklı, şarjı tam, güvenilir olduğundan emin olacağını vurguladı. Kabinin, 7/24 kuvvetleri göreve hazır tutmak için enerji ihtiyaçlarını karşılamaya yönelik bir çözüm olduğunu ifade eden Özdemir, kabinin ölçeklendirildiğini, ihtiyaca göre her kasada farklı tipte bataryaların şarj edilebildiğini belirtti. Dış etkilerin olmadığı ya da sınırlı olduğu karargah gibi ortamlarda iklimlendirmeye ihtiyaç duyulmadığı için sadece şarj üniteleriyle raf şeklinde hazırlanan duvar tipi üniteler de oluşturduklarını bildiren Özdemir, zor şartlar için kabin, iç ortamlar için de dahili şarj üniteleri şeklinde çözümlerle kesintisiz enerji hizmetini kullanıcılara sunduklarını dile getirdi."
36,"Yapay zeka alanında hareketli hafta: ChatGPT robot oluyor, ""Grok"" kullanıma sunuluyor","ChatGPT'nin robot versiyonu ""Figure 01"", X'in yapay zeka botu ""Grok""un kullanıma sunulmaya hazırlanması ve yeni yapay zeka yazılım mühendisi Devin'in tanıtılmaya başlanması ile beraber yapay zeka alanında hareketli bir hafta geride kaldı.",Bilim Teknoloji,https://www.trthaber.com/haber/bilim-teknoloji/yapay-zeka-alaninda-hareketli-hafta-chatgpt-robot-oluyor-grok-kullanima-sunuluyor-844565.html,"OpenAI tarafından geliştirilen ChatGPT'nin yeni yeteneklerini sergilemeye başlaması ile yapay zeka ürünlerine olan ilgi her geçen gün artıyor. Sadece ChatGPT değil teknoloji dünyasının önde gelen bir çok şirketi yapay zekalarını piyasaya sunmaya devam ediyor. X'in yapay zeka botu ""Grok"" bu hafta kullanıma sunulacak Yapay zeka uygulamaları yarışında en öne çıkan figürlerden birisi de Twitter'ın sahibi ABD'li iş insanı Elon Musk olarak dikkati çekiyor. OpenAI şirketi ile mahkemelik olan Musk, ChatGPT'ye rakip olarak nitelendirilebilecek ""Grok"" isimli ""chatbot""u hayata geçirmeye hazırlanıyor. Musk, X sosyal medya hesabından yaptığı paylaşım ile xAI'ın ""Grok"" sohbet botunu bu hafta kullanıma sunacağını duyurdu. Musk ayrıca, Grok’un açık kaynak olarak kullanılacağını söyledi. Grok'un ChatGPT'ye göre daha mizahi bir dil kullanacağını kaydeden Musk, aynı zamanda verilen cevapların daha iyi olacağını da belirtti. X'e entegre edilecek olan ""Grok"" Premium+ üyelere özel olarak kullanıma sunulacak. ChatGPT robot oluyor Geçen haftalarda OpenAI'ın insansı robot geliştiricisi Figure ile yaptığı ortaklık sonucunda üretilen yeni insansı robot ""Figure 01"", sosyal medya platformlarında yayımlanan bir video ile tanıtıldı. Figure tarafından paylaşılan videoda, yeni insansı robot yapay zeka desteği sayesinde tıpkı bir insan gibi konuşup, sohbet edebiliyor. Videoda yer alan görüntülere göre, ""Figure 01"" çevresinde olan bütün nesneleri rahatlıkla tanıyıp yorumlayabiliyor, bir insan ile sohbet ederken aynı zamanda farklı işler de yapabiliyor. Sosyal medya platformlarında büyük ilgi gören Figure 01'in tam olarak ne zaman piyasaya sürüleceği ile ilgili ise henüz bir açıklama yapılmadı. Yapay zeka üreten yapay zeka: Devin Yapay zeka uygulamaları sadece chatbot olarak değil yazılım mühendisliği konusunda da büyük aşama kaydetti. Üretimsel yapay zeka girişimi olarak değerlendirilen Cognition, yeni yapay zeka yazılım mühendisi Devin'i tanıttı. Devin uygulaması, otonom olarak yazılım mühendisliği görevlerini tamamlamanın ötesinde kendi yapay zeka modellerini de eğitebiliyor. Türünün ilk örneği olan bu yapay zeka asistanı, basit bir komut alarak onu işleyip bir web sitesine veya yapay zeka programına dönüştürme yeteneğine sahip bulunuyor."
37,"Türkiye'nin ilk astronotu Alper Gezeravcı, Edirne'de gençlerle buluştu","Türkiye'nin ilk astronotu Alper Gezeravcı, Edirne'de gençlerle bir araya geldi.",Bilim Teknoloji,https://www.trthaber.com/haber/bilim-teknoloji/turkiyenin-ilk-astronotu-alper-gezeravci-edirnede-genclerle-bulustu-844478.html,"Gezeravcı, Trakya Üniversitesi Balkan Kongre Merkezi'nde Sanayi ve Teknoloji Bakanı Mehmet Fatih Kacır'ın katılımıyla düzenlenen Gençlik Buluşması'nda Türkiye'nin insanlı ilk uzay misyonunu anlattı. Uzaydan döndükten sonra ""Diğer insanlardan farklı olarak ne yaptık?"" sorusuyla sıkça karşılaştığını belirten Gezeravcı, şunları dile getirdi: ""Diğer insanlardan, diğer ülkelerden farklı bir şey yapmamış da olabilirdik. Yine de bir şey öğrenecektik. Buna rağmen diğer ülkelerin yaptığı bilimsel çalışmaların dışında hakikaten alanında özgün çalışmalar gerçekleştirdik. Dünya üzerinde milyarlarca insan günlük rutin yaşamının bir parçası olarak yürüyor. Her gün milyarlarca insan milyarlarca adım attığı, insan rutininin sıradan bir parçası olduğu halde bir anne babanın hayatındaki en değerli adım, evladının attığı ilk adımdır. Bu da Türkiye Cumhuriyeti'mizin evladının attığı ilk adımdı, bunun için çok değerli."" Gezeravcı, uzaydan Türkiye'yi izlemenin Uluslararası Uzay İstasyonu'ndaki en güzel an olduğunu dile getirdi.    ""Hepsi özgün deneylerdi"" Gezeravcı, havacılık sektöründen geldiği için deney çalışmalarına bilim insanlarının verdiği eğitimle vakıf olduğunu belirterek, ""Deneylerin çalışmalarına başladıktan sonra kendi imkanlarımla açık kaynaklardan bu deneylerle ilgili alternatif deney alanlarının olup olmadığını inceledim. Hakikaten hepsi özgün deneylerdi"" dedi. Türkiye'nin insanlı ilk uzay misyonunun gençlerin ufkunun açılması açısından önemli olduğunu vurgulayan Gezeravcı, şunları kaydetti: ""Bugüne kadar başka ülkelerin astronotlarının gerçekleştirdiği, onların dillerinde anlatılmış hikayeleri alt yazılarla izlediğimiz süreçleri devletimiz kendi vatandaşıyla gerçekleştirerek, onu sizin ayağına kadar gönderip dokunma mesafesinde olduğunu sizlere hissettirmek için bu görevi gerçekleştirdi. Öz güveninizi ayağa kaldırmak için. Dolayısıyla içinizden çıkmış, içinizde dolaşacak bir kardeşiniz olarak bu tecrübeleri paylaşarak daha iyilerinizi sizlerin gerçekleştirmesine vesile olacağız inşallah."" Konuşmasının ardından Gezeravcı'ya Trakya Üniversitesi Rektörü Prof. Dr. Erhan Tabakoğlu tarafından çeşitli hediyeler verildi."
38,ASELSAN'ın milli Mobil Röntgen Cihazı göreve başladı,"ASELSAN'ın tamamen milli imkanlarla geliştirdiği Mobil Dijital Röntgen Cihazı (ADR-M100), ilk kez Türkiye'nin köklü hastanelerinden Hacettepe Üniversitesi Tıp Fakültesi'nde kullanılmaya başlandı.",Bilim Teknoloji,https://www.trthaber.com/haber/bilim-teknoloji/aselsanin-milli-mobil-rontgen-cihazi-goreve-basladi-844183.html,"ASELSAN Genel Müdürü Ahmet Akyol, 14 Mart Tıp Bayramı'nda Hacettepe Üniversitesi Erişkin Hastanesi'ni ziyaret etti. Ziyarette Hacettepe Üniversitesi Hastanesi Başhekimi Doç. Dr. Bülent Erbil, Prof. Dr. Ruhi Onur, Hacettepe Üniversitesi Sağlık Hizmetleri Birimi Yönetim Kurulu Başkanı Prof. Dr. Necla Özer ASELSAN Genel Müdürü Akyol’a Mobil Röntgen Cihazının kullanımı hakkında bilgi verdi. Akyol, ziyaret sırasında Beyin Cerrahisi Ana Bilim Dalı Başkanlığı Servisinde ASELSAN Mobil Dijital Röntgen Cihazının kullanım demonstrasyonunu yerinde gördü. Prof. Dr. Onur, ASELSAN ile birlikte yürütülen ""Yapay Zekâ Destekli Karar Destek Algoritması"" geliştirme çalışmaları hakkında Akyol ile bilgi paylaştı.    ""Milli Teknoloji Hamlesi çerçevesinde Mobil Dijital Röntgen Cihazını ülkemize kazandırdık"" diyen Akyol'un açıklamalarından öne çıkan başlıklar: ""Hocalarımız ürünün tasarım aşamasında çok değerli katkılar verdiler"" Böylesine anlamlı bir günde, 14 Mart Tıp Bayramında yeni bir başarı hikayesine daha imza attık. Türkiye’nin sayılı üniversite hastanelerinden Hacettepe Üniversitesine, Mobil Röntgen Cihazımızı kazandırdık. Cihazın geliştirilmesinde emeği geçen ASELSAN mühendislerimize teşekkür ediyorum. Ayrıca ekibimize, klinik çalışmalarda katkı sağlayan Hacettepe Üniversitesi Başhekimi Doç. Dr. Bülent Erbil ve Radyoloji Bölümünden hocamız Prof. Dr. Ruhi Onur’a desteklerinden dolayı şükranlarımı sunuyorum. Hacettepe bu ürünün sadece kullanıcısı değil aynı zamanda geliştiricisi. Hocalarımız ürünün tasarım aşamasında çok değerli katkılar verdiler. ""Artık sağlık ordumuzun da hizmetindeyiz"" ASELSAN olarak Türk ordusunun hizmetindeydik, artık sağlık ordumuzun da hizmetindeyiz. Bizim savunma alanında çok başarılı ürünler çıkarmamızda ordumuzla yakın ilişkimiz çok etkili olmuştur. Aynı iş birliğini sağlık camiası ile de kurmuş olmamız bizim için çok değerli. Sağlık sektöründe, çizdiğimiz yol haritasına uygun şekilde milli sistemler geliştirerek, dışa bağımlılığı azaltmayı hedefliyoruz. Bu nedenle, ASELSAN’ın ilk medikal görüntüleme ürünü olan cihazımızı, seri üretime hazır hale getirdik. Türkiye Yüzyılına armağan ettiğimiz Mobil Röntgen Cihazının pazara girişine yönelik faaliyetlere de başladık. Mobil Röntgen Cihazımız, radyoloji ünitesine gidemeyecek hastalarımıza büyük bir kolaylık sağlayacak. Seyyar hareket etme fonksiyonuna sahip olan cihaz, hastanelerde yeni bir dönemi başlatacak. Sağlık personelinin ve hastaların neye ihtiyacı olduğunu en iyi hocalarımız biliyor. Onların bilgileriyle ASELSAN mühendisliği buluşunca ortaya çok iyi bir ürün çıktı. ""Sağlık sektöründe de dünyada sayılı ülkenin sahip olduğu teknolojik üstünlüğe ulaştık"" Savunma sanayindeki engin bilgi birikimimizle sağlık alanında ileri teknolojiye sahip ürünler geliştiriyoruz. Bu çalışmalarla her alanda olduğu gibi sağlık sektöründe de dünyada sayılı ülkenin sahip olduğu teknolojik üstünlüğe ulaştık. Tüm imkanlarımızla, sahada güvenlik güçlerimizin, sivil alanda da milletimizin yanında olmaya devam edeceğiz. ASELSAN ilki başardı İlk olarak Hacettepe Üniversitesi Erişkin Hastanesinde kullanılan cihaz, Klinik kullanıma başlayan cihaz, seri üretime hazır hale getirildi. Motorize hareket özelliği bulunan ADR-M100 Mobil Dijital Röntgen Cihazı, 32kW’lık güçle tüm vücutta çekim yapabiliyor. Tanıtım ve pazara girişe yönelik faaliyetlerine başlanan Mobil Röntgen Cihazı, ASELSAN’ın özgün tasarımıyla geliştirildi. CE sertifikasına sahip olan cihaz, ASELSAN’ın ilk medikal görüntüleme ürünü olarak dikkat çekiyor. Cihaz, düşük dozlarla yüksek görüntü kabiliyeti elde edebiliyor. Cihaz, hareketli dikey ve yatay kolları sayesinde çok rahat bir şekilde yönlendirilebiliyor. ASELSAN Mobil Röntgen Cihazı, acil çekim durumlarında sistem açılır açılmaz çekim yapmaya hazır hale geldiği için, görüntüler hızlıca alınabiliyor."
39,"Avrupa Parlamentosu ""Yapay Zeka Yasası""nı onayladı","Avrupa Parlamentosu (AP), ChatGPT ve Gemini gibi çeşitli yapay zeka teknolojilerine katı kurallar getirecek yeni yasayı onayladı.",Bilim Teknoloji,https://www.trthaber.com/haber/bilim-teknoloji/avrupa-parlamentosu-yapay-zeka-yasasini-onayladi-843946.html,"Strazburg'da düzenlenen AP Genel Kurul oturumunda dünyada yapay zekaya yönelik ilk kapsamlı kuralları getirecek ""Yapay Zeka Yasası"", 523 ""evet"", 46 ""hayır"" oyuyla kabul edildi. Yasaya göre, Avrupa Birliği (AB) ülkelerinde kullanılacak yapay zeka sistemlerinin güvenli olması, temel haklara saygı göstermesi gerekecek. Yapay zeka sistemleri, topluma zarar verme ihtimaline göre risk temelli bir biçimde düzenlenecek. Yapay zekanın bazı kullanımlarındaki risk kabul edilemez olarak görülecek ve bu sistemlerin kullanımı yasaklanacak. Yüz görüntülerinin internetten veya kapalı kamera sistem görüntülerinden alınması, iş yerinde ve eğitim kurumlarında duygu tanıma, sosyal puanlama, cinsel yönelim veya dini inançlar gibi hassas verileri çıkarmak için biyometrik sınıflandırma yasak kapsamına girecek. İnsan davranışını manipüle eden veya insanların zafiyetlerinden yararlanan yapay zeka yasaklanacak. Kolluk kuvvetleri bazı durumlarda yapay zekayı kullanabilecek. Emniyet birimleri terör saldırılarının önlenmesi veya kayıp kişilerin tespiti gibi istisnai durumlarda, kamuya açık alanlarda gerçek zamanlı uzaktan biyometrik tanımlama sistemlerini yasal izin alarak kullanabilecek. Yüksek riskli yapay zeka sistemlerine daha katı kurallar getirilecek. Kritik altyapı, eğitim, istihdam, sağlık, kamu hizmetleri, bankacılık, göç ve sınır yönetimi ve seçim gibi demokratik süreçlerdeki yapay zeka sistemleri yüksek risk kategorisinde yer alacak. Bu tür sistemlerde risklerin değerlendirilmesi, azaltılması, kullanım kayıtlarının tutulması, şeffaflık ve insan gözetimi sağlanması gerekecek. Video, metin, görüntü oluşturma, başka dilde konuşma, hesaplama veya bilgisayar kodu yazma gibi çok çeşitli farklı görevleri yerine getirebilen büyük sistemlere özel kurallar getirilecek. Söz konusu ""genel amaçlı yapay zeka"" sistemlerinin piyasaya sürülmeden önce çeşitli şeffaflık kriterlerine uyması sağlanacak. Yapay zeka ile değiştirilmiş ses veya video içeriklerinin açık biçimde etiketlenmesi gerekecek. Yasa, AB Konseyi tarafından onaylanmasının ardından AB Resmi Gazetesi'nde yayımlanmasının 2 yıl sonrasında yürürlüğe girecek. Yeni yasa ile birlikte Google'ın yapay zeka modeli Gemini ve ChatGPT gibi çeşitli yapay zeka teknolojilerinin yeni kurallara uyması gerekecek."
40,İşten çıkarmalarda yapay zekanın etkisi var mı?,Yapay zekanın her sektörde daha çok etkisini artırması bazı mesleklerin yok olacağı konusunu sıklıkla gündeme getiriyor. Teknoloji dünyasında görülen işten çıkarmaların ise yapay zeka nedeniyle olduğu tartışma konusu. Ancak yapay zekanın her ne kadar bazı mesleklerin yerini alacağı düşünülse de yeni iş alanları için de etkili olacağı belirtiliyor.,Bilim Teknoloji,https://www.trthaber.com/haber/bilim-teknoloji/isten-cikarmalarda-yapay-zekanin-etkisi-var-mi-843868.html,"Artık hayatın her alanında karşımıza çıkan yapay zeka çalışmaları etki alanını genişleterek büyüyor. Özellikle son zamanlarda video, grafik ve görsel içeriklerle öne çıkan becerileri, birçok sektörün etkilenmeye başlayacağına dair tartışmaları artırıyor. Öyle ki yaşananlar, ""Yapay zekanın teknoloji alanında giderek gelişmesi kendi mucitleri için bir risk oluşturuyor mu?"" sorusunu beraberinde getiriyor. Zira, teknoloji alanındaki işten çıkarmalar yapay zekaya yorulmaya başladı bile.    İşten çıkarmalar artıyor Koronavirüs salgınının başlangıcından bu yana teknoloji şirketlerindeki işten çıkarmaların azalarak da olsa devam ettiği görülüyor. Layoffs.fyi sitesinin derlediği verilere göre, 2023 yılında toplam işten çıkarmalar 263 bin kişiye ulaşmışken, 2024 yılının ilk 2 ayında 191 teknoloji şirketi 49 bin 736 kişiyi işten çıkardı. Geçen yılın aynı dönemine göre işten çıkarmaların yüzde 61 azaldığı belirtiliyor. Ancak bu rakamların hala önemli bir düzeyde olduğu ve teknoloji sektöründeki istihdamda belirli bir belirsizliğin devam ettiği ifade ediliyor. Sektörel bazda incelendiğinde, en fazla perakende sektöründe faaliyet gösteren teknoloji şirketlerinin işten çıkarma yaptığı görülüyor. Bu sektördeki işten çıkarmaların sayısı 6 bin 916 kişi olarak kaydedilirken, tüketim sektörü ikinci sırada ve finans sektörü ise üçüncü sırada yer alıyor. Bu veriler, teknoloji sektöründeki işten çıkarmaların genel ekonomik durumla yakından ilişkili olduğunu gösteriyor.    Yapay zeka ne kadar etkili? Teknoloji şirketlerindeki işten çıkarmalarda en önemli unsurlardan biri olarak yapay zeka ön plana çıkıyor. Başta Google olmak üzere pek çok şirket geliştirdikleri teknolojiler sebebiyle işten çıkarmalar gerçekleştiriyor. Peki, yapay zeka şimdiden kendi mucitleri için bir tehlike haline mi geldi? Gelecekte meslekleri yok edecek bir neden mi olacak? Teknoloji yazarı Ahmet Usta ile konuştuk. “Ana ve en büyük sebep değil” Usta, öncelikle, tüm işten çıkarmaların yapay zekaya yorulmaması gerektiğini belirtiyor. Pandemi ve ardından gelen ekonomik sorunlar gibi nedenlerin göz ardı edilmemesi gerektiğine vurgu yapıyor: “Son yıllarda küresel işten çıkartmaların içinde yapay zekanın kısmi de olsa bir rolü olduğunu inkâr edemeyiz ancak ana ve en büyük sebebin bu olduğunu söylemek yanlış olur. Pandemi sonrası dünyanın içine girdiği ekonomik durgunluk, küresel belirsizlik ortamı, bölgesel savaşların etkisi, farklı sebeplerin küresel işten çıkartmalardaki rolünün yapay zekanın çok daha ötesinde olduğunu söyleyebiliriz.”   Gelecekte ne kadar etkili olacak? Yapay zekanın gelecekte meslekler üzerindeki etkisine değinen Usta, yapay zekanın hayatımızdaki yerinin giderek daha çok artacağına işaret ediyor. Öyle ki, “Dijital platformlarda ve robotik çözümlerde giderek artan şekilde hayatımıza girecek” diye ekliyor ve şöyle devam ediyor: “Şu anda bu uygulama alanlarının pek çoğu deneysel kalıyor ancak zamanla insana kıyasla çok daha düşük maliyetler ile bu alanlarda etkin çözümlerin geliştirileceğine kesin gözüyle bakılıyor. İnsanı düşünen, sorgulayan ve tasarlayan bir konumdan çıkarttığımız ve sistematik olarak görev aldığı tüm mesleki alanların kısa, orta ve uzun vadede bütünüyle yapay zeka ve uygulamalarına devrolacağına şüphe yok.” “Yapay zeka uzmanlığı en kıt ve en değerli iş alanı” Diğer yandan Usta, gerçek anlamda yapay zeka uzmanlığının şu anda dünyanın en kıt ve en değerli iş alanı haline geldiğini belirtiyor. Bu alanda gelişmenin ve yapay zekaya yön vermenin çok değerli bir meslek haline geldiğinin altını çiziyor. “Bu duruma karşı algısı açık, yüksek farkındalığa sahip, kendi kendini ve çevresini motive edebilen, bilinmezliğe karşı merak ve araştırma duyguları ile adım atmakta çekinmeyecek nesiller yetiştirmemiz gerekiyor. Bu metodoloji ile yapay zeka insanlığın sistematik mesleklerini elinden alsa dahi, insanlar yapay zekaya yön veren konumlarını korumaya devam edebilirler.”"
41,"Google, yapay zeka sohbet robotunun seçimlere ilişkin soruları yanıtlamasını kısıtladı","Google, ""Gemini"" adlı yapay zeka (AI) sohbet robotunun Hindistan, ABD ve İngiltere'nin de aralarında bulunduğu, bu yıl oy verilecek bazı ülkelerde, seçimlerle ilgili sorulara cevap vermesine kısıtlama getirme kararı aldı.",Bilim Teknoloji,https://www.trthaber.com/haber/bilim-teknoloji/google-yapay-zeka-sohbet-robotunun-secimlere-iliskin-sorulari-yanitlamasini-kisitladi-843815.html,"Google'ın Hindistan ekibinden yapılan açıklamada, sohbet robotunun kullanımına ilişkin yeni düzenlemeler getirileceği bildirildi. Açıklamada, 2024'te dünya genelinde birçok seçim düzenleneceği ve yapay zeka kullanımında dezenformasyonla başa çıkmak amacıyla Gemini adlı robotun seçimler hakkındaki soruları yanıtlamasının kısıtlandığı belirtildi. Gemini, seçimle ilgili sorulara, ""Şu an bu soruya nasıl cevap vermem gerektiğini düşünüyorum. Bu süre içerisinde Google arama motorunu kullanmayı deneyebilirsiniz."" cevabını veriyor. Google, sohbet robotunun beyaz tenli insanları siyahi tasvir etmesinden dolayı tarihsel olarak yanlış görüntüler oluşturmasının ardından eleştirilerle karşılaşmış, bazı tarihi figürlerin görüntülerini oluşturmadaki yanlışlıkların farkında olduğunu açıklayarak özür dilemişti. Google, 23 Şubat'ta Gemini'de bulunan insan resimleri oluşturma özelliğini tarihi karakterlerin tasvirlerindeki ""yanlışlıkların"" ardından askıya almıştı. Hindistan, 4 Mart'ta teknoloji firmalarından deneme aşamasında olan yapay zeka platformları ve uygulamalarının kamuya açıklanmasından önce hükümetten onay almalarını istemişti."
42,Mars 225 milyon kilometre uzaktan Dünya'yı etkileyebilir mi?,"Yeni bir araştırmaya göre Mars'ın yerçekimi Dünya'daki okyanus akıntılarını yönlendiriyor. Derin deniz akıntılarına ilişkin jeolojik kayıtlar, Dünya ile Mars'ın yörüngeleri arasında bir bağlantı olduğunu ortaya çıkardı; bu bağlantı, görünüşe göre geçmiş küresel ısınma olaylarını ve hatta okyanus dolaşımını da etkilemiş durumda.",Bilim Teknoloji,https://www.trthaber.com/haber/bilim-teknoloji/mars-225-milyon-kilometre-uzaktan-dunyayi-etkileyebilir-mi-843769.html,"Nature Communications'da yayınlanan bir analizde, derin akıntıların 2,4 milyon yıllık bir artış ve azalış döngüsü gösterildi. Bu gel-git, Güneş'ten gelen enerjinin arttığı dönemlerle ve daha sıcak küresel iklimlerle bağlantılı. Dünya genelindeki yüzlerce sondaj sahasından 50 yılı aşkın bir süre boyunca toplanan veriler, derin deniz akıntılarının hızının her birkaç milyon yılda bir değiştiğini ortaya çıkardı.   'Yarından Sonra' filmi gerçekleşiyor mu?

Atlantik Okyanusu akıntısı çöküşün eşiğinde, Avrupa başta olmak üzere tüm dünyada yüz milyonlarca kişi için ağır bedelleri olabilir... pic.twitter.com/zccGFTClkA   Sydney Üniversitesi'nden Dr Adriana Dutkiewicz, ""Derin deniz tortul verilerimizde bu 2,4 milyon yıllık döngüleri bulduğumuzda şaşırdık. Bunları açıklamanın tek bir yolu var: Güneş'in etrafında dönen Mars ve Dünya arasındaki etkileşimlerdeki döngülerle bağlantılılar."" Yani Dünya'nın Mars'a olan çekimi, gezegenimizin derin deniz akıntılarında derin değişikliklere neden oluyor. Bu çekimsel etkileşim, Dünya'nın her 2,4 milyon yılda bir daha yüksek düzeyde güneş ışınımına ve daha sıcak bir iklime sahip olduğu anlamına geliyor. Daha sıcak döngüler, daha güçlü derin okyanus dolaşımı nedeniyle derin deniz rekorlarındaki kırılmalarla ilişkili. Okyanus akıntıları dünyanın farklı yerlerindeki iklimde önemli bir rol oynuyor."
43,Otonom sürüş sistemleri testleri geçemedi,"ABD Yol Güvenliği Sigorta Enstitüsü (IIHS), ABD'li elektrikli araç üreticisi Tesla'nın Otomatik Pilot ve Tam Otomatik Sürüş teknolojisi ve büyük otomobil üreticileri tarafından pazarlanan diğer destekli sürüş sistemlerinin çarpışma testlerinde `iyi bir derece` alamadığını ve kaza oranlarını azaltmadığını açıkladı.",Bilim Teknoloji,https://www.trthaber.com/haber/bilim-teknoloji/otonom-surus-sistemleri-testleri-gecemedi-843761.html,"Sigorta sektörünün güvenlik araştırma kolu olan IIHS, kaza verilerine dayanarak otomatik pilot veya diğer destekli sürüş sistemlerinin güvenlik açısından faydalı olduğuna dair hiçbir kanıt bulunmadığını da açıkladı. IIHS Başkanı David Harkey Reuters'a yaptığı açıklamada, ""Sigorta hasar verilerini inceleyebiliyoruz. Bu sistemlere sahip olan ve olmayan araçları inceleyebildik ve daha gelişmiş sistemlerin kazaları azaltmadığı sonucuna vardık"" dedi. Bununla beraber Harkey, otomatik acil fren sistemlerinin arkadan çarpmaları yüzde 50, bir aracın yayaya çarpmasını da yüzde 30 azalttığına dair kanıtlar bulunduğunu söyledi. Tesla CEO'su Elon Musk, otomatik pilot devredeyken çalışan bir Tesla aracının ABD ortalamasından yaklaşık 10 kat daha güvenli ve sürüş teknolojisi etkin olmayan bir Tesla'dan beş kat daha güvenli olduğunu açıklamıştı. ABD'de düzenleyici kurumlar Tesla'nın otomatik pilot sisteminin kullanıldığı yaklaşık bin kazayı araştırıyor. .IIHS'nin araştırmasında dokuz otomobil üreticisinin 14 destekli sürüş sistemi kendi geliştirdiği standartlara göre değerlendirildi. ABD Ulusal Karayolu Trafik Güvenliği İdaresi'nin ileri sürücü destek sistemlerine yönelik resmi standartları bulunmuyor."
44,ABD'den yapay zeka raporu: İnsanoğlunu yok edecek düzeyde tehdit,"Yapay zeka teknolojisi ilerledikçe endişeler artıyor. Time dergisinin, ABD hükümetinin hazırladığını belirttiği bir rapor, çarpıcı tespitler ve öneriler içeriyor. Raporda, yapay zekanın denetlenmemesi durumunda, insanoğlunu yok edebilecek düzeyde tehdit yaratacağı iddia ediliyor.",Bilim Teknoloji,https://www.trthaber.com/haber/bilim-teknoloji/abdden-yapay-zeka-raporu-insanoglunu-yok-edecek-duzeyde-tehdit-843753.html,"Yapay zeka araştırmaları baş döndürücü hızda ilerlerken, endişe ve tartışmaları da beraberinde getiriyor. Time dergisinin haberine göre, ABD yönetiminin hazırladığı iddia edilen bir raporda, yapay zekanın insanlığı yok edebileceği belirtiliyor...
""Yapay zeka kontrolden çıkarsa insanları düşman olarak görecek"" deniyor. ""Gelişmiş Yapay Zekanın Güvenliğini Artırmak için Eylem Planı"" ismi verilen raporda, bu teknolojinin yol açabileceği sorunlar ve neler yapılabileceği anlatılıyor. Rapora göre, yapay zekanın denetlenmemesi durumunda insanoğlunu yok edebilecek düzeyde tehdit yaratacağı iddia ediliyor. Yapay zekanın iki önemli tehdit içerdiği belirtilen raporda, silahlanma ve denetimin kaybedilmesine dikkat çekiliyor. Raporda, söz konusu risklerle mücadele için yazılım ve donanım üretimini denetleyecek federal yapay zeka birimi kurulması öneriliyor. Time dergisinin haberinde raporun, OpenAI, Google, Meta gibi firmalardan uzmanlar ve hükümet çalışanlarından oluşan 200 kişi ile görüşmeler sonucu hazırlandığı belirtildi."
45,ABD'deki robot yarışmasında kız öğrencilerden oluşan Türk takımı ödül aldı,"New York'ta, dünyanın en prestijli robot yarışmalarından biri olan First Robotics Competitions'a (FRC) Türkiye'yi temsilen katılan Techtolia Robotics 7748 takımı, yarışmanın en prestijli ödülünü kazanarak dünya şampiyonasına katılmayı hak etti.",Bilim Teknoloji,https://www.trthaber.com/haber/bilim-teknoloji/abddeki-robot-yarismasinda-kiz-ogrencilerden-olusan-turk-takimi-odul-aldi-843429.html,"New York'taki bölge yarışmasına katılan ve tamamı kız öğrencilerden oluşan tek robot takımı olan Tenzile Erdoğan Kız Anadolu İmam Hatip Lisesi robot takımı Techtolia Robotics, ""Impact Award"" isimli ödülü kazandı. Takım, yaklaşık bir ay sonra Texas eyaletinde yapılacak dünya robot şampiyonasına katılacak. New York'un Rockland bölgesinde gerçekleşen yarışmada jüri, rakipleriyle boy ölçüşen tek kız robot takımının, ""diğer takımların örnek alabileceği bir modeli en iyi temsil etmesi, sezon boyunca oyunun zorluklarına uygun bir robot inşa etmiş olması"" gibi öne çıkan özelliklerinden dolayı FRC'nin ödüle layık görülen ekipleri arasında yer aldığını belirtti. Techtolia Robotics'in mentör hocalarından Emrah Akdeniz, nisan ayında Texas'ın Houston kentinde düzenlenecek First Robotics Competition Dünya Şampiyonasında Türkiye'yi temsil edeceklerini ve bu yarışmaya hazırlanmak için Techtolia takımına hem Tenzile Erdoğan Kız Anadolu İmam Hatip Lisesi yönetiminin hem de mentör hocaların mümkün olan tüm desteği vereceğini vurguladı. Techtolia Robotics ekibi, dün New York Başkonsolosluğu'nda Eğitim Ataşesi Prof. Dr. Şamil Öcal'ı ziyaret etmiş ve Aile ve Sosyal Hizmetler Bakanı Mahinur Özdemir Göktaş'ın programına katılmıştı. Program sonrasında kız öğrencilerle bir süre sohbet ederek hatıra fotoğrafı çektiren Bakan Göktaş, robot ekibini tebrik ederek, başarılarından dolayı onlarla ''gurur duyduğunu'' ifade etmişti."
46,Avrupa'nın en büyük toplu mezarı keşfedilmiş olabilir,"Yeni bir huzurevinin inşaatı öncesinde Almanya'nın Nürnberg kentinde kazı yapan arkeologlar, Avrupa'da şimdiye kadar ortaya çıkarılan en büyük toplu mezarı keşfetmiş olabilir.",Bilim Teknoloji,https://www.trthaber.com/haber/bilim-teknoloji/avrupanin-en-buyuk-toplu-mezari-kesfedilmis-olabilir-843228.html,"Kazılar devam ediyor ancak şu ana kadar 500'den fazla kişinin asırlık kalıntıları ortaya çıkarıldı. Ekip, burada bin 500 kadar kişinin defnedilmiş olabileceğine inanıyor. Kesin tarihleme de henüz yapılmadı, ancak geçici tahminler, sekiz veba çukurunun 17. yüzyılın ilk yarısında kazıldığını gösteriyor. Spiegel'in raporuna göre, kemiklerden bazıları yeşil renkte görünüyor çünkü bu alan bir süre yakındaki bir bakır fabrikasının atıklarını bertaraf etmek için kullanılmış . Nürnberg Miras Koruma Departmanı arkeolog Melanie Langbein ve Baş Antropolog Florian Melzer , ""Gelecekteki inşaat alanlarında bulunan tüm insan kalıntılarını güvence altına alıp arşivleyeceğiz. Şu anda çalışma baharda tamamlandığında buranın Avrupa'da kazılan veba kurbanları için en büyük acil durum mezarlığı olacağını varsayıyoruz"" dedi. Hıyarcıklı veba , başta 14. yüzyıldaki Kara Ölüm ve 6. yüzyılda başlayan Justinianus vebası olmak üzere, tarihin en yıkıcı pandemileriyle ilişkilendiriliyor. Ancak oldukça bulaşıcı olan pire kaynaklı enfeksiyon, çağlar boyunca daha küçük salgınlar halinde sık sık yeniden ortaya çıktı. Avrupa'daki Kara Ölüm'ün ardından yaklaşık 400 yıl boyunca yerel salgınlar tekrarlandı ve şehirleri kasıp kavurdu."
47,Bayraktar TB2’nin yeni durağı Maldivler,Bayraktar TB2 silahlı insansız hava araçlarının ihraç edildiği ülkelere Maldivler de eklendi. En fazla ülkeye satılan SİHA olan ve 33 ülkeyle sözleşme imzalanan Bayraktar TB2’den Maldivler’e 6 araçtan oluşan bir sistem teslim edilecek.,Bilim Teknoloji,https://www.trthaber.com/haber/bilim-teknoloji/bayraktar-tb2nin-yeni-duragi-maldivler-843145.html,"Maldivler, güvenlik güçlerinin ihtiyacı için komuta kontrol istasyonu ve 6 Bayraktar TB2’den oluşan bir sistem tedarik edecek. Yapılan anlaşma kapsamında araçların teslimatına başlandı. Maldivler Cumhurbaşkanı Muhammed Muizzu, Kasım 2023’te Türkiye’yi ziyaret etmiş, Cumhurbaşkanı Recep Tayyip Erdoğan ile görüşmüştü. Muizzu, ayrıca bazı Türk savunma sanayisi şirketlerine ziyarette bulunmuştu. Baykar tarafından geliştirilen Bayraktar TB2, dünyanın en fazla ülkeye satılan SİHA’sı olarak Türkiye’nin bu alandaki bayrak taşıyıcısı haline geldi. İlk ihracat başarısını 2018 yılında Katar’da yakalayan Bayraktar TB2 için bugüne kadar 33 ülke ile sözleşme imzalandı. Dünyanın birçok farklı bölgesinde karşılaştığı çöl sıcağı, dondurucu soğuk, kar ve fırtına gibi tüm olumsuz hava şartlarında görev yapan Bayraktar TB2, NATO ve Avrupa Birliği üyesi ülkelerin envanterine girdi. Bayraktar TB2 kendi sınıfında rekor kırdı Bugüne kadar 750 bin uçuş saatini aşan Bayraktar TB2, 27 bin 30 feet ile kendi sınıfında Türkiye irtifa rekorunu kırdı. Bayraktar TB2, bu uçuş süresiyle en uzun süre görev yapan milli hava aracı unvanına sahip bulunuyor. Bayraktar AKINCI için 9 ülke ile sözleşme imzalayan Baykar’ın insansız hava araçlarına yönelik olarak anlaşmaya vardığı ülke sayısı 34’ü buluyor."
48,"Google, İsrail'i protesto eden çalışanı kovdu","ABD'li teknoloji şirketi Google'ın, New York'ta düzenlenen bir teknoloji etkinliğinde İsrail'i protesto eden mühendisini kovduğu öğrenildi.",Bilim Teknoloji,https://www.trthaber.com/haber/bilim-teknoloji/google-israili-protesto-eden-calisani-kovdu-842951.html,"Google sözcüsü yaptığı açıklamada, hafta başında bir çalışanın şirketin sponsorluğunda düzenlenen resmi bir etkinliğe müdahale ederek sunum yapan bir iş arkadaşının konuşmasını engellediğini belirtti. Açıklamada, ""Sorun ne olursa olsun bu davranış kabul edilebilir değil ve çalışanın işine politikalarımızı ihlal ettiği için son verildi"" ifadesi kullanıldı. Pazartesi günü New York'ta gerçekleştirilen etkinlikte bir Google Cloud mühendisi ""Soykırımı, apartheid'i veya gözetlemeyi güçlendirecek teknoloji üretmeyi reddediyorum"" diyerek İsrailli bir yöneticinin konuşmasını bölmüştü."
49,Savunma sanayiinde başarılı gençlere sektörde istihdam garantisi,"Savunma Sanayii Başkanı Görgün, Savunma Sanayii Akademi koordinesinde organize edilen ""Savunma Sanayii 401"" dersinden en üst ortalamayla mezun olan 3 öğrenciye sektörde istihdam garantisi sunulacağını söyledi.",Bilim Teknoloji,https://www.trthaber.com/haber/bilim-teknoloji/savunma-sanayiinde-basarili-genclere-sektorde-istihdam-garantisi-842696.html,"Cumhurbaşkanlığı Savunma Sanayii Başkanlığı açıklamasına göre, Yükseköğretim Kurulu ile Cumhurbaşkanlığı Savunma Sanayii Başkanlığı tarafından ortaklaşa başlatılan ve Savunma Sanayii Akademi koordinesinde organize edilen ""Savunma Sanayii 101"" ve ""Savunma Sanayii 401"" dersleri başladı. Açılış dersini Savunma Sanayii Başkanı Prof. Dr. Haluk Görgün. ""Savunma Sanayii 101"" dersi kapsamında; mühendislik fakültelerinin 1. ve 2. sınıf öğrencilerine savunma sanayii ekosisteminin tanıtılması, sektörel ilgi ve bilgi birikimlerinin artırılması ve kendi yeteneklerini keşfederek gelecek planlamalarında destek sağlanması hedefleniyor. Savunma Sanayii 401 dersi kapsamında, mühendislik fakültelerinin 3. ve 4. sınıf öğrencilerine hem savunma sanayisinin tanıtılması hem de nitelikli insan kıymetinin sektöre kazandırılması amaçlanıyor. ""Nitelikli insan kıymetini sektöre kazandırmayı hedefliyoruz"" Açıklamada görüşlerine yer verilen Görgün, ""Savunma Sanayii 401"" dersinden en üst ortalamayla mezun olan 3 öğrenciye sektörde istihdam garantisi sunacaklarını ifade etti. Görgün, eğitim programları vesilesiyle gençlere savunma sanayisini tanıtmayı, bu alanda gençlerin bilgi birikimlerini artırmayı, geleceğin savunma sanayisi neferlerini yetiştirerek nitelikli insan kıymetini sektöre kazandırmayı hedeflediklerini belirtti. Türkiye'de bugün binlerce mühendisin ve bilim insanının keşiflerini projeye, projelerini ise uygulamaya alacak bir zemine sahip olduğunu aktaran Görgün, şunları kaydetti: ""Sahip olduğumuz derinlemesine uzmanlık yapısı, yetenek ve kabiliyetler Türkiye Yüzyılı vizyonu hedefimize emin adımlarla ilerlememizin en önemli teminatıdır. Yerli ve milli üretimi merkez alarak tam bağımsız savunma sanayii amacı uğruna çalışan ekosistemimizin ve geleceğimiz olan gençlerin ülkemizi savunma sanayisi alanında dünyanın önde gelen ülkelerinden biri haline getireceğinize inancımız tamdır. Elimizdeki bu güç, sıkı çalışma ve azim ülkemizi geleceğe taşıyacaktır."""
50,ODTÜ'lü öğrencilerin tasarladığı mobil uygulamalar doğa sevgisi aşılayacak,"Orta Doğu Teknik Üniversitesi (ODTÜ) Mimarlık Fakültesi Endüstriyel Tasarım Bölümü 3. sınıf öğrencileri, kampüsteki bitki ve hayvan çeşitliliğinin hem öğrencilere hem de ziyaretçilere daha iyi anlatılması amacıyla ""ODTÜ Doğası Mobil Uygulama Projesi"" kapsamında 21 uygulama tasarladı.",Bilim Teknoloji,https://www.trthaber.com/haber/bilim-teknoloji/odtulu-ogrencilerin-tasarladigi-mobil-uygulamalar-doga-sevgisi-asilayacak-842576.html,"Doğa Koruma Merkezi (DKM) ve ODTÜ işbirliğinde hayata geçirilen proje, 12 Ekim 2023'te üniversite doğasının öğrencilere anlatıldığı sunum ve ODTÜ kampüsünde yapılan doğa yürüyüşü ile başladı. Projeyle Endüstriyel Tasarım Bölümü 3. sınıf öğrencilerinin, kampüs doğasıyla ilgili bir konu hakkında mobil uygulama geliştirmeleri ve bununla belirledikleri bir gruba farkındalık kazandırmaları hedeflendi. ODTÜ kampüsündeki bitki ve hayvan çeşitliliğinin hem öğrencilere hem de ziyarete gelen misafirlere daha iyi anlatılması, öğrencilere küçük yaşta doğa eğitimi verilmesi ve doğayla daha fazla etkileşim halinde olunmasını sağlayan yöntemler gibi başlıklar içeren proje, hazırlanan 21 uygulamanın geçen ay jüriye sunulmasıyla tamamlandı. Projenin detaylarını paylaşan DKM Kıdemli Doğa Eğitimi Uzmanı Tuğba Can, ilk olarak ODTÜ'de yaptıkları yürüyüşte kampüsteki bozkır, ormanlık ve sulak alan ekosistemlerine dair öğrencilere bilgiler verdiklerini anlattı.   Öğrencilerin aynı proje kapsamında farklı tasarımlar ortaya çıkardığını belirten Can, ""Tek bir amaç vardı, ODTÜ'nün doğasını korumak. Kimisi bitki türleri üzerine odaklanırken kimisi de kampüste öğrenciler stres yaşadığından ve doğa da strese iyi bir çözüm olduğundan yoga ve farkındalık ile ilgili çalışma yürüttü. Kimi de bilgisayar oyunlarına meraklı olduğundan bu oyunlar aracılığıyla doğanın öğrenilmesine, farkındalık kazanılmasına yönlendi."" diye konuştu. Kentleşme baskısı altındaki ODTÜ kampüsünde sürdürülen tür koruma faaliyetlerinin, üniversite ve sivil toplum kuruluşu ortaklığında yürütülen çalışmalarla desteklendiğine değinen Can, dolayısıyla ""vatandaş bilimi"" denilen ve vatandaşların, akademisyenler ve sivil toplum kuruluşlarıyla bir arada olduğu doğa koruma projelerinin önemine dikkati çekti.   ""Diğer üniversitelere yayılabilir"" ODTÜ Mimarlık Fakültesi Endüstriyel Tasarım Bölümü Öğretim Üyesi Prof. Dr. Bahar Şener-Pedgley öğrencilerin, normalde sıklıkla değinilmeyen bir konu çerçevesinde çalışma yapmalarını sağlamak amacıyla yola çıktıklarını söyledi. Şener-Pedgley, şöyle devam etti: ""Projenin başından beri DKM ile dirsek teması içinde olduk, projeyi birlikte kurguladık. 21 grup, 21 tasarımla projeyi sonlandırdı. Aslında hepsi doğa temalı olmakla birlikte çok farklı konulara değindiler, örneğin türleri tanımlama temasıyla çocuklar kampüse geldiklerinde hem keyifli vakit geçirecek hem türleri öğrenecek. Şu anda gelinen noktada projeler tamamlandı ve hepsi etkileşimli mobil uygulamalar şeklinde projeleri sonlandırdı. Hep birlikte değerlendirdik."" Projenin DKM işbirliğinde zenginleştirilerek Türkiye'deki diğer üniversitelere yayılması fikrine sıcak baktıklarını dile getiren Şener-Pedgley, bu sayede hem doğa bilinci ve sevgisi kazandıran hem de doğa bilgisini artıran bir projeye imza atacaklarını ifade etti.   Projede yer alan bazı uygulamalar Arkadaşlarıyla Wanderer's Journal (Gezginin Günlüğü) isimli mobil uygulama tasarlayan ODTÜ Endüstriyel Tasarım Bölümü 3. sınıf öğrencisi Sudenaz Bir, şu bilgileri verdi: ""İlk önce ODTÜ haritası var uygulamamızda. Bu haritanın içinde belli başlı bölgeler var. Çocuklar bu bölgeleri seçiyorlar ve daha sonra buradaki biyoçeşitliliği görüyorlar. İçindeki oyunlardan öğrendikleri bilgileri günlüklerine aktarıyorlar. Bu süreçte, ODTÜ Koleji ve ODTÜ Anaokulu ile çeşitli görüşmeler düzenledik ve uygulamamızı öğrencilere denettik. Aldığımız geri dönüşlerde uygulamamızın birinci ve ikinci sınıfların müfredatına uygun olduğunu öğrendik."" ODTÜ Endüstriyel Tasarım Bölümü 3. sınıf öğrencisi Mehmet Emin Gül, grubuyla birlikte geliştirdikleri ""naturabitra"" adını taşıyan uygulama sayesinde ODTÜ'nün doğasını insanlara en faydalı şekilde anlatmayı amaçladıklarını vurguladı. Türklerin göçebe kültüründen etkilenerek gelenek ve doğa ikilisini nasıl bir araya getirebileceklerine dair fikir alışverişi yaptıklarından bahseden Gül, şunları kaydetti: ""Uygulama içinde mesela en ikonik etkinliklerimizden biri Hıdırellez. Hıdırellez zamanında insanlar gelip uygulamayı açtıkları zaman ne yapacaklarını görebiliyorlar, fotoğraf çekiyorlar, fotoğraflarını yüklüyorlar hatta arkadaşlarının da fotoğraflarını yüklüyorlar. Bu şekilde her dönem sonunda farklı fotoğraflarla birlikte insanlara nasıl etkinlikler geçirdiklerini anlatıyoruz. Etkinliklerimizden bir tanesi de bir ağaç kütüğünü tanıtma amaçlı. Ağaç kütüğü bulmalarını istiyoruz ve burada nasıl ayırt edebileceklerini ve nasıl bulacaklarını anlatıyoruz. İnsanlar eğilip fotoğrafları çekiyorlar, sisteme yüklüyorlar. Aynı zamanda bilim insanlarına hangi bitkinin nerede olduğuna dair bilgi de sağlamış oluyoruz.""   Uygulamayla birlikte doğayla temas artacak Endüstriyel Tasarım Bölümü 3. sınıf öğrencisi Yağmur Ece Arslan, ""Bio Wander"" (Biyo Gezinti) adını verdikleri uygulamayla kampüste her gün kullandıkları güzergahlardan yararlanarak, diğer kullanıcıların bu rotaları kişiselleştirmesini ve bu sayede doğaya daha fazla maruz kalmalarını sağlayan bir navigasyon sistemi oluşturduklarını anlattı. Uygulamada 2 senaryo üzerinden yola çıktıklarını bildiren Arslan, ilk senaryoda, bir noktadan bir diğer noktaya gitmek isteyen kullanıcı için algoritmanın da desteğiyle doğaya daha fazla maruz kalabileceği rotalar, ikinci senaryoda ise kullanıcı tarafından merak edilen veya görmek istenilen bir tür varsa, o türe rastlama olasılığının yüksek olduğu bir güzergah oluşturulduğu bilgisini paylaştı."
51,8. Ulusal Antarktika Bilim Seferi'nden Dünya Kadınlar Gününe özel 8 mesaj,"Bu yıl 8'incisi düzenlenen Antarktika Bilim Seferi'ne katılan kadın araştırmacılar, 8 Mart Dünya Kadınlar Günü mesajlarını kıtadan iletti.",Bilim Teknoloji,https://www.trthaber.com/haber/bilim-teknoloji/8-ulusal-antarktika-bilim-seferinden-dunya-kadinlar-gunune-ozel-8-mesaj-842563.html,"Cumhurbaşkanlığı himayelerinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda gerçekleştirilen 8. Ulusal Antarktika Bilim Seferi, 36 günün ardından başarıyla tamamlandı. Türkiye'nin seçkin araştırmacılarının yer aldığı 24 kişilik ekipten oluşan 8. Ulusal Antarktika Bilim Seferi ile bilim insanlarının kıtada gerçekleştirdiği çalışmalar gezegenin bilinmeyenlerine ışık tutacak. Bu kapsamda seferde görev alan 8 kadın araştırmacı bu yılki 8 Mart Dünya Kadınlar Günü mesajlarını, çalışmaların gerçekleştirildiği kıtadan verdi. Araştırmacıların kara tahta üzerine yazdıkları mesajlar, sefere katılan Anadolu Ajansı foto muhabiri tarafından bilime adanmış kıta olarak bilinen Antarktika'da fotoğrafladı. ""Her yıl seferlerdeki kadın araştırmacıların sayısı artıyor"" 8. Ulusal Antarktika Bilim Seferi Koordinatörü Prof. Dr. Burcu Özsoy, her yıl seferlerdeki kadın araştırmacıların sayısının arttığını ifade etti. Bu seferin 8 kadın araştırmacıyla katılımcı sayısının en yüksek sefer olduğunu vurgulayan Özsoy, seferlerde giderek artan kadın araştırmacı sayısından mutluluk duyduğunu ve bu sayının gelecek çalışmalarda daha da artması gerektiğini söyledi. Özsoy, kadınların toplumun her kesiminde olduğu gibi, dünyanın en zorlu koşullarında da temsil edilebilmesinin gurur verici olduğunu vurguladı. Denizcilikte sıklıkla kullanılan bir terim olduğunu, özellikle gemiyle seyre çıkarken her şeyin sorunsuz ilerlemesi için ""selametle"" denildiğini belirten Özsoy, ""Deniz yolculuğu nihayetinde bir bilinmeyene ve öngörülemeyene atılmaktır. Bu deyimden hareketle ben de Antarktika'dan bu mesajı vermek istiyorum; sabrın sonu selamettir."" ifadelerini kullandı. ""Bilimle yaşamak gibi bilimi yaşatmak da önemli"" Sefer katılımcısı Prof. Dr. Nüket Sivri de bilimle yaşamak gibi bilimi yaşatmanın da önemli olduğunu söyledi. Sivri, ""Zira bilim imkansızı sever. Umudunu kesmeyen, çalışmaktan yılmayan ve hep ışıldayan insanları sever. Siz de bilimi yaşayın ve yaşatın. Sonsuza kadar ışığınız parlasın, isminiz bilimle ışıldasın."" diye konuştu. Kadınların plastik kirliliğinde gelecek nesle verdikleri şekille doğru alışkanlıkların kazanılmasında, gıda, tekstil ve evle ilgili eşya alımında ve sonrasında geri dönüşümündeki rolleri nedeniyle görünmez ama kritik bir rol oynadığını aktaran Prof. Dr. Ülgen Aytan da ""Bu nedenle plastiklerin yönetilmesi ve kirliliğinin azaltılması çabalarına kadınların katılımları ve bu anlamda farkındalıklarının arttırılmaları temiz bir gelecek için çok önemli."" değerlendirmesini yaptı. Seferde görevli bilim insanlarından Dr. Mehtap Dursun da ""Bir şeyi çok istiyorsanız, öncelikle kendinize bir hedef koyun ve onun için çok çalışın. Önünüze mutlaka engeller çıkacaktır. Ama siz hedefe doğru kararlı adımlarla ilerleyin ve asla vazgeçmeyin."" diyerek, kadınların istedikleri her şeyi yapacak gücü olduğunu söyledi. Seferin kadın araştırmacılarından Dünya Kadınlar Günü mesajları 8. Ulusal Antarktika Bilim Seferi Koordinatörü Prof. Dr. Burcu Özsoy, kıtadan dünyaya verdiği 8 Mart Dünya Kadınlar Günü mesajında, ""Sabrın sonu selamet"" ifadelerine yer verdi. 8. Ulusal Antarktika Bilim Seferi Çevre Zabiti Yük. Müh. Aybike Gül Karaoğlu'nun kara tahtaya yazdığı mesajında da ""Bilim ve sanat doğayı anlamak için köprüdür."" sözleri yer aldı.   Sefer katılımcısı Prof. Dr. Nüket Sivri de kara tahtaya ""Kalbinizin ritmini değiştiren bilim olsun, Işığınız sonsuza dek parlasın... Bilimle ışıldasın."" görüşlerini yazdı. Seferde görev alan Prof. Dr. Ülgen Aytan da Dünya Kadınlar Günü mesajında ""Plastiksiz denizler"" vurgusu yaptı. Seferde görevli bilim insanlarından Dr. Mehtap Dursun da kara tahtaya, ""Muhteşem şeyler burada keşfedilmeyi bekliyor."" yazdı.   Seferin Tıp Personeli Doç. Dr. Bengüsu Mirasoğlu da Dünya Kadınlar Gününde ""kararlılık"" mesajı verdi. 2204-C TÜBİTAK Lise Öğrencileri Kutup Araştırma Projeleri Yarışması'na başvuru yaparak birincilik kazanan 3 liseli öğrenciden oluşan ekibin Dünya Kadınlar Günü dolayısıyla Antarktika'dan verdikleri mesaj ""Hayal et, tasarla, üret"" oldu.   Sefer katılımcısı Anadolu Ajansı Foto Muhabiri Şebnem Coşkun da mesajında ""Doğanın ışığı, bilimin penceresinden aydınlatır dünyayı"" ifadelerine yer verdi."
52,Türk yazılımcı ordusu 300 bin kişiye yaklaştı,"Türkiye, ""Milli Teknoloji Hamlesi"" ve ""dijital dönüşüm"" çalışmalarıyla yazılım ekosistemini güçlendirmeye çalışırken bu alanda faaliyet gösterenlerin sayısı 300 bine doğru ilerliyor.",Bilim Teknoloji,https://www.trthaber.com/haber/bilim-teknoloji/turk-yazilimci-ordusu-300-bin-kisiye-yaklasti-842539.html,"Türkiye'nin ileri teknoloji alanlarında ihtiyaç duyduğu insan kaynağının oluşturulması ve bu alanda küresel rekabet gücünün artırılması amacıyla uygulamaya alınan projeler meyvelerini veriyor. Bu kapsamda, sağlanan eğitimler ve yetenek transferlerinin de katkısıyla yazılımcı sayısı hızla arttı. Geçen yıl sonu itibarıyla Türkiye'de 245 bin aktif yazılım geliştirici, 40 bin de ""freelancer"" yazılımcı olduğu tahmin ediliyor. Ülkedeki toplam yazılımcı sayısının son dönemde eklenenlerle birlikte 300 bine yaklaştığı öngörülüyor. Yazılımcı ihtiyacının karşılanabilmesi için çeşitli projeler de devreye alınıyor. Bu alandaki yol haritası ""Sanayinin Geliştirilmesi, Üretim ve Yatırımların Desteklenmesi Programı"" ile çizildi. Programla yetenek transferinden envanter oluşturmaya, akademi kurulmasından açık kaynak yazılım ürünleri geliştirmeye ve lisanslamaya kadar çeşitli projelere odaklanıldı. Yazılım ekosistemi büyüyor Yürütülen projelerden biri Türkiye Yazılım Envanteri Projesi oldu. Projeyle yazılım alanında firma, iş gücü ve ürün verisinin elde edilerek politika ve strateji belgesi oluşturma gibi süreçlerde veriye dayalı kararlar alınabilmesi ve firmaların devlet destek ve teşviklerinden daha etkin bir şekilde yararlandırılabilmesi amaçlanıyor. 3 fazdan oluşan projenin iki fazı tamamlanırken son fazda portalın kodlanarak hayata geçirilmesi bekleniyor. Yazılım alanında yerli katma değerin artırılması ve güvenlik risklerinin azaltılması amacıyla açık kaynak kodlu yazılım ekosistemi geliştirilmesi ve bu alanda nitelikli insan gücünün yetiştirilmesi de planlanıyor. Bu kapsamda çevrim içi eğitim programları uygulanacak, bu amaca yönelik eğitim modeli ve yetkinlik değerlendirme sistemi oluşturulacak. Kampüste yapay zeka dersleri ""Yazılımcı ordusu""nu büyütmek için üniversite-özel sektör işbirliğiyle programlar da uygulamaya alındı. Bu kapsamda Milli Teknoloji Akademisi çatısı altında ""Sektör Kampüste"" ve ""Yapay Zeka Uzmanlık"" programları uygulanıyor. Katma değeri yüksek, sürdürülebilir, tüm paydaşlar için kazan-kazan felsefesine ve üniversite-sektör işbirliğine dayanan ""Sektör Kampüste Programı"" ile üniversite öğrencilerinin sektörden yetkin kişilerle bir araya gelerek iş hayatına hazırlanmaları hedefleniyor. İlk defa 2022-2023 bahar döneminde 20 üniversite ve firmanın paydaşlığıyla uygulanmaya başlanan programla 1500'den fazla öğrenci eğitim aldı. 2023-2024 güz döneminde ise 78 firma, 65 üniversite paydaşlığında, 4 bin 250 öğrenciye ders verildi. ""Yapay Zeka Uzmanlık Programı"" da sektörde ürün ve hizmet kalitelerinin geliştirilmesi için ihtiyaç duyulan teknik uzmanlıkların nitelikli adaylara kazandırılması ve insan kaynağı kapasitelerinin güçlendirilmesi için başlatıldı. Temel eğitim, uzmanlık eğitimi, bitirme projesi ve staj döneminden oluşan program kapsamında, gerçek zamanlı veri işleme ve model geliştirme, paralel işleme, veri uyumlaştırma, veri etiketleme otomasyonu ve füzyonu, veri tabanları ve bulut sistemler alanları ile veri işleme ve entegrasyon uzmanlığı eğitimleri veriliyor. Siber güvenlik ürün ve teknoloji projeleri geliştirilecek Türkiye Açık Kaynak Platformu da ihraç edilebilir açık kaynak yazılım ürünleri geliştirmeyi, lisanslamadan kaynaklanan kamu ve özel sektör yazılım maliyetlerini azaltmayı, nitelikli yazılım geliştirici ve açık kaynak yazılım destek hizmetlerini sunan şirket ve girişimci sayılarını artırmayı hedefliyor. Sanayi ve Teknoloji Bakanlığı uhdesinde ülkenin siber güvenlik alanında tehditleri bertaraf etmesi için milli çözümlere dayalı programlar da uygulanıyor. Bu kapsamda, siber güvenlik ekosisteminin faydalanması ve katma değeri daha yüksek ürün ve çözümler geliştirilmesi amacıyla kamu araştırma kurumları ile üniversitelerin de dahil olduğu siber güvenlik ürün ve teknoloji projeleri geliştirilecek. Proje çıktılarının, açık kaynak kodlu olarak siber güvenlik ekosistemiyle paylaşılması ve uçtan uca güvenlik, entegrasyon ve fonksiyonellik testlerinin yapılması planlanıyor. Yetenek transferinde ilk sıra Rusların Yetenek transferiyle de yazılımcı ordusu büyütülüyor. Bu kapsamda 1702 başvuru alınırken bunlardan 1598'i Türkiye teknoloji ekosistemine katkı sağlayacağı düşüncesiyle olumlu değerlendirildi. En çok başvuru alınan ilk üç meslek, 440 kişiyle yazılım tasarımcısı, 377 ile yazılım geliştirici ve 144 ile yazılım test edicisi oldu. En fazla başvuru ise 833 ile Rus uyruklu kişiler için yapıldı."
53,Türk bilim insanlarından bir ilk: Böbrek yetmezliğinde kilit rol oynayan gen saptandı,"Hacettepe Üniversitesi (HÜ) Tıp Fakültesi öncülüğündeki uzmanlar, çocuklarda kronik böbrek yetmezliğine yol açan önemli faktörlerden birinin FOXD2 isimli gendeki bozukluk olduğunu saptayarak, bu sonucu ilk kez uluslararası tıp literatürüne kazandırdı.",Bilim Teknoloji,https://www.trthaber.com/haber/bilim-teknoloji/turk-bilim-insanlarindan-bir-ilk-bobrek-yetmezliginde-kilit-rol-oynayan-gen-saptandi-842540.html,"HÜ Tıp Fakültesi Çocuk Nefrolojisi Bilim Dalı Öğretim Üyesi Prof. Dr. Fatih Özaltın, konuya ilişkin AA muhabirine yaptığı açıklamada, 2021'de başlayan bilimsel çalışmanın, İstanbul Üniversitesi Cerrahpaşa Tıp Fakültesi Pediatrik Nefroloji Bilim Dalı ile Münih Teknik Üniversitesi işbirliğinde yürütüldüğünü aktardı. Çalışmada, Cerrahpaşa Tıp Fakültesinde kronik böbrek yetmezliğine yol açan Üriner Sistemin Konjenital Anomalisi (USKA) tanılı iki küçük kardeşin araştırıldığını, çocukların akraba evliliği sonucu dünyaya geldiğini anlatan Özaltın, ailede genetik faktörlerin incelendiğini söyledi. ""Kalıtsal Nadir Böbrek Hastalıklarında Yeni Genlerin Araştırılması"" başlıklı proje kapsamında desteklenen araştırmanın genetik çalışmalarının Hacettepe'de yürütüldüğünü belirten Özaltın, ""Yaptığımız bilimsel çalışma neticesinde FOXD2 adını verdiğimiz gene ulaştık. Bu genin mutasyona uğraması sonucu USKA anomalisine nasıl yol açtığına yönelik ileri araştırmaları başlattık."" ifadesini kullandı.    ""Gen, bebeklerin böbrek gelişiminde hayati bir aşamayı düzenliyor"" Prof. Dr. Özaltın, bu çerçevede uluslararası işbirliğine gidildiğini ve Münih Teknik Üniversitesince takip edilen, aynı gende mutasyona sahip hasta bir ailenin daha belirlendiğini anlatarak, şöyle dedi: ""Yapılan işbirliği ve çalışmamız sonucunda, FOXD2 adını verdiğimiz genin, idrar yolları ve böbreği içine alan üriner sistemin gelişiminde çok kritik bir rol üstlendiğini, anne karnındaki bebeklerde böbreğin gelişiminde hayati bir aşamayı düzenlediğini ortaya koyduk. Bunu birtakım hayvan deneyleriyle de gösterdik. FOXD2 geni susturulmuş hayvanlarda, insandakine benzer böbrek problemlerinin ortaya çıktığını saptadık.""    ""Dünyada ilk kez ortaya konuldu"" Çok geniş kapsamlı, detaylı bir çalışma yürütüldüğünü ve ön sonuçlarının yayımlandığını vurgulayan Özaltın, İsrail'den uzmanların da benzer durumda hastalarının olduğunu kendilerine bildirdiğini kaydetti. Prof. Dr. Fatih Özaltın, şöyle devam etti: ""Dünyada çok nadir bir hastalık için üç farklı aile ve aynı gende üç farklı mutasyon tanımladık. Bu da FOXD2 genindeki bozukluğun USKA anomalisinden sorumlu olacağını ispatlayan en önemli bulgulardan bir tanesi oldu. Daha önce adı bilinen ama hangi durumlara yol açtığı bilinmeyen FOXD2 genindeki bozuklukların USKA anomalisi ile ilişkisi dünyada ilk kez bu çalışmada ortaya konuldu. Literatüre sunulan çalışmamız, nefroloji alanının en prestijli dergilerinden birisi olan Kidney International'da yayımlandı.""    ""Doğuştan gelen çok önemli bir sağlık sorunu"" USKA'ya ilişkin bilgileri de paylaşan Özaltın, ""Bu anomali, çocuklarda diyaliz ve nakil gerektiren son aşama böbrek yetmezliklerinin en önemli sebebi. Anne karnındaki böbrekle ilgili gelişimsel sorunlar sonucunda ortaya çıkan, doğuştan gelen çok önemli bir sağlık sorunu."" diye konuştu. Prof. Dr. Özaltın, USKA'nın altında birçok hastalık grubunun yattığını belirterek, ""Tanımladığımız FOXD2 geni mutasyonuna sahip aileler, uzun zaman böbrek fonksiyonları nispeten korunmuş olarak yaşamlarını sürdürebildiler ama şu an itibarıyla zaten böbrek yetmezliğini onlar da yaşıyor. Hastalığın bazı ağır formlarında ise bebeklerde doğdukları gün itibarıyla diyaliz ihtiyacı oluşuyor."" ifadesini kullandı. Özaltın, çalışmanın hastalığın altta yatan mekanizmalarının aydınlatılması ve buna uygun tedavilerin geliştirilmesi açısından önem taşıdığının altını çizdi.    ""En önemli risk faktörü akraba evlilikleri"" USKA'nın genetik yönüne işaret eden Özaltın, ""Anomalinin en önemli risk faktörü akraba evlilikleri. Sadece bu hastalık değil tüm nadir hastalıklar açısından durum böyle. Nadir hastalık yükünü azaltabilmek için ailelerin bilgilendirilmesi ve akraba evliliklerinden uzak durulması çok önemli."" şeklinde konuştu. Özaltın, ağır vakalarda gebeliğin erken dönemlerinde USKA'nın tanımlanabildiğini, çocuklarda erken dönemde tedaviye başlanmasının önem taşıdığını dile getirdi.    ""Tıp literatürüne kazandırdığımız 9'uncu gen"" Prof. Dr. Fatih Özaltın, çalışmanın heyecan verici olduğunu vurgulayarak, şu değerlendirmelerde bulundu: ""Bu gen, laboratuvarımızda tanımlanarak tıp literatürüne kazandırdığımız 9'uncu gen. Üniversitemiz ve ülkemiz adına gurur duyduğumuz, güzel süreçler. Ülkemizde de bu tip bilimsel çalışmaların yapılabileceği, bu potansiyele sahip olduğunu bir kez daha göstermesi açısından da çok önemli. Eminim Türkiye'de her alanda bu şekilde inovatif gelişimler, buluşlar mümkün. Bununla ilgili yetişmiş bir kitlemiz, genç ve dinamik bir nesil var. Bu çalışmalara daha fazla imkanların sunulması, projelerle desteklenmesi önemli."""
54,Türkiye Bilişim Şurası 20 yıl aradan sonra yeniden yapılacak,"Türkiye Bilişim Şurası'nın 20 yıl aradan sonra yeniden düzenlenmesi için çalışmalara başlandı. Şura'da, ""Dijitalin Yüzyılında Teknoloji Üreten Türkiye"" vizyonuyla 2030 ve sonrası için makro hedefler ve politika önerileri ortaya konulacak.",Bilim Teknoloji,https://www.trthaber.com/haber/bilim-teknoloji/turkiye-bilisim-surasi-20-yil-aradan-sonra-yeniden-yapilacak-842367.html,"Cumhurbaşkanlığı Dijital Dönüşüm Ofisinden alınan bilgiye göre, dijital dönüşümün ve veri odaklı değer zincirlerinin ""yeni normal"" haline geldiği küresel ekonomide ülkeyi daha etkin şekilde konumlandırmak ve ""Türkiye Yüzyılı'nı Dijitalin Yüzyılı"" yapmak için önemli adımlar atılıyor. Bu yöndeki çabaların başarısı açısından kamu kurum ve kuruluşları, özel sektör, akademi ve sivil toplum kuruluşları (STK) başta olmak üzere tüm paydaşlarla ortak aklı güçlendirmek, ulusal düzeyde farkındalığı artırmak ve kapasiteyi geliştirmek önem arz ediyor. ""Bilgi Toplumuna Doğru"" vizyonuyla 2002 ve 2004 yıllarında gerçekleştirilen şuralarda oluşan ortak akıl ve şura çıktıları, ülkenin bu alandaki çalışmaları için yön gösterici oldu. Hızla gelişen yeni nesil dijital teknolojilerin bütüncül bakışla ele alınması gereği nedeniyle, 20 yıl aradan sonra 3. Bilişim Şurası'nın düzenlenmesi yönünde çalışmalara başlandı. Bu yılın sonunda gerçekleştirilmesi planlanan Şura'ya ilişkin hazırlıklar, STK'ler adına Türkiye Bilişim Derneği (TBD) öncülüğünde, TOBB Türkiye Yazılım Meclisi, Bilişim Sanayicileri Derneği, Türkiye Bilişim Vakfı, Yazılım Sanayicileri Derneği ve Bilgi Güvenliği Derneği tarafından 6 başlıkta oluşturulan çalışma gruplarınca yürütülüyor. Şura raporuyla yol haritası ortaya konulacak Şura'nın kamu idareleri nezdindeki koordinasyonu ve genel organizasyonu Cumhurbaşkanlığı Dijital Dönüşüm Ofisince yapılacak. ""Dijital Beceriler ve Çevik İş Gücü Uyumu"", ""Küresel Veri Ekonomisinde Daha Güçlü Yer Alma"", ""Sürdürülebilir Kalkınma için Yeni Nesil Dijital Teknolojiler"", ""Dijital Egemenlik ve Dayanıklılık"", ""Bilişim Hukuku ve Etik ile Dijital Yaşam"" başlıklarının ele alınacağı Şura'da ""Dijitalin Yüzyılında Teknoloji Üreten Türkiye"" vizyonuyla 2030 ve sonrası için makro seviyede hedefler ve politika önerileri ortaya konulacak. Şura'da çalışma grupları için iki aşamalı çalıştay planlandı. Ankara'da düzenlenen ön hazırlık mahiyetindeki 3 çalıştaya toplam 200'ün üstünde paydaş katılırken, diğer 3 çalıştay İstanbul'da gerçekleştirilecek. Bilişim alanındaki STK'lerin koordinasyonunda mayıs ayında düzenlenecek ikinci çalıştaylar ve daha sonra gerçekleştirilecek faaliyetlerle daha geniş paydaş kesimine ulaşılacak, 2030 ve sonrası için bilişim odaklı politikalar ve çözümler tartışılacak. Yayımlanacak Şura raporuyla tüm sektörleri etkileyen dijital dönüşüm ve yeni nesil dijital teknolojiler gündeme taşınacak ve tüm tarafların beklentilerini yansıtan yol haritası ortaya konulacak."
55,TÜBİTAK destekleri kadın girişimcilere katkı sağlıyor,"TÜBİTAK'ın desteklerinden yararlanan kadın girişimciler, uluslararası rekabet gücü olan, yenilikçi, teknoloji düzeyi yüksek ürün ve hizmetlere ilişkin geliştirdikleri projelere yabancı yatırımcı ve fonlardan da destek alıyorlar.",Bilim Teknoloji,https://www.trthaber.com/haber/bilim-teknoloji/tubitak-destekleri-kadin-girisimcilere-katki-sagliyor-842325.html,"Sanayi ve Teknoloji Bakanlığı koordinasyonunda Bireysel Genç Girişim (BiGG) adıyla oluşturulan TÜBİTAK Teknoloji ve Yenilik Destek Programları Başkanlığı (TEYDEB) Girişimcilik Destek Programı, teknoloji ve yenilik odaklı iş fikirlerinin katma değer ve nitelikli istihdam yaratma potansiyeli yüksek teşebbüslere dönüştürebilmesi için girişimcilerin fikir aşamasından pazara kadar olan faaliyetlerini destekliyor. BiGG çekirdek sermaye desteği almaya hak kazanan kadın girişimciler, Avrupa İmar ve Kalkınma Bankasınca yürütülen Kadın İşletmelerine Finansman ve Danışmanlık Desteği Programı'na katılabiliyor. Programda, kendilerine atanan kadın mentörle iş fikrini ticari değere dönüştürme konusunda destek sağlanırken farklı teşvik ve ödül mekanizmalarıyla ilgili bilgi veriliyor. BiGG kapsamında bugüne kadar 2 bin 453 girişimciye destek verildi. Bu girişimcilerden 501'i kadın girişimcilerden oluştu. Türkiye'de yatırım tabanlı ilk çağrı olma özelliği taşıyan 1812 BiGG Yatırım Tabanlı Girişimcilik Destek Programı çağrısı 2023'te açıldı. Bu çağrı kapsamında toplam 515 iş planı başvurusu alındı. Başvurulardan 161'i kadın girişimciler tarafından gerçekleştirildi. Mükemmeliyet mührü almaya hak kazanan 153 girişimciden 47'si kadın girişimci oldu. 2012'de yüzde 10 olan kadın girişimci destek oranı 2023'te yüzde 31'e yükseldi. Akıllı nano ilaç projesi TÜBİTAK tarafından çeşitli projeleri desteklenen bilim insanlarından Boğaziçi Üniversitesi Kimya Bölümü Öğretim Üyesi Prof. Dr. Rana Sanyal'ın kurduğu biyoteknoloji girişimi RS Research, hedefli tedaviyi mümkün kılan akıllı nano ilaçlar geliştiriyor. Ana yatırımcısı Avrupa Yatırım Fonu olan ACT'den 2 milyon avro çekirdek yatırım alan Sanyal, GEN İlaç liderliğinde, Eczacıbaşı Momentum ve İstanbul Portföy fonlarının katılımıyla 12 milyon dolar Seri-A yatırımı aldı. Şirket, ayrıca Sanayi ve Teknoloji Bakanlığının Teknoloji Odaklı Sanayi Hamlesi Programı kapsamında desteklenmeye hak kazandı. Özlem Barut Selver, 10 hastalığa yönelik prospektif klinik pilot çalışmayı içeren TÜBİTAK 1005 Projesi'ni 2018'de tamamlandı. Türkiye'de bir ilk teşkil eden bu çalışmada, Avrupa'daki muadil üründen farklı kültür tekniği ve materyaller kullanılarak literatürle benzer başarı elde edildi. Girişim takımı, 1005 Projesi'nde gerçekleştirilen hücresel tedavi seçeneğini iyileştirmeyi ve ürünleştirmeyi amaçlıyor. Oyunseverlere özgü metaverse platformu TÜBİTAK BiGG Girişimcilik desteğiyle kurulan TELEPORTER firmasının kurucu ortağı olan Dilara Keçeci, sanal gerçeklik teknolojisini kullanarak tüm dünyadan oyunseverleri tek dijital sosyal evrende bir araya getiren ve oyunculara özgü metaverse platformunu inşa eden kadın girişimci oldu. Bugüne kadar Türkiye'den ve Silikon Vadisi'nden 1 milyon doların üzerinde yatırım alan ve dünyanın her yerinden on binlerce kullanıcıya ulaşan şirket, hem Türkiye'de hem de dünyada onlarca ödüle layık görüldü. Atık sorununa etkin çözüm Burcu Saner Okan, TÜBİTAK BiGG Girişimcilik Desteği ile kurduğu Nanografen Nano Teknolojik Ürünler Kimya AR-GE Danışmanlık Sanayi ve Ticaret Limited Şirketi ile atık lastiklerden elde edilen karbonu grafen nanotabakalara dönüştürebilen yıllık 6 ton üretim kapasitesine sahip üretim hattını oluşturdu. Gan Piroliz ile kurduğu ortaklıkla tesis, özellikle dünyada gün geçtikçe artan atık sorununa etkin çözüm getirerek katma değeri yüksek ürünlerin üretiminin önünü açtı. Otomotiv firmalarının hem ulusal hem uluslararası merkezleriyle çalışan Nanografen, Kasım 2021'den bu yana Renault'un onaylı tedarikçi listesine girmeyi başardı. TÜBİTAK BiGG Girişimcilik programı kapsamında desteklenen Dr. Saliha Durmuş'un kurduğu PHI TECH Bilişim Biyoteknoloji AR-GE AŞ, hassas tıp uygulamalarına yönelik, multi-omik tabanlı, yapay zeka destekli klinik karar desteği sağlayan biyoinformatik platform geliştirildi. Hastane enfeksiyonlarına hızlı tanı cihazı Hastane enfeksiyonlarının hızlı ve erken tanısında kullanılacak portatif taşınabilir tanı cihazı geliştirmek amacıyla TÜBİTAK BiGG programı kapsamında destek alan girişimci Asiye Karakullukçu'nun İngiltere'deki patent başvurusu da tescillendi. Karakullukçu'nun firması, 1,5 milyon avro AB EIC Hızlandırıcı fon desteği için ilk aşamayı başarıyla geçti. Şirketin, ürünün doğrulama ve sertifikasyon süreçleri için çalışmaları sürüyor. Güneş, yaşlılık ve hamilelik lekeleri, hormon kullanımında oluşan lekelerin açılmasına ve yeni leke oluşumunun önlenmesine yardımcı krem projesiyle TÜBİTAK BiGG Girişimcilik Programı'ndan destek alan girişimci Mutlu Aydemir, Koji kremleri ürün formülüyle patent aldı. Hazırlanan 5 prototip içinden sadece 1 ürün Koji Leke Kremi adıyla ticarileştirilerek piyasada satışa sunuldu. Ticarileştirme süreci Hacettepe Üniversitesi Teknokent bünyesinde öz sermayeyle yapılan projeyle gerçekleştirildi. Prostat kanserinde kullanılan ilaç öncülleri yerli üretiliyor Farklı alanlarda kullanılmak üzere peptit üretimi yapan Peptiteam AŞ, kadın girişimci Güzide Aykent tarafından TÜBİTAK BiGG desteğiyle ODTÜ Teknokent bünyesinde kuruldu. Eczacıbaşı-Monrol Nükleer Ürünler Sanayi ve Ticaret AŞ ile Sipariş AR-GE kapsamında destek alan proje kapsamında, prostat kanseri teşhis ve tedavisinde kullanılan ilaç öncülleri yerli olarak üretilmeye başlandı. TÜBİTAK 1501 projesi kapsamında prostat kanseri teşhis ve tedavisinde kullanılabilecek yeni peptitler projesi sürdürülüyor. Kolajen ürünlerle destek aldı Kadın girişimci Aslı Zuluğ tarafından Guru Sağlıklı Gıda Sanayi, TÜBİTAK BiGG Girişimcilik Programı desteğiyle 2019 yılında kuruldu. Girişimci, aynı zamanda Royal Academy of Engineering tarafından yürütülen LIF programı ile desteklenmeye hak kazandı. Firma, sağlıklı gıda tüketim eğiliminin ön planda olduğu dönemde hızla büyüyen fonksiyonel gıda pazarı için yüksek protein ve kolajen içeren atıştırmalık et ürünü, daha sonra yine doğal kolajen ve protein içeren granola, kraker, çocuk cipsi ve ilikli kemik suyu gibi ürünler geliştirdi. Hekimanne firmasının sahibi Dr. Görkem Astarcıoğlu, 2020'de TÜBİTAK BiGG desteğiyle ""giyilebilir termometre"" geliştirdi, yara bandı gibi cilde yapıştırılarak kullanılan giyilebilir ateş ölçer ve BabyStar isminde mobil sağlık takip uygulamasını hayata geçirdi. Giyilebilir termometrenin seri üretimi gerçekleştirildi. Tekstil ve ambalaj sektöründe projeleriyle destek aldılar TÜBİTAK BiGG programı kapsamında desteklenen Swatchloop Teknoloji ve Yazılım'ın kurucusu Güneş Sayıt, tekstilde sürdürülebilirliği sağlayan yapay zeka tabanlı atık yönetimi platformu Swatchloop ile Organik Kimya'dan 1,33 milyon dolar değerlemeyle yatırım aldı. Esra Ulaşan'ın TÜBİTAK BiGG desteğiyle kurduğu Smart Capital Yazılım firmasının ürünü olan Magnus, makine öğrenimi ve yapay zeka algoritmalarına dayalı portföy optimizasyonu ve yatırım yönetimi, platform olarak hayata geçirildi. Çeşitli teknolojilerle atıl nişasta bazlı ham maddeler kullanılarak ileri dönüşüm sağlamak amacıyla Merve Arıkan tarafından TÜBİTAK BiGG desteğiyle kurulan Plastic Move, ambalaj sektöründeki plastik kullanımını azaltacak teknolojiler geliştiren biyoteknoloji girişimi oldu. Geliştirilen biyopolimer, firmaların üretim süreçlerinde kullandıkları petrol bazlı plastiklerin yüzde 20 azaltılmasını sağlayarak, karbon emisyonlarını düşürmeyi hedefliyor. Proje, 4,5 milyon dolar değerleme üzerinden tohum yatırımı aldı. Sanal Fizik Tedavi Uygulaması Kadın girişimci Zehra Yaşar, TÜBİTAK BiGG desteğiyle kurduğu Amazoi Bilişim firmasında, Fizik Tedavi ve Rehabilitasyon Merkezlerinde fizyoterapist eşliğinde tedavi gören hastalar için özel ""Sanal Fizik Tedavi Uygulaması"" geliştirdi. Amazoi, çocuklara yönelik kahramanlarla desteklenen uygulama geliştirerek tedaviye katılımlarını ve ilgilerini artırmayı hedefliyor. TÜBİTAK BiGG Girişimcilik programı kapsamında desteklenen Aysun Şener de duygu temelli melodiler üretebilen özgün makine öğrenimi yazılımını içeren proje, duygu ve müzik türüne özgü yapay zeka tabanlı müzik besteleme yazılımı geliştirmeyi amaçlıyor. Proje, İnci Grubu (Türkiye), Trakya Yatırım (Türkiye), ÇekInvest Hızlandırıcı Programı (Çekya) ve KOSGEB Uluslararası Hızlandırıcı Programı (Türkiye) gibi yatırımcılardan destek aldı."
56,Deprem riskini belirlemek için diri fayların izi sürülüyor,Kocaeli Üniversitesince (KOÜ) Türkiye'nin diri fay haritasına katkı sunmak ve olası afetlerin zararlarını azaltmak amacıyla Düzce ve çevresindeki diri fayların geçmişte ürettiği depremlerin kayıt altına alınmasına yönelik proje hayata geçirildi.,Bilim Teknoloji,https://www.trthaber.com/haber/bilim-teknoloji/deprem-riskini-belirlemek-icin-diri-faylarin-izi-suruluyor-842321.html,"KOÜ Jeoloji Mühendisliği Bölümü Öğretim Üyesi Prof. Dr. Ömer Feyzi Gürer'in yürütücülüğünü yaptığı, ""Düzce ve Çevresindeki Diri Fayların Paleosismolojik Özelliklerinin Belirlenmesi"" projesi, TÜBİTAK KAMAG 1007 programı kapsamında desteklenmeye hak kazandı. Maden Tetkik ve Arama Genel Müdürlüğü (MTA) ile Afet ve Acil Durum Yönetimi Başkanlığı (AFAD) paydaşlığında çalışmalarına başlanan projeyle Hendek, Çilimli, Yığılca ve Devrek faylarının geçmişte ürettiği depremler kayıt altına alınıyor. Yaklaşık 6 ay önce uygulamaya alınan ve 2 yıl içinde tamamlanması planlanan projede çalışmalar KOÜ, Kütahya Dumlupınar ile Niğde Ömer Halisdemir üniversitelerinden 7 kişilik ekiple yürütülüyor.    ""Faylar üzerinde paleosismolojik amaçlı hendekler açacağız"" Prof. Dr. Gürer, Türkiye'de 500'e yakın aktif fayın bulunduğunu, bunların yarıya yakınının paleosismolojik çalışmalarını MTA'nın gerçekleştirdiğini söyledi. ""Türkiye Paleosismoloji Araştırmaları Projesi"" kapsamında geriye kalan diri fayların, kurumlar, üniversiteler tarafından çalışılacağını aktaran Gürer, Hendek, Çilimli, Yığılca ve Devrek faylarında inceleme yaparak projeye katkı sunacaklarını kaydetti. Gürer, daha önce Düzce bölgesinde yerel yönetimler ile Çevre, Şehircilik ve İklim Değişikliği Bakanlığının kontrolündeki projeler çerçevesinde paleosismolojik (depremleri oluşturan fayların önceki deprem izlerinin araştırılması) çalışması yaptıklarını belirterek, bölgeyi bildiklerini dile getirdi. Bu faylar üzerinde paleosismolojik amaçlı hendekler açacaklarını dile getiren Gürer, şöyle devam etti: ""Hendeklerde daha önce yeri tespit edilmiş, MTA tarafından künyesi verilmiş bu faylar üzerinde hangi tarihlerde depremler olmuş, ne kadar bir atım meydana gelmiş, bu depremlerde fayın uzunluğu, genişliği nedir bunlar saptanacak. Ayrıca faylardan tarihlendirme amaçlı örnekler alınacak. Bu örnekler başta TÜBİTAK MAM olmak üzere farklı kurumlarda tarihlendirme amaçlı çalışılacak. Daha önce belirlenen aktif fayların; deprem tehlikesi, deprem tehlike senaryoları araştırılacak. Ayrıca bu faylar üzerinde ya da yakınında bulunan yapılar için tampon bölge oluşturulması, bunun dışında özellikle yerel yönetimlerde şehirleşme planlarının yapılması düşünülmektedir. Böylece deprem anında toplumun en az zarar görmesi sağlanacak.""    Gürer, proje başladığından bu yana literatür taraması ve uzaktan algılama çalışmalarını yürüttüklerine değinerek, bu ay dronla fayların kesin yerlerinin tespiti için sahada çalışmaya başlayacaklarını kaydetti. Fayların yerlerinin haritalarda gösterildiğini ancak bunlarda çok ufak değişikliklerin yaşanabildiğine işaret eden Gürer, bu fayların tam olarak yerini saptadıktan sonra Coğrafi Bilgi Sistemi'ne aktaracaklarını ifade etti. Gürer, Harita Genel Müdürlüğü ile TÜBİTAK arasında sözleşme imzalandığını aktararak, ""Bu bölgelerin ayrıntılı fotoğrafları da tarafımıza iletilecek. Kazı çalışmasına başlamadan önce bu fayların yerlerini kesin olarak bilmemiz gerekiyor. Açacağımız hendekler ortalama 50 metre uzunluğunda, 4-5 metre genişliğinde olacak. Her bir hendeğin çalışması yaklaşık 10 gün sürecek. Her fay üzerinde 2 hendek açacağız, toplam 8 hendek açmayı planlıyoruz. Tabii gelişmelere göre bu sayı artabilir. "" diye konuştu. ""Deprem tekrarlanma aralıklarını anlamaya çalışacağız"" Faylanmış birimlerden örneklerin alınacağını ve ayrıntılı görüntüleneceğini belirten Gürer, ""Deprem tekrarlanma aralıklarını anlamaya çalışacağız. Fayın davranışını öğrenmeye çalışacağız. Böylelikle risk teşkil ediyorsa o fay ve çevresi için tampon bölge oluşturma çalışmaları sürdüreceğiz. Diri fay terimini son 11 bin yılda hareket etmiş, üzerinde hareket olan faylar için kullanıyoruz. Türkiye'de son 100 yılda 200'den fazla 6'dan büyük deprem oldu. Bunun yaklaşık üçte biri yıkıcı özellikteydi. Verileri MTA'nın kullandığı sisteme işleyeceğiz. Elde ettiğimiz bilgiler, daha sonra diri fay haritalarına aktarılacak."" ifadelerini kullandı. Gürer, çalışmaların deprem riskini en aza indirilmesi, yerleşim yerlerinin planlanması açısından önemli olduğuna dikkati çekerek, toplumun özellikle 1999 Marmara Depremi öncesine göre daha çok bilinçlendiğini sözlerini ekledi."
57,Türk oyun sektörü büyüyor: Yeni geliştiriciler sahaya girdi,"Türkiye'nin ilk ""unicorn""unu çıkaran oyun sektörü, dünya devleriyle yarışırken hem dijital dönüşümde rol aldı hem de istihdamı artırarak birçok gencin sahaya çıkmasını sağladı.",Bilim Teknoloji,https://www.trthaber.com/haber/bilim-teknoloji/turk-oyun-sektoru-buyuyor-yeni-gelistiriciler-sahaya-girdi-842309.html,"Sanayi ve Teknoloji Bakanlığının yerli ve milli dijital oyun uygulamalarını geliştirmek amacıyla gerçekleştirdiği çalışmalar ve sağladığı destekler bu yıl da devam etti. Milli Teknoloji Hamlesi kapsamında yeni teknolojilere odaklanılırken oyun sektörü de bu alanda gençlere yönelik projeleriyle öne çıktı. Firmalar, geliştirdikleri oyunlarla bir yandan dünya vitrininde boy gösterdi, diğer yandan akademiler, eğitim ve uygulama merkezleri de gençlere bu alanın kapılarını açtı. Bu kapsamda atılan adımlardan biri, Bakanlık, Cumhurbaşkanlığı Dijital Dönüşüm Ofisi destekleriyle, Google, T3 Girişim Merkezi ve Türkiye Girişimcilik Vakfı paydaşlığında ""Oyun ve Uygulama Akademisi""nin hayata geçirilmesi oldu. Akademi ile dijital ekonominin büyümesine, 18-29 yaş üniversite öğrencisi veya mezunu gençlerin dijital becerilerinin gelişmesine, teknoloji sektöründe istihdamın artmasına ve teknoloji odaklı girişimlerin çoğalmasına katkı hedeflendi. Yarısı kızlardan oluştu Her yıl 2 bin gence teknoloji, uygulama ve oyun geliştirme, girişimcilik alanlarında yetkinlik kazandıran akademiye, 2021-2022 ve 2022-2023 dönemlerinde 81 ilden 65 binden fazla başvuru yapıldı. 4 bin 500 genç ilk 2 yıl verilen eğitimlerden yararlandı. 2 yılda 1969 kişiyi mezun eden akademi, 17 bin 841 sertifika verdi. Akademinin, 2023-2024 dönemi için başvuruları da alınarak değerlendirme süreçleri tamamlandı. 2 bin kişi eğitimlerine Aralık 2023 itibarıyla başladı. Oyun ve Uygulama Akademisi 3'üncü yılında da yüzde 50'si kadın olmak üzere üniversite öğrencisi veya mezunu 2 bin gence tamamen ücretsiz, çevrim içi eğitim ve etkinlikler sunuyor. Yeni oyun geliştiriciler yolda Ayrıca, nitelikli insan kaynağını geliştirmek, bilişim meslekleri özelinde ulusal meslek standardı ve ulusal yeterliliklerin hazırlanması için de protokol imzalandı. Protokolle hem Türkiye Yazılım Envanteri Projesi'nin çıktısının alınması hem de 42 Yazılım Okulu'ndan mezun öğrencilerin bir ihtiyacı olarak bilişim mesleklerine ilişkin ulusal meslek standardı ile ulusal yeterliliklerinin hazırlanması amaçlandı. İlk etapta çalışılacak meslekler ""mobil yazılım geliştirici"", ""oyun geliştiricisi"" ve ""BT mimarisi uzmanı"" olarak belirlendi. Yeni Nesil Yazılımcı Yetiştirme Programı olarak tasarlanan 42 İstanbul ve 42 Kocaeli okullarına geçen yıl 74 bin 106 kişi başvurdu. 6 bin 650 kişinin havuz eğitimine alındığı okullarda 1716 kişi eğitimi başarıyla tamamladı, 1421 kişinin bu okullara kaydı gerçekleşti. Halen okullarda 691 aktif öğrenci bulunuyor. İstanbul kampüste 35 ve Kocaeli kampüste 12 öğrenci olmak üzere, müfredatın temel modülünü tamamlayan toplam öğrenci sayısı 47 oldu. Öte yandan bilişim, yazılım, dijital oyun, telekomünikasyon, finansal teknolojiler (fintek), akıllı şehircilik alanlarında sektörlerin yurt dışına açılması ve ihracatın artırılmasına yönelik sektöre özel kurgulanan destekler verilmesi de planlanıyor. Türkiye'nin ilk ""unicorn""u oyun şirketi olmuştu Türkiye'nin ilk ""unicorn""u (değerlemesi 1 milyar doları geçen teknoloji girişimi) olan Peak Games'i, ABD'li oyun şirketi Zynga 1,8 milyar dolara satın almıştı. Unicorn olan bir diğer oyun stüdyosu Dream Games'e bugüne kadar finansal yatırımcılar tarafından yatırım yapıldı. Türkiye'nin ilk unicornlarından Dream Games'in ""Royal Match"" oyunu geçen yıl 82,62 milyon dolarla dünyada en yüksek gelire sahip oyun olmuştu."
58,"Rusya ile Çin, Ay'a nükleer güç ünitesi yerleştirmeyi planlıyor","Rusya Federal Uzay Ajansı (Roscosmos) Başkanı Yuriy Borisov, Rusya ile Çin'in 2033-2035 yıllarında Ay'a nükleer güç ünitesi yerleştirmeyi planladığını söyledi.",Bilim Teknoloji,https://www.trthaber.com/haber/bilim-teknoloji/rusya-ile-cin-aya-nukleer-guc-unitesi-yerlestirmeyi-planliyor-842145.html,"Borisov, Moskova'da düzenlenen bir etkinlikte yaptığı konuşmada, Çin ile Ay'a yönelik ortak çalışmalar için anlaşma imzaladıklarını söyledi. Çin ile Ay'daki çalışmalarla ilgili önemli bir projenin geliştirildiğini anlatan Borisov, ""2033-2035 yıllarında Çinli meslektaşlarımızla birlikte Ay yüzeyine bir nükleer enerji ünitesinin ulaştırılması ve kurulmasına yönelik bir projeyi değerlendiriyoruz."" dedi. Borisov, söz konusu ünitenin robot teknolojileri kullanılarak yapılması gerekeceğini sözlerine ekledi. Roscosmos ile Çin Ulusal Uzay İdaresi (CNSA) arasında, Ay'da araştırmalar yapmak üzere ortak bir istasyon kurulması konusunda 2021'de mutabakat zaptı imzalanmıştı."
59,TEKNOFEST Girişim Programı'nın üçüncü dönemi başlıyor,"TEKNOFEST Girişim Programı'nda üçüncü dönem başlıyor. Başvurular, 20 Mart 2024 saat 23.59'a kadar yapılabilecek.",Bilim Teknoloji,https://www.trthaber.com/haber/bilim-teknoloji/teknofest-girisim-programinin-ucuncu-donemi-basliyor-842137.html,"TEKNOFEST'ten yapılan açıklamaya göre, yeni girişimcilere kapılarını açacak olan program, teknoloji odaklı, ölçeklenebilir iş fikirlerine sahip girişimcilerin proje fikirlerini sürdürülebilir ve hızlı bir şekilde ticari faaliyete dönüştürmelerine yardımcı oluyor. Programa, 2018-2023 döneminde TEKNOFEST yarışmalarında finalist olmuş takım üyeleri ve projesini şirketleştirmiş girişimler başvurabilecek. Başvurular, 20 Mart 2024 saat 23.59'a kadar https://t3gm.t3vakfi.org/tr/basvuru/teknofest-girisim-programi/ adresinden yapılabilecek. TEKNOFEST Girişim Programı'nın üçüncü dönemini başarıyla tamamlayan ön kuluçka girişimlerine 250 bin lira, hızlandırma girişimlerine ise 500 bin liraya kadar destek sağlanacak. Seçilen ekiplere ayrıca girişimcilik eğitimleri, alanında uzman ve yönetici mentör görüşmeleri, ofis ve patent desteği, yatırımcı ve işbirliği görüşmeleri desteği verilecek. 2022 yılında başlayan TEKNOFEST Girişim Programı, ilk döneminde 24 girişime 3 milyon lira, ikinci döneminde ise 16 girişime 3,6 milyon lira destek sağladı. İlk iki dönemde mezun olan 40 girişime toplam 6,6 milyon lira destek verildi, 5 girişim son bir yılda yatırım aldı."
60,Milli haberleşmenin yetenekleri yapay zeka ile artacak,"Türk mühendislerinin geliştirdiği geniş alan ağ altyapılarını daha güvenli, kolay yönetilebilir ve düşük maliyetli hale getiren milli ağ çözümü, yapay zekayla kazanacağı yeteneklere global pazardaki iddiasını büyütecek.",Bilim Teknoloji,https://www.trthaber.com/haber/bilim-teknoloji/milli-haberlesmenin-yetenekleri-yapay-zeka-ile-artacak-842054.html,"ULAK Haberleşme AŞ, İspanya'nın Barselona kentindeki Mobil Dünya Kongresi'nde son dönemde geliştirdiği milli teknoloji çözümlerini tanıttı. Bu çözümlerden geniş alan ağ altyapılarını daha güvenli, kolay yönetilebilir ve düşük maliyetli hale getirmek için yazılım tanımlı yaklaşımla geliştirilen Türkiye'nin ilk ve tek milli ağ çözümü uMAYA SD-WAN fuarda ilgi gören ürünler arasında yer aldı. uMAYA SD-WAN; merkezi yönetim, ağ soyutlama, ağ otomasyonu, artırılmış siber güvenlik gibi son kullanıcıyı doğrudan etkileyen fonksiyonları barındıran yenilikçi bir çözüm olarak ilk ticari satışının yapıldığı 2019'dan bu yana birçok kurum ve kuruluşun kullanımına sunuldu. ULAK Haberleşme AŞ Sistem Mühendisliği Müdürü Ali Akçay, yaptığı açıklamada, fuar kapsamında yerli ve yabancı pek çok kullanıcıya, müşteriye ürünü tanıtma fırsatı bulduklarını söyledi. Ürünün Türkiye'de pek çok kurum tarafından geniş alan ağ altyapılarında kullanılan bir yönetim ve siber güvenlik çözümü sunduğunu vurgulayan Akçay, bu ürün sayesinde kurumların geniş ağ altyapılarındaki lokasyonlarla, merkezde ya da bulut üzerindeki servislerle güvenli ve kesintisiz şekilde iletişimlerini sağlayabildiklerini belirtti. ""Yapay zekanın ve bulut tabanlı çözümlerin çok ön plana çıktığını gördük"" uMAYA SD-WAN'ın yaklaşık 5 yıldır Türkiye'de ve dünyanın farklı noktalarında bir ağ çözüm olarak sunduklarına işaret eden Akçay, MWC 2024'te de hem ürünü tanıttıklarını hem de rakiplerin, global üreticilerin bu alanda yaptığı çalışmaları incelediklerini ifade etti. Akçay, şu değerlendirmelerde bulundu: ""Geldiğimiz noktada ürünümüzün gerçekten global rakiplerle yakın düzeyde olduğunu, hatta belli noktalarda teknik olarak daha avantajlı özellikler sağladığını görebiliyoruz. Özellikle bu yıl fuarda yapay zekanın ve bulut tabanlı çözümlerin çok ön plana çıktığını gördük. Biz de kendi ürünlerimizle bu teknolojileri uzun zamandır geliştirmeye ve yaygınlaştırmaya çalışıyoruz. Bu alanda yaptığımız çalışmalar fuarda gördüğümüz kadarıyla gerçekten doğru zamanda, doğru hedefe doğru atılmış adımlar. Özellikle yapay zekanın siber güvenlik ve ağ üretimi fonksiyonlarında çok aktif bir rol aldığını bu fuarda da görmüş olduk. Biz de SD-WAN ürünümüzle bu özellikleri yakın zamanda kullanıcılarımıza anons ediyor olacağız. Amacımız ülkemizde dünya çapında bir teknoloji ürünü çıkarmak. ULAK Haberleşme olarak çıkardığımız ürünün siber güvenlik ve ağ yönetimi anlamında çok daha üst seviye özellikler sağlayabilmesini, bu ürünün farklı klasmanlarda global rakiplerde rekabet etmesini istiyoruz amaçlıyoruz. Bu alanda ürün geliştirmek, ürün yaygınlaştırmak çok kolay değil. O yüzden öncelikle ülkemizdeki kurumların bu ürünleri kullanması, gelişme destek vermesi ve daha sonra da yurt dışındaki müşterilere bu ürünü sunmamız bizim için ilk etapta önemli motivasyonlardan bir tanesi."" Yapay zeka ile yeni yetenekler geliyor Ali Akçay, siber güvenliğin her geçen gün farklılaşan, farklı boyutlar kazanan bir konu olduğunu söyledi. Her geçen gün farklı siber güvenlik tehditleri, atak yöntemleri, güvenlik açıkları, zafiyetler ortaya çıktığını ve çok hızlı şekilde bu güvelik açıklarına cevap verilmesi gerektiğini vurgulayan Akçay, yapay zeka tabanlı yöntemlerin bunlar karşısında hayat kurtarıcı olduğunu ifade etti. Akçay, şu değerlendirmelerde bulundu: ""Özellikle davranış temelli algılama yani gelen trafikte kullanıcının davranışlarından bunun bir saldırı mı yoksa normal bir tepki olduğunu algılamak için özellikle yapay zeka tabanlı siber güvenlik komisyonları çok fazla üzerinde durulan bir konu. Biz de açıkçası ULAK Haberleşme olarak SD-WAN ürünümüzde yapay zekayı özellikle siber güvenlik katmanında yoğun olarak kullanmayı hedefliyoruz. Burada amaç otonom yani dışa bağımlı olmayan bir siber güvenlik katmanı sağlayarak güvenlik risklerini, buradaki insan hatasını, konfigürasyon ve izleme kaynaklı hataları ortadan kaldırmak olacak."" Uçtan uca güvenli haberleşme SD-WAN'ın geniş alan ağ altyapısında şubeler, bölgeler ve merkezlerde olmak üzere farklı noktalarda kullanıcıların olduğu ya da sistemlerin bulunduğu lokasyonlar arasındaki trafiği yönetmek için kullanıldığını söyleyen Akçay, özellikle geniş alan ağ üzerinden erişilen veri merkezi ya da servislerin, bulut servislerinin erişim güvenliğinin sağlanmasında SD-WAN'ın uç noktadan merkeze kadar olan tüm trafiği güvenli hale getirdiğini belirtti. Ürünün kriptolama, diğer güvenlik fonksiyonlarıyla trafiği izleme ya da anomalileri reddetme gibi özellikleri sayesinde uçtan uca bir siber güvenlik sağladığına işaret eden Akçay, aynı zamanda farklı şebekeleri bir arada kullanarak kesintisiz hizmet erişimi sağladığını dile getirdi. Akçay, ""Burada farklı taşıyıcı şebekeleri aynı anda kullanabiliyoruz. Radyo şebekeleri, fiber altyapılar ya da geniş bant internet altyapıları bu ürün sayesinde güvenli şekilde erişim altyapısı olarak kullanılabiliyor. Buradaki tüm yönetim merkezi bir kontrol katmanı tarafından gerçekleştiriliyor. Uyguladığınız trafik yönetim ve siber güvenlik politikaları bu katman üzerinden çok kolay şekilde tek noktadan yönetilebilmesine imkan sağlıyor"" dedi."
61,Ulusal Antarktika Bilim Seferleri bilinmeyenlere ışık tutuyor,"Türkiye'nin seçkin araştırmacılarının yer aldığı 24 kişilik ekipten oluşan 8. Ulusal Antarktika Bilim Seferi tamamlanırken, bilim insanları kıtada gerçekleştirdiği çalışmalarla gezegenin bilinmeyenlerine ışık tutacak.",Bilim Teknoloji,https://www.trthaber.com/haber/bilim-teknoloji/ulusal-antarktika-bilim-seferleri-bilinmeyenlere-isik-tutuyor-842048.html,"Cumhurbaşkanlığı himayelerinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda 8. Ulusal Antarktika Bilim Seferi'ni gerçekleştiren 24 kişilik ekip, 36 gün süren seferin ardından yurda döndü. Çevre ve kirlilik araştırmaları, oşinografi ve hidrografi çalışmaları, atmosfer ve uzay gözlemleri, jeoloji ve jeofizik, enerji sistemleri, meteorolojik ölçümler, batimetri haritalarının geliştirilmesi gibi farklı alanlarda yaptıkları çalışmalarıyla Türkiye'ye dönen ekip, gezegenin Antarktika'da çözümlenmesini bekleyen sırlarını araştırdı. Sefer ekibi, Türkiye'nin bilimsel araştırma kampının bulunduğu Horseshoe Adası'nda çalışmalarını tamamladıktan sonra Dismal Adası'na uğradı. Ekip daha sonra, Lemarie ve Doumer kanallarını geçerek Deception Adası'na ulaştı. Burada lojistik operasyonlarla iki İspanyol bilim insanı TAE-VIII gemisine katıldı. Livingston Adası'na 4 saatlik seyir ile ulaşan gemiye, Bulgaristan'a ait St. Kliment Ohridski bilim üssünde çalışmalarını gerçekleştiren bir Türk bilim insanı daha katıldı. Yine aynı ada üzerinde bulunan İspanya'ya ait Juan Carlos I bilim üssüne lojistik operasyonlar gerçekleştiren bilim ekibi, sonrasında Greenwich Adası'nda bulunan Ekvador'a ait Maldonado üssüne doğru seyir gerçekleştirdi. Bu istasyonda çalışmalarını gerçekleştiren bir Türk bilim insanının da gemiye katılması sonrasında ekip, Punta Arenas'a uçaktan önce son durak olan King George Adası'na 6 saatlik seyir ile ulaştı. Sefer ekibinin zorlu yolculuğu Antarktika King George Adası'ndan planlanan ilk uçuş ile önce Şili Punta Arenas, sonrasında Santiago ve Brezilya San Paulo üzerinden Türkiye'ye dönmeyi planlayan ekip, fırtınalı bir deniz seferi sonrası King George Adası'na ulaştı. Ekip, hava muhalefeti sebebiyle uçuşların yapılamaması sonucu bir ay boyunca onlara yaşam alanı olan Şili bayraklı Betanzos isimli gemide beklemek zorunda kaldı. Bekleme süresince projeleri üzerine çalışan sefer ekibi, kalan zamanlarını da kitap okuyarak, sohbet ederek değerlendirdi. Antarktika King George Adası'nda Teniente Rodolfo Marsh Martin Airport isimli toprak piste sahip olan ve günlük uçuşların gerçekleştirildiği küçük havalimanında, havanın sisli olması sebebiyle günlerce uçuş yapılamadı. Uçuşların başlamasıyla yolculuklarına devam eden sefer ekibi, Şili Punta Arenas'tan Santiago'ya, ardından Brezilya Sao Paulo'ya ulaştı. Ekip buradaki son uçuşla 14 bin kilometrelik yolculuklarını Türkiye'de sonlandırmış oldu. Hava koşulları sefer süresini uzattı 8. Ulusal Antarktika Bilim Seferi Lideri Prof. Dr. Ersan Başar, sefere ilişkin, Horseshoe Adası'ndan başlayan yolculuk şartlarının özellikle Deception Adası'ndan sonra kötüleşmeye başladığını, bundan dolayı da seferin uzadığını dile getirdi. Prof. Dr. Ersan Başar, bekleme sürecinde havayı sürekli kontrol ettiklerini ve ekip olarak değerlendirmelerde bulunduklarını anlattı. Antarktika'da en önemli ulaşım noktalarından birinin de King George Adası'nda bulunan havaalanı olduğunu belirten Başar, havaalanının çakıl bir pisti, çok küçük bir kulesi olduğunu, insanların sığınabileceği herhangi bir noktanın bulunmadığını söyledi. Prof. Dr. Ersan Başar, Horseshoe Adası'nda 14 gün boyunca bilimsel çalışmaların sürdüğünü ifade ederek, bilim insanlarınca, deniz, yer bilimleri ve ada üzerindeki yapılan çalışmaların tamamlandığını anlattı. Ekibin, Horseshoe Adası ve çevresindeki denizel alanlarda da çalışmalar yürüttüğünü belirten Başar, şu bilgileri verdi: ""Deniz örnekleri alındı. Bu örnekler içerisinde uzun süredir devam eden projelerimiz kapsamında izleme çalışmalarımız da bulunuyor. Artık Antarktika'da ve Horseshoe Adası çevresindeki seferlerimizde birçok bilimsel veriyi elde ettik. Bu verilerin de zaman serileri anlamında bizler için gelecek açısından önemli olacağını düşünüyorum."" ""Projelerin uluslararası saygın bilimsel dergilerde yayına dönüşmesini umut ediyoruz"" 8. Ulusal Antarktika Bilim Seferi Bilimden Sorumlu Sefer Lider Yardımcısı Dr. Atilla Yılmaz da seferde, gemi seyrinin başladığı King George Adası'ndan başlayarak rota üzerinde de deniz bilimleri projeleriyle ilgili örnekleme ve ölçüm çalışmaları gerçekleştirdiklerini söyledi. Yılmaz, ""8. Ulusal Antarktika Bilim Seferi dahilinde toplam 22 proje yürütüldü. Proje konuları çevre ve kirlilik araştırmaları, oşinografi ve hidrografi çalışmaları, atmosfer ve uzay gözlemleri, jeoloji ve jeofizik, enerji sistemleri gibi farklı alanları içeriyor."" şeklinde konuştu. Sefer dahilinde Harita Genel Müdürlüğü (HGM), Meteoroloji Genel Müdürlüğü (MGM) ve Türk Deniz Kuvvetleri Seyir, Hidrografi ve Oşinografi Dairesi Başkanlığı (SHODB) gibi işbirliği içinde oldukları kurumların da buradaki bilimsel altyapı ve tecrübeyi güçlendirme yönünde fayda sağladığını ifade eden Yılmaz, ayrıca sefere ikili işbirlikleri kapsamında 4 yabancı bilim insanının katıldığını kaydetti. Yılmaz, ""ABD, Bulgaristan ve İspanya'dan toplam 4 farklı araştırmacı çalışmalarını gerçekleştirmek üzere seferimizde yer aldı."" diye konuştu. Seferde yapılan çalışmaların çıktılarını görmenin birkaç yıl aldığının altını çizen Yılmaz, ""Bu projelerin uluslararası saygın bilimsel dergilerde yayına dönüşmesini umut ediyoruz."" dedi. Ayrıca çalışmaların toplum nezdinde daha iyi anlaşılması, Antarktika ve küresel iklim değişikliği hakkında farkındalık oluşturması adına da çalışmalar yapıldığına değinen Yılmaz, Anadolu Ajansı ve TÜBİTAK BİTO'dan katılımcıların seferin başından sonuna bütün süreçleri belgelediğini, araştırmacılarla birebir çalışarak haber ve sosyal medyada yayınlanmak üzere çeşitli çalışmalar hazırladığını söyledi. Seferin lojistik operasyonları, seyir ve can emniyeti 8. Ulusal Antarktika Bilim Seferi Lojistikten Sorumlu Sefer Lider Yardımcısı Kpt. Doğaç Baybars Işıler de seferde, seyir sırasında çok fazla buzdağı ile karşılaştıklarını ifade ederek, şöyle konuştu: ""Bu bize küresel iklim değişikliğinin sinyallerini gösterdiği gibi aynı zamanda aslında denizdeki seyir sırasındaki emniyet önlemlerine bir hayli dikkat etmemiz gerektiğini de ortaya koyuyor. Çünkü denizde bulunan buz dağlarının fazlalığı gündüz olduğu gibi aynı zamanda gece saatlerinde de bir hayli asli önem teşkil etmekte ve aslında emniyet riski oluşturmakta. Bunların da bertaraf edilebilmesi için hem özel aydınlatılmış projektörlerle birlikte gözcülerin de bulunmasıyla gece de bu şekilde seyredilebiliyor."" Emniyet kıstaslarının Antarktika'da çok önemli olduğuna değinen Işıler, sadece gemi bazında değil, aynı zamanda sefere katılan araştırmacıların her birine sefere katılmadan önce de gemiye geldikten sonra da emniyet eğitimlerini verdiklerini söyledi. Işıler, ""Geminin kendi emniyetini sürdürebilmesi için de deniz buzu ve buz dağlarına karşı da gözlemlerin yapılabilmesi ve seyir emniyetine dikkat edilmesi hepimizin, bütün seferi sağlıklı ve emniyetli bir şekilde tamamlayabilmesi için çok önemli."" şeklinde konuştu. Sefer ekibine sağlık desteği Yer bilimleri, yaşam bilimleri ve fiziki bilimler alanlarında 22 ayrı proje gerçekleştiren ekibe bir tıp doktoru da eşlik etti. İstanbul Üniversitesi İstanbul Tıp Fakültesi Sualtı Hekimliği ve Hiperbarik Tıp Anabilim Dalı'ndan Doç. Dr. Bengüsu Mirasoğlu, 8. Ulusal Antarktika Bilim Seferi'nde görev alarak, bilim seferi ekibine hem sahada hem de gemide sağlık desteği verdi. Antarktika Bilim seferlerinde doktor bulunmasının iki farklı aşamasının bulunduğuna değinen Mirasoğlu, şunları kaydetti: ""Bir tanesi sefer başlamadan önce yapılan muayeneler. Antarktika en uzak, en soğuk ve en izole yerlerden bir tanesi, o yüzden buraya gelecek olan katılımcıların sağlıklarının buraya da çalışmaya uygun olması gerekiyor. Bu nedenle sefer başlamadan önce gelecek olan bütün katılımcıları çok detaylı bir muayeneden geçiriyoruz. Oluşabilecek hastalıkları öncesinden bertaraf etmeye çalışıyoruz. Buraya geldikten sonra da oluşabilecek kazalar ya da hastalıklar, hastalıkların tedavisi için onların yanında bulunup tabii destek veriyoruz."" Mirasoğlu, sefer sırasında ciddi bir sağlık problemi ile karşılaşmadıklarını ifade etti. Bakan Kacır'dan bilim ekibine tebrik Bilim Seferi heyetini tebrik eden Sanayi ve Teknoloji Bakanı Mehmet Fatih Kacır, ay yıldızlı bayrağın kutuplarda dalgalandığını belirterek, bilimsel çalışmaları himaye etmeye, kıtadaki geçici bilim üssünü kalıcı hale getirmek ve Antarktika Anlaşmalar Sistemi'nde asli üyeler arasında yer almak için çalışmalarına devam edeceklerini söyledi. Öte yandan sefer sırasında görülen buzulların, buzdağlarının ve güney kutbunda yaşayan canlıların da gözlemleri gerçekleştirildi."
62,Akran zorbalığı sanal ortama da taşındı,"İstanbul Üniversitesi İletişim Fakültesi Halkla İlişkiler ve Tanıtım Bölümü Öğretim Üyesi Doç. Dr. Derya Gül Ünlü, okullarda öğrencilerin birbirlerine uyguladığı akran zorbalığının, teknoloji kullanımının artmasıyla dijital ortama taşındığını söyledi.",Bilim Teknoloji,https://www.trthaber.com/haber/bilim-teknoloji/akran-zorbaligi-sanal-ortama-da-tasindi-842031.html,"Doç. Dr. Derya Gül Ünlü, çocukların sanal ortamda birbirine uyguladığı akran zorbalığını ve bununla mücadele yöntemlerini değerlendirdi. Sıklıkla çocuklar arasında karşılaşılan akran zorbalığı kavramının, herhangi biçimde güçlü veya avantajlı pozisyonda bulunan bir çocuğun, diğerlerine karşı üstünlük kurma mücadelesi olduğunu belirten Ünlü, bu mücadelenin genellikle sözlü veya psikolojik olarak, zaman zaman da şiddeti bulan fiziksel çatışmalarla ortaya çıktığını kaydetti. Ünlü, eskiden zorbalığın sadece arkadaşların sosyal çevrelerinde kendini gösterdiğini, ancak dijital kullanımların artmasıyla bunun sanal ortamlara taşındığını ve siber zorbalıkla iç içe geçtiğini dile getirerek, ""Akran zorbalığı maalesef günümüzde çok şekilli bir hal aldı. Önceden sadece okul ve arkadaş ortamında görülen akran zorbalığına bugün sosyal medyada da sıkça rastlamak mümkün. Geleneksel akran zorbalığı, yerini dijital platformlardaki zorbalık türlerine bırakıyor."" dedi. ""Çocukların neredeyse yüzde 70'i zorbalık yapan kişileri çevrim dışı hayatlarında da tanıyor"" Ekonomik Kalkınma ve İş Birliği Örgütünün (OECD) PISA 2018 programı kapsamında 2022'de yayımladığı bir rapora göre, Türkiye'deki öğrencilerin yüzde 24'ünün her ay akran zorbalığına ya da buna bağlı siber zorbalığa maruz kaldığını ifade eden Ünlü, bu rakamın öğrencilerin neredeyse 4'te birinin akran zorbalığı ve buna bağlı siber zorbalığa maruz kaldığı anlamına geldiğini aktardı. Ünlü, çocukların sanal ortamda, birbirlerine yaptıkları zorbalığın, alaycı içerikler, videolar ve paylaşımlarla ortaya çıktığına değinerek, şöyle devam etti: ""Siber akran zorbalığına uğrayan çocukların neredeyse yüzde 70'i zorbalık yapan kişileri çevrim dışı hayatlarında da tanıyor. Bu çocuklar okul, mahalle arkadaşları, yakın çevrelerinden tanıdıkları veya akranları olabiliyor. Dijital ortamda çocukları 'zorbalayan' içerikler, hızlıca yayılıyor, bu içerikler çocuğu zor durumda bırakabilecek materyallerden besleniyor. Lakap takılan, dalga geçilen, alay edilen paylaşımlar veya içeriği uygun olmayan bir video örneğin. Bunlara maalesef sıkça rastlıyoruz internet ortamında. Okulların açık olduğu bu dönemde yine bunların artacağı, daha fazla dolaşıma sokulacağı gibi bir gerçek söz konusu."" Sanal dünyadaki zorbalığın, hem yayılım hızı hem de aldığı olumsuz etkileşimin fazlalığıyla, geleneksel zorbalık türlerinden daha fazla psikolojik tahribata yol açabileceğine dikkati çeken Ünlü, şu ifadeleri kullandı: ""İçeriklerin hızlıca yaygınlaştırılması, istenilmeyen şekillerde bu görüntülerin, materyallerin kullanılabiliyor oluşu çocuklar için büyük ve geleneksel zorbalık türlerinden farklı bir tehdit konusu. İçerikler bir şekilde internet ortamından kaldırılabiliyor fakat bunların çocuklar üzerinde bıraktığı tahribat ölçülebilir değil. Bu etki çocuktan çocuğa farklılık gösterebileceği gibi ne zaman veya nasıl bir yıkıma yol açacağı da öngörülebilir değil. Dijital platformlardaki akran zorbalığına da en az geleneksel zorbalık türleri kadar dikkat etmek, göz ardı etmemek gerekiyor."" Ünlü, özellikle okulların açık olduğu dönemlerde akran zorbalığında artış gözlendiğini, bunun normalleştirilmemesi gerektiğini, aksi taktirde çocuklarda psikolojik sorunlara yol açabileceğini vurgulayarak, ""Akran zorbalığı, fiziksel, psikolojik veya ruhsal şiddete maruz kalan çocuk açısından ciddi problemleri beraberinde getirebiliyor, ilerleyen yıllarda görülebilecek daha büyük psikolojik bozukluklara, öz saygı yitimiyle ilişki bazlı problemlere neden olabiliyor. "" diye konuştu. ""Akran zorbalığıyla mücadelede uzlaşı metotları tercih edilmeli"" Derya Gül Ünlü, akran zorbalığının çok çeşitli bir hal almasının, bununla mücadele yöntemlerini de değiştirdiğine işaret ederek, şu değerlendirmede bulundu: ""Zorbalıkla mücadelede genelde cezalandırıcı stratejiler tercih ediliyor. Bu hem okulda hem de sosyal yaşantısında zorbayı görmezden gelen etkisiz bir yöntem. Burada uzlaşı adını verdiğimiz ve hem zorbayı hem de mağduru, sürece erken yaşta dahil edecek bir sistemden bahsetmek gerekiyor. Çocukların arasını bulmak, sorunun kaynağının ne olduğunun ve bu davranışın neden yanlış olduğunun yapıcı bir şekilde ele alınması daha kıymetli. Yapıcı, uzlaşmayı önceleyen stratejilerle zorbalığa karşı bilinçlendirme sağlanabilir. Zorba bir çocuğa, zorbalığa uğrayan çocukları koruyup kollama görevini ya da bu bilinci aşılayabilecek bir sorumluluk vermek, yaptığının hata olduğunu anlamasını, empati kurmasını sağlayabilecek bir yöntemdir."" Uzlaşı yöntemlerinin, özellikle küçük yaştaki çocuklarda erken dönemde ""yaptıklarının yanlış olduğunu öğrenme"" bilincini oluşturacağını belirten Ünlü, bunun çocuğa, ilerleyen yıllarda bir başkasına ya da kendine yapılabilecek zorbalığın da önüne geçme duyarlılığını kazandıracağını söyledi. Ünlü, uzlaşı ve rehberlik yöntemlerinin yanı sıra ailelerin de bu süreçte etkin rol oynaması gerektiğinin altını çizerek, sözlerini şöyle tamamladı: ""Rehberlik öğretmenlerimiz bu konuda önemli bir vazife üstleniyor fakat ailelerin, bu gibi vakalarda profesyonel destek almasında, zorbalığın türlerinin ve altında yatan sebeplerin incelemesinde fayda var. Ben özellikle ailelerin de sürecin içerisinde olması gerektiğini düşünüyorum. Nasıl ki çocuk bir fiziksel rahatsızlıkla karşılaştığında buna bir şekilde çözüm aranıyorsa, çocuğumuz bir biçimde zorbalığa maruz kaldığında da bununla mücadele edilmeli. Bu asla görmezden gelinmemeli, normalleştirilmemeli, 'benim çocuğum yapmaz' dememeliyiz."""
63,Türkiye'de AR-GE merkezi sayısı 1292'ye yükseldi,"Türkiye'de geçen yıl sonu itibarıyla AR-GE merkezi sayısı 1292, tasarım merkezi sayısı 328 oldu.",Bilim Teknoloji,https://www.trthaber.com/haber/bilim-teknoloji/turkiyede-ar-ge-merkezi-sayisi-1292ye-yukseldi-842030.html,"AR-GE ve inovasyon rekabetin vazgeçilmez unsurlarından biri haline geldi. Etkin AR-GE teşvikleriyle sanayisi desteklenen ülkeler dünya rekabet sıralamasında en üst sıralarda yer alıyor. Türkiye de ekonomisinin uluslararası düzeyde rekabet edebilir bir yapıya kavuşturulması için AR-GE ve tasarım merkezlerine vergi indirimi, sigorta primi desteği, gelir vergisi stopajı desteği, damga ve gümrük vergisi istisnaları, makine ve teçhizat için katma değer vergisi muafiyeti gibi destekler sağlıyor. Geçen yıl 75 yeni AR-GE merkezi belgesi verildi Desteklerle büyüyen AR-GE ve tasarım merkezlerinin sayısı ise her geçen yıl artıyor. Bu kapsamda, Türkiye'de geçen yıl 75 yeni AR-GE merkezi belgesi verilerek yıl sonu itibarıyla faaliyette olan merkez sayısı 1292'ye yükseldi. Bu merkezlerde destek personeli dahil 80 bin 838 personel görev alıyor. Söz konusu AR-GE merkezlerinde 58 bin 893 proje tamamlandı. Bu merkezlerin 12 bin 7 patenti tescilli iken 23 bin 680'i başvuru aşamasında yer alıyor. AR-GE merkezi olan yabancı ortak firma sayısı 229 olarak kayıtlara geçti. Tasarım merkezi sayısı 328 oldu Öte yandan, geçen yıl ülkede 28 yeni tasarım merkezi belgesi verildi ve faaliyette olan tasarım merkezi sayısı 328'e ulaştı. Çanakkale ve Gaziantep'te ilk tasarım merkezleri kurularak bu merkezler 30 kente yayılmış oldu. Faaliyetteki 328 merkezde 7 bin 889 personel görev alıyor. Tasarım merkezlerinde 11 bin 488 proje tamamlandı. Bu merkezlerdeki patentin 228'i tescilli, 503'ü ise başvuru aşamasında yer alıyor. Söz konusu merkezlerde 34 yabancı ortaklı firma da faaliyette bulunuyor."
64,X’in sesli ve görüntülü arama özelliği IP adreslerini ifşa ediyor,"X, yakın zamanda görüntülü ve sesli arama özelliklerini duyurmuştu. Ancak bu özellik kullanıcıların IP adreslerini ortaya çıkarıyor. Peki, bunu engellemek için ne yapmalıyız?",Bilim Teknoloji,https://www.trthaber.com/haber/bilim-teknoloji/xin-sesli-ve-goruntulu-arama-ozelligi-ip-adreslerini-ifsa-ediyor-842013.html,"Bu haftanın başlarında X (eski adıyla Twitter), sesli ve görüntülü görüşmelerin artık herkesin kullanımına sunulduğunu duyurdu.  X’in tüm kullanıcılara sesli ve görüntülü arama yapma seçeneğini sunmasının ardından, sistemin arama yaptığında her kullanıcının IP adresini gösterdiği açıklandı. Bu ayrıntı, X’in resmi duyurusuna Topluluk Notu olarak eklendi:      X'te aramalar nasıl engellenir? İlgili ayarlara erişmek için akıllı telefonunuzda önce X uygulamasını açın.  Doğrudan mesajlarınıza erişmek için kullanılan zarf simgesine dokunun ve ekranın üst kısmındaki ayarlar dişli çarkına tıklayın. Şimdi size bir dizi seçenek sunulacak. ""Sesli ve görüntülü aramayı etkinleştir"" yazan kutunun işaretini kaldırarak tüm görüntülü ve sesli aramaları doğrudan engelleyebilirsiniz.   "
65,TÜBA-TEKNOFEST Doktora Bilim Ödülleri Yarışması için başvurular devam ediyor,"TEKNOFEST Havacılık, Uzay ve Teknoloji Festivali kapsamında Türkiye Bilimler Akademisi yürütücülüğünde düzenlenen TÜBA-TEKNOFEST Doktora Bilim Ödülleri için başvurular 15 Mart tarihine kadar devam ediyor.",Bilim Teknoloji,https://www.trthaber.com/haber/bilim-teknoloji/tuba-teknofest-doktora-bilim-odulleri-yarismasi-icin-basvurular-devam-ediyor-841879.html,"TÜBA tarafından her yıl açıklanan tematik program ile ilgili konu başlıklarını içeren YÖK doktora tezi yazarları bireysel olarak teknoloji ve tasarım, bilgi ve iletişim teknolojileri, eğitim, sağlık, tarım ve ekoloji teknolojileri ve biyoteknoloji alanlarında, ayrıca uluslararası ilişkiler, kalkınma politikaları, eğitim yaklaşımları ve güvenlik politikaları konularını içeren sosyal bilimler alanlarında başvuruda bulunabiliyor. Başvurular dijital olarak yapılıyor. Ülkemiz kaynaklı yazılmış doktora tezlerini teşvik etmek, desteklemek ve ödüllendirmek amacıyla düzenlenen TÜBA-TEKNOFEST Doktora Bilim Ödülleri Yarışmasına farklı konularda katılım sağlanabiliyor. Teknoloji ve Tasarım kapsamında Yapay Zeka, Makine Öğrenmesi, Otonom Sistemler, Robotik ve Mekatronik Sistemler, Modelleme ve Simülasyon Teknolojileri, Enerji, Hibrit ve Elektrikli Araç Teknolojileri, Hava, Uzay ve İnsansız Sualtı Sistemlerine Yönelik Teknolojiler içerikleri yer alırken, Bilgi ve İletişim Teknolojileri (Siber Güvenlik ve Kriptoloji dahil) de yarışma dahilinde başvuru yapılabilen konular arasında yer alıyor. Yine ek olarak Eğitim, Sağlık, Tarım ve Ekoloji Teknolojileri, Biyoteknoloji ve Milli Teknoloji Hamlesi’nin Uluslararası İlişkiler, Kalkınma Politikaları, Eğitim Yaklaşımları, Güvenlik Politikaları da gençlerin yarışmaya katılabilecekleri içerikler arasında bulunuyor. Doktora tezlerinin bilimsel değerlendirme süreçleriyle değerlendirileceği ödül programında birinci olan tez yazarına 75 bin TL, ikinciye 60 bin TL, üçüncüye ise 50 bin TL ödül veriliyor. Yarışmaya son başvuru tarihi 15 Mart 2024."
66,Güneş pillerinin verimliliği yüzde 40 artırıldı,"Niğde Ömer Halisdemir Üniversitesinde ince film tabanlı güneş pillerinin verimliliği mangan, germanyum ve gümüş elementleri kullanılarak yüzde 40 artırıldı.",Bilim Teknoloji,https://www.trthaber.com/haber/bilim-teknoloji/gunes-pillerinin-verimliligi-yuzde-40-artirildi-841818.html,"Niğde Ömer Halisdemir Üniversitesi Zübeyde Hanım Sağlık Hizmetleri Meslek Yüksekokulu Sağlık Hizmetleri Tıbbi Hizmetler ve Teknikler Bölümü Optisyenlik Programı Öğretim Üyesi Doç. Dr. Yavuz Atasoy, AA muhabirine, yaklaşık 4 yıldır TÜBİTAK tarafından desteklenen projelerinde ince film tabanlı güneş pilleri üzerine çalışmalar yürüttüklerini söyledi. Üniversitenin Merkezi Araştırma Laboratuvarı Nanoteknoloji Uygulama ve Araştırma Merkezi'nde güneş hücrelerinin verimini arttırmaya yönelik proje geliştirdiklerini belirten Atasoy, bu kapsamında bakır, çinko, kalay ve selenyum elementlerinin bir araya getirilmesiyle oluşan güneş pillerinin hücre performansını araştırdıklarını anlattı.    Farklı tipte atomlar katkılayarak bu malzemelerin yapısal ve opto-elektronik özelliklerini iyileştirdiklerine dikkati çeken Atasoy, şöyle konuştu: ""Aslında farklı tipteki malzemeleri uyguladık. Mangan, germanyum, gümüş gibi malzemeleri bu yapılara katkılayarak yapıların özelliklerini iyileştirme amacı güdüyoruz. Bu sayede yüzde 40 seviyesinde bir verim iyileştirmesini sağladık. Güneş enerjisi santralleri ve birçok güneş uygulaması, silisyum tabanlı güneş hücrelerinden oluşmaktadır. Silisyum tabanlı güneş hücreleriyle bizim odaklandığımız ince film tabanlı güneş hücreleri arasında birtakım farklılıklar var. İnce film tabanlı hücrelerin getirdiği birtakım artılardan söz edebiliriz. Özellikle silisyum tabanlı güneş hücrelerinde kullanılan silisyum altlık yaklaşık 200 mikron mertebesinde kalınlığa sahiptir ancak bizim kullandığımız ince filmler ise bunun yüzde 1'i kadar yani 1-2 mikron mertebesinde, aynı hücre performansını ince film tabanlı hücreler ile sağlayabilmekteyiz.""    Atasoy, ince film tabanlı güneş hücrelerinin 1-2 mikron kalınlıkta bile güneşten gelen ışınların önemli bir kısmını soğurabildiğini belirterek, kullanılan elementlerin doğada bol bulunmasının maliyeti düşürdüğünü ifade etti. İnce film güneş pili uygulamalarının cam altlıkların yanı sıra esnek altlıklara da uygulanabildiğini anlatan Atasoy, ""Bu anlamda günlük yaşamda kullandığımız telefon, bluetooth kulaklık gibi küçük elektronik eşyaların taşınabilir güneş pilleriyle şarj edilebilme imkanı da sağlayacağını düşünüyoruz."" dedi. Atasoy, konuyla ilgili 3 uluslararası, bir de ulusal makalesinin bulunduğunu sözlerine ekledi."
67,Alper Gezeravcı'nın uzayda yaptığı mikroalg deneyinden ilk sonuç alındı,"Boğaziçi Üniversitesi Çevre Bilimleri Enstitüsü Doktor Öğretim Üyesi Berat Haznedaroğlu, Türkiye'nin ilk uzay görevinde gerçekleştirilen ""Uzay Görevleri için Mikroalgal Yaşam Destek Üniteleri (UzMan)"" deneyiyle mikroalglerin, yerçekimsiz ortamda zenginleştirilmiş karbondioksiti oksijene çevirdiğini kanıtladıklarını söyledi.",Bilim Teknoloji,https://www.trthaber.com/haber/bilim-teknoloji/alper-gezeravcinin-uzayda-yaptigi-mikroalg-deneyinden-ilk-sonuc-alindi-841799.html,"Türkiye'nin insanlı ilk uzay görevinde yapılan 13 deneyden biri, Boğaziçi Üniversitesi Çevre Bilimleri Enstitüsü Doktor Öğretim Üyesi Berat Haznedaroğlu'nun liderliğinde hazırlanan ve mikroalg türlerinin karbondioksit yakalama performanslarının ve oksijen üretim kabiliyetlerinin belirlenmesini amaçlayan ""UzMAn"" deneyi oldu. İlk Türk astronot Alper Gezeravcı'nın Uluslararası Uzay İstasyonu'ndaki (ISS) çalışmaları sırasında gerçekleştirdiği deneye ait örnekler, geçen hafta dünyaya ulaştı. Boğaziçi Üniversitesinin Sarıtepe Kampüsü'nde başlayan incelemelerde, deneyin ilk çıktılarında, alglerin yerçekimsiz ortamda, kapalı mekanlarda bulunandan 3 ila 5 kat daha fazla karbondioksiti oksijene dönüştürme yeteneğine sahip olduğu tespit edildi. Bu bulgu, uzaydaki kapalı ortamlarda yaşam destek sistemlerinin geliştirilmesi ve uzun süreli uzay misyonlarında astronotların ihtiyaç duyduğu oksijenin sağlanması açısından önem taşıyor.    Haznedaroğlu'nun yürütücüsü olduğu projede, TÜBİTAK Marmara Araştırma Merkezi (TÜBİTAK MAM) ve İstanbul Medeniyet Üniversitesinden 8 bilim insanı yer alırken deney düzeneğinin hazırlanmasına TÜBİTAK Uzay Enstitüsü de destek sağladı. Deneyde ikisi kutuplardan izole edilen, biri ise hem tatlı hem de tuzlu suda yaşayabilen 3 farklı türde mikroalg test edildi. Deney süreci ve deneyin ilk sonuçlarına ilişkin AA muhabirine bilgi veren Haznedaroğlu, ""Alper Bey, deneyin sonuncu gününde mikroalg türlerini özel hazırladığımız koruyucu solüsyona transfer etti ve o halleriyle beraber korunmasını sağladı. Algler soğuk zincire alınarak dünyaya dönüşü sağlandı, örneklerimiz Boğaziçi Üniversitesi'ne geldi."" dedi. Deney için Boğaziçi Üniversitesi İstanbul Mikroyosun Biyoteknolojileri Araştırma ve Geliştirme Birimi (İMBİYOTAB) çatısı altında, yaptıkları mikroalg reaktörlerinin bir minyatürünü oluşturduklarını ifade eden Haznedaroğlu, ilk etapta fırlatmaya 8 gün kala NASA laboratuvarlarında hazırlık aşamalarını gerçekleştirip yer çekimine maruz kalan deneyin korunmasını sağladıklarını, fırlatmaya 48 saat kala da Axiom ve SpaceX temsilcilerine deneyi teslim ettiklerini anlattı. ""Deneyde kullanılan 3 mikroalg türü de düzgün performans gösterdi"" Gezeravcı'nın Uluslararası Uzay İstasyonu'na (ISS) ulaşmasının ardından, deneyi Avrupa Uzay Ajansı'na (ESA) ait Columbus modülündeki sisteme bağlayıp çalıştırdığını ifade eden Haznedaroğlu, sonrasında yer bilgisayarıyla beraber uydu üstünden ilk verileri almaya başladıklarını belirtti. Yosunları biraz daha zorlamak ve daha önce yapılmamış bir çalışmayı ortaya koyabilmek için proje paydaşlarından TÜBİTAK MAM'daki araştırmacıların geliştirdiği bir karbondioksit zenginleştirme ünitesini de deneye eklediklerini aktaran Haznedaroğlu, deneyin ilk sonucu hakkında şunları söyledi: ""Biz yaklaşık milyonda 500 birim gibi bulunan karbondioksit seviyesini daha da artırarak yaklaşık milyonda 2 bin, 2 bin 500 birime kadar çıkardık. Elde ettiğimiz verilerde bu seviyelerdeki karbondioksitin yaklaşık 3’te 1 kadar azaldığını gözlemleyebildik. Reaktörlerimiz toplamda 30 mililitrelik küçük reaktörlerdi ve dolu sistemleriyle beraber oksijene çevirme performansının aslında çok olduğunu söyleyebiliriz. UzMan deneyiyle beraber hava iyileştirmede yosunlarımızı kullanabileceğimizi kanıtlamış olduk."" Haznedaroğlu, ""Yeterli ölçeklendirildiğinde orta boy bir mikroalg reaktörü aslında 3 mürettebatın 1 günde tükettiği karbondioksitin tamamını oksijene çevirebilecek potansiyele sahip, çalışmalarımız bunu gösteriyor."" diye konuştu. Uzaya gönderdikleri 3 mikroalg türünün de düzgün performans gösterdiğinin altını çizen Haznedaroğlu, bunları bir sonraki görevlerde kullanabilecekleri alg türleri arasına aldıklarını kaydetti. ""Fonksiyonel gıda üretimi için de algler kullanılabilir"" Şu an uzay istasyonundaki karbondioksiti oksijene çeviren sistemlerin fiziksel ve mekanik sistemler olduğunu bildiren Haznedaroğlu, ""Eğer bunlar bozulursa, Ay, Mars görevi gibi kolonileşme, üs kurma gibi durumlar oluştuğunda, Dünya'dan bir kargonun ulaştırılması en az altı ay ya da bir yıla kadar sürecek. Mekanik bir sistemin bozulması böyle bir durumda oradaki mürettebatın hayatını tehlikeye atabilir. O yüzden yosunların kendi kendine büyüyebilen, yenilenebilir sistemler olmaları önemli bir kazanç. UzMAn deneyiyle beraber hava iyileştirmede yosunlarımızı kullanabileceğimizi kanıtlamış olduk."" şeklinde konuştu. UzMAn deneyiyle aslında birden fazla amaçları olduğuna değinen Haznedaroğlu, antioksidanları, Omega-3'leri, vitaminleri olan, bağışıklık sistemini kuvvetlendiren ve astronotların oradaki enerji ihtiyacını sağlayabilecek fonksiyonel gıda üretimi için de alglerin kullanılabileceğini ortaya koyduklarını kaydetti. Haznedaroğlu, sözlerini şöyle tamamladı: ""Deneyin ikinci aşamasında, algleri metabolik olarak incelemiş olacağız ve en fazla hangi fonksiyonel gıda ürünlerinin elde edilebileceğini anlamış olacağız. Ayrıca hangi mekanizmaların, oksijene çevirmede, onlara daha fazla katkısı olduğunu bilimsel olarak ortaya koymuş olacağız. İnsanların ihtiyaçları tamamen aynı. Enerji, gıda ihtiyaçları var. Uzayda diğer deneyler için yetiştirilen bitkilerin gübre ihtiyacı var. Bir hayvanın ihtiyacı olduğunda, onlara yem olarak kullanılabiliyor. Yarın değerli metallerin kazanılması, hidrojen üretimi gibi de çok farklı ticari uygulamalar için kullanılabileceğimize dair önemli veri elde etmiş olduk."""
68,Yapay zeka insan gücünün yerini almaya başladı,Teknolojik gelişmelerle birlikte son yıllarda hayatımıza giren yapay zeka uygulamaları gün geçtikçe insan gücünün yerini alırken bu sayede geçmişte saatler süren çalışmalar artık tek tuşla gerçekleştirilebiliyor.,Bilim Teknoloji,https://www.trthaber.com/haber/bilim-teknoloji/yapay-zeka-insan-gucunun-yerini-almaya-basladi-841785.html,"Teknoloji çağının son meyvesi yapay zeka uygulamaları, giderek yaygınlaşan kullanım ağıyla artık hayatımızın yeni bir parçası haline geldi. Son yıllarda ""ChatGPT"" ve ""Gemini"" ile adından sıkça söz ettiren uygulamalar, akla ilk olarak gelen metin, fotoğraf, ses ve video üretmenin yanı sıra farklı işleri de yapabiliyor. Tanıtım afişi hazırlamak isteyen tasarımcılar yapay zeka destekli uygulamalar sayesinde girdikleri komutlar doğrultusunda diledikleri görsel ürünleri tek tuşla hazır hale getirebiliyor. Bir sanatçı, hazırlamak istediği şarkıyı çok kısa sürede üretebiliyor; bir dava dosyası, yapay zeka destekli avukatlık uygulamasıyla anında çözüme kavuşabiliyor. Sadece bu alanlarla sınırlı olmayan uygulamalar sağlık, eğitim, finans, ticaret, ulaşım ve lojistik başta olmak üzere çeşitli sektörlerde yaygın bir şekilde kullanılıyor. Akıllı telefonlardaki sesli yanıt asistanları, otonom sürüş sistemleri, akıllı yollar ve araç içi uygulamalar, çevrim içi alışveriş sitelerindeki algoritmalar, tıbbi görüntüleme alanında manyetik rezonans (MR) veya röntgen gibi görüntülerinin analizleri, yapay zeka destekli gerçekleştiriliyor. ""Artık birincil kullanıcıya doğru ilerleyen bir yapı söz konusu"" Yapay zekanın geleceği hakkında konuşan Marmara Üniversitesi (MÜ) İletişim Fakültesi Görsel İletişim Tasarımı Anabilim Dalı Başkanı Prof. Dr. Ali Murat Kırık, makine öğrenmesi, derin öğrenme ve dil işleme modellerinin bileşkesinden oluşan yapay zeka sisteminin, Türkiye'de ve dünyada giderek yaygın bir hal almaya başladığını söyledi. Yapay zekanın Türkiye açısından son derece önemli bir noktaya doğru evrilmeye başladığını belirten Prof. Kırık, ""Birçok iş koluna, alana yayılmaya başladığını ifade edebiliriz. Başta medya ve eğitimde yapay zekanın çok ciddi manada kullanıldığını görüyoruz. Gerek uygulamalar aracılığıyla gerekse de yapay zeka sohbet robotları aracılığıyla artık birincil kullanıcıya doğru ilerleyen bir yapı söz konusu."" dedi. Kullanıcıların son dönemde çok daha kolay şekilde yapay zeka destekli uygulamalara ulaşma imkanına eriştiğine işaret eden Kırık, bu uygulamaların eğitim alanında başvurulan temel kaynak haline geldiğine değindi. Prof. Dr. Kırık, bu sistemlerden alınan bilgilerin teyit ve mukayeseye muhtaç olduğuna, bu tarz bilgilerin kullanıcıların yanlış yönlendirilmesine sebebiyet verebileceğine dikkati çekerek, öğrencilerin ödevlerini ve tezlerini yapay zeka uygulamaları üzerinden hazırlayabildiklerini dile getirdi. Buradan alınan bilgilerin kıyas yapılmadan ve mukayese edilmeden bilimsel kaynaklara eklenmesi, referans gösterilmeksizin çalışmalarda kullanılmasının ciddi problemlere mahal verebildiğinin altını çizen Kırık, ""Çünkü yapay zeka her zaman doğru cevabı verecek diye bir kaide yok. Unutmamamız gereken en temel nokta, var olan parametrelerin, verilerin, girdilerin sisteme eklemlenmesi ve daha sonra sorulan sorular üzerine bunların analizi esasına dayanarak cevapların sunulması söz konusu oluyor. İşte burada yanıltıcı bilginin sunulması, ciddi problemlerin ortaya çıkmasına sebebiyet verebiliyor."" diye konuştu. Yapay zeka işsizlik ve istihdam sorununa yol açar mı Prof. Dr. Kırık, İngiltere'de yapılan bir araştırmada, doktorların teşhis koyamadığı bir hastaya yapay zeka aracılığıyla teşhis koyulduğunu aktararak, Rusya'da yapılan bir çalışmada ise bu ülke menşeili bir yapay zeka sohbet robotunun tıpta yeterlilik sınavından yüzde 83'lük dereceyle geçtiğini, bu nedenle tıp dünyasında yapay zekanın faydalı olup olmayacağı konusunda farkı görüşlerin olduğunu söyledi. Medya ve eğlence sektöründe de yapay zekanın kullanıldığını, uygulamalar aracılığıyla müzik bestelendiğini ve senaryo hazırlandığını aktaran Kırık, şöyle devam etti: ""Bu durum bir işsizlik ve istihdam sorununu beraberinde getirebilir. Çünkü belki birçok insanın yapacağı işi sadece tek bir yapay zeka uygulaması üzerinden gerçekleştirmesinin söz konusu olduğunu ifade etmemiz gerekiyor. Telif davalarının artık medya aracılığıyla açılmaya başladığını da görüyoruz. Özellikle dünyanın en büyük yayın kuruluşları, yapay zeka sohbet robotlarına ciddi telif davaları açmaya başladılar. İzinsiz kullanmaları sebebiyle bu makalelerin tespiti söz konusu oldu. Bundan sonraki süreçte, burada medya aracılığıyla var olan bilgilerin, içeriklerin yayılması söz konusu olduğu için ilgili yapay zeka sohbet robotlarına telif davaları açılmaya başlandı. Bu da gelecekte hukuki sorunlarla karşı karşıya kalmamızı sebebiyet verebilir. Avrupa Birliği (AB) Parlamentosu bu alanda çalışmalarını sıklaştırmıştı. 2025 yılından itibaren yürürlüğe girecek yapay zeka yasasını çıkarttı. Belki önümüzdeki günlerde Türkiye açısından da bu tarz yasaların çıkması kuvvetle muhtemel olabilir."" Prof. Ali Murat Kırık, yapay zekayı bir bebeğe benzeterek, gelecek yıllarda yapay büyüyeceğini, gelişeceğini ve yetişkin bir insanın sahip olduğu bütün özellikleri kendi bünyesine dahil edebileceğini anlattı. Türkiye'de yapay zekaya yatırımlar hızla artıyor Türkiye'nin yapay zeka konusunda geri kalır bir ülke olmadığına işaret eden Kırık, gerek devlet kurumları aracılığıyla gerekse de özel sektör girişimleriyle yapay zekaya olan yatırımların giderek artmaya başladığını, bu konuda Türkiye Bilimsel ve Teknolojik Araştırma Kurumunun (TÜBİTAK) başı çektiğini ifade etti. Prof. Dr. Kırık, Yükseköğretim Kurulunun (YÖK) gelecekte somut adımlar atabileceğini, yeni yapay zeka programlarının, lisans ve lisans üstü programların açılacağını, bütün eğitim programlarına yapay zekanın entegre edilip buna uygun bir eğitim sisteminin yer alacağını dile getirdi. Türkiye'deki yapay zeka sohbet robotlarına dair çalışmaların da tüm hızıyla devam ettiğini belirten Kırık, şunları kaydetti: ""ASELSAN ile HAVELSAN'ın bu alanda çalışmalarına şahit oluyoruz. Bununla birlikte özel sektörde Baykar'ın yerli ve milli sohbet robotunu geliştirmesi, bunu yaygınlaştıracak olmasının da ciddi bir avantaj olarak karşımıza çıkacağını ifade edebiliriz. Bunun sebebi şudur: Yerli ve milli teknolojilerin olması, doğru bilgiye ulaşabilme konusunda ciddi bir avantaj sağlayabilir. Çünkü bildiğiniz üzere dezenformasyon, çağımızın en büyük sorunlarından bir tanesi. Bazen bu tarz sohbet robotlarının yanlı ve taraflı cevaplar verebildiğini görüyoruz, bilgi saklayabildiğine de şahit oluyoruz. Geçmişte nasıl arama motorlarını kullanıyorsak, bugün de yapay zeka sohbet robotlarını kullanmaya başlayacağız. Orada en azından kıyas ve mukayese yapabilme şansımız söz konusuyken artık sadece soruları oraya sorarak cevapları oradan almaya başlayacağız. O yüzden yerli ve milli yapay zeka sohbet robotlarının, uygulamalarının gelişim göstermesi oldukça önemlidir. Türkiye'de tabii ki TÜBİTAK'ın başını çektiği ve Cumhurbaşkanlığı Dijital Dönüşüm Ofisi'nin de bu alanda yapacağı çalışmalar, Cumhurbaşkanlığı İletişim Başkanlığının aynı şekilde geliştirdiği yapay zeka zirvelerinin çok önemli olduğunu düşünüyorum."""
69,NASA'nın astronotları 6 aylık görev için uzay yolunda,NASA Crew-8 astronotlarını taşıyan olan Space X Falcon-9 fırlatıldı.,Bilim Teknoloji,https://www.trthaber.com/haber/bilim-teknoloji/nasanin-astronotlari-6-aylik-gorev-icin-uzay-yolunda-841708.html,"ABD'nin Florida eyaletindeki Cape Canaveral bölgesinde bulunan Kennedy Uzay Merkezi'nden Crew 8 görevi için Dragon kapsülünü taşıyan SpaceX Falcon 9 roketi, hava şartları nedeniyle 39A pistinden fırlatılışının 1 gün ertelenmesinin ardından bugün, pistten fırlatıldı.  Rus kozmonot ve görev uzmanı Alexander Grebenkin ve NASA astronotları pilot Michael Barratt, komutan Matthew Dominick ve görev uzmanı Jeanette Epps'i altı aylık bir sefer için Uluslararası Uzay İstasyonu'na (ISS) götürecek."
70,Bakan Uraloğlu: TÜRKSAT 6A ile uzay ve uydu teknolojilerinde teknik bir devrim gerçekleştiriyoruz,"Ulaştırma ve Altyapı Bakanı Abdulkadir Uraloğlu, ""İlk milli ve yerli haberleşme uydumuz TÜRKSAT 6A ile uzay ve uydu teknolojileri alanında teknik bir devrim gerçekleştiriyoruz. TÜRKSAT 6A uydumuzu haziran ayında yörüngesine göndermeyi hedefliyoruz"" dedi.",Bilim Teknoloji,https://www.trthaber.com/haber/bilim-teknoloji/bakan-uraloglu-turksat-6a-ile-uzay-ve-uydu-teknolojilerinde-teknik-bir-devrim-gerceklestiriyoruz-841667.html,"Kırşehir Valisi Hüdayar Mete Buhara'yı ziyaret eden Bakan Uraloğlu'na, kilim ve Neşet Ertaş'ın plağı hediye edildi. Uraloğlu, daha sonra esnaf ziyaretinde bulundu. Bakan Uraloğlu, Kırşehir Ahilik Müzesi ziyareti öncesi gazetecilere, Türkiye'nin ticari faaliyetlerinin büyümesi için gayret ettiklerini söyledi. Dünya sahnesinde ekonomik yönden güçlü olmadan siyasi yönden güçlü olmanın mümkün olmadığını vurgulayan Uraloğlu, ticaretin, ekonominin can damarı olduğunu ifade etti. Ekonomik başarılarda ulaşım ve iletişim alanında gerçekleştirilen yatırımların büyük rolü olduğunu aktaran Uraloğlu, ""Güçlü bir ulaşım altyapısı, ekonomik büyümenin birincil koşuludur. Güvenli, hızlı ve kolay ulaşım, ticaretin, üretimin ve ihracatın en önemli bileşenidir. Yapılan her yeni yol, geçtiği yerin istihdamına, üretimine, ticaret ve kültür hayatına can katmaktadır."" dedi. Bakan Uraloğlu, Cumhurbaşkanı Recep Tayyip Erdoğan'ın liderliğinde geçen son 22 yılda ulaşım ve iletişim altyapısına 275 milyar dolar yatırım gerçekleştirildiğine dikkati çekti. 2002 yılında, 6 bin 100 kilometre olan bölünmüş yol uzunluğunu yaklaşık 29 bin 400 kilometreye ulaştırdıklarını anlatan Uraloğlu, şöyle konuştu: ""Bölünmüş yollarla bağlanan şehir sayımız 6 iken, 77'ye yükselttik. 2002 yılında 311 kilometre olan toplam köprü uzunluğunu 774 kilometreye çıkardık. 50 kilometre olan tünel uzunluğumuzu 753 kilometreye yükselttik. 1714 kilometre olan otoyol ağımızı ise 3 bin 726 kilometreye çıkardık. Yavuz Sultan Selim, 1915 Çanakkale ve Osmangazi köprüleri, Avrasya Tüneli ve Kuzey Marmara, İstanbul-İzmir, Ankara-Niğde otoyolları gibi dev karayolu projelerini hayata geçirdik. 10 bin 948 kilometre olan demiryolu ağımızı da 13 bin 919 kilometreye çıkardık. Asya ve Avrupa kıtalarını İstanbul Boğazı altından birbirine bağlayan Marmaray ve Bakü-Tiflis-Kars demiryolu hattıyla birlikte Doğu Asya'dan Batı Avrupa'ya, Pekin'den Londra'ya kesintisiz ulaşım sağladık. Bu projelerimiz modern İpek Yolu'nun en önemli parçasını oluşturdu."" Bakan Uraloğlu, 2002'den bu yana aktif havalimanı sayısını 26'dan 57'ye çıkardıklarını anımsatarak, denizcilik alanında da 152 olan uluslararası liman sayısını ise 190'a çıkardıklarını dile getirdi. İletişim altyapısında da büyük yatırımlar yaptıklarının altını çizen Uraloğlu, ""Afrika seviyelerinde bulunan iletişim altyapımıza adeta çağ atlattık. Bugün 74,8 milyonu mobil abone olmak üzere toplam 94,3 milyon genişbant internet abonemiz var. Fiber ağ uzunluğumuzu yaklaşık 550 bin kilometre ve fiber altyapı uzunluğumuzu bu yıl 600 bin kilometreye ulaştırdık. 2028 yılına kadar da 850 bin kilometreye çıkarmayı hedefliyoruz. Uzaydaki aktif haberleşme uydu sayımızı 5'e çıkardık. Şimdi ilk milli ve yerli haberleşme uydumuz TÜRKSAT 6A ile uzay ve uydu teknolojileri alanında teknik bir devrim gerçekleştiriyoruz. TÜRKSAT 6A uydumuzu haziran ayında yörüngesine göndermeyi hedefliyoruz."" şeklinde konuştu. Bakanlığın Kırşehir'e yatırımları Kırşehir'deki yatırımlara da değinen Uraloğlu, son 22 yılda Kırşehir'in ulaşım ve iletişim altyapısına yaklaşık 14,5 milyar lira yatırım gerçekleştirdiklerini dile getirdi. Uraloğlu, Kırşehir'e 2 müjde vereceğini belirterek, şöyle devam etti: ""İlki yatırım programımıza alarak projesini onayladığımız 20 kilometre uzunluğundaki Kırşehir çevre yolu çalışmalarımızı başlatıyoruz. Projemizde öncelikli talep edilen otoyol ayrımı ve terminal kavşağı arasındaki 10,5 kilometrelik kesimi. 18 Mart'ta ihale edeceğiz. Proje bünyesinde 7 farklı seviyeli kavşak bulunuyor ve bunun 5'i ihale edeceğimiz kesim kapsamında inşa edilecek. İkinci müjdemiz ise Kırşehir'in Nevşehir'deki Kapadokya Havaalanı'na ulaşımını sağlayacak 38 kilometre uzunluğundaki Tuzköy-Kesikköprü yolu projesi. Projeyi bakanlığımız gündemine aldık. En kısa zamanda yatırım programına alacağımız projemiz için yaklaşık 1,3 milyar liralık bir yatırım bedeli öngörüyoruz."" Projelerin hayırlı olmasını dileyen Bakan Uraloğlu, ""Mucur-Karahasanlı yolu da yatırım programında, önümüzdeki süreçte bu yolu da yapacağız. Zaman zaman şehrimizin gündemine gelen hızlı tren projemizden de bahsetmemek istiyorum. Karadeniz'i Akdeniz'e bağlayacak hızlı tren aksında Kırıkkale-Kırşehir arasının projesini bitirdik. Kırşehir-Nevşehir arası proje çalışmamız da devam ediyor."" ifadesini kullandı. Bakan Uraloğluna, AK Parti Kırşehir Milletvekili Necmettin Erkan ve AK Parti İl Başkanı Seher Ünsal da eşlik etti."
71,8. Ulusal Antarktika Bilim Seferi'ne katılan ekip İstanbul'a döndü,"Cumhurbaşkanlığı himayelerinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda gerçekleştirilen 8. Ulusal Antarktika Bilim Seferi'ne katılan ekip, uzun yolculuğun ardından İstanbul'a geldi.",Bilim Teknoloji,https://www.trthaber.com/haber/bilim-teknoloji/8-ulusal-antarktika-bilim-seferine-katilan-ekip-istanbula-dondu-841588.html,"İstanbul Havalimanı'nda basın mensuplarının sorularını cevaplayan 8. Ulusal Antarktika Bilim Seferi Lideri Prof. Dr. Ersan Başar, 27 Ocak'ta İstanbul'da başlayan Ulusal Antarktika Bilim Seferi'nin 2 Mart itibarıyla tamamlandığını belirtti. Başar, seferde 20 Türk bilim insanıyla 2 İspanyol, 1 Bulgar ve 1 Amerikan vatandaşı olmak üzere 24 bilim insanının projelerini gerçekleştirdiğini ifade etti. Sefere katılan bilim insanlarının proje çalışmalarına başladıklarını belirten Başar, ""Projeler içerisinde deniz bilimleri çalışmaları, oşinografi çalışmaları, yer bilimleri çalışmaları, buzul çalışmaları, astrofizik çalışmaları gibi konular yer alıyor. Bütün bilim insanlarımız planlamış olduğu projelerini zamanında tamamladılar"" açıklamasını yaptı. Başar, projelerde ikili işbirliklerinin de olduğuna işaret ederek, ""Farklı ülkeden gelen yabancı bilim insanlarımız var. Onlarla da birlikte yaptığımız çalışmalar var. Aynı şekilde Türk bilim insanlarının da yabancı üslere giderek orada yapmış olduğu bilimsel çalışmalar da Antarktika projesi kapsamında yer alıyor"" diye konuştu. Bilimsel çalışmaların çoklu bir şekilde Antarktika'da devam ettiğini kaydeden Başar, Antarktika'da Türk bilim kampının olduğunu, şu anda gemi lojistik destekli olarak bu kamp üzerinden Horseshoe Adası ve çevresindeki bölgede çalışmalar yürüttüklerini dile getirdi. Bakan Kacır: Uluslararası bilim literatürüne önemli katkılar sunuldu Sanayi ve Teknoloji Bakanı Mehmet Fatih Kacır, sosyal medya hesabından, Cumhurbaşkanlığı himayesinde, Sanayi ve Teknoloji Bakanlığı uhdesinde ve TÜBİTAK MAM Kutup Araştırmaları Enstitüsü koordinasyonundaki 8. Ulusal Antarktika Bilim Seferi'nin tamamlanmasına ilişkin paylaşım yaptı. Bilimsel çalışmaları himaye etmenin yanında Antarktika'daki geçici bilim üssünü kalıcı hale getirmek ve Antarktika Anlaşmalar Sistemi'nde asli üyeler arasında yer almak için çalışmalara devam edeceklerine işaret eden Kacır, ""Ay-yıldız kutuplarda. 8. Ulusal Antarktika Bilim Seferi'ni tamamlayan bilim insanlarımız ülkemize döndü. Yaklaşık bir ay sürede, 4'ü yabancı 24 kişiden oluşan bilim ekibi, çevre ve kirlilik araştırmaları, deniz bilimleri çalışmaları, atmosfer ve uzay gözlemleri, enerji sistemleri, astrofizik gibi farklı alanlarda çalışmalarını başarıyla tamamladı"" değerlendirmesinde bulundu. Kacır, çok uluslu işbirliğiyle yürütülen çalışmalarla ulusal bilim kabiliyeti artırılırken, uluslararası bilim literatürüne de önemli katkılar sunduklarına dikkati çekti."
72,Gezeravcı: Geç başladık ama bundan sonraki süreçte aynı gecikme yaşanmayacak,"Türkiye'nin ilk astronotu Alper Gezeravcı, ""Uzay ekosistemindeki döngünün içerisinde yer alabilecek çalışmalara bu kadar hızlı giren başka bir ülke yok. Geç başladık ama bundan sonraki süreçte aynı gecikme yaşanmayacak. Devletimizin bu konudaki iradesi de sağlam"" dedi.",Bilim Teknoloji,https://www.trthaber.com/haber/bilim-teknoloji/gezeravci-gec-basladik-ama-bundan-sonraki-surecte-ayni-gecikme-yasanmayacak-841560.html,"Gezeravcı, Belek Turizm Bölgesi'ndeki NEST Kongre Merkezi'nde düzenlenen Antalya Diplomasi Forumu 2024'te gerçekleştirilen ""Gençlik Paneli""nde yaptığı konuşmada, uzaya çıkma başarısının kendisine değil Türkiye Cumhuriyeti'ne ait olduğunu söyledi. Fırlatma aşamasında bir korku ya da heyecan hissetmediğini ifade eden Gezeravcı, o süreçte heyecanlanması gereken son kişi olduğunu, görevini en iyi şekilde yapmayı düşündüğünü dile getirdi. Gezeravcı, görevi bittikten sonra okullarda çocuklarla buluştuğunda onların kendisi için yaptıkları uzay resimlerini görünce ya da panellerde gençlerle bir araya gelince heyecanlandığını belirterek, ""Ülkemizin 100. yılında koyulmuş bu kadar önemli bir hedef için bütün gerekliliği sağlayıp sağlamadığım noktasında başvuru sürecinde astronotların biyografilerini inceledim, açıklamalarını okudum. Bir defa başvurduktan sonra bu işin dönüşü yoktu. Yapabileceğime inandım ve başvurdum"" dedi.    Uzay turizminin bu alanda yatırım yapan şirketlerin en önemli hedeflerinden olduğuna dikkati çeken Gezeravcı, bir insanın turist modunda oraya gidip gelmesini sağlayacak hava taşıtlarının yapılması gerektiğini söyledi. Gezeravcı, son yıllarda uzay diplomasisinin tartışıldığını, uzaya ""turist"" adı altında erişimin sağlanması için bazı yasal gerekliliklerin temin edilmesi gerektiğini vurguladı.  ""Bu, bir hikayenin başlangıç noktasıydı"" Türkiye'nin uzaya kendi insanını gönderen 22'nci ülke olduğu bilgisini veren Gezeravcı, ""Uzay ekosistemindeki döngünün içerisinde yer alabilecek çalışmalara bu kadar hızlı giren başka bir ülke yok. Geç başladık ama bundan sonraki süreçte aynı gecikme yaşanmayacak. Devletimizin bu konudaki iradesi de sağlam"" diye konuştu. Türkiye'nin insanlı uzay misyonunun bir defaya mahsus olmadığına işaret eden Gezeravcı, ""Bu, bir hikayenin başlangıç noktasıydı. Surda bir delik açtık. Devletimizin kararlılığı ile devamı gelecek"" ifadelerini kullandı.    Cumhurbaşkanı Recep Tayyip Erdoğan'ın yaptığı resmi açıklamaya kadar ailesinin uzaya gideceğinden haberinin olmadığını anlatan Gezeravcı, şöyle konuştu: ""Mülakat sürecinde bu sürecin gizli olduğu söylenmişti. Asker olduğum için benim için gizlilik anne ve babamdan bile gizlemek anlamına geliyor. Resmi açıklama yapılmadan önce ABD'ye eğitime gittim. Aileme farklı bir görev gerekçesiyle gittiğimi beyan ettim. Ailem, bana F-16 pilotu olduğum için bu memleketin yetiştirdiği bir kişi olarak kendi evlatları gözüyle değil memlekete borcunu ödemesi gereken bir evlat olarak bakıyorlardı. Açıklama yapıldıktan sonra yine aynı gözle baktılar ve beni hep desteklediler. Tabii anne yüreği yufkadır. Fırlatma günü annemin gözlerindeki yaştan ve yüzündeki ifadede endişeyi gördüm. Kendilerine aldığım eğitimler dolayısıyla görevi başaracağımı, gönüllerinin ferah olmasını hep söyledim. Bir roket içinde değil bisiklete binerken de mukadderatınız gelmişse her şey olabilir. Kadere inanan insanlarız. Helalleştik."" ""Ülkemizde çocukların ihtiyaç duyduğu öz güven için eşik noktasıydı"" Bir çocuğun mesajla gönderdiği ""Uzayda denizyıldızı gördünüz mü?"" sorusu üzerine Gezeravcı, şunları kaydetti: ""Yıldızın her çeşidini gördük ama denizyıldızının ayrımını yapamadık. Biraz daha çalışmam gerekecek. Türk pratik zekası ile gurur duyuyorum. Genç yaşta kardeşlerimizden gelen sorular hayran bırakıyor. Ülkemizde çocukların ihtiyaç duyduğu öz güven için eşik noktasıydı bu. Bana '70 yıldır birçok milletin yaptığından neyi farklı yaptın?' diye soruyorlar. Farklı işler yaptık ama aynısını da yapabilirdik. Milyarlarca insan sokakta her gün rutin olarak yürüyor ama bir anne ve baba için çocuğunun ilk adımı hiç unutulmuyor. Benim attığım adım da bu ülkenin çocuğunun ilk adımıydı. Başlangıçtı."" Panele katılan Dışişleri Bakan Yardımcısı Büyükelçi Burak Akçapar da Alper Gezeravcı'nın birçok kişinin çocukluk hayalini gerçekleştirdiğini söyledi. Uzay teknolojilerinin haberleşmeden istihbarata, savunmadan doğal afetlerle mücadeleye kadar birçok kritik noktada kullanıldığına işaret eden Akçapar, ""Bunlardan geri kalırsanız küresel ortamda geri kalıyorsunuz. Uzay programında bu kadar hızlı yol alıyor olmamız çok önemli. Uluslararası mücadelede Türkiye'nin hak ettiği yeri alabilmesi için artık yeryüzünde değil gökyüzünde de güçlü bir mevcudiyet sergilememiz gerekiyor. Bu nedenle uzay programımız çok önemli"" diye konuştu."
73,Araç kiralama şirketine veri güvenliği ihlalinden 200 bin lira ceza kesildi,"Bir araç kiralama şirketinin internet sisteminde kayıtlı kullanıcıların başkalarının bilgilerine ulaşabilmesi nedeniyle ilgili şirkete, veri güvenliğine ilişkin yükümlülüklerini yerine getirmediği gerekçesiyle 200 bin lira idari para cezası kesildi.",Bilim Teknoloji,https://www.trthaber.com/haber/bilim-teknoloji/arac-kiralama-sirketine-veri-guvenligi-ihlalinden-200-bin-lira-ceza-kesildi-841478.html,"KVKK'nın kararına göre, bir araç kiralama şirketinin müşterisi olan kişi, şirketin internet sitesine sisteme kayıtlı kullanıcı adı ve e-posta adresi ile giriş yaparken bir başka kullanıcının hesabına yönlendirildi. Yönlendirildiği kişinin hesabındaki adres, telefon numarası, T.C. kimlik numarası ve ehliyet bilgisi gibi kişisel verilerine erişen kişi, kendi bilgilerinin de başkaları tarafından erişilebileceğini belirterek, 6698 sayılı Kişisel Verilerin Korunması Kanunu kapsamında gereğinin yapılması için KVKK'ya şikayette bulundu. KVKK, yaptığı inceleme sonucu, veri sorumlusu araç kiralama şirketinin veri kayıt sistemindeki algoritmanın yanlış çalışması nedeniyle platform kullanıcılarının farklı kullanıcıların kişisel verilerine erişim sağladığını tespit etti. İlgili şirketin veri güvenliğine ilişkin yükümlülüklerini yerine getirmediğini, kişisel verilere hukuka aykırı olarak başka kişilerce erişilebildiğini belirleyen KVKK, söz konusu şirkete 200 bin lira idari para cezası kesti."
74,"Elon Musk, OpenAI ve CEO'su Sam Altman'a dava açtı","Tesla ve SpaceX'in Üst Yöneticisi (CEO) Elon Musk, yapay zeka sohbet robotu ChatGPT'nin geliştiricisi OpenAI ile şirketin CEO'su Sam Altman'a kar amacı gütmeden, insanlığın yararına yapay zeka geliştirme yönündeki kuruluş misyonunu terk ettikleri iddiasıyla dava açtı.",Bilim Teknoloji,https://www.trthaber.com/haber/bilim-teknoloji/elon-musk-openai-ve-ceosu-sam-altmana-dava-acti-841414.html,"San Francisco Mahkemesi'nde açılan davanın şikayet dilekçesinde, Altman ile OpenAI Kurucu Ortağı Greg Brockman'ın 2015 yılında Musk ile iletişime geçtiği ve ""insanlık yararına"" yapay zeka geliştirecek, kar amacı gütmeyen bir laboratuvar kurma konusunda anlaştıkları öne sürüldü. OpenAI'nın kurucu ortağı olan Musk'ın 2018'de şirketin yönetim kurulundan istifa ettiğine işaret edilen şikayet dilekçesinde, ancak kuruluş sözleşmesine dayanarak OpenAI'a katkıda bulunmaya ve Altman'dan şirket hakkında güncelleme almaya devam ettiği aktarıldı. Dilekçede OpenAI'nın internet sitesinde sözleşmesinin ""yapay zekanın tüm insanlığa faydalı olmasını sağlamak"" olduğunu belirttiği, fakat gerçekte OpenAI'nın dünyanın en büyük teknoloji şirketi Microsoft'un yan kuruluşu haline getirildiği iddia edildi. Şirketin yapay zekayı insanlığın yararından ziyade Microsoft'un karını en üst düzeye çıkarmak için geliştirdiği vurgulanan dilekçede, OpenAI'nın Microsoft'un karını maksimuma çıkarmaya odaklanmasının anlaşmayı ihlal ettiği kaydedildi."
75,İnsansız deniz aracı teknolojileri TEKNOFEST'te yarışacak,"TEKNOFEST yarışmalarına bir yenisi daha eklendi. Milli Savunma Bakanlığı'nın yürütücülüğünde düzenlenen İnsansız Deniz Aracı Yarışması, gençlere özgün deniz araçları tasarlayarak geleceğin deniz teknolojilerini geliştirme imkanı sunuyor.",Bilim Teknoloji,https://www.trthaber.com/haber/bilim-teknoloji/insansiz-deniz-araci-teknolojileri-teknofestte-yarisacak-841405.html,"Gençleri insansız araç teknolojilerine yönlendirerek bilimsel ve teknik çalışmalar yapmaya teşvik eden yarışmalar düzenleyen TEKNOFEST bu yıl yepyeni bir yarışma daha sunuyor. İnsansız Deniz Aracı teknolojisi için çalışacak olan gençler verilecek görev senaryolarını başarı ile gerçekleştirecek araçlar geliştirecek. Milli Savunma Bakanlığı’nın yürütücülüğünde düzenlenen yarışma gençleri geleceğin teknolojilerinde öne geçiriyor. Uzaktan kumandalı ve/veya otonom görev icra edebilen deniz araçlarının tasarımını, analiz ve üretilmesi ve geliştirilmesi konusunun ülke çapında daha geniş bir tabana yayılarak özgün araçların geliştirilmesine öncülük etmek amacıyla düzenlenen yarışmaya Türkiye ve yurt dışında öğrenim gören yükseköğretim (ön lisans, lisans ve lisansüstü) öğrencileri takımlar halinde katılabiliyor. Yarışmaya katılan takımların en az 3 en fazla 15 kişiden oluşması isteniyor. Gençlerin kıyasıya rekabet edeceği yarışmada birincilik ödülü 150 bin TL, ikincilik ödülü 120 bin TL, üçüncülük ödülü ise 100 bin TL olacak.   Yarışmaya katılım için son başvuru tarihi ise 15 Mart 2024."
76,"Togg'da hedef, 5 farklı modelde 1 milyon araç üretmek","Togg Üst Yöneticisi (CEO) Gürcan Karakaş, Türkiye'nin yerli otomobili Togg’da 2030 yılına kadar 5 farklı modelde 1 milyon araç üretmeyi hedeflediklerini söyledi.",Bilim Teknoloji,https://www.trthaber.com/haber/bilim-teknoloji/toggda-hedef-5-farkli-modelde-1-milyon-arac-uretmek-841325.html,"Togg Üst Yöneticisi Karakaş, Türkiye'nin Doha Büyükelçiliğinde düzenlenen ve ""Web Summit Katar"" organizasyonu kapsamında Doha’ya gelen Türk teknoloji girişimleri ve startuplarını iş insanları ile buluşturan resepsiyonda Togg’u anlatan bir sunum gerçekleştirdi. Karakaş, Togg alt markaları Trugo ve Trumore'la birlikte akıllı ve bağlantılı otomobiller etrafında oluşturduğu ekosistem dâhilinde yeni teknolojiler, fark yaratacak hizmetler, kullanıcı deneyimleri ve yeni iş modelleri geliştirdiklerini söyledi. ""2030'a kadar 5 farklı model ve toplam 1 milyon adet araç üretmeyi hedefliyoruz"" Togg’un 2030 sonu itibarıyla 1 milyon üretim hedefinin bulunduğuna işaret eden Karakaş, C segmentindeki ilk akıllı cihaz olan T10X'in pazara sunulmasının ardından gördüğü yoğun ilgi ve talepten duydukları memnuniyeti dile getirdi. Karakaş, ""C segmentindeki Sedan ve C-X Coupe modellerini üretim sırasına alacağız. B-SUV ve C-MPV'nin de aileye katılmasıyla aynı DNA'yı taşıyan ve 5 modelden oluşan ürün gamı tamamlanacak. 2030'a kadar 5 farklı model ve toplam 1 milyon adet araç üretmeyi hedefliyoruz."" dedi. ""T10X modeli için aldığımız 177 bin ön sipariş gurur verici"" TOGG CEO'su Karakaş, 2023 yılının üretim açısından verimli bir yıl olduğunu ifade ederek, T10X modeli için alınan 177 bin ön siparişin kendileri için memnuniyet ve gurur verici olduğunu söyledi. Yoğun ilgi ve talebe kayıtsız kalmadıklarını ve üretim planlamasında artırıma gittiklerini belirten Karakaş, şunları kaydetti: ""Üretim planımızı 18 binden 20 bine çıkardık ve 20 bine yakın aracı sorunsuz şekilde teslim ettik. 2024 itibariyle Truemore uygulamasından herkesin kurasız çekilişsiz ulaşabileceği bir süreci tamamlamış olduk. Hatta öyle ki Türkiye'de bu yıl ocak ayında satılan her iki elektrikli otomobilden birisi Togg oldu. Pazara sıfırdan giren bir girişim grubu olarak düşündüğümüzde geleceğe emin adımlar ile bakmak adına bu çok önemli ve değerli bir başarı ve pazar payı."" ""T10F’i 2025 yılında Türkiye’den başlayarak kullanıcılarımızla buluşturacağız” Karakaş, T10F olarak adlandırılan fastback modelinin piyasaya çıkış tarihi için 2025 yılına işaret etti ve ekledi: ""Zamanın ruhunu yansıtan bir fastback modeli olan ikinci akıllı cihazımızı ABD'nin Las Vegas şehrinde düzenlenen dünyanın en büyük Tüketici Elektroniği Fuarı CES 2024'te tanıtmıştık. Hedefimiz 2025 yılının Mart ve Nisan ayında sertifikasyon süreçleri tamamlandıktan sonra pazara sunmak. T10F’i 2025 yılında öncelikle Türkiye’den başlayarak kullanıcılarımızla buluşturacağız."" Avrupa'ya ihracat Almanya'dan başlayacak İhracat ve Avrupa pazarlarına açılma konusundaki kararlılıklarının altını çizen Karakaş, 2024 sonunda Almanya pazarında satışa başlayacaklarını belirtti. İhracat için çalışmaların devam ettiğini dile getiren Karakaş, ""Biz önümüzdeki döneme pozitif bakıyoruz, bu sene inşallah önümüzdeki süreçleri tamamladıktan sonra Avrupa'ya açılıyoruz. Rekabetimizi göstermek ve başarımızı ispat etmek için öncelikle Almanya pazarına girmeyi hedefliyoruz. Çalışmalarımız gösteriyor ki bu senenin sonunda Almanya pazarına girmiş olacağız"" diye konuştu. Karakaş, 2024 ve 2025 yıllarında öncelikle Avrupa pazarında yer alacaklarını, Körfez bölgesinde yer almalarının şu anki planlamalarında olmadığını ifade etti. Körfez bölgesi pazarını da ilerleyen senelerde değerlendireceklerini dile getiren Karakaş, ""Rekabetimizi göstereceğimiz ve başarımızı ispat edebileceğimiz Avrupa pazarlarına hazırlıklarımız tam, Türkiye’den sonra Avrupa’da büyük bir ilgi ile Togg’u bekliyor."" dedi. 81 ilde 550'den fazla hızlı şarj cihazı TOGG'un kendi markası Trugo ile de batarya üretimini gerçekleştirdiğine işaret eden Karakaş, ""81 ilde 550'den fazla hızlı şarj cihazlarını yerleştirdik, bunlar 180 ve 300 kilovat gücünde cihazlar ve 88 kilovatlık bir batarya yarım saatin altında doldurulabiliyor. Türkiye altyapı olarak büyük bir hızla yeni nesil enerji dönüşümünün öncüsü Togg’a hazır"" ifadelerini kullandı. ""Hedefimiz 2035 yılına kadar karbon nötr bir şirket olmak"" TOGG CEO'su Karakaş, çevreye duyarlı bir şirket olarak kalmanın ve bu konuda kendilerini geliştirmenin şirketin en önemli hedefleri arasında olduğunu vurgulayarak şöyle devam etti: “Sıfır emisyonlu bir elektrikli araç üreticisi olarak tamamen çevreye duyarlı olmayı hedefleyerek, araçlarımızda enerji depolamaya yönelik çalışmaları hayata geçirmek. Bizim TOGG olarak hedefimiz, 2035 yılına kadar tamamen karbon nötr bir şirket olmak ve bu alanda dünyaya örnek bir rol model olmak istiyoruz. Tedarikçilerimiz ve iş ortaklarımız ile beraber oldukça heyecanlı ve motive edici işler hedefliyoruz. Gemlik’te Avrupa’nın en temiz araç üretim tesisine sahibiz. Oldukça iyi ve hızlı gidiyoruz. Ülkemizin gösterdiği ilgi ve dünyanın dikkatle bizi takip etmesi bizi motive ediyor."""
77,"Türkiye, yakın uzayın keşfi için yeni projelere odaklandı","Türkiye, TÜBİTAK desteğiyle yakın uzayın keşfine yönelik çalışmalara odaklanırken yapılan ölçümlerin uyduların ve savunma sistemlerinin daha etkin tasarlanabilmesine ve sektörün ekonomi üzerindeki baskısının azaltılmasına imkan sağlamayı hedefliyor.",Bilim Teknoloji,https://www.trthaber.com/haber/bilim-teknoloji/turkiye-yakin-uzayin-kesfi-icin-yeni-projelere-odaklandi-841307.html,"TÜBİTAK'ın ""KUTUP-1001"" isimli çağrısı kapsamında desteklemeye karar verdiği projeler arasında ""Çok Düşük Frekans (VLF) Yakın Uzay Gözlemleri"" çalışması da yer alıyor. Bilim insanı Prof. Dr. Umran Savaş İnan, Koç Üniversitesi bünyesinde yürüttükleri projeye ilişkin detayları anlattı. Uzay fiziğinde ""yakın uzay"" kavramının büyük önem taşıdığını belirten İnan, bu bölgenin atmosferin devamındaki ""İyonosfer"" ve ""Manyetosfer"" katmanlarını kapsadığını söyledi. İnan, Dünya civarındaki uyduların yakın uzayın içinde yer aldığına işaret ederek, burada yaşanan fiziksel olaylara dikkati çekti. Son dönemde yakın uzayın öneminin çok arttığını vurgulayan İnan, ""Son yıllarda Elon Musk, yaklaşık 4 bin uydudan oluşan STARLINK sistemini kurdu. Toplamda dünya çevresindeki yakın uzayda ülkelerin teknolojik ve savunma sistemlerinin altyapısını oluşturan binlerce uydu mevcut. Bu uydulardaki elektronik cihazlar devamlı olarak radyasyona maruz kalıyor ve kullanım ömürleri kısalıyor."" dedi. Antarktika'da yakın uzay keşfi İnan, Kuzey Amerika'nın Atlantik kıyılarında özellikle yıldırım ve şimşeklerin çok yoğun gerçekleştiğine dikkati çekerek, şöyle konuştu: ""Dünya'da her saniye düşen yıldırım ve şimşek sayısı 40-50'dir. Bunlardan çıkan enerji yani elektromanyetik alan, Dünya'nın manyetik alanlarını takip ederek binlerce kilometre uzağa gidip geri dönerek Antarktika'ya ulaşıyor ve burada kaydedilebiliyor. Dolayısıyla elektromanyetik alanın oluşturduğu sinyal, içinden geçtiği yerlerin özelliklerini taşıyor. Siz Antarktika'da otururken bir elektromanyetik anten kurup doğru tasarımlanmış bir alıcıyla bu sinyali ve özelliklerini izleyebilirsiniz. Ben Stanford Üniversitesinde iken ABD'nin Antarktika yarımadasındaki Palmer İstasyonu'nda 30 yıldır topladığımız veriler var. Lakin, tek yerden veri elde ettiğimiz için elektromanyetik olayların zamansal değişkenliğini ölçebilsek de uzamsal dağılımını tespit edemiyoruz. Lakin aynı şimşekten oluşmuş olan sinyalleri Palmer İstasyonu'na yaklaşık 370 kilometre uzaklıkta olan Türkiye'nin Antarktika Araştırma Kampında (TARC) da ölçebilirsek bu oluşumların yakın uzaydaki uzamsal dağılımını izleyebilecek duruma geliriz."" ""Gelecek yıl için detaylı planlamalar yaptık"" İnan, tüm bu çalışmaların masraflı ve uzun sürelerde tasarlandığını ifade ederek, jeneratörsüz, güneş enerjili pille çalışan sistemler de düşündüklerini bildirdi. Türkiye'nin Antarktika kampına, Georgia Üniversitesi'nde profesör olan eski doktora öğrencisiyle birlikte çalışarak bir gözlem cihazı ve bunu kullanacak bir de akademisyen gönderilmesini sağladıkları bilgisini veren İnan, ilk gözlemlerin oldukça başarılı olduğunu dile getirdi. İnan, gelecek yıl için de detaylı planlar yaptıklarını belirterek, şunları kaydetti: ""Bu gözlemlerin amacı, Kuzey Yarım Küre'de çakan şimşeklerden oluşan, uzaya giden, uzayı gezdikten sonra dünyaya tekrar gelen ve burada ölçüldüğünde gezindiği yerlerin özelliklerini taşıyan sinyallerin özelliklerini anlamak. Bu elektromanyetik alanlar ve radyasyon kuşakları, uyduların kullanım ömürlerini belirliyor. Bu ömrü belirleyen şey radyasyonun yoğunluğu. Güneş patlamaları olunca radyasyon seviyeleri artıyor. Ancak biz uydunun uzayda kaldığı süreyi uzatmaya yardımcı olabiliriz. Örneğin uydular daha az radyasyon geçen yerlerde konumlandırabilir veya uyduya radyasyon koruyucu eklenebilir. Böylece uyduların ömrü uzar. Uydu çalışmaları zaten oldukça pahalı. Çalışmalarımızla yakın uzaydaki fiziksel etkileşimleri daha iyi anlayıp dünya etrafındaki uyduların daha verimli tasarlanmasına ve sektörün ülke ekonomileri üzerindeki baskısının azaltılmasına katkı sağlayabiliriz."" Türkiye'nin Antarktika kampının 30 gün sürdüğünü aktaran İnan, ""Devletimizin önümüzdeki yıllarda, Antarktika kampını 365 gün çalışılabilecek bir istasyon haline döndürme planları var. Antarktika Anlaşması'na göre buradaki devletlerin varlığı sadece bilimsel çalışma nedeniyle oluyor. Bilimsel çıktıların en üst seviyede olması dolayısıyla çok önemli. Stanford'daki çalışmalarımın ve benim mezun ettiğim ve şimdi akademisyen olan eski öğrencilerimin çalışmalarıyla Türkiye'nin Antarktika gözlemleri ile çıkabilecek yayınlar, en iyi dergilerde yayımlanabilecek ve Türkiye'nin Antarktika kampının görünürlüğünü ve bilimsel çıktı seviyesini artıracaktır."""
78,Yapay zeka alışveriş alışkanlıklarını analiz ediyor,"Bilgi Teknolojileri ve İş Geliştirmeden Sorumlu Genel Müdür Yardımcısı Tatlıcı, yapay zekayı dijital her kaynaktan beslenmek için itici güç olarak kullandıklarını vurguladı.",Bilim Teknoloji,https://www.trthaber.com/haber/bilim-teknoloji/yapay-zeka-alisveris-aliskanliklarini-analiz-ediyor-841290.html,"Migros Grubu Bilgi Teknolojileri ve İş Geliştirmeden Sorumlu Genel Müdür Yardımcısı Kerim Tatlıcı, yapay zeka uygulamalarının, perakendecilerin yeni iş süreçleri yaratmalarında, envanter süreçlerinde, tedarik sistemlerinde, yeni pazar trendlerini anlamada, müşteri iletişiminde ve operasyonel süreçlerinde verimlilik sağladığını söyledi. Tatlıcı, Dünya Ekonomik Forumu'nda 2028'e kadar perakende sektöründe yapay zeka araçlarına olan yatırımın 31 milyarı doları aşacağına dair bir öngörü paylaşıldığını hatırlatarak, şöyle devam etti: ""Perakende sektörü müşterilere teması en yüksek sektörlerden. Yapay zeka ve big datayı geleneksel ve dijital her kaynaktan beslenmek için itici güç olarak kullanıyoruz. Dolayısıyla, geliştirilen çözümler müşteri deneyimini artırma noktasında son derece işlevsel. Yapay zeka araçlarının geleneksel perakendeye entegre edilmesi müşterilere hem çevrim içi kanallarda hem de mağazacılık ayağında kişiselleştirilmiş ve geri dönüşlerle gelişen bir deneyim sunuyor. Kendini geliştiren yapay zeka uygulamaları, müşterilerin online ve offline tüm kanallarda bıraktıkları ayak izlerini veri odaklı bir şekilde analiz edilmesini sağlıyor. Ayrıca, talep, ihtiyaç ve beklentilerdeki değişimlere de etkin bir şekilde cevap verilmesine imkan tanıyor."" ""Money Sadakat Programı"" sayesinde müşterilerin satın alma alışkanlıklarını ve beklentilerini yakından takip edip kişiye özel kampanya ve fırsatlar sunabildiklerini belirten Tatlıcı, ""'Kendi kampanyanı kendin yarat', 'Tam Bana Göre' ve 'Sağlıklı Yaşam Yolculuğu' bunlardan bazıları. Bu sistemlerimiz belirli tahminleme algoritmalarıyla sürekli kendini güncelliyor"" ifadelerini kullandı. ""ChatGPT teknolojilerini WhatsApp uygulamasına entegre ettik"" Tatlıcı, müşterilerinin beklenti ve önerilerini aldıkları çağrı merkezlerinde yapay zekanın doğal dil işleme çözümünü (NLP) kullanarak müşterinin sesini yazıya dökme ve metinleri sesli şekilde okutma gibi projelerden yararlandıklarını belirtti. Yakın zamanda müşterilerin, hizmetlere ulaştığı kanalları genişletme kapsamında yapay zekadan yararlanarak ChatGPT teknolojilerini WhatsApp uygulamasına entegre ettiklerini dile getiren Tatlıcı, ""ChefGPT"" adını verdikleri hizmet ile müşterilerinin 7/24 yemek tarifleri ve alışveriş listelerine ulaşabildiğini kaydetti. Kerim Tatlıcı, öğrenme algoritmasına sahip akıllı sistemlerle iş süreçlerini iyileştirme ve geliştirmeye yönelik çalışmalar yaptıklarını vurgulayarak, ""Yapay zeka, ileri analitik uygulamalar, Chatbot ve RPA gibi yöntem ve teknolojileri kullanarak kullanıcı deneyimini hızlı, kolay ve tamamen kişiselleştirilmiş hale getirdik. Self-servis teknolojilere yönelik çalışmalar sayesinde müşteriler, mağazalarımızda 'Mkolay' ile aldıkları ürünün sadece barkodunu telefonlarına okutarak ürünü sepete ekleyebiliyor ve kasaya hiç gitmeden ödemelerini gerçekleştirebiliyor"" diye konuştu. Pilot çalışmalarını yürüttükleri ""TakeMGo""nun ise sistemin kameralar ve sensörlü akıllı raflar aracılığıyla dönüştürülmüş yeni bir versiyonu olduğunu kaydeden Tatlıcı, müşterilerin ödeme sürecine takılmadan turnikelerden çıkış yaptıktan sonra uygulamaya kayıtlı kredi kartından otomatik olarak ödemelerini gerçekleştirdiğini söyledi. Tatlıcı, ""Money Kart"" sayesinde elde ettikleri büyük veriyi anlamlandırabilmek adına müşterilerin bir sonraki adımda hangi ürünleri tercih edeceğini, neleri beğeneceğini öngörmeye programlanan ""tahmin modelleri"" üzerinde çalıştıklarını belirterek, yapay zeka temelli ""Meyve-Sebze Görüntü İşleme Projesi"" ile meyve-sebze reyonundaki kasa doluluk oranını yapay zeka ile ölçtükleri, ürünlerin miktarını, stok durumunu anlık olarak takip edebildiklerini aktardı. ""Yapay zeka uygulamalarının şirket içi operasyonlarda kullanımı fark yaratıyor"" Yapay zekanın, hem fiziki mağazacılıkta hem de e-ticarette verimliliği önemli oranda artırdığını, müşteri alışkanlıklarına ve beklentilerine hızla uyum sağlayabilme yeteneği ile sınırsız yenilikler barındırdığını belirten Tatlıcı, sözlerini şöyle tamamladı: ""Yapay zeka uygulamalarında sanal asistanlar, Chatbot, büyük veri analitiği, akıllı algoritmalar ile sipariş analizi ve envanter kontrolü, görüntü işleme ile planogram uyumluluğunun ölçümü ve nesne tanıma gibi konular ile ilgili çalışmalarımız ön plana çıkıyor. Bu doğrultuda, yapay zeka uygulamalarının şirket içi operasyonlarda kullanımı fark yaratıyor. Bu etkiyi günlük operasyonlarda anlık bilgi edinme, operasyon optimizasyonu ve müşteri ile olan etkileşimi daha pürüzsüz hale getirme noktalarında gözlemliyoruz. Yıllar içerisinde yapay zeka uygulamalarını artan bir ivme ile daha çeşitli alanlarda kullanmamız bu etkiyi de gün geçtikçe artıracak."""
79,Gezeravcı'nın kan örnekleri Üsküdar Üniversitesi'ne teslim edildi,"Türkiye'nin ilk astronotu Alper Gezeravcı'dan alınan kan örnekleri, Üsküdar Üniversitesi Transgenik Hücre Teknolojileri ve Epigenetik Uygulama ve Araştırma Merkezi (TRGENMER) laboratuvarına ulaştı.",Bilim Teknoloji,https://www.trthaber.com/haber/bilim-teknoloji/gezeravcinin-kan-ornekleri-uskudar-universitesine-teslim-edildi-841118.html,"Üniversiteden yapılan açıklamaya göre, Türkiye'nin insanlı ilk uzay misyonunda yer alan 13 bilimsel araştırmasından biri olan MESSAGE (Microgravity Associated Genetics) Deneyi kapsamında Gezeravcı'nın yer çekimsiz ortamda, uzayda alınan kan örnekleri laboratuvara teslim edildi. Açıklamada görüşlerine yer verilen Üsküdar Üniversitesi TRGENMER Müdürü ve MESSAGE Deneyi Proje Yöneticisi Dr. Öğr. Üyesi Cihan Taştan, kan örneklerinin yetkililer tarafından eksi 80 derecede stabil olabilecek standartlarda teslim edildiğini aktararak, şu ifadeleri kullandı: ""Ardından kan örnekleri TRGENMER laboratuvarımız içerisindeki eksi 80 dolabına kaldırıldı. MESSAGE ekibi olarak alınan kan örneklerini laboratuvar ortamında geliştirmiş olduğumuz akustik levitasyon cihazında ve kontrol amaçlı olarak 2D kültüründe CRISPR/Cas sistemi ile aday genlerin knock out edilmesi ve ardından immün profilinin belirlenmesi, anti-kanser etkinliğinin gözlemlenmesi, T lenfositlerin proliferasyonunun incelenmesi ve son olarak sitokin salınım profillerinin karşılaştırılmasını yaparak deneylerimizi gerçekleştireceğiz."" ""Reaksiyonları keşfetmeyi hedefliyoruz"" Taştan, deney sonuçlarını henüz net olarak söyleyemeyeceklerini kaydederek, ""Kanların geldiği gün itibarıyla deneylere başlayarak, en kısa süre de makaleler yayınlayarak, yeni gen keşiflerinde bulunarak, yer çekimsiz ortam koşullarının hücrelere verdiği reaksiyonları keşfetmeyi hedefliyoruz"" dedi Açıklamada verilen bilgiye göre, Taştan'a deneyde, Büşra Tekirdağlı, Özge Demir, Ebru Çam, Fatmanur Erkek, Berranur Sert ve Gamze Gülden destek oldu. Ekip deneyle, ""Türk Astronotun Genetik Profilinin Analizi ve Mikro Yerçekimi Ortamı Sağlayan Akustik Levitasyon Cihazında Anti-Kanser, Proliferasyon ve İmmunojenik Etkileri""ni araştıracak. Yerçekimsiz ortamdan etkilenen henüz işlevi keşfedilememiş genlerin tespit edilmesi ve uzay görevlerinde, bağışıklık hücrelerinden hangilerinin yer çekimi tarafından direkt olarak etkileneceği, CRISPR gen mühendisliği yöntemleriyle incelenecek."
80,Türkiye 6G’de söz sahibi olmak için çalışmalarını sürdürüyor,"Türkiye, haberleşme teknolojilerindeki AR-GE çalışmaları ve yeni yatırımlarla 6G’ye yönelik teknoloji yarışında söz sahibi olmayı amaçlıyor.",Bilim Teknoloji,https://www.trthaber.com/haber/bilim-teknoloji/turkiye-6gde-soz-sahibi-olmak-icin-calismalarini-surduruyor-841033.html,"ULAK Haberleşme AŞ, İspanya'nın Barselona kentindeki Mobil Dünya Kongresi'nde (Mobile World Congress-MWC 2024) son dönemde geliştirdiği milli teknoloji çözümlerini tanıttı. ULAK Haberleşme AŞ AR-GE Müdürü Erdem Demircioğlu, şirketin LTE ve 5G alanlarında ürünleşme üzerine çalışırken dünya ile eş zamanlı olarak 6G teknolojilerine hazırlandığını söyledi. 6G teknolojilerine yönelik olarak tüm dünyanın patent ve temel teknoloji geliştirmek üzere çalışmalar yaptığını dile getiren Demircioğlu, etkinlikte de ULAK ile rekabet içinde olan ya da benzer firmaların aynı konuları çalıştıklarını gördüklerini ifade etti. ULAK bünyesinde 6G'ye yönelik olarak temel teknolojiler üzerine fikir geliştirdiklerini, teknoloji ürettiklerini ve bunları patentlediklerini belirten Demircioğlu, geçen yıl 50'nin üzerinde patent başvurusu yaptıklarını, bunlardan ilgili süreçleri tamamlananların patent belgeleri aldıklarını vurguladı. ""2024 yılı içerisinde laboratuvarı Ankara'da faaliyete geçireceğiz"" Yetkin ekiple iyi bir ekosistem oluşturduklarını düşündüklerini, bunun Türkiye'de ilk olduğunu ifade eden Demircioğlu, bu çalışmayı ileriki nesil AR-GE faaliyetlerinde de sürdürmeyi amaçladıklarını kaydetti. Bu çabaların en önemli ayaklarından birini oluşturarak Ankara'da 6G ve ötesi teknolojiler için öncül AR-GE laboratuvarı kurmak istediklerini bildiren Demircioğlu, şöyle konuştu: ""Bu laboratuvar için TÜBİTAK ve başka fonlara başvuru yaptık, ön onaylarımızı aldık. 2024 yılı içerisinde bu laboratuvarı Ankara'da faaliyete geçireceğiz. Bu laboratuvar ürünlerimizin ortaya çıkmasına, gelişimine de katkı verecek. Örneğin İHA pod, karasal olmayan ağ teknolojilerine yönelik bir ürün. Bu laboratuvar bünyesinde İHA’lar, ""HAPS"" dediğimiz yüksek irtifa hava platformları ya da uydu teknolojilerine yönelik çalışmalarımıza hız vereceğiz. 6G’de hedef 2030. Bunun için 2026-2027’de standartlaşma çalışmalarının başlaması planlanıyor. ULAK olarak hedefimiz bu standartlaşma çalışmaları başladığında 400’den fazla patentle bu çalışmalara dahil olabilmek. Türkiye'de ilk kez yapılan bu çalışma ile 6G teknolojilerinin fikri mülkiyet hakları ülkemizde kalacak şekilde geliştirilmesi sağlanacaktır."" 6G ile 5G ve sonrasında dikey uygulamalar temelli olarak otonom araçlardan akıllı ev sistemlerine, uydu teknolojilerinden sağlık uygulamalarına kadar birçok çalışma alanının söz konusu olduğunu anlatan Demircioğlu, şu değerlendirmelerde bulundu: “5G ve sonrasında özellikle 6G’de bilgi güvenliğinin korunarak insan-makina, makina-makina arası iletişimin güvenilir biçimde sağlanabilmesi ülkeler ve şirketler için çok kritik olacak. Bu teknolojik altyapıyı sağlayan şirketler aynı zamanda dikey uygulamaları hayata geçirebilecek ve ön plana çıkacak. 20. yüzyılda elektrik neyse 21. yüzyılda genişbant haberleşme altyapısı da bu olacak. Eğer genişbant internetiniz yoksa evinizde ya da çevrenizde pek çok araç çalışmayacak. ULAK, 6G'de milli çözümler üreten, bilgi güvenliğini ön plana alan ve Türk mühendisinin akıl terini alın terine dönüştüren, bunları patentleyen, teknolojinin sahibi Türkiye’dir diyen çözümler ortaya koyacak. Bunun ülkemize ekonomik getirisi de patentler sebebiyle artacak."""
81,Astronot Gezeravcı'dan yapay zeka Sora'ya: İşte şubattaki bilimsel gelişmeler...,"Türkiye'nin ilk astronotu Alper Gezeravcı'nın, Axiom-3 (Ax-3) ekibiyle uzay yolculuğundan dönmesinden neredeyse mükemmele yakın animasyon videolar üretebilen yapay zeka modeli Sora'ya kadar, şubat ayında pek çok bilimsel gelişme basında yer aldı.",Bilim Teknoloji,https://www.trthaber.com/haber/bilim-teknoloji/astronot-gezeravcidan-yapay-zeka-soraya-iste-subattaki-bilimsel-gelismeler-841007.html,"Bilim ve teknoloji dünyasındaki her keşif, yenilik ve atılım, evrenin bilinmeyen taraflarını açığa çıkarmayı sağlayarak evren anlayışını şekillendirip ufuk açmaya devam ediyor. Şubat ayında öne çıkan bilimsel gelişme ve keşifleri haberimizde derledik. Alper Gezeravcı, uzay yolculuğunu başarıyla tamamladı Türkiye'nin ilk astronotu Alper Gezeravcı'nın da yer aldığı Ax-3 ekibini taşıyan Dragon kapsülü, ABD yerel saatiyle 18 Ocak 16.49'da (19 Ocak TSİ 00.49) NASA'nın Florida'daki Kennedy Uzay Merkezi'nden fırlatıldı. Uzay yolculuğu esnasında 13 farklı bilimsel deney üzerinde çalışan Gezeravcı, yolculuğu başarıyla tamamlayıp 9 Şubat'ta dünyaya geri döndü. Axiom-3 ekibinde yer alan İtalyan astronot Albay Walter Villadei, Gezeravcı ile çalışmanın olağanüstü bir deneyim olduğunu ifade etti. Uzay teknolojisindeki gelişmeler rekabeti kızıştırdı Şubat ayında da uzay teknolojisini ilerletmek için büyük adımlar atan Çin, dünyada yapay zeka teknolojisiyle çalışan ilk ticari ""hiper uydu""sunu yörüngeye yolladı. Çin, askeri istihbarat amaçlı olduğu iddia edilen gizlilik dereceli bir iletişim test uydusunu da uzaya gönderdi. Yer Sabit Yörünge'deki planlanan konuma yerleşen uydunun, çok bantlı ve yüksek hızlı iletişim teknoloji deneylerinde kullanılacağını bildiren Çin, ayrıca 2030 yılında başlamayı planladığı insanlı Ay görevlerinde kullanacağı yeni uzay araçlarını duyurdu. Diğer yandan Japonya Uzay Araştırma Ajansı (JAXA), gözlem uyduları taşıyan yeni tip ""2 Nolu H3"" roketini ülkenin güneybatısındaki Kagoşima'dan fırlattı. Roket planlanan yörüngesine girerken, taşıdığı 2,6 tonluk yapay yük ile mikro uyduları başarılı şekilde konuşlandırdı. SpaceX, ABD merkezli Intuitive Machines şirketinin ""IM-1"" misyonu kapsamında ""Odysseus"" adlı Ay'a iniş aracını uzaya gönderdi. Odysseus, Ay'ın güney kutbuna yakın bir bölgesine güvenli bir şekilde indi. Yapay zeka alanındaki gelişmeler hız kazandı San Francisco merkezli teknoloji şirketi OpenAl, metin komutlarıyla gerçekçi ve yaratıcı sahneler oluşturabilen yapay zeka modeli Sora'yı tanıttı. Yapay zeka araçlarından DALL-E'nin versiyonları gibi çeşitli eserler üreten yapay zeka modeli Sora, bilinen yapay zeka video üretim modellerinin çok daha ilerisinde bir kalite sunmayı hedefliyor. Henüz deneme aşamasında bulunan model, mevcut durumda neredeyse mükemmele yakın, gerçekçi animasyon videoları ile bir dakikaya kadar yüksek kaliteli videolar oluşturabiliyor. Hem yazılı komut hem de bir fotoğraftan geniş ekranda 1920x1080 piksel, dikey olarak 1080x1920 piksel ölçekte ve kalitede video örnekleri sunabilen Sora hem var olan görüntülerin devamına veya gerisine ekleme yapabiliyor hem de 2048x2048 piksel çözünürlükte fotoğraflar üretebiliyor. Düşünce yoluyla bilgisayar faresi kontrol edildi Amerikan nöroteknoloji şirketi Neuralink'in kurucusu Elon Musk, beynine Neuralink tarafından üretilen ""Telepati"" adlı çip yerleştirilen kişinin düşünce yoluyla bilgisayar faresini kontrol edebildiğini açıkladı. Musk, ""Hasta, bildiğimiz kadarıyla hiçbir olumsuz etki olmadan tamamen iyileşmiş görünüyor ve fareyi kontrol edebiliyor. Sadece düşünerek fareyi ekranda hareket ettirebiliyor."" diye konuştu. Öte yandan, Rusya'nın en büyük finans kuruluşu Sberbank tarafından geliştirilen yapay zeka uygulaması GigaChat, tıp fakültesini bitiren öğrencilere yönelik bir testi başarıyla tamamladı. GigaChat, 100 soruluk testte yüzde 82'lik başarı yakalarken, cerrahi, kadın hastalıkları ve doğum alanlarında üç ayrı vakayla ilgili sözlü sınavı da tamamladı. Adobe, Amazon, Google, IBM, Meta, Microsoft, OpenAl, TikTok ve X'in de aralarında bulunduğu 20 teknoloji şirketi, dünya genelinde bu yıl düzenlenecek seçimlerde yapay zekanın aldatıcı şekilde kullanımına karşı birlikte mücadele etme taahhüdünde bulundu. İklim değişikliğinin yol açtığı sorunlar da bilim dünyasının gündemindeydi Bilim insanları, Kuzey Buz Denizi'ndeki buzul erimeleri nedeniyle avlanmakta güçlük yaşayan kutup ayılarının, açlıkla karşı karşıya kaldığını gözlemledi. Kutup ayılarının avlanma dönemi olan ilkbahar sonu yaz başında iklim değişikliği nedeniyle deniz buzullarının çoğunlukla eridiğini vurgulayan araştırmacılar, bu türün uzun saatler yüzdükten sonra buldukları avı yiyemeyecek kadar yorgun düştüğünü ortaya koydu. Diğer yandan, Almanya ve Hollanda'dan araştırmacılar, azot kirliliğinin içme suyu kaynaklarına etkisinin 2050'ye kadar üç kat artabileceği uyarısında bulundu. Araştırmacılar, 2050'ye kadar dünya genelinde azot kirliliğinden kaynaklı temiz su yetersizliği yaşanan alt havza sayısının 3 katına çıkabileceğini, bu durumun etkisinin Çin'in güneyi, Orta Avrupa, Kuzey Amerika ve Afrika'da ağırlıklı olarak hissedilebileceğini ifade etti. Uluslararası bir araştırmada da Amazon Yağmur Ormanları'nın neredeyse yarısının kuraklık, ormansızlaşma ve yangınlar nedeniyle 2050'ye kadar yok olabileceği saptandı."
82,Trafikteki sorunlar milli teknolojiyle çözülecek,"Milli olarak geliştirilen, araçları ve yolları konuşturacak ""akıllı ulaşım çözümü"" sayesinde trafikteki birçok soruna çözüm getirilebilecek.",Bilim Teknoloji,https://www.trthaber.com/haber/bilim-teknoloji/trafikteki-sorunlar-milli-teknolojiyle-cozulecek-840742.html,"ULAK Haberleşme, İspanya'nın Barselona kentindeki Mobil Dünya Kongresi'nde (Mobile World Congress-MWC 2024), son dönemde geliştirdiği milli teknoloji çözümlerini tanıttı. Bu çözümlerden biri olan ve bağlantılı araçlar konseptine yönelik geliştirilen V2X ürünü, trafik güvenliğinin artırılması, trafik optimizasyonu ile zaman kaybının ve CO2 emisyonunun azaltılması, enerji verimliliği sağlanması, seyahat konforunun artırılması, mevcut yol kapasitelerinin etkin ve verimli kullanılması gibi bir dizi fayda sağlayacak. ULAK Haberleşme AŞ Merkezi Yazılımlar Direktörü Alper Sınav, yaptığı açıklamada, akıllı ulaşım sistemleri dünya çapında gelişmeye başlayınca bunun bir parçası olan araçlarla ilgili teknolojilerin de 4G ve 5G ile sisteme dahil edilmeye başlandığını söyledi. Bu kapsamda şirket olarak araçların birbiriyle, altyapıyla ve şebekeyle konuştuğu bir network oluşturduklarını ve buna V2X ismini verdiklerini ifade eden Sınav, ""X"" kısmının araçları, altyapıyı, insanları ve ""network""ü sisteme dahil ettiğini belirtti. ""Araç üstündeki sistemler araçların birbiriyle ve yolla konuşmasını sağlıyor"" Bu teknolojiler 4G ve 5G'nin dikey teknolojileri olduğu için ULAK Haberleşme olarak bir taraftan altyapıyı hazırlarken bir yandan da bu uygulamaları çalıştıklarını anlatan Sınav, şöyle konuştu: ""V2X, özellikle otonom araçlara yaklaşmaya başladığımız bu dönemde trafik güvenliği ve yönetimini, enerji verimliliğini ve katma değerli servisleri sağlamak için oluşturulmuş bir teknoloji. ULAK olarak bu teknolojinin araç üzerindeki ve yol kenarındaki sistemlerini yapıyoruz. Araç üstündeki sistemler araçların birbiriyle ve yolla konuşmasını sağlıyor, yol kenarındaki sistemler ise hem bir merkezden hem de araçlardan aldıkları bilgiyi diğer araçlarla ya da kendi aralarında paylaşıyorlar, yoldan gelen dataları toplayarak bir merkeze de gönderebiliyorlar. Bu da yolun akıllı hale gelmesini sağlıyor. Yol kenarındaki tabelalar ya da merkezden yoldaki çalışma, olası kaza, yol kapanması, hava durumu, afet durumu gibi bilgiler araç daha oraya gelmeden araçlara bildiriliyor ve sürücüler uyarılıyor."" Bu alanda tanımlanmış uluslararası standartların araç üstü senaryolarını Anadolu Isuzu ile tamamladıklarını bildiren Sınav, bunun ticari alanda yaptıkları ilk sistem olması açısından da anlamlı olduğunu dile getirdi. ""Ürünlerin yerli olarak temin edilmesi önemli"" Bundan sonraki süreçte yol ağını bu sistemle donatmaya yönelik çalışmalar yürüteceklerini belirten Alper Sınav, bu ürünlerin yerli olarak temin edilmesinin önemli olduğunu vurguladı. Sınav, ""Zamanla bu sistemler sadece bilgi toplamayacak, sistemlerimize, araçlarımıza bilgi de gönderecek. Bu açıdan güvenlik önemli. Hem siber güvenlik altyapısını hem de donanımları yerli ve milli yapmanın önemli olduğunu değerlendiriyoruz."" dedi. Sınav, sistemin bileşenlerinin kullanıldığı frekans ve algoritmaların 4G/5G teknolojilerine yönelik olduğunu, bunları yapabildikleri için kendi çözümlerini ortaya koyabildiklerini belirtti. Alper Sınav, katma değerli servisler alanında ise araçların şarj ya da benzin istasyonlarını bulması, yolla ilgili çeşitli uyarıların yayılması, e-ticaret gibi örneklerin yer aldığı çözümler geliştirdiklerini bildirdi. Gündelik hayat ve afet yönetimi kolaylaşacak E-belediyecilik kapsamında akıllı ulaşım ve akıllı şehirler uygulamalarında da bu çözümlerin kullanılabileceğine işaret eden Sınav, böylelikle engellilerin yaşamının kolaylaştırılması, akıllı duraklarla zaman kazanımı gibi olanaklar sağlanabileceğini söyledi. Kamu güvenliği için de bu sistemlerin kullanılmasının mümkün olduğunu dile getiren Sınav, özellikle afet durumlarında insanların güvenli yollara yönlendirilmesi, ihtiyaçların doğru yollardan taşınması gibi bir dizi fayda elde edilebileceğini vurguladı. Sınav, ""Yollarımızı akıllı hale getirebilirsek tehlike durumunda insanların daha kolay sevk edilmesini sağlayabileceğimizi değerlendiriyoruz."" diye konuştu. Türkiye'nin otomobili Togg'un yazılım tabanlı bir araç olduğu için bu tür teknolojilere ihtiyacı olacağına işaret eden Alper Sınav, bu yönde de sorumluluk üstlenmeye hazır olduklarını kaydetti."
83,Bilim insanları Alzheimer'ı erken tespit edebilen yapay zeka geliştirdi,"ODTÜ'lü bilim insanları, tükürükten alınan örnekle genetik testi yorumlayarak, erken evre Alzheimer riskini tespit eden yapay zeka temelli teknoloji geliştirdi.",Bilim Teknoloji,https://www.trthaber.com/haber/bilim-teknoloji/bilim-insanlari-alzheimeri-erken-tespit-edebilen-yapay-zeka-gelistirdi-840734.html,"TÜBİTAK 1003 - Öncelikli Alanlar Ar-Ge Projeleri Destekleme Programı kapsamındaki destekle tamamlanan projede, ilk prototip hayata geçerken, klinik aşamanın da dahil olduğu ileriki aşamaları, beynin şifrelerinin araştırıldığı Nörobilim ve Nöroteknoloji Ortak Uygulama ve Araştırma Merkezinde (NÖROM) yürütülecek. Araştırmalar 10 yıldır sürüyor NÖROM Yönetim Kurulu Üyesi ve ODTÜ Enformatik Enstitüsü Öğretim Üyesi Doç. Dr. Yeşim Aydın Son, projeye ilişkin açıklamalarda bulundu. Aslen tıp doktoru olan ve ABD'de biyoenformatik alanında doktora eğitimini tamamladıktan sonra Türkiye'ye dönen Aydın Son, ODTÜ'de açılan bu alandaki ilk lisansüstü programının eğitime başlamasına katkı vermesinin üzerinden 14 yıl geçtiğini ve son 10 yıldır tıp ve yapay zekayı birleştiren araştırmalar yaptığını anlattı. ODTÜ Enformatik Enstitüsünün bu alanda çalışan diğer üniversitelerden farklılığına işaret eden Son, bu kapsamda, laboratuvar ortamında veri üretimi, analizi ile yapay zeka modellerinin moleküler testler ile doğrulamasını yapabildiklerini söyledi. Sağlık bilişimi alanında MR, PET gibi radyolojik görüntülerin bilgisayar ortamında modellemesine dayalı tanı sistemleri geliştirmeye dönük çalışmaların ilerlediğini ifade eden Son, ""Böylece klinikte, doktorların hastalığın ayırıcı tanısına destek olabilecek ön araştırmalar yapılıyor"" diye konuştu Biyoinformatik bölümünde ise son 10 yıldır Alzheimer hastalığı üzerine yoğunlaştığını dile getiren Son, bu hastalığa karşı klinikte ""erken tanı"" için özelleşmiş testlerin bulunmadığını vurguladı.   Erken evrede riskli genetik profiller tespit ediliyor Genom araştırmalarının son yıllarda pek çok hastalığın teşhisindeki önemine işaret eden Son, çalışmalarında genom araştırmaları ile makine öğrenmesini birleştirdiklerini belirterek, şu bilgileri verdi: ""Uluslararası çalışma grupları tarafında oluşturulmuş 3 büyük veri seti alt yapısını yapay zeka kullanarak analizi ile erken evrede risk göstergesi olabilecek genetik profilleri tespit ediyoruz. Bu genetik profilleri doğrulamak için geliştirdiğimiz teknikte, katılımcıların yanak içinden tükürük örneklerini alıyoruz ve DNA'larını izole ediyoruz. Hastalık riskini 1,5-2 kat artıran genetik değişiklikler tespit ettik, ayrıca koruyucu olabilecek çeşitlilikler gözledik. TÜBİTAK projemiz kapsamında, tüm bunları yapabilen bir moleküler tanı kiti prototipi geliştirdik. Bu analizler ile hastalığın en erken aşamasında, sadece yanak içinden alınan bu örneğin yapay zeka modeline dayanarak kişilerin riskli olup olmadığını veya Alzheimer'a karşı koruyucu bir genetik yapı taşıyıp taşamadığını doktorlarımıza bilgi olarak sunmayı hedefliyoruz."" ""Hedef test kiti geliştirmek"" Yöntemin doğrulamasını Hacettepe Üniversitesi Geriatri Bölümü'nün ortaklığıyla 100 kişilik Alzheimer hasta grubu üzerinde yaptıklarını aktaran Aydın Son, ""Projemiz, prototip aşamasına geldi. Projenin ikinci fazını da büyük ihtimalle bir TÜBİTAK projesiyle, klinik araştırma projesiyle desteklemek istiyoruz. Tüm bu çalışmalarda temel hedefimiz bir tanı kiti veya bir test geliştirmek. Bu testlerin temelini oluşturmuş durumdayız"" dedi. NÖROM'da klinik araştırmalar başlatılacak Elde ettikleri sonuçların optimize edilmesi için geniş çaplı bir klinik çalışmayı NÖROM merkezinde gerçekleştireceklerini ifade eden Son, şunları kaydetti: ""Doktorların tanılarına destek olmayı hedefliyoruz. Klinik araştırmalarımız başladığında, örneğin 65 yaş üstünde 'hatırlayamama' gibi semptomlar gösteren kişiler bize yönlendirilecek. Biz de bu genetik analizlerini yaparak hastanızda 'risk arttıran ya da koruyuculuk sağlayan faktörlere dayalı değerlendirmesi buradadır, klinikte gördüğünüz tablo ile bunu birleştirerek karar verebilirsiniz' diyeceğiz. Aynı zamanda klinikten hasta gönderen doktorlara tanıda yardımcı olurken bu hastaları uzun süreli yani 2-3 sene sonra takip edeceğiz. Böylece geriye dönük testimizin güvenirliği de daha iyi test edebileceğiz."" ""Hastalıkta erken tanı çok önemli"" Yeşim Aydın Son, Alzheimer'da ayırıcı tanının yanında erken tanının da önemine işaret ederek, ""Beyinde oluşan dejeneratif olguları engelleyemesek bile yavaşlatmak için bazı yöntemler literatüre girmiş durumda. Bu noktada erken tanıda bizim araştırmamız büyük önem taşıyor"" değerlendirmesinde bulundu."
84,Çin'de yapay zeka araçlarıyla üretilen ilk çizgi dizi yayınlandı,"Çin'de, yapay zeka araçlarıyla üretilen ilk çizgi dizi izleyicilerle buluştu.",Bilim Teknoloji,https://www.trthaber.com/haber/bilim-teknoloji/cinde-yapay-zeka-araclariyla-uretilen-ilk-cizgi-dizi-yayinlandi-840630.html,"Devlet televizyonu ve radyolarını bünyesinde bulunduran Çin Medya Grubunun (CMG), Şanghay Yapay Zeka Laboratuvarı (SAIL) işbirliğiyle gerçekleştirdiği ""Qianqiu Shisong"" adlı 26 bölümlük çizgi dizinin ilk bölümü dün yayına girdi. Sanat tasarımından animasyona ve yapım sonrası işlemlerine kadar yapay zekayla üretilen çizgi dizi, ülkede bu anlamda bir ilk olma özelliğini taşıyor. SAIL'in WeChat hesabından yapılan açıklamada, filmin yapımında, CMG'nin görsel ve işitsel arşivindeki içeriklerle eğitilen ""CMG Media GPT"" adı verilen üretken yapay zeka modeli kullanıldı. Klasik Çin şiirinin ünlü eserlerinin arka plan hikayeleriyle anlatıldığı 7 dakikalık 26 bölümden oluşan çizgi dizide, eski çağlardan sahneler ve karakterlerin tasarım ve animasyonları, dönemin klasik Çin mürekkep boya resimlerine uygun oluşturuldu. Yapımda, ABD'li üretken yapay zeka geliştiricisi OpenAI'ın piyasaya sürdüğü metinden video üreten Sora'ya benzer araçlardan yararlanıldı. CMG Media GPT'nin karakter ve sahne tasarımında düşük maliyetli ve etkili animasyon prosedürü sağladığı kaydedildi."
85,"OpenAI, NYT'nin ""telif hakkı"" davası için ChatGPT'yi ""hacklediğini"" iddia etti","Yapay zeka sohbet robotu ChatGPT'nin geliştiricisi OpenAI, The New York Times'ın telif hakkının ihlal edildiği iddiasıyla şirkete karşı açtığı dava için yanıltıcı deliller oluşturmak amacıyla ChatGPT'yi ve diğer yapay zeka sistemlerini ""hacklediğini"" ileri sürdü.",Bilim Teknoloji,https://www.trthaber.com/haber/bilim-teknoloji/openai-nytnin-telif-hakki-davasi-icin-chatgptyi-hackledigini-iddia-etti-840600.html,"New York Güney Bölge Mahkemesine sunulan dosyaya göre, OpenAI federal yargıçtan The New York Times'ın şirkete karşı açtığı ""telif hakkı"" davasında gazetenin şikayetindeki 4 iddiayı reddetmesini istedi. The New York Times'ın şikayetinde yer alan iddiaların gazetecilik standartlarını karşılamadığını belirten OpenAI, gazetenin şirketin ürünlerini ""hacklemesi"" için birine para ödediğini iddia etti. ABD'nin önde gelen gazetelerinden The New York Times, 27 Aralık 2023'te yapay zeka teknolojilerinin eğitilmesi amacıyla çalışmalarının izinsiz kullanıldığı ve telif hakkının ihlal edildiği iddiasıyla OpenAI ve Microsoft'a dava açmıştı. Gazete, OpenAI'ı yayımlanan milyonlarca makalesini artık güvenilir bilgi kaynağı olan haber kuruluşlarıyla rekabet eden sohbet robotlarını eğitmek için izinsiz olarak kullanmakla suçlamıştı. Böylece, The New York Times, yazılı eserleriyle ilgili telif hakkı sorunları nedeniyle ChatGPT ve diğer popüler yapay zeka platformlarının geliştiricisi olan şirketlere dava açan ilk büyük medya kuruluşu olmuştu."
86,"Apple, elektrikli otomobil çalışmalarını iptal ediyor","ABD'li teknoloji devi Apple, elektrikli otomobil üretmeye yönelik çalışmalarını sonlandıracak ve bu birimdeki birçok çalışan, üretken yapay zeka projelerine odaklanacak.",Bilim Teknoloji,https://www.trthaber.com/haber/bilim-teknoloji/apple-elektrikli-otomobil-calismalarini-iptal-ediyor-840599.html,"Bloomberg'in konuya ilişkin haberine göre, iki yönetici tarafından şirket içinde yapılan duyuru, elektrikli otomobil projesinde görevli yaklaşık 2 bin çalışanı şaşırttı. Yöneticilerin, çalışanlara projenin sona ermeye başlayacağını ve ekipteki birçok çalışanın yapay zeka bölümüne kaydırılacağını söylediği belirtilen habere göre, söz konusu personelin Apple için giderek daha önemli bir öncelik haline gelen üretken yapay zeka projelerine odaklanacağı duyuruldu. Haberde, Apple'ın elektrikli otomobil ekibinde yüzlerce donanım mühendisi ve otomobil tasarımcısının bulunduğu ve bu çalışanların diğer Apple ekiplerindeki işlere başvurmalarının mümkün olduğu bilgisi verildi. Haberde işten çıkarmaların da olacağı aktarıldı."
87,Ay görevi başarısız: Yan yatan Odysseus'un görevi erken bitirilecek,"ABD merkezli Intuitive Machines şirketinin ""IM-1"" misyonu kapsamında uzaya yolladığı ""Odysseus"" adlı uzay aracının, iniş yaptığı Ay'da yan yatmasının ardından görevinin yarıda kesilmesine karar verildi.",Bilim Teknoloji,https://www.trthaber.com/haber/bilim-teknoloji/ay-gorevi-basarisiz-yan-yatan-odysseusun-gorevi-erken-bitirilecek-840369.html,"Uzay aracının arkasındaki şirket olan Intuitive Machines, uçuş kontrol mühendislerinin salı günü Odysseus ile temasını kaybetmeyi ve yan inişten beş gün sonra görevi yarıda kesmeyi beklediklerini söyledi. Şirketin ve en büyük müşterisi NASA'nın önceki tahminlerine göre yedi ila 10 gün görev yapacak olan Odysseus'un ömrünün kısalması sonucunda ne kadar bilimsel verinin kaybolabileceği henüz bilinmiyor. . Şirketin görevin erken sona ermesine ilişkin tahmini, inişinden önce uzay aracının lazer güdümlü telemetrelerinin uçuş sırasında arızalanmasına yol açan kısayolların test edilmesi ve insan hatasıyla ilgili yeni ayrıntıların ortaya çıkmasıyla geldi. Bir Intuitive Machines yetkilisi, telemetrelerin kaybının şirketin, NASA'nın Florida'daki Kennedy Uzay Merkezi'nde Odysseus'un uçuş öncesi kontrolleri sırasında zamandan ve paradan tasarruf etmek için lazer sisteminin fırlatma öncesi test ateşlemesinden vazgeçme kararından kaynaklandığını söyledi. Her durumda, Odysseus'un yan duruşu, güneş panellerinin pillerini şarj etmek için gerekli olan güneş ışığına maruz kalma oranını önemli ölçüde sınırladı. Ayrıca şirket Cuma günü yaptığı açıklamada, antenlerinden ikisinin yere doğru yönlendirildiğini ve iniş aracıyla iletişimi engellediğini söyledi. Odysseus ile 1972'den bu yana ilk kez Ay'a iniş ABD'li özel şirket Intuitive Machines'in ""IM-1"" misyonu kapsamında Ay'a iniş için geliştirdiği uzay aracı, 15 Şubat'ta SpaceX üretimi Falcon 9 roketiyle ABD'nin Florida eyaletindeki Kennedy Uzay Merkezi'nden fırlatılmıştı. Uzay aracı, 23 Şubat'ta TSİ 02.23'te Ay'a iniş yaparak 1972'deki ""Apollo 17"" misyonundan bu yana Ay'ın yüzeyine yumuşak iniş yapan ABD'ye ait ilk özel uzay aracı olarak tarihe geçmişti. 4,3 metre yüksekliğindeki altı ayaklı karbon fiber ve titanyum iniş aracı, NASA'nın Artemis Misyonu kapsamında kullanmayı planladığı 6 farklı deney için de yük taşıyordu. NASA, birkaç yıl içinde Ay'a insan gönderme planları kapsamında Ay teslimatlarını ticarileştirme çabalarının bir parçası olarak, Odysseus'u inşa etmesi ve uçurması için Intuitive Machines şirketine 118 milyon dolar ödemişti."
88,Yeni Zelandalı şirketten elektrikli araçlar için talaş çözümü,"Yeni Zelanda merkezli bir şirket, elektrikli araçların bataryalarında talaş kullanmaya başladı.",Bilim Teknoloji,https://www.trthaber.com/haber/bilim-teknoloji/yeni-zelandali-sirketten-elektrikli-araclar-icin-talas-cozumu-840350.html,"Şirket, ıskarta durumdaki talaşı sentetik grafite dönüştürmeyi başararak önemli bir adıma imza attı. Bu gelişmenin, bataryalarda kullanılan grafit konusunda tüm dünyanın Çin'e bağımlılığını azaltması bekleniyor. CarbonScape isimli şirket, talaştan elde edilen alternatif grafit daha sürdülebilir bir çözüm sunduğunu ve Avrupa'nın lityum-iyon bataryalar için Çin'e olan bağımlılığını azaltacağını savundu. Elektrikli araç bataryalarını üretmek için kilit önemde olan grafit doğada bulunan ve madenciliği yapılan bir madde. Sentetik grafitse petrol ürünlerinden üretiliyor. CEO Ivan Williams'a göre CarbonScape'in talaştan geliştirdiği grafitse daha çevreci bir çözüm sunuyor. Konuyla ilgili Euronews'e konuşan Williams, ""Geleneksel şekilde sentetik grafit üretmek için fosil yakıt temelli hammaddeler kullanılıyor. Üretilen her bir ton grafit için 35 tonluk karbondioksit salınımı yapılıyor"" ifadelerini kullandı. Ormancılık şirketine batarya üreticisinden 18 milyon dolarlık yatırım CarbonScape geçen yıl Finlandiya-İsveç ortaklığındaki ormancılık şirketi Stora Enso ve Hong Kong merkezli batarya üreticisi Amperex'ten toplam 18 milyon dolarlık yatırım almıştı. CarbonScape'in talaştan sentetik grafit üretimi haberi elektrikli araç pazarında grafite yönelik talep artışlarının yaşandığı bir dönemde geldi. 2030'a kadar grafitte küresel tedarik açığının 777 bin tona kadar ulaşması bekleniyor."
89,"Microsoft, OpenAI'nin Fransız rakibi Mistral AI ile ortaklık kurdu","ABD'li teknoloji devlerinden Microsoft, OpenAI'nin Fransız rakibi Mistral AI ile yeni ortaklık kurduklarını duyurdu.",Bilim Teknoloji,https://www.trthaber.com/haber/bilim-teknoloji/microsoft-openainin-fransiz-rakibi-mistral-ai-ile-ortaklik-kurdu-840305.html,"Şirketten yapılan açıklamaya görek, yeni ortaklık, Mistral AI'nın Azure'un son teknolojiye sahip yapay zeka altyapısına erişmesini sağlayarak yeni nesil büyük dil modellerinin geliştirilmesinin ve dağıtımının hızlandırmasını sağlayacak. Açıklamaya göre, yeni ortaklık kapsamında Mistral AI'nın yapay zeka modelleri Azure bulut bilişim platformu aracılığıyla kullanıma sunulacak. Microsoft'un küresel yapay zeka inovasyonunu ve büyümesini desteklemeye kararlı olduğu vurgulanan açıklamaya göre, Mistral AI ile olan ortaklık, güvenilir ve emniyetli yapay zeka sistemleri ve ürünleri oluşturmaya yönelik ortak taahhüdü üzerine kuruldu."
90,Finansal teknolojiler için inovatif fikirler TEKNOFEST’te yarışacak,Finans sektöründe yeniliklerin kapılarını aralamak için TEKNOFEST kapsamında bu yıl ilk defa düzenlenen Finansal Teknolojiler Yarışmasına başvurular devam ediyor. Yarışma finans alanında finansal inovasyon ve teknoloji gelişimine yönelik fikirlerin geliştirilmesini teşvik etmek amacıyla gerçekleştiriliyor.,Bilim Teknoloji,https://www.trthaber.com/haber/bilim-teknoloji/finansal-teknolojiler-icin-inovatif-fikirler-teknofestte-yarisacak-840285.html,"Fintek ekosistemi için önemli bir potansiyel barındıran, ülkemizdeki finans modellerinin ve araçlarının daha çeşitli, yaygın ve kapsayıcı hale gelmesine dair vizyoner ve yenilikçi proje fikirlerinin bir araya gelme fırsatı bulacağı yarışmada dört tema bulunuyor. Blockchain teknolojisi ve dijital varlıkların yükselişiyle birlikte yeni finansal araçlar ve modellerin geliştirme fırsatlarının ön plana çıktığı “Dijital Varlıklar” teması. Ödemelerin dijitalleşmesi ve mobil cüzdanların yaygınlaşmasının finansal erişimde büyük bir değişimi beraberinde getirmesiyle ödeme hizmetlerinde ve teknolojilerindeki gelişmeleri teşvik ederek, daha hızlı, güvenli ve kapsayıcı “Ödeme Hizmetleri ve Teknolojileri” teması. Yapay zeka ve otomatik danışmanlık sistemlerinin yükselişi, yatırımcılara daha kişiselleştirilmiş ve etkili finansal tavsiyeler sunma potansiyeli taşıyan “Robo-Danışmanlık” teması. Bankacılık teknolojilerindeki en son gelişmeleri keşfetmek ve daha güçlü daha esnek ve daha kullanıcı odaklı bankacılık çözümleri üzerinde çalışmak için “Bankacılık Teknolojileri” teması yarışmanın ana konularını oluşturuyor. Yarışmaya her alandan lisans, yüksek lisans, doktora ve/veya mezunu adaylar başvurabiliyor. Yarışmacıların en az 2 en fazla 5 kişilik takımlar halinde katılabildiği yarışmada dereceye girenler birincilik ödülü olarak 100 bin TL, ikincilik ödülü 80 bin TL ve üçüncülük ödülü olarak 60 bin TL’nin sahibi olacak. Başvurular 29 Şubat’ta sona erecek."
91,MSB Harita Genel Müdürlüğü ile TÜBİTAK diri fay hatlarını araştıracak,"Milli Savunma Bakanlığı Harita Genel Müdürlüğü ile Türkiye Bilimsel ve Teknolojik Araştırma Kurumu (TÜBİTAK) arasında ""Türkiye Diri Faylarının Paleosismolojik Özelliklerinin Belirlenmesi"" konusunda işbirliği protokolü imzalandı.",Bilim Teknoloji,https://www.trthaber.com/haber/bilim-teknoloji/msb-harita-genel-mudurlugu-ile-tubitak-diri-fay-hatlarini-arastiracak-840276.html,"MSB'nin sosyal medya hesabından yapılan açıklamaya göre, Harita Genel Müdürlüğü ile TÜBİTAK arasında imzalanan protokol kapsamındaki proje ile Türkiye diri faylarının bulundukları bölgelerde yerleşim alanlarını etkileyebilecek nitelikte deprem senaryolarının ortaya koyulması amaçlanıyor. Proje sonuçları aynı zamanda Afet ve Acil Durum Yönetimi Başkanlığı (AFAD) tarafından oluşturulan Türkiye Deprem Tehlike Haritası'nın güncellenmesinde kullanılabilecek önemli bir veri kaynağı olacak. Açıklamaya göre, TÜBİTAK-Marmara Araştırma Merkezi yöneticiliğindeki projede, 14 üniversite ve Maden Tetkik ve Arama Genel Müdürlüğünün içinde yer aldığı 19 yürütücü kuruluş yer alacak. Proje kapsamında, 200'e yakın bilim insanı ve araştırmacının katılımıyla iki yıl boyunca çalışmalar gerçekleştirilecek. Harita Genel Müdürlüğü de protokolde yer alan kurumlara, jeodezik veriler ile sayısal harita ve harita bilgisi sağlayacak."
92,Togg T10X kar pistine çıktı,"Türkiye'nin farklı şehirlerindeki sabit ve mobil deneyim merkezlerinde kullanıcılarla buluşan Togg T10X, Kayseri Erciyes Kayak Merkezi'ndeki performansıyla ilgi odağı oldu. Türkiye'nin milli gururu, mart sonuna kadar Erciyes'te olacak.",Bilim Teknoloji,https://www.trthaber.com/haber/bilim-teknoloji/togg-t10x-kar-pistine-cikti-840266.html,"Togg'dan yapılan açıklamaya göre, Türkiye'nin mobilite alanında hizmet veren küresel teknoloji markası Togg, 20 Ocak itibarıyla yeni siparişleri almaya başladığı T10X'i Türkiye'nin farklı şehirlerinde kullanıcılarla buluşturmaya devam ediyor. Gaziantep'ten Samsun'a, İzmir'den Diyarbakır'a ülkenin dört bir yanındaki kullanıcıları T10X deneyimiyle tanıştıran Togg, Erciyes Kayak Merkezi'ndeki Magna Hotel'de kurulan mobil deneyim merkezinde de kullanıcılarla buluştu.
Tekir Gölü etrafında oluşturulan pist alanında kullanıcıların deneyimlediği T10X, performansıyla ilgi odağı oldu. Kullanıcıların kar, buz ve rüzgar gibi zorlu koşullarda kullanma imkanı bulduğu T10X, yol tutuşu, güvenliği ve konforuyla tam not alıyor. Erciyes Kayak Merkezi'nde kurulan deneyim merkezi ve oluşturulan deneyim pisti, mart ayı sonuna kadar kullanıcıları ağırlamaya devam edecek. Bu yıl çekiliş yok, kısa sürede teslimat var 2024'te sipariş veren kullanıcılar T10X'lerini herhangi bir çekiliş olmadan sipariş sırasına, konfigürasyon özelliklerine ve bunlara bağlı üretim planlamasına göre kısa süre içinde teslim alıyor. 2024 üretim yılı T10X'lerdeki donanım versiyonları ve içeriklerine bakıldığında, standart 18 inç jantlara sahip olan V1 donanım tipi, kablosuz şarj, anahtarsız giriş, akıllı telefonla akıllı erişim alt yapısı, karartmalı arka camlar ve otomatik kararan iç dikiz aynası özelliklerine sahip ""teknoloji ve konfor"" paketiyle sunuluyor. Kullanıcılar isterlerse arkadan itişli V1 donanım tipini uzun menzil seçeneğiyle de satın alabilecek. Standart 19 inç jantlara sahip olan V2 donanım tipinde ise V1'de sunulan özelliklere ek olarak, elektrikli, ısıtmalı ve hafızalı ön koltuklar, elektrikli bagaj kapağı, çevre görüş park kamerası, otomatik park asistanı, suni deri koltuklar ile ön cam ve ısıtmalı arka koltuk özelliklerini içeren ""kış paketi"" ve acil durumlarda kendiliğinden devreye giren çocuk tespit sistemi standart olarak sunuluyor."
93,Antarktika'da Türkiye büyüklüğünde buz eridi,"Antarktika'da bu yıl yapılan ölçümler sonucundaki çıkan raporda, Türkiye büyüklüğünde buz kaybı olduğu tespit edildi.",Bilim Teknoloji,https://www.trthaber.com/haber/bilim-teknoloji/antarktikada-turkiye-buyuklugunde-buz-eridi-840174.html,"Cumhurbaşkanlığı himayesinde, Sanayi ve Teknoloji Bakanlığı uhdesinde, TÜBİTAK MAM Kutup Araştırmaları Enstitüsü koordinasyonunda yapılan 8. Ulusal Antarktika Bilim Seferi devam ediyor. Bilim seferinde küresel iklim değişikliğinin etkilerini inceleyen bilim insanları, farklı teknolojik araç ve yöntemlerle izledikleri buzlara ilişkin, son 3 yıldır gerçekleştirdikleri proje verilerini değerlendirerek bir rapor oluşturdu. Türkiye'nin bilimsel araştırma kampının bulunduğu Horseshoe Adası'nda yer alan sabit GNSS istasyonları vasıtasıyla atmosferik su buharı, deniz, buz ve kar seviyeleri gibi önemli parametrelerin takibini yapan bilim insanları, özellikle su buharı miktarındaki değişimlerin küresel iklim değişikliği nedeniyle arttığını belirledi.    Aynı zamanda İHA ve uydu tabanlı ölçme yöntemleri kullanılarak kar/buzul alanlarda önemli miktarda erime olduğu gözlemlendi. Horseshoe Adası'nda belirlenen test alanlarında İHA görüntüleme yöntemiyle kar ve buzul alanların izlendiği projenin ilk sonuçları, 2022 ve 2023 yılları arasında yaklaşık 100 metrekarelik kar ve buzul alanlarında ortalama 7 metreküplük azalma olduğuna işaret ediyor.    Alansal bazda da benzer şekilde yaklaşık yüzde 11'lik bir kayıp olduğunu, sadece 1 yıl içerisinde kar ve buzul alanlarında önemli erimeler bulunduğunu, bu erimelerin sonucunda çeşitli buzul yarıkları ve su birikintilerinin oluştuğunu tespit eden bilim insanları, buzulların bu hızla erimeye devam etmesiyle atmosfere daha fazla su buharı salınması ve sera gazı konsantrasyonlarının artması sonucu küresel iklim değişiminin hızlanmasının kaçınılmaz olacağını ifade ediyor. Küresel iklim değişikliğinin hızlı artışının devam etmesi ise tatlı su kaynağı olan buzulların eriyip denize karışarak yok olması anlamına geliyor.    ""Değişimlerin beraberinde ciddi miktarlarda buzul kayıpları mevcut"" 8. Ulusal Antarktika Bilim Seferi Koordinatörü Prof. Dr. Burcu Özsoy, yaptığı açıklamada, Antarktika'da sadece deniz buzlarında azalmanın olmadığını, aynı zamanda buzullarda da çok ciddi kayıplar olduğunu belirterek, şunları kaydetti: ""Aslında bu konu haberlere de çok sık yansıyor, çok büyük buz kütlelerinin karadan saparak okyanusa entegre olduğu haberlerini duyuyoruz. 68 güney enleminde de tabii ki bizim buzul alanlarımız mevcut. Buzul alanlarımızın her sene ekipmanlarımızla, dronla yaptığımız çekimlerinde, aynı zamanda da kurduğumuz GNSS istasyonlarıyla buzuldaki çekilmeleri ve farklılıkları yıl bazında tespit edebiliyoruz."" Özsoy, yaptıkları tespitlerin aslında yıllarca toplanan bu verilerden elde edildiğini ve kayıpların gözle görülebilir olduğunu ifade ederek, ""Değişimlerin beraberinde ciddi miktarlarda buzul kayıpları mevcut. Son 3 senede ölçtüğümüz miktarları eğer biz tüm Antarktika'ya orantılayacak olursak, sadece bu 3 yılda kaybettiğimiz miktarın tüm Antarktika'da kaybolduğunu düşünürsek bir 'Türkiye büyüklüğünde buz kaybı son 3 sene içerisinde gerçekleşti' diyebiliriz."" şeklinde konuştu.    ""Sayısal olarak erimeyi ortaya koymuş oluyoruz"" 8. Ulusal Antarktika Bilim Seferi katılımcısı Yıldız Teknik Üniversitesi Araştırma Görevlisi Dr. Fahri Karabulut, ikili işbirliği kapsamında Doç. Dr. Mahmut Oğuz Selbesoğlu yürütücülüğünde Bulgar araştırmacılar ile yaptıkları proje kapsamında Antartika'da yer alan buzulların erimesini nicel olarak ortaya koymak amaçlı çalışmaları yürüttüklerini anlattı. Karabulut, ölçümler için dronları kullandıklarını dile getirerek, şöyle devam etti: ""Yapılan uçuşlar sonrasında elde edilen ortofotolarla buzullarda alan olarak yaklaşık yüzde 10 bir azalma olduğunu tespit ettik. Oranı eğer genele yayarsak yaklaşık Türkiye kadar bir erime olduğunu' söyleyebiliriz. Çalışmanın sonuçları uydu verilerinin doğrulanmasında, uydu verilerinden elde edilen buzul değişimlerinin doğrulanmasında kullanılmakta ve bilim dünyasına önemli katkılar sunmaktadır. Yüzde 10'luk bir alansal kayıp yanında buzullardan anladığımız ve görüldüğü üzere de yarıkların açıldığını tespit edebiliyoruz. Bu yarıkların açıklığını hesaplayarak da ne kadar bir kayıp olduğunu ve yılda ne kadar bir kayma olduğunu tespit edebiliyoruz. Bunu hem de gözle gözlemleyebiliyoruz. Gözle gözlemlemenin yanında sayısal olarak erimeyi ortaya koymuş oluyoruz. Yaptığımız bu çalışma sonucunda küresel ısınmanın sonuçlarını çok yakından bizzat görerek ve ölçerek küresel ısınmanın sonuçlarını gözlemleyebiliyoruz."""
94,TÜBİTAK teknolojileriyle KAAN'ı benzersiz kılacak,"Türkiye'nin milli muharip uçağı KAAN'ın beyni niteliğindeki bilgisayarların da aralarında olduğu kritik teknolojileri üreten TÜBİTAK, bu kez uçağa radarda görünmezlik özelliği kazandıracak yazılımlar ile hayati görevdeki yaşam destek ve patlama önleme sistemlerini üretmek için yerli ve milli projelere odaklandı.",Bilim Teknoloji,https://www.trthaber.com/haber/bilim-teknoloji/tubitak-teknolojileriyle-kaani-benzersiz-kilacak-840160.html,"Geçen hafta pistten teker keserek ""mavi vatan"" ile buluşan Türkiye'nin 5. nesil savaş uçağı KAAN'ı ""benzersiz"" kılacak sistemler için yeni projeler uygulamaya alınıyor. KAAN, 21 Şubat'taki ilk uçuşunda 13 dakika havada kalarak, 8 bin fit irtifaya çıkmış ve 230 knot hıza ulaşmıştı. Uçak, üstün hava hakimiyetini, yeni silahlarla artırılmış havadan havaya muharebe menzilini, yüksek, süpersonik hızda dahili silah yuvalarından hassas ve tam vuruşu, yapay zeka ve heterojen hesaplama desteği içeren ""Yüksek Başarımlı ve Bütünleşik Aviyonik Sistemi"" ile sağlıyor.   TÜBİTAK'ın geliştirdiği sistemlerin de monte edildiği uçağa yeni yazılım ve donanımlar eklenecek. Merkezi yönetim bilgisayarı, aviyonik ara yüz birimleri, deterministik ağ, çok çekirdekli gerçek zamanlı işletim sistemi ve ara katmanı yazılımlarının da aralarında olduğu TÜBİTAK imzalı teknolojiler KAAN'ın ilk uçuşunda kullanıldı. KAAN'ın beyni TÜBİTAK BİLGEM'den KAAN'ın beyni olarak nitelendirilen bilgisayar sistemi TÜBİTAK Bilişim ve Bilgi Güvenliği İleri Teknolojiler Araştırma Merkezi tarafından üretildi. Sistem, planlanan tarihten önce 2022'de Türk Havacılık Uzay Sanayii AŞ'ye (TUSAŞ) teslim edilmişti.   Aviyonik bilgisayar sistemi, emniyet kritik ve yüksek başarımlı işlemci modülleriyle deterministik ve yüksek hızlı iletişim altyapılarına sahip bulunuyor. Motor sistemleri yönetimi, uçuş sistemi yönetimi gibi kritik hava aracı yönetim fonksiyonlarıyla, görev (haberleşme, seyrüsefer, AESA radar, elektronik harp, elektro-optik hedefleme ve silah) sistemlerinin veri işleme ve yönetim fonksiyonlarını bu bilgisayar gerçekleştiriyor. Görev bilgisayarları, pilotun iş yükünü azaltacak ana ve kaska monteli göstergelerin görüntülerini de üretiyor. Çok çekirdekli milli gerçek zamanlı işletim sistemi, TÜBİTAK BİLGEM tarafından geliştirildi. Sistem, KAAN'ın yüksek hesaplama ihtiyaçlarını karşılamak için çok çekirdekli hale getirildi ve KAAN'ın ilk uçuşunda ana yönetim bilgisayarları üzerinde kullanıldı. TÜBİTAK BİLGEM, KAAN'ın ilk uçuşunda kullanılan, ""uçuş kontrol ve hava aracı yönetim bilgisayarları""nı, ""merkezi yönetim bilgisayarları""nı, ""görev yönetim bilgisayarları""nı, ""aviyonik ara yüz birimleri""ni, ""deterministik ağ""ı, ""yüksek hızlı ağ""ı, ""çok çekirdekli gerçek zamanlı işletim sistemi""ni, ""ara katman yazılımları""nı geliştirdi. ""Görünmezlik"" için hassas projelere odaklanıldı Ayrıca, TÜBİTAK BİLGEM, KAAN'ın üzerinde bulunan tüm elektronik sistemlerin birbirleriyle uyumluluğunu ölçen ve analiz eden EMC test sistemini ve KAAN'ın geometrisini belirleyen ve 5. nesil hayalet uçak için radar kesit alanının düşüklüğünü sağlayan ""anten test sistemi""ni (NFRTF) de üretti. TÜBİTAK Marmara Araştırma Merkezi (MAM), KAAN için muharip uçak pilotlarının yüksek fiziksel dayanım gerektiren koşullarda temel yaşamsal faaliyetlerini sürdürebilmeleri amacıyla ""yaşam destek sistemleri""ni, muharip uçağın değişken durumları göz önüne alınarak yakıt tanklarında patlama ve yakıt kaynamasını önlemek için ""patlama önleme sistemleri""ni geliştirecek. Kurum ayrıca, KAAN'a radarda görünmezlik özelliği kazandırılması için özellikle kanopinin tasarım süreçlerinde kullanılmak üzere ""radar soğurucu çok katmanlı ince film yüzey kaplamasının elektromanyetik olarak modellenmesi ve optimizasyonu (RASEM)"" yazılımını, KAAN'a ait hava kanalına radarda düşük görünürlük özelliği kazandırılması için, hava kanalı içine yerleştirilecek set tasarımlarını, test ve ölçümlerini, KAAN'ın radarda düşük görünürlük özelliğini sağlamak üzere, uçağa ait radomun frekans seçici özellikte elektromanyetik tasarımı ve optimizasyonu için RASEM-RADOM yazılımını hayata geçiriyor. Milli füze ve kitler de monte ediliyor KAAN'ın mühimmat entegrasyonu ise TÜBİTAK Savunma Sanayii Araştırma ve Geliştirme Enstitüsü (SAGE) tarafından üretilecek. Bu kapsamda TÜBİTAK SAGE, SOM A, SOM B1, SOM B2, HGK 82, HGK 83, HGK 84, NEB, GÖKHAN, KGK 82, KGK 83, GÖKDOĞAN ve BOZDOĞAN gibi Türkiye'nin yerli ve milli füze ve silah sistemleri ile kitlerini KAAN'a entegre edecek."
95,Astronot Gezeravcı İTÜ’de ders verecek,"Türkiye’nin ilk astronotu Alper Gezeravcı, İstanbul Teknik Üniversitesi’nde (İTÜ) çevrim içi ders verecek.",Bilim Teknoloji,https://www.trthaber.com/haber/bilim-teknoloji/astronot-gezeravci-itude-ders-verecek-840006.html,"Sanayi ve Teknoloji Bakanı Mehmet Fatih Kacır, sosyal medya hesabından konuya ilişkin paylaşımda bulundu. ""Sektör Kampüste"" programı ile sektör profesyonellerini üniversite öğrencileriyle buluşturmaya devam ettiklerini belirten Kacır, ""Alper Gezeravcı, bu dönem İTÜ’de ders verecek."" ifadesini kullandı. Öte yandan İTÜ Rektörü Prof. Dr. İsmail Koyuncu da sosyal medya hesabından yaptığı paylaşımda, şunları kaydetti: ""İTÜ'de yine bir ilke imza atmanın gururunu yaşıyoruz. Türkiye'nin ilk astronotu Alper Gezeravcı, 'Sektör Kampüste' programı kapsamında ‘Special Topics in Aeronautical and Astronautical Engineering’ adlı dersi çevrim içi olarak üniversitemizde verecek."""
96,Yerli üretim uçuş simülatöründe 40 bin saat devrildi,"Hava Kuvvetleri Komutanlığı bünyesindeki ilk uçuş simülatörü olma özelliğini taşıyan ve tamamen yerli milli imkanlarla üretilen, ""CN-235 Uçağı Tam Uçuş Simülatörü""nde, 40 bin saatlik uçuş süresi aşıldı.",Bilim Teknoloji,https://www.trthaber.com/haber/bilim-teknoloji/yerli-uretim-ucus-simulatorunde-40-bin-saat-devrildi-839934.html,"HAVELSAN tarafından yerli ve milli imkanlarla üretilen ve 24 Kasım 2006'da Hava Kuvvetleri Komutanlığı envanterine alınan uçuş simülatörü, dünyada sadece Türkiye ve Güney Kore olmak üzere iki ülkede bulunuyor. 11. Ana Hava Ulaştırma Ana Üs Komutanlığına bağlı Standardize Simülatör Akademik Eğitim Filo Komutanlığınca kullanılan ve eğitimlerde 40 bin saatlik uçuş süresini aşan simülatör, CASA olarak bilinen ""CN-235"" tipi kargo uçağının birebir özelliklerini kullanıcı deneyimine sunuyor.    İçerisine yüklenen gerçek 3 boyutlu harita sayesinde ülke semalarında uçuş hissiyatı veren simülatör, aynı zamanda kurulan özel sistem sayesinde, uçağın gerçekte yapabileceği manevraları aynı şekilde yansıtıyor. Simülasyon sistemi hakkında bilgi veren, Standardize Simülatör Akademik Eğitim Filo Komutanı Hava Pilot Albay Kemal Yıldırım, CN-235 uçağı simülatörü ile pilotların uçuş öncesindeki eğitimlerini gerçekleştirdiklerini, yakıt sarfiyatına sebep olmadan pilotları uçuşa hazır hale getirdiklerini bildirdi. Albay Kemal Yıldırım, ""Hem gerçek uçakta yapamadığımız emergency (acil durum) olaylarını işliyoruz hem de normal usulleri simülatör ortamında uçarak, gerçek uçaktaki eğitim seviyemizi artırıyoruz."" dedi.    Tam uçuş simülatörü sayesinde normal eğitimleri yüzde 50 oranında azalttıklarını anlatan Yıldırım, ""Emergency durumlarında başımıza gelebilecek her türlü anormal durumu burada işleme fırsatımız oluyor. Bu bizim gerçek uçakta işleyemeyeceğimiz durumları çözmemize yardımcı oluyor. Bu şekilde eğitim seviyemizi artırarak Hava Kuvvetlerine çok büyük kazanımlar sağlıyoruz."" değerlendirmesini yaptı. Albay Kemal Yıldırım, Standardize Simülatör Akademik Eğitim Filo Komutanlığı'nda 17 kişilik bir ekibin görev aldığını belirterek, ""Günlük 12 saat uçuşumuz mevcut. Bu 12 saatimizi dolu dolu geçirerek Türk Hava Kuvvetleri içerisinde 6 filoya, genel anlamda toplam 11 filoya hizmet vermekteyiz."" diye konuştu. Yıldırım, aynı zamanda 8 farklı ülkeye de simülasyon eğitimi verdiklerini söyledi.    Standardize Simülatör Akademik Eğitim Filo Uçuş ve Simülatör Öğretmeni Hava Pilot Yarbay Savaş Güngörmüş de CN-235 tam uçuş simülatörü ile her hava şartında, mevcut harbe hazırlık eğitimlerini sürdürdüklerini anlattı. Yarbay Güngörmüş, ""Uçakla yapma imkan bulamadığımız emergency (acil durum) usul eğitimlerinin tamamını halihazırda 11. Hava Ulaştırma Ana Üs Komutanlığı bünyesindeki bu simülatörle icra etmekteyiz."" dedi."
97,DENEYAP Teknoloji Atölyesi ile öğrenciler teknoloji öğreniyor,"Şanlıurfa'da öğrenciler, Gençlik ve Spor Müdürlüğü tarafından açılan DENEYAP Teknoloji Atölyesi desteğiyle teknoloji öğreniyor.",Bilim Teknoloji,https://www.trthaber.com/haber/bilim-teknoloji/deneyap-teknoloji-atolyesi-ile-ogrenciler-teknoloji-ogreniyor-839919.html,"Öğrenciler atölyelerde, robotik kodlama, tasarım ve üretim, nanoteknoloji, malzeme bilimi, mobil uygulama gibi alanlarda kendilerini geliştirme imkanı buluyor. Şanlıurfa T3 Vakfı İl Sorumlusu Şerif Fırat, yaptığı açıklamada, atölyelerin yurdun dört bir yanına dağılmasıyla gençlerin teknolojiye ulaşma imkanının arttığını söyledi. Öğrencilere detaylı eğitim verildiğini vurgulayan Fırat, ""İmkanlar dahilinde öğrencilerimizi eğitiyoruz. 4,5 ve 8, 9 sınıf öğrencilerimizi sınavla alıyoruz. Aldığımız bu öğrencileri farklı 11 başlıkla teknolojik eğitim veriyoruz. Hem onların donanım kazanmasını sağlıyoruz hem de Teknofest yarışmaları ve benzerlerinde hazırlanmalarını sağlıyoruz."" dedi. Öğrencilerinden Ahmet Kıratlıoğlu da 7 haftadır ileri derecede robotik kodlama mekanizması yapmak için eğitimlere devem ettiğini dile getirdi. Öğrencilerden Ömer Erbil ise 3 boyutlu cihazlar üzerine çalışmalar yaptığını ifade etti. Öğrencilerinden Talha Songün ise robotik kodlamalar konusunda kendisini geliştirdiğini belirtti."
98,Selçuk Bayraktar duyurdu: Türkiye'nin büyük dil modeli geliyor,"Baykar Yönetim Kurulu Başkanı ve Teknoloji Lideri Selçuk Bayraktar, Türkiye'nin büyük dil modeli olarak lanse edilen yeni projeyi duyurdu. T3 AI'LE'ye destek olmak isteyenler için başvuru formu açıldı.",Bilim Teknoloji,https://www.trthaber.com/haber/bilim-teknoloji/selcuk-bayraktar-duyurdu-turkiyenin-buyuk-dil-modeli-geliyor-839872.html,"Baykar Yönetim Kurulu Başkanı ve Teknoloji Lideri Bayraktar, X sosyal medya hesabından yaptığı açıklama ile ""Türkiye'nin büyük dil modeli"" olarak lanse edilen T3 AI'LE projesini duyurdu. Paylaşımında, ""Türkçe için geliştirdiğimiz dil modeline gönüllü olarak katkıda bulunabilir, ilerlemesine destek olabilirsin."" ifadelerini kullanan Bayraktar, modelle ilgili ayrıntı vermedi. Türkiye'nin Büyük Dil Modeli: @T3Aile

Türkçe için geliştirdiğimiz dil modeline gönüllü olarak katkıda bulunabilir, ilerlemesine destek olabilirsin❗️#T3Ai'lemize gönüllü olmak için
????https://t.co/intJU5Y55e ???? pic.twitter.com/YLMo63YYfE Bayraktar, aralık ayında İstanbul’da düzenlenen Uluslararası startup zirvesi Take Off’ta yaptığı konuşmada, T3 Vakfı öncülüğünde gerçekleştirilen bir girişimle bütün dilleri kapsayacak şekilde Türkçe merkezli bir doğal dil işleme projesini başlattıklarını söylemişti."
99,Bakan Kacır: Teknolojiye dayalı çalışmaları olan uluslararası teknoloji girişimlerini ülkemize davet edeceğiz,"Sanayi ve Teknoloji Bakanı Mehmet Fatih Kacır, ""Yakın zamanda Tech Visa uygulamasını yürürlüğe alacağız. Program ile teknoloji alanında kritik uzmanlıklara sahip yeteneklerle yenilikçi iş modelleri ve teknolojiye dayalı çalışmaları olan uluslararası teknoloji girişimlerini ülkemize davet edeceğiz"" dedi.",Bilim Teknoloji,https://www.trthaber.com/haber/bilim-teknoloji/bakan-kacir-teknolojiye-dayali-calismalari-olan-uluslararasi-teknoloji-girisimlerini-ulkemize-davet-edecegiz-839847.html,"Kacır, İslam İşbirliği Gençlik Forumu (ICYF) önderliğinde hayata geçirilen Uluslararası Kuluçka Merkezinin açılışında, özellikle dost ve kardeş ülkelerden, gönül coğrafyasından olan girişimcileri, Türkiye teknoloji ekosisteminin sunduğu fırsatlar ve avantajlarla buluşturacaklarını söyledi. Yakın zamanda Tech Visa uygulamasını yürürlüğe alacaklarını dile getiren Kacır, ""Program ile teknoloji alanında kritik uzmanlıklara sahip yeteneklerle yenilikçi iş modelleri ve teknolojiye dayalı çalışmaları olan uluslararası teknoloji girişimlerini ülkemize davet edeceğiz"" dedi. İslam coğrafyasıyla birlikte tüm gönül coğrafyasının gençlerine girişimcilik dünyasının kapılarını aralayacaklarını söyleyen Kacır, şöyle devam etti: ""Coğrafyamız, sahip olduğu düşünce zenginliği, bilimsel kapasite ve öncü şahsiyetlerimizle insanlık tarihinde silinmez izler bıraktı. Muallim-i sani Farabi, tıbbın babası İbn-i Sina, Mukaddime'si ile insanlığın düşünce ufkunu aydınlatan İbn-i Haldun, fizikte, matematikte ve astronomide döneminin dehası Biruni, güneşin ve gökcisimlerinin hareketlerini keşfeden Fergani, mevsimlerin oluşumunu tespit eden Ali Kuşçu, sibernetik alanının öncüsü Cezeri, bizim medeniyetimizdendir, bizdendir. Medeniyetimizin içinden doğmuş birbirinden değerli bilim insanları ve onların yaptıkları çalışmalar, dönemlerinin düşünce ve bilim canlılığın ispatı niteliğindedir. Belki bugün dünya genelinde kabul görmüş bilimsel bakış açısı, Batı merkezli bir anlayışın ürünü gibi görünüyor fakat bilinmelidir ki bilimin bayraktarlığını üstlenme yarışı, tarihsel süreç içinde Doğu ile Batı arasında tıpkı bir sarkaç misali gidip gelmiştir. Bugün bilimin, teknolojinin ve inovasyonun geldiği noktada Doğu'nun yükselişine tekrar şahitlik ediyoruz. Sayın Cumhurbaşkanı'mızın küresel adalet ve merhamet perspektifi doğrultusunda, bilimde, teknolojide, inovasyonda İslam medeniyetinin yeniden yükselişi için gayret ediyoruz. 2004 yılında Cumhurbaşkanı'mız Sayın Recep Tayyip Erdoğan ve Azerbaycan Cumhurbaşkanı Sayın İlham Aliyev'in gayretleriyle temeli atılan İslam İşbirliği Gençlik Forumu, Müslüman gençlerin öz güvenini artırmıştır. Gençlerimizin teknolojide ve girişimcilikte daha fazla söz sahibi olma gayretlerinin her zaman yanında olmaya bizler de devam edeceğiz. Cumhurbaşkanlığı Yatırım Ofisi, Bilişim Vadisi ve ICYF işbirliğiyle hayata geçen ve açılışını gerçekleştirmek üzere bir arada bulunduğumuz Uluslararası Kuluçka Merkezi işte bu yaklaşımın eseridir."" Sanayi ve Teknoloji Bakanı Kacır, Müslüman girişimcilere ofis alanı, eğitim, danışmanlık, mentörlük, küresel ağ oluşturma, uluslararası programlara katılım ve yatırımcılara ulaşma imkanı sunan bu merkezin İslam coğrafyasının kalkınma yolculuğuna önemli bir iz bırakacağını ifade etti. Finanstan e-ticarete, blok zincirden yapay zeka ve oyuna kadar farklı teknoloji alanlarında girişimcilere küresel pazarda kendilerini gösterme fırsatı sunacak Uluslararası Kuluçka Merkezinin gençlere, girişimcilere hayırlı olmasını temenni eden Kacır, ""İslam coğrafyamızın huzur ve refahı için birlik ve beraberliğin ne kadar hayati kıymete sahip olduğunu Gazze'de yaşanan katliamla tekrar müşahede ediyoruz"" dedi. Kacır, ""Türkiye olarak, İsrail'in Filistin'deki işgalci zihniyetinin karşısında durmaya her zaman devam edeceğiz. 'Dünya beşten büyüktür' ilkemiz doğrultusunda İslam ülkelerinin yaşanan bu zulme ortak ve güçlü tepki vermesi için diplomatik çabalarımızı en üst düzeyde yürütüyoruz"" diye konuştu. Bakan Kacır, Türkiye olarak, 1967 sınırları temelinde özgür ve bağımsız Filistin devleti kurulana ve kabul edilene dek mücadeleye devam edileceğini vurguladı. ""Dünya büyük bir değişim yaşıyor"" Dünyanın büyük bir değişim yaşadığını, uluslararası düzenin, dönüşümün neden olduğu sınamalara bilgi ve yenilikçilik odağında cevap üretebilen ülkeler tarafından yeniden şekillendirildiğini söyleyen Kacır, teknoloji geliştirme, inovasyon ve girişimcilik altyapısını güçlendiren ülkelerin küresel rekabetin öncüleri haline geldiğini belirtti. Kacır, şunları kaydetti: ""Teknoloji ve inovasyon ekosistemimize güç katacak adımları kararlılıkla atmaya devam ediyoruz. Ülkemizi muasır medeniyetler seviyesinin de üzerine çıkarma çabamızda bizlere güç çarpanı olacak dev bir AR-GE, yenilikçilik, inovasyon ekosistemini adım adım inşa ediyoruz. Girişimcilik kültürümüzü 7'den 70'e yayıyor, destek mekanizmalarımızla, kurduğumuz altyapılarla girişimcilerimizin ürüne, üründen pazara yolculuğunu hızlandırıyoruz. Sadece son 4 yılda ülkemizden çıkan 7 Turcorn ve robotikten sağlığa, finansal teknolojiden yapay zekaya sayısız başarı hikayesi, ülkemizin teknoparklarıyla, kuluçka merkezleriyle, TEKMER'leriyle, girişim sermayeleriyle, hızlandırıcı programlarıyla teknoloji girişimciliğinde bir marka olduğunun ispatı niteliğindedir. Bizler için bu başarılar, yalnızca buzdağının görünen yüzünü temsil ediyor. Biliyor ve inanıyoruz ki ülkemizin en kıymetli hazinesi insan kaynağımıza yatırım yapmaya devam edersek, girişimlerimizi finansman kaynaklarıyla, nitelikli altyapı ve programlarla buluşturursak, 2030 yılında 100 Turcorn ve 100 bin teknoloji girişimciliği hedefini gerçeğe dönüştüreceğiz. Bu anlayışla, TEKNOFEST'le gençlerimizin hayallerinin peşinden koşmasına fırsat sunuyor ve fikirlerini girişimlere dönüştürmelerini teşvik ediyoruz. Cumhuriyet'imizin 100. yılında İstanbul, Ankara ve İzmir'de dünyanın en büyük havacılık, uzay ve teknoloji festivallerini gerçekleştirdik. Takeoff Uluslararası Girişimcilik Zirvesi ve TEKNOFEST bünyesinde ilk kez geçtiğimiz yıl düzenlediğimiz Girişim Yarışmaları ile gençlerimizin yanlarında yer aldık."" Bakan Kacır, Tech-InvesTR programı, Teknoloji ve İnovasyon Fonu, Bölgesel Kalkınma Fonu, Bölgesel Girişim Sermayesi Fon Çağrıları ve Bilişim Vadisi Girişim Sermayesi Yatırım Fonu başta olmak üzere farklı eş finansman ve fon mekanizmalarıyla kamu kaynaklarının girişimciler için çarpan etkisi oluşturmasını sağladıklarını belirtti. Kacır, ""Turcorn 100 programımızla da unicorn adayı başarılı teknoloji girişimlerimizin küresel pazarlara açılarak daha hızlı ölçeklenmesi adına destekler sunuyoruz"" dedi. Türkiye'nin girişimcilik ekosisteminin ve bu ekosistemin kalbi konumundaki İstanbul'un marka değerini artıran çalışmalara imza atmaya devam edeceklerini vurgulayan Kacır, ""İstanbul'u teknoloji girişimlerinin global buluşma noktasına dönüştürerek girişimcilikte dünyanın ilk 20 şehrinden biri haline getireceğiz"" ifadesini kullandı."
