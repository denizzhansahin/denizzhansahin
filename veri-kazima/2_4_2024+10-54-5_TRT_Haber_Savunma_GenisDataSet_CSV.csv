,Baslik,Ozet,Kategori,Link,Icerik
0,Dev zırhlı araçlardan buluşlar çıktı,Türk savunma sanayii bünyesinde geliştirilen askeri kara araçlarıyla beraber çok sayıda buluşa imza atılıyor.,Savunma,https://www.trthaber.com/haber/savunma/dev-zirhli-araclardan-buluslar-cikti-847162.html,"Türkiye'nin önde gelen askeri araç üreticilerinden FNSS Savunma Sistemleri, 35 yıldır milli imkanlarla özgün olarak geliştirdiği 24 farklı savunma sistemiyle yurt içinde ve dışında birçok kullanıcıya hizmet veriyor. Türk Silahlı Kuvvetleri ile müttefik silahlı kuvvetlerinin kullanımı için paletli ve tekerlekli zırhlı muharebe araç aileleri ile silah sistemlerinin tasarım ve üretimini gerçekleştiren FNSS, bu ürünlerle yüzlerce milyon dolarlık ihracat potansiyelinin ortaya çıkmasını sağlıyor. FNSS, bu araçların yanında, geliştirdiği yenilikçi alt sistemlerle çok sayıda teknolojik çözümü patent ve faydalı modelle tescilledi. Şirket, bu faaliyetler dolayısıyla son olarak Ankara Sanayi Odasının 60. kuruluş yılı ödül töreninde Faydalı Model Sayısını En Çok Artıran Firmalar Büyük İşletmeler kategorisinde ödül kazandı. FNSS, son dönemde çoğunluğu özgün AR-GE projelerinin sonucu olmak üzere çok sayıda teknolojik çözüme imza attı, bunları patent ve faydalı modele dönüştürdü. Şirket bu çalışmalar kapsamında ortaya çıkan Seri Hibrit Paletli Araçlar İçin Çapraz Tahrikli E-Transmisyon ile patent başvurusu yaptı. Buluş, elektrikli ve seri hibrit, paletli, skid‐steer (nokta dönüşlü) özellikteki tekerli askeri araçlarda, insansız kara araçlarında ve iş makinelerinde kullanılan çapraz tahrikli elektrikli transmisyonu içeriyor. Buluşun en önemli amacını, çapraz tahrikli ve bağımsız tahrikli yapıyı birleştirerek ortak avantajları bir arada toplamak oluşturuyor. Sağ ve sol paleti yine birbirinden bağımsız 2 elektrik motoru tahrik ediyorken, bu motorlar arasına mekanik güç transferine olanak sağlayan bir diferansiyel dişli grubu ve üçüncü bir tahrik motoru ekleniyor. Bu sayede hem daha küçük ebatlı motor kullanımına imkan sağlanıyor, hem de motorlara düşen görevler itibariyle 3 motor arasında etkin ve verimli bir güç dağılımı yakalanıyor. Aynı zamanda tek motor arızası durumunda diğer 2 motor ile sürüşe devam ediliyor. Bu çözümle mevcut teknikte var olan problemler çözülürken yeni, ekonomik, kullanışlı ve pratik bir transmisyon tasarımı ortaya çıkarıldı.   Güç Grubu Test Ünitesi Patent başvurusu yapılan Güç Grubu Test Ünitesi ise genellikle zırhlı araçların güç grubunda bulunan motor, transmisyon gibi unsurların gerekli parametreleri sağlayıp salamadığını ve sorunsuz çalıştığını teyit ve test etmek amacıyla geliştirildi. Savunma sanayisinde geliştirilen 6x6, 8x8 zırhlı tekerlekli kara araçlarının güç grubunda bulunan motor, transmisyon gibi unsurlar, bakım işlemleri sonrası araca geri montesi öncesinde gerekli parametreleri sağladığını ve sorunsuz çalıştığını teyit için test ediliyor. Buluşun en önemli amacını, güç grubunda bulunan bütün unsurların tek bir seferde araca montajı yapılmadan test edilmesini sağlaması oluşturuyor. Taşınabilir olarak tasarlanan sistem sabit bir test düzeneğinin aksine istenen lokasyonda kullanılabiliyor. Buluş, özellikle kullanıcıya hız, vites, sıcaklık, yakıt değeri, akü durumu ve sistem üzerinde gerçekleşebilecek arızalar hakkında ekran ve uyarı ve gösterge paneli ile bilgilendirme yapıyor. Ünite, marş ile motorun çalıştırılmasına, motor devrinin ayarlanmasına, vitesin değiştirilmesine imkan tanıyan, sensörlerle alınan ölçümlerin okunarak ilgili parametrelerin ekrana ve/veya uyarı ve gösterge paneline yansıtılmasına imkan tanıyan kontrol paneli içeriyor. Üniteyle bakım teknisyenlerinin güç grubu bakımları en iyi düzeyde gerçekleştirilebiliyor, güç grubu bakım süresi kısalıyor. Böylelikle araçların kritik arıza hali önleniyor ve kullanılabilirlik süreleri arttırılıyor. Ünite, harici bir güç kaynağı olmadan dahili bataryalar ile çalışabiliyor.   Askeri Araçlar İçin Portatif Yük Kaldırma Mekanizması Patent belgesi verilen Askeri Araçlar İçin Portatif Yük Kaldırma Mekanizması, yükün araç üzerine kaldırılmasını sağlayan el vinci, yükün asıl ağırlığını taşıyan taşıyıcı direk, ağırlık ölçümü yapılacaksa veya ağırlığı bilinmeyen bir birim kaldırılacaksa dinamometreli taşıyıcı kol veya ağırlığı bilinen bir birim kaldırılacaksa portatif kol içeren portatif yük kaldırma mekanizmasından oluşuyor. Buluşun en önemli amacını, askeri araçların üzerine bir ekipman veya parça kaldırılması gerektiğinde kolayca kurulup istenilen bölgede yük kaldırma operasyonunu gerçekleştirmesi oluşturuyor. Kolay kurulabilen ve katlanabilir olan mekanizma, araç üzerinde veya araç içinde kolayca istiflenebiliyor."
1,ASELSAN'ın 'havadaki keskin gözlerinden' ihracat başarısı,ASELSAN tarafından ambargolara yanıt olarak geliştirilen GÖZDE ve ASELFLIR-500 sistemlerinin ilk ihracatı gerçekleştirildi.,Savunma,https://www.trthaber.com/haber/savunma/aselsanin-havadaki-keskin-gozlerinden-ihracat-basarisi-847153.html,"ASELSAN tarafından ambargolara yanıt olarak geliştirilen elektro-optik keşif, gözetleme ve hedefleme sistemleri hem operasyon sahasında hem de yüksek katma değerli ihracatla ülkeye katkı sağlıyor. Şirket, 35 milyon 130 bin dolar tutarında güdüm kitleri ve ASELFLIR-500 sistemini içeren 3 ayrı ihracat sözleşmesine imza attığını duyurdu. ????ASELSAN, uluslararası son kullanıcılarının ihtiyaçlarına yönelik, güdüm kitleri ve ASELFLIR-500 sistemini kapsayan, toplam bedeli 35.130.000 ABD Doları tutarında üç ayrı ihracat sözleşmesi imzaladı.
❗ Bu sözleşmeler kapsamında GÖZDE ve ASELFLIR-500 sistemlerinin ilk ihracatı… pic.twitter.com/KUKzuOmkNG Söz konusu sözleşmelerle GÖZDE güdüm kiti ve ASELFLIR-500'ün ilk ihracatı gerçekleştirilecek. ASELSAN ve TÜBİTAK SAGE ile ortak olarak geliştirilen GÖZDE güdüm kiti geçen yıl envantere girmeye başladı. GÖZDE, 500 libre sınıfında MK-82 genel maksat bombalarını INS/GPS ve Lazer Arayıcı Başlıklı (LAB) güdümlü mühimmata dönüştürerek sabit ve yüksek hızlı hareketli (50-120 kilometre/saat) hedeflerin hassas vurulmasını sağlıyor. GÖZDE güdüm kiti, F-16 ve F-4 uçakları için sertifiye edildi, Bayraktar AKINCI TİHA'ya entegrasyonu tamamlandı. ASELFLIR-500 millileştirme çalışmalarının en önemli örneklerinden ASELFLIR-500 Elektro-Optik Keşif, Gözetleme ve Hedefleme Sistemi, Türk savunma sanayisinin millileştirme çalışmalarının geldiği noktanın en önemli örneklerinden biri olarak dikkati çekiyor. İlk seri üretim ürünleri şubat ayında ortaya çıkan ASELFLIR-500, hızla milli hava araçlarına entegre edilmeye başlandı. Görüntü netliğiyle rakiplerini geride bırakan, hedeflerin daha hassas tespit edilmesini sağlayan ASELFLIR-500, operasyonların başarısını artıracak, yüksek katma değerli ihracatla ülke ekonomisine katkı sağlayacak.p^p Milli SİHA'larla yapılan testlerde sınıfındaki ürünlerden daha iyi performans gösteren ASELFLIR-500, 20 bin doları bulan ihracat kilogram değeriyle de yüksek katma değerli ürünler için önemli bir örnek oluşturuyor."
2,Bayraktar TB3 milli kamera ASELFLIR-500 ile uçtu,"Baykar’ın milli ve özgün olarak geliştirdiği Bayraktar TB3 SİHA, sınıfında dünyanın en iyisi olan yerli elektro-optik sistem ASELFLIR-500 ile yaptığı ilk uçuş testini başarıyla tamamladı.",Savunma,https://www.trthaber.com/haber/savunma/bayraktar-tb3-milli-kamera-aselflir-500-ile-uctu-847060.html,"Bayraktar TB3 SİHA, Tekirdağ’ın Çorlu ilçesindeki AKINCI Uçuş Eğitim ve Test Merkezi’nde gerçekleştirilen Orta İrtifa Sistem Tanımlama ve Performans Testinde ilk kez Aselsan tarafından milli olarak geliştirilen ASELFLIR-500 ile uçtu.    İcra edilen test kapsamında dünyadaki muadillerine göre en yüksek performansa sahip olan ASELFLIR-500 Elektro-Optik Keşif, Gözetleme ve Hedefleme Sistemi entegrasyonu başarıyla gerçekleştirildi.   25. uçuş testi de başarılı Milli SİHA, ASELFLIR-500 elektro-optik sistemle 6 saat uçuş gerçekleştirdiği 25. uçuş testini de başarıyla tamamladı. Test sırasında eğitim uçuşu yapan Bayraktar AKINCI TİHA da ASELFLIR-500 tarafından takip edildi. "
3,Milli AESA radarı Türkiye'nin hava hakimiyetini güçlendiriyor,"ASELSAN tarafından tamamen milli imkanlarla geliştirilen AESA Burun Radarı, ilk uçuşunu F-16 ÖZGÜR Platformu ile gerçekleştirdi.",Savunma,https://www.trthaber.com/haber/savunma/milli-aesa-radari-turkiyenin-hava-hakimiyetini-guclendiriyor-846926.html,"Savunma Sanayii Başkanı Prof. Dr. Haluk Görgün, sosyal medya hesabından yaptığı açıklamada, Türkiye'ye dünyanın en ileri aviyonik teknolojilerinden biri olan AESA radar teknolojisini kazandırmanın gururunu yaşadıklarını söyledi. Görgün, ""ASELSAN Milli AESA Uçak Burun Radarı, sahip olduğu üstün yeteneklerle muharip uçaklara nesil atlatarak; onları semaların en zeki, çevik ve güçlü savaşçıları haline getiriyor. AESA radarı ile F-16 ÖZGÜR Platformu 4,5 nesil uçaklar seviyesine taşınırken, KAAN ve muharip İHA’lar ilave yetenekler ve düşük görünürlük özellikleriyle 5’inci nesil ve ötesinde platformlar haline gelecek. Bu üst düzey radar teknolojisi için gece gündüz demeden çalışan ASELSAN mühendislerimizi yürekten kutluyorum."" dedi.    Yüzde 100 milli imkanlarla üretildi AESA Uçak Burun Radarının, ASELSAN’ın Ankara’daki teknoloji üssünde seri üretimine yönelik hazırlıklar tamamlandı. Çip seviyesinden, son sistem entegrasyonuna kadar, sıfır hata ile yüzde 100 milli imkanlarla üretilen AESA Uçak Burun Radarı, hava platformlarının Gök Vatan’daki gözü ve kulağı olacak. ASELSAN, kazandığı GaN (Galyum Nitrat) çip geliştirme ve üretim teknolojisi ile birlikte dünyanın önde gelen radar firmaları ile teknoloji bakımından yarışabilir düzeye ulaştı. AESA teknolojileri, zamanla ASELSAN’da radar, elektronik harp ve haberleşme alanlarında geliştirilen tüm sistemlerde kullanılmaya başlandı.    Yakın zamanda uçuşlarına başlıyor Muharip uçaklar ve İHA’lar için geliştirilen ASELSAN Milli AESA Uçak Burun Radarının ilk uçuşu 15 Şubat 2024’te görev bilgisayarı da millileştirilen F-16 ÖZGÜR Platformu ile gerçekleştirildi. Milli AESA Uçak Burun Radarı, çok yakın zamanda AKINCI ile de uçuşlarına başlayacak. 2024 yılı içinde başka jet uçakları ile diğer milli İHA’lara entegrasyonların yapılmasının ardından uçuşlar gerçekleştirilecek. Gök Vatan’daki çelik kanatların olmazsa olmaz parçası niteliğindeki AESA Uçak Burun Radarının otomatik tanıma, çoklu hedef takibi, yer haritalama, mesafe ölçümü, otomatik irtifa belirleme, SAR ile bulut altı gözetleme, yapay zeka destekli algoritmalar ile otomatik hedef sınırlama, geniş bantta radar spektrumu izleme (ESM), yönlü elektronik karıştırma (ECM) ve mühimmata daha etkin güdüm kazandırma kabiliyetleri bulunuyor.    ""ASELSAN; dünyadaki ender kurumlardan biri haline geldi"" ASELSAN Genel Müdürü Ahmet Akyol, F-16 ÖZGÜR, HÜRJET, Milli Muharip Uçak (KAAN), AKINCI, KIZILELMA ve ANKA-3 İHA’larda AESA teknolojisine sahip burun radarlarının çalışacağını açıkladı.    ASELSAN’ın sahip olduğu AESA teknolojisini “kara-hava-deniz” fark etmeden tüm faaliyet alanlarında geliştirdiği radar sistemlerinde kullandığına dikkat çeken Akyol, şunları kaydetti: ""ASELSAN, söz konusu teknolojileri tüm alanlara uygulamasıyla dünyadaki ender kurumlardan birisi haline geldi. AESA Burun Radarının milli olarak geliştirilmesi sayesinde tüm bilgi birikimi ve teknolojiyi ASELSAN kendisi üretebilir ve müdahale edebilir hale geliyor. İlave olarak, benzer bir radar yurt dışından tedarik edildiğinde gizlilik ve çeşitli kısıtlar sebebiyle sağlanamayacak birçok yetenek de Türk Silahlı Kuvvetlerine sağlanıyor."""
4,Gök Vatan'ın yeni avcısı göreve hazırlanıyor,"Türk savunma sanayii bünyesinde geliştirilen ANKA III, üçüncü kez gökyüzüyle buluştu. 2 saat havada kalan ANKA III, 160 knot hıza ulaşarak 10 bin fit irtifaya çıktı. Uçuşta, otopilot ve uçuş mekaniği testleri gerçekleştirildi.",Savunma,https://www.trthaber.com/haber/savunma/gok-vatanin-yeni-avcisi-goreve-hazirlaniyor-846922.html,"Türk Havacılık ve Uzay Sanayii, ilk uçuşunu 28 Aralık 2023'te gerçekleştirdiği ANKA III için geliştirme ve test faaliyetlerine devam ediyor. İlk uçuştan elde edilen verilerle iyileştirilen ve devamında yeni test uçuşları yapan ANKA III, üçüncü kez gökyüzüyle buluştu. Son uçuşunda 2 saat havada kalan ANKA III, 160 knot hıza ulaştı, 10 bin fit irtifaya çıktı. ANKA III böylece tüm uçuş değerlerini geliştirmiş oldu. Uçuşta ayrıca otopilot ve uçuş mekaniği testleri gerçekleştirildi. Her uçuş testindeki değerlendirmelerin ardından ANKA III için yeni performans ve görev zarfları açılarak platformun göreve hazır hale getirilmesine çalışılacak.    Nisan 2023'te taksi testleri için pist başına geçti Türk savunma sanayisindeki insansız hava aracı kabiliyetlerini yeni bir aşamaya taşıyan ANKA III'ü geliştirme çalışmaları 2022 yılında başladı. Aynı yılın mart ayında Sistem Gereksinimleri Gözden Geçirme Toplantısı'nın ardından sistem gereksinimleri donduruldu. Nisan 2022'de icra edilen Ön Tasarım Gözden Geçirme Toplantısı ile dış geometri tasarımı belirlendi. Temel aviyonik mimarisi ANKA ve AKSUNGUR ile ortak olan ANKA III'ün yeni itki sistemi başta olmak üzere değişen alt sistemlerine yönelik tasarım çalışmaları hızlı bir şekilde icra edildi. Ekim 2022'de Kritik Tasarım Gözden Geçirme Fazı başladı. Kasım 2022'de ise hava aracının ilk detay parça üretimi gerçekleştirildi. Ocak 2023'te yapısal montajı, şubatta ekipman ve kablaj yerleşimleri tamamlanan ANKA III'ün sesi ilk kez mart ayında duyuldu. ANKA III, Nisan 2023'te taksi testleri için pist başına geçti. İlk uçuşunu başarıyla tamamlayan ANKA III, jet motoru sayesinde daha hızlı, yüksek faydalı yük taşıma kapasitesine sahip, kuyruksuz yapısıyla radarda daha az görünür bir insansız hava aracı sistemi olarak tanımlanıyor.    Türkiye'nin 3 avcısı birbirini tamamlayacak Ailesinden yeni yazılım sistemiyle ayrılan ANKA III'te, ANKA ve AKSUNGUR'da kullanılan yer sistemleri ve veri linkleri temel kabul edildi. ANKA III sistemi, ANKA ve AKSUNGUR ile birlikte aynı yer sistemleriyle yönetilecek. Bu 3 sistem kontrol edildikleri aynı yer sistemi sayesinde ortak görevlerde birbirini tamamlayan unsurlar olarak kullanılabilecek. ANKA ve AKSUNGUR'da kullanılan, yaklaşık 200 bin saati bulan uçuşlar esnasında zamanla geliştirilen ve iyileştirilen yazılımlar da ANKA III sisteminin yazılımının temelini oluşturuyor. ANKA III sistemi, gövde içinde yer alan iki istasyonun her birinde 650, kanat iç istasyonlarının her birinde 650, dış istasyonlarının her birinde ise 100 kilogram mühimmat taşıyabilecek. Böylelikle ANKA III'e insansız hava araçlarında en sık kullanılan SOM-J, MK-82 ve Sığınak Delici Bomba gibi büyük mühimmatlara kadar pek çok seçeneğin entegrasyonu sağlanabilecek. Geliştirilen oleo-pnömatik iniş takımı da hava aracı üzerinde kalkış ve iniş yüklerini taşıyabilecek. Pek çok görevde başrolü üstlenecek yeteneğe sahip ANKA III sistemi; taşıma kapasitesinin yüksekliği, çok sayıdaki dahili ve harici mühimmat istasyonu ve görünürlüğü düşük tasarımıyla pek çok görevde başrolü üstlenecek yeteneğe sahip olarak geliştirildi. ANKA III, keşif, gözetleme ve istihbarat, farklı hava-yer mühimmatları ile taarruz, İHA'lara angaje olarak av taraması, düşman RF yayımı yapan radar ve hava savunma sistemlerini etkisiz hale getirme gibi görevleri icra edecek. Ayrıca hava ve karada dost kuvvetlere himaye, sinyal ve haberleşme istihbarat, elektronik harp, diğer dost unsurlarla beraber operasyon ve haberleşme rölesi gibi bir dizi görevi de yerine getirebilecek."
5,Türk zırhlıları Avrupa’da: Sıradaki durak Romanya,"Türkiye, Avrupa ülkelerinin ihtiyaç duydukları kimi savunma sanayii ürünlerinde kapısını çaldığı ilk ülkelerden biri oldu. Romanya’nın 1000’in üzerinde zırhlı araç için düzenlediği ihaleyi OTOKAR’ın kazanması bekleniyor. Uzmanlar, zırhlı kara araçlarında Ankara’nın elinin çok güçlü olduğunu, benzer ihracat haberlerinin gelebileceğini söylüyor.",Savunma,https://www.trthaber.com/haber/savunma/turk-zirhlilari-avrupada-siradaki-durak-romanya-846859.html,"Geçtiğimiz günlerde önce Romanya ulusal basınında ardından da dünyanın önde gelen savunma sanayii sitelerinde gördüğümüz bir haber vardı… İddiaya göre, Romanya’nın 1059 adet zırhlı kara aracı için açtığı ihalede Türkiye’den OTOKAR tek başına kalmıştı ve ihaleyi kazandığının ilan edilmesi için resmi açıklama kısa bir süre sonra yapılacaktı. Bugüne kadar Romanya’daki ilgili makamlardan ve OTOKAR tarafından bu iddialara bir yalanlama gelmedi. Her ne kadar S/İHA’lar öne çıksa da Türkiye’nin zırhlı kara araçlarında da dünyanın önde gelen ülkelerinden biri olduğu sır değil… Ancak burada dikkat çekici bir durum da var. Son dönemlerde NATO üyesi ülkeler de dahil olmak üzere Avrupa’da kimi başkentler zırhlı araç ihtiyacı için de Ankara’nın kapısını daha sık çalıyor. Savunma Sanayii Araştırmacısı Ahmet Alemdar ile hem bu gerçekliğin altında yatan sebepleri hem de Romanya’nın neden OTOKAR’da karar kıldığını konuştuk…   Bükreş-Ankara hattında ilişkiler hızla gelişiyor Romanya’nın son dönemde savunma ve güvenlik harcamalarını önemli ölçüde artırdığı bilgisini veriyor Alemdar… Hava savunma füze sistemlerinden obüslere ve çeşitli taktik tekerlekli araçlara kadar farklı ihalelere çıktıklarını anımsatıyor. Aynı zamanda Türkiye ile Romanya’nın yine son dönemde gelişen ikili ve çok taraflı ilişkilerini ‘dikkat çekici’ olarak tanımlayıp, “Yakın zaman önce iki ülke arasında askeri çerçeve anlaşması imzalandı. NATO misyonu kapsamında Türk F-16 savaş uçakları Romanya’da görev yapıyor. Romanya Savunma Bakanı, Türkiye için ‘en önemli stratejik ortaklarımızdan biri’ ifadesini kullanıyor. ""Böyle bir ikili ilişki düzeyindeyiz” diyor.   Romanya’daki ihaleyi neden Türk firması kazandı? Bu sorunun cevabı aslında sadece bugünü değil gelecek dönemdeki benzer haberleri anlayabilmek adına da değerli. Romanya Ordusu’nun 9 farklı konfigürasyonda 1059 adet 4x4 zırhlı araç talebi olduğunu hatırlatıp, devam ediyor Alemdar: İhaledeki 9 farklı konfigürasyon; komuta kontrol aracından ambulansa, silah kuleli muharip araçtan personel taşıyıcıya kadar çeşitli rolleri kapsıyor. Her konfigürasyon spesifik bir amaca hizmet ediyor. Romanya Ordusu, ihtiyacı olan 1059 araçlık gücü tek şasi altında toplamayı istedi. Bu talep bakım ve idame konusunda büyük kolaylık sağladığı için önemli. Ayrıca, Romanya’nın ‘yerel üretim şartı’ istediği de biliniyor… Ülkenin savunma sanayii ekosistemine bir değer katmak istediler ki son derece haklı bir talep.   Türk zırhlıları kendini sahada kanıtladı Madalyonun Romanya kısmı özetle böyle ancak OTOKAR tarafını da pas geçmemek adına Ahmet Alemdar, Türkiye'yle ilgili de değerli bilgiler paylaşıyor. Otokar’ın Cobra isimli zırhlısını dünyanın dört bir yanına ihraç ettiğini belirtiyor ve “Ülkelerin isteklerine göre konfigüre edilen bu araçlar görevlerini başarıyla yapıyor. Otokar, Romanya’nın istediği 9 konfigürasyonda aracı üretmiş ve bunları sahada ispatlamış bir marka. Aynı zamanda Romanya’nın yerel üretim şartını da yerine getirebilecek kabiliyette” cümleleriyle süreci özetliyor.   OTOKAR, ABD ve Fransız firmaları geride bıraktı İhaleyle ilgili elimizde çok net veriler olmasa da genel bir değerlendirme yapabileceğimiz bilgiler mevcut. ABD ve Fransa’dan kara araçları sektöründe dünyaca bilinen firmaların ihaleye katıldığını biliyoruz. Ancak günün sonunda bu firmalar teknik isterler, yerel üretim şartı ve bazı finansal konularda ilerleyemedi. Nihayetinde sona kalabilen tek firma Türkiye’den OTOKAR oldu. Romanya örneğinden yol çıkarak ‘askeri kara araçları ihracatında Türkiye’nin hangi reçeteyle rakiplerin önüne geçtiği?’ meselesini soruyoruz. “Bu başarının arkasında tek bir doğru yok. Birbirini besleyen ve tetikleyen durumlar söz konusu” diyor Alemdar ve devam ediyor: “Öncelikle ürününüz kendini muharebe sahasında kanıtlamış mı buna bakılır... Cobra zırhlısı dünyanın dört bir yanında kullanılıyor. Ukrayna-Rusya Savaşında görüyoruz. Ekvador’da çetelere karşı mücadelede görüyoruz. Fildişi Sahilinde Afrika Kupası’nda görüyoruz. Kazakistan’ın soğuk ikliminde görüyoruz… Her yerde dikkat çeken bir performansı var.   Diğer husus kullanıcı isterlerine uygun yapıda üretilebiliyor mu? Nasıl bir külfeti oluyor? Kullanıcı isterlerine göre araçta değişiklik yapılması hem tedarik sürecini uzatıyor hem de maliyetini oldukça artırıyor. Ancak OTOKAR seri bir şekilde çözümü ortaya koyup maliyetleri minimize edecek esneklik ve kabiliyette. Romanya gibi çok yüksek adetlerde alım yapan ülkeler yerel üretim şartı isteyebiliyor. OTOKAR’ın burada yerel partnerler ile yakın çalışabilmesi, Romanya ekonomisine katkı sunabilecek çözüm getirmesi ihalede öne çıkmasını sağladı. Bu başarının ardında daha birçok parametre sayabiliriz. Önemli olan müşterinin isterlerine optimum karşılığını verebilmek. Türk savunma sanayii firmaları bunu oldukça başarılı şekilde yapıyor. Macaristan’a Ejder Yalçın ihracatında da benzer bir başarı vardı.”   ""Sahadaki performans en büyük referans"" Ahmet Alemdar’ın son olarak dikkat çektiği husus ‘referans’ oluyor… Alemdar’a göre dünyanın dört bir yanında kendisine verilen görevleri başarıyla tamamlayan Türk yapımı zırhlı kara araçları böylece diğer ülkelerin de dikkatini çekiyor. Daha net bir ifadeyle Türk savunma sanayii ürünleri, kabiliyetlerini tanıtım broşüründe bırakmayıp direkt sahada sergileyebiliyor. Son bir not iç tüketimle ilgili… Alemdar, TSK’nın da bu son derece gelişmiş zırhlı araçlarla kendi birliklerini donattığını ve Türk Ordusu’nun bu araçları bizzat kullanmasının potansiyel müşteriler için de altın değerinde bir referans olduğunu söylüyor.   "
6,5 Süper Mushshak uçağı MSB'ye katıldı,"Milli Savunma Bakanlığı, 5 SMK (Süper Mushshak) uçağının 2'nci Ana Jet Üs Komutanlığı envanterine katıldığını belirtti.",Savunma,https://www.trthaber.com/haber/savunma/5-super-mushshak-ucagi-msbye-katildi-846536.html,"Bakanlığın sosyal medya hesabında yer alan açıklamada, 5 SMK uçağının 2'nci Ana Jet Üs Komutanlığı envanterine girmesi nedeniyle Hava Eğitim Komutanı Hava Korgeneral Erdoğan Gür'ün katılımıyla karşılama, kurban kesimi ve ilk uçuş faaliyeti düzenlendiği belirtildi. Paylaşımda, 21 Mart'ta düzenlenen faaliyete ilişkin görüntülere de yer verildi."
7,Bayraktar TB3'ün 2. prototipi gökyüzüyle buluştu,Bayraktar TB3 2. Prototip İlk Uçuş Testini başarıyla tamamladı.,Savunma,https://www.trthaber.com/haber/savunma/bayraktar-tb3un-2-prototipi-gokyuzuyle-bulustu-846356.html,"Bayraktar TB3 kapsamında ikinci prototip ilk uçuşunu gerçekleştirdi. BAYKAR Teknoloji Yönetim Kurulu Başkanı Selçuk Bayraktar o anları sosyal medya hesabından paylaştı. TB3'ün 2. Prototipi İlk Uçuş Testini başarıyla tamamladı.   Türk Havacılığının Altın Çağı ???? #BayraktarTB3 PT-2 İlk Uçuş | PT-2 First Flight ✈️ ⚓️????

✅ 2.Prototip İlk Uçuş Testi | Prototype #2 First Flight Test#MilliTeknolojiHamlesi ???????????? pic.twitter.com/6BMBkTquBT"
8,Türkiye'nin ilk uçak fabrikası HÜRJET'i kanatlandıracak,"Türkiye'nin ilk uçak fabrikası olan ve Kayseri'de yeniden kurulan TOMTAŞ, Türkiye'nin ilk insanlı jet motorlu uçağı HÜRJET'in üretimine katkı sağlayacak.",Savunma,https://www.trthaber.com/haber/savunma/turkiyenin-ilk-ucak-fabrikasi-hurjeti-kanatlandiracak-846289.html,"Cumhurbaşkanı Recep Tayyip Erdoğan'ın ""küllerinden yeniden doğduğunu"" ve tüm savaş uçaklarına parça üretip, montaj yaptığını ifade ettiği TOMTAŞ, Türkiye'nin ilk insanlı jet motorlu uçağı HÜRJET'in üretimine katkı sağlayacak. TOMTAŞ Havacılık İcra Kurulu Üyesi Ali Ekşi, yaptığı açıklamada, Erdoğan'ın TOMTAŞ ile ilgili ifadelerinden çok mutlu olduklarını söyledi.    ""Kayseri'yi havacılıkta merkez haline getirmek istiyoruz"" ""Ülkemizin 'Gök Vatan'a altın harflerle yazdığı destanın bir parçası olmak bizim için gerçekten gurur verici."" diyen Ekşi, şöyle konuştu: ""Açıkçası HÜRJET gibi önemli bir projede görev almayı bekliyorduk. Bu hedef için de durmadan, yorulmadan çalıştık. Köklü tarihimizden de aldığımız güçle Kayseri'yi havacılıkta merkez haline getirmek istiyoruz. HÜRJET de bu hayallerimiz için önemli bir dönüm noktası. Buradaki görevimiz sadece bir parçanın üretilmesi ya da montajı değil. On binlerce parçadan oluşan dev kuşların 45 bin fitte, 1600-1700 kilometre/saat hızla hareket etmesi için gerekli bilgisayar ve aviyonik birimleri de başarıyla tamamlamak. Milyonda bir hataya dahi yer olmayan bir alandan bahsediyoruz. O sebeple burada önemli bir risk ve meydan okuma var. Biz TOMTAŞ olarak bu meydan okumayı gerçekleştiriyor, ülkemiz için hazırız diyoruz. Burada Türk Havacılık Uzay Sanayiine (TUSAŞ) de gönülden bir teşekkür etmemiz lazım. Ülkemizin gurur kaynağı, ortağımız TUSAŞ'ın elini taşın altına koyarak bu süreçte bize yaptığı hamilik çok kıymetli. Allah bizi mahcup etmesin inşallah.""    ""Havacılık firmalarımıza destek olmaya hazırız"" Kayseri'de geçmişte ""gömülen uçak"" olduğu iddialarından hareketle bugün gelinen noktayı değerlendiren Ekşi, şunları söyledi: ""Gömülen uçaklar var mı diye biz de çok araştırdık fakat bir şey bulamadık. Gömülen uçaklar var mıdır bilmiyorum fakat Türk insanının uçak üretebileceğine, muasır medeniyetler seviyesinde teknoloji geliştirebileceğine dair inanç ve umudunun çok güçlü olduğunu söylemek isterim. Bir nebze olsun üretimine katkı sağlamaktan gurur duyduğumuz Milli Muharip Uçağımız KAAN'ın havalanması ve ondan önce HÜRKUŞ, HÜRJET, Bayraktar TB2, ATAK ve nicelerinin başarı öyküleri şairin de dediği gibi 'Umudumuzun gömüldüğü mezarlardan yükselen bahar çiçekleri oldular.' Biz kendimize inanmalıyız. Çok zeki ve kabiliyetli insanlarımız, gençlerimiz var. TOMTAŞ olarak biz de birçok ilki başaran havacılık firmalarımıza destek olmaya hazırız.""    Eğitimler tamamlanacak, üretim başlayacak Ekşi, ""Türkiye Yüzyılı"" anlayışı çerçevesinde gelişen, üreten ve her alanda dünyanın en iyisi olmak için gayret eden bir Türkiye bulunduğunu dile getirerek, Türkiye'nin bu yüzyılın parlayan yıldızı olacağına inandıklarını ifade etti. Bu vizyonun en önemli sac ayaklarından birinin savunma sanayisi ve havacılık olduğunu vurgulayan Ekşi, bu kapsamda sorumluluklarının farkında olduklarını belirtti. Ali Ekşi, sözlerini şöyle sürdürdü: ""O yüzden çok çalışıyoruz. Yılın ikinci yarısından itibaren TUSAŞ Kahramankazan Tesisleri’nde personellerimizin eğitimine başlayacağız. 500 kişilik bir ekiple montaj faaliyetlerimizi sürdüreceğiz. Buradaki gereksinimlere göre planlarımız 2 katına da çıkabilir. İlk hedefimiz, ayda 2 HÜRJET komponent seviyesi montajını Kayseri'de yapmak. Bu arada talaşlı imalat hattımızda da bu yıl içinde 200 kişilik bir ekibe ulaşarak milli projelerimize parça üretimine büyük bir özveriyle devam edeceğiz. Bu üretimler çok önemli, çünkü oluşturduğu ekosistemle birlikte binlerce insanımıza nitelikli istihdam oluşturacak. Sahip olduğumuz tüm kabiliyet ve birikimimizi, borçlu olduğumuz bu topraklara adadık ve Kayseri'mizi tıpkı geçmişte olduğu gibi yine havacılıkta bir marka haline getirmek için emin adımlarla yürüyoruz."" ""TOMTAŞ'ın kapısı gençlerimize sonuna kadar açık"" Gençlere çağrıda bulunan Ali Ekşi, ""Hayal kurmaktan ve kurdukları hayalin peşinden koşmaktan hiç ama hiç geri durmasınlar. Tarihimizden de ilham alarak tıpkı geçmişteki havacılık kahramanları gibi isimlerini tarihe altın harflerle yazdırabileceklerini unutmasınlar. Biz gençlerimizi çok seviyoruz. Onlar geleceğimizin teminatı. Oğuz Kağan'ın 'Güneş tuğumuz, gök çadırımız' sözü 'Kızılelmamız' olsun. TOMTAŞ'ın kapısı gençlerimize sonuna kadar açık. Hayallerimize ortak olmak isteyen gençlerimizle birlikte yol yürümeye her zaman hazırız."" dedi. Hedef, 2025 TUSAŞ, HÜRJET'in seri üretim sürecinde ilk yıl 6-7 uçak yapıp sonraki seneden itibaren ayda 2, yılda 24 uçak imal etmeyi hedefliyor. 2025'ten sonra her ay 2 HÜRJET'in müşteriye teslim edilebilir olması amaçlanıyor. HÜRJET'in Türk Hava Kuvvetlerine teslimatlarının da 2025'te başlaması planlanıyor. HÜRJET için Savunma Sanayii İcra Komitesinde seri üretim kararı alındı. Bu doğrultuda ilk aşamada Hava Kuvvetlerine 16 HÜRJET teslim edilecek. Tek motorlu ve tandem kokpitli HÜRJET, üstün performans özellikleriyle modern savaş uçağı eğitiminde kritik rol oynamak üzere tasarlandı. HÜRJET, harbe hazırlık geçiş eğitimi, hava devriyesi (silahlı ve silahsız) ve akrobatik gösteri uçağı gibi roller icra edebilecek."
9,"ASELSAN ile MSB arasında 556,5 milyon dolarlık sözleşme","ASELSAN, Milli Savunma Bakanlığı ile 556,5 milyon dolarlık sözleşme imzaladı.",Savunma,https://www.trthaber.com/haber/savunma/aselsan-ile-msb-arasinda-5565-milyon-dolarlik-sozlesme-845789.html,"ASELSAN tarafından Kamuyu Aydınlatma Platformuna yapılan açıklamada, yeni iş sözleşmesine ilişkin bilgi verildi. Açıklamada, ""ASELSAN ile Türkiye Cumhuriyeti Milli Savunma Bakanlığı arasında Türk Silahlı Kuvvetlerinin ihtiyacı olan askeri ekipman tedariki maksadıyla 556 milyon 500 bin dolar bedelli sözleşme imzalanarak yürürlüğe girmiştir. Bu açıklama, Türkiye Cumhuriyeti Milli Savunma Bakanlığından alınan izne istinaden yapılmıştır."" ifadesi kullanıldı. Savunma elektroniği kuruluşu olan ASELSAN, başta Türk Silahlı Kuvvetleri olmak üzere yurt içi ve yurt dışı ihtiyaç makamlarına haberleşme ve bilgi teknolojileri, radar ve elektronik harp, insansız sistemler, kara, deniz ve silah sistemleri, hava savunma ve füze sistemleri, ulaştırma, güvenlik, trafik ve otomasyon teknolojilerine yönelik birçok ihtiyacı karşılayabilecek ürünler tedarik ediyor."
10,Rusya-Ukrayna savaşı: Envanterin 'gözdeleri' de vuruldu,"Yakın bir geçmişe kadar ‘karşı konulması neredeyse imkansız’ denilerek pazarlanan platformlar Rusya-Ukrayna savaşında bir bir avlanıyor… Abrams’dan T-90’a Leopard’lardan SU-35’lere kadar son derece pahalı/kabiliyetli sistemlerin böylesine kolay bir şekilde denklem dışına çıkabilmesi, günümüzde harp sahasının geldiği durum açısından dikkate değer…",Savunma,https://www.trthaber.com/haber/savunma/rusya-ukrayna-savasi-envanterin-gozdeleri-de-vuruldu-845101.html,"Rusya ile Ukrayna’nın uzun yıllardır devam eden durumu Şubat 2022 itibariyle fiili savaşa dönüştü. Bugüne kadar sahadan gelen görüntüler, kimi noktalarda klasik harp anlayışının artık tarihin tozlu sayfalarına gömüldüğünü göstermesi adına tarihe düşülen notlardı. Moskova ilk hamlesini yaptığında sadece Ukrayna’nın ne kadar dayanabileceğini yanlış hesap etmekle kalmamış, Batılı müttefiklerden Kiev’e sağlanacak yardımların boyutunun bu denli büyük olabileceği istihbaratını da atlamıştı. Gelinen noktada ABD, İngiltere, Fransa gibi ülkeler başta olmak üzere Ukrayna’ya sağlanan askeri yardımlar ‘kendini koruyabilme’ isteğinin daha ötesine taşındı. Bugün Kiev yönetiminin elinde Rusya’nın farklı bölgelerini vurabilecek oldukça sofistike sistemler var. Öte yandan Ukraynalı askerlerin hamle sayısını oldukça artıran Starlink gibi çağımızın en gelişmiş hizmetlerinden birini de listeye eklediğimizde işlerin artık eskisi gibi yürümediği çok net.   Rusya’nın Karadeniz Donanması eridi Rusya-Ukrayna savaşında asimetrik harp unsurlarının sahada ne denli yön değiştirici olabileceğini gördük. Dünya milyonlarca dolarlık platformların fiyatları 10 bin doları pek de geçmeyen drone’lar ile nasıl avlandığını izledi. Ya da diğer tarafta Rusya gibi bir ülkenin, donanmasının neredeyse 3’te 1’ini tek bir kurşun atamadan Karadeniz’de kaybedişine şahitlik ettik. Ukrayna’nın son derece düşük maliyetlerle ürettiği ve Starlink ile hedefe ulaşmasını sağladığı kamikaze insansız deniz araçları, Rusya-Ukrayna savaşıyla birlikte dünya harp sahnesinde artık çok daha güçlü konuma geldi.   Üzerine titrenen platformlar ‘perte çıktı’ Öte yandan geçmiş yıllarda adları duyulduğunda neredeyse herkesin ‘hazır ol’a geçtiği dev platformların yine Rusya-Ukrayna Savaşı kapsamında nasıl avlandıklarını da gördük. Her ne kadar kesin bir liste olmasa da videolarla ya da resmi açıklamalarla kanıtlanan bazı örneklere yakından bakalım…   T-90 tankı: Rus Ordusu’nun envanterindeki en modern tanklardan biri olarak kabul ediliyor. Sahada ilk kez görüntülendiğinde Rusya'nın beklentisi büyüktü. Donetsk Bölgesi'nde Ukrayna’ya ait Amerikan malı M2A2 Bradley Zırhlı Muharebe Aracı tarafından vurulduğu anlar kısa sürede sosyal medyaya yayıldı. HIMARS: Batılı ülkeler tarafından uzun süre verilip-verilmemesi tartışılan HIMARS Çok Namlulu Roketatar Sistemi dengeleri ilk dönemlerde doğrudan etkilemesiyle öne çıktı. Kimi bölgelerde ibreyi net şekilde Ukrayna tarafına çeviren HIMARS’lar ile Rusya’ya ait TOS-1 roketatar sisteminin vurulduğu duyurulmuştu. ‘Kıyamet silahı’ olarak anılan TOS-1, vakum bombalarının fırlatılması için kullanılıyor. Rusya’nın son dönemde yaptığı başarılı karşı atışlarla Ukrayna’nın elindeki HIMARS’lardan bazılarını vurduğu da açık kaynaklara yansıdı.   Abrams tankları: ABD yönetiminin Kiev'e büyük umutlarla tedarik ettiği M1 Abrams tankları da kendini bekleyen sondan kaçamadı. Rusya hem ele geçirdiği hem de vurarak imha ettiği Abrams tanklarıyla ilgili farklı görüntüler yayınladı. Leopard tankları: Alman yapımı Leopard tankları için Ukrayna farklı ülkelerin kapısını çalmış ve kimilerinden olumlu yanıt almıştı. Kısa sürede Ukrayna’nın hizmetine verilen Leopard tanklarının bir kısmı Kiev’in büyük umutlar bağladığı ‘Bahar Taarruzu’ sırasında vuruldu. Rus Savunma Bakanlığı rutin olarak Leopard vurdukları görüntüleri paylaşmaya devam ediyor.   Challenger tankları: İngiltere’nin ‘herhangi bir işgal girişimine karşı elimizde en iyisi olmalı’ diyerek ürettiği Challenger 2 tankı kendi alanının en üst seviye platformlarından biri olarak kabul ediliyor. Ukrayna’nın kullanımına verilen 14 tank olduğu tahmin ediliyor. İngiltere Kara Kuvvetleri’nin internet sitesinde Challenger 2 tankının ‘düşman tarafından bir kez bile olsun vurulamadığı’ yazsa da artık bu bilgi gerçeği yansıtmıyor. Rusya’nın, Zaporojye Bölgesi’nde bu tankı vurup tamamen yok etmesiyle bir efsane daha sona erdi. Düşürülen Rus hava unsurları: Rusya’nın bu süreçte bir türlü tam anlamıyla hava üstünlüğü kuramaması kara hedeflerinin kolay lokma olmasının yanı sıra kendi uçar unsurları için de ciddi sonuçları beraberinde getirdi. Ülkenin en gelişmiş savaş uçaklarından biri olan SU-35, Ukrayna Savaşı kapsamında birden fazla kez düşürüldü. Açık kaynak verileriyle kanıtlandığı üzere Rusya’nın SU-30SM, SU-34, AN-26 uçakları da Ukrayna’da düştü ya da düşürüldü. Ayrıca geçtiğimiz günlerde Ukrayna’nın ‘düşürdük’ dediği ancak Rusya’nın ‘dost ateşiyle düşürüldü’ savunmasını yaptığı A-50 Mainstay havadan erken uyarı ve kontrol uçağını da bu listeye eklemek mümkün.   Vurulan diğer bazı Rus deniz unsurları: Aslında bu listeyi eksiksiz yapmak bir hayli zor. Çünkü geldiğimiz noktada Rusya’nın Karadeniz’deki donanmasının neredeyse 3’te 1’ini kaybettiği biliniyor. Rus Karadeniz Filosu'nun sancak gemisi olan Moskova en akılda kalanı olsa da Rusya bu süreçte çok sayıda deniz unsurunu kaybetti. Savaş boyunca Rusya ait çok farklı türde deniz platformu vurulsa da seyir füzeleriyle gerçekleşen liman saldırısında Rostov na Donu Denizaltısı'nın da kullanılamaz hale gelmesi de en ilginç örneklerden biri oldu.   Batı için alınacak çok ders var Yukarıda bahsettiğimiz platformlar aslında küçük birer örnek… Bu süreçte elektronik harp unsurlarından çeşitli tür ve görevdeki radarlara, kundağı motorlu obüslerden farklı kabiliyetlerdeki sistemlere kadar çok sayıda unsurun bir şekilde vurulduğu ya da denklem dışına çıkarıldığını gördük. Bu savaş belki de 2. Dünya Savaşı’ndan bu yana en kapsamlı saha analizlerinin yapılabildiği bir nevi laboratuvara dönüştü. Gelinen noktada nicelik, nitelik, eldeki unsurların birbiriyle haberleşebilmesi, sürecin istihbari açıdan desteklenebilmesi ve nihayetinde ortaya çıkan fotoğraf sadece Ukrayna ya da Rusya’nın değil pek çok ülkenin gelecekte planlamalarına doğrudan etkileyecek gibi duruyor.
 "
11,"ASELSAN, Türkiye'nin ilk ufuk ötesi denizaltı savunma harbi sonarı DÜFAS'ı geliştirdi","ASELSAN, teknolojik birikim ve yeteneklerini kullanarak Türkiye'nin ilk yerli ve milli ufuk ötesi denizaltı savunma harbi sonarı Düşük Frekans Aktif Sonar Sistemi'ni (DÜFAS) tamamen özgün teknolojiyle Mavi Vatan'a kazandırdı.",Savunma,https://www.trthaber.com/haber/savunma/aselsan-turkiyenin-ilk-ufuk-otesi-denizalti-savunma-harbi-sonari-dufasi-gelistirdi-845096.html,"ASELSAN'dan yapılan açıklamaya göre, Cumhurbaşkanlığı Savunma Sanayii Başkanlığı (SSB) liderliğinde, Deniz Kuvvetleri Komutanlığı'nın ihtiyaçları doğrultusunda geliştirilen DÜFAS, denizaltılar ve torpidolar gibi su altı tehditlerinin uzun mesafelerden tespit edilmesini sağlıyor. DÜFAS, derinliği değiştirilebilir aktif ve pasif sonar yetenekleri ve üstün teknolojisi ile Mavi Vatan'da Türk donanmasının gücüne güç katıyor. Yurt içi imkanlarla tasarlanıp üretilen ilk ve tek çekili aktif sonar sistemi DÜFAS, akustik sinyalleri aktif sonar bileşenleri aracılığıyla yayınlıyor. Yayınlanan sinyalin hedeflerden yansımalarını pasif sonar ile toplayarak su altı taktiksel resmi oluşturan DÜFAS, uzun menzilde, yüksek doğrulukta su altındaki tehditlerin tespitini ve takibini sağlıyor.    Düşman denizaltıları Türk donanması için bir tehdit olmaktan çıkıyor Sonar performans modelleme kabiliyetiyle dikkati çeken DÜFAS, bistatik/multi-statik çalışmaya uygun mimarisi ile öne çıkıyor. DÜFAS'ın sahip olduğu teknik özelliklerle düşman denizaltıları Türk donanması için tehdit olmaktan çıkıyor. ASELSAN tarafından geliştirilen sistem, denizaltı gibi tehditlerin tespitine ilave olarak, pasif sonar modunda ortam gürültülerini dinleyerek torpido gibi tehditlerin de tespitini yapıyor. DÜFAS aynı zamanda, bir torpido tehdidi algıladığında karşı tedbir ekipmanlarını devreye sokarak riski ortadan kaldırıyor. Cumhurbaşkanlığı Savunma Sanayii Başkanı Prof. Dr. Haluk Görgün, konuya ilişkin X'teki paylaşımında, ""18 Mart Çanakkale Zaferi'nin yıl dönümünde 'Çanakkale geçilmez' diyen milletimize ve şanlı ecdadımızın ruhuna armağan olsun. ASELSAN mühendisliğinin önemli bir ürünü DÜFAS, deniz altındaki tehditlerin tespit edilebilmesi için geliştirildi. 360 derece tüm yönlü tarama kabiliyetiyle denizaltı ve torpidoları etkin şekilde tespit edebilen DÜFAS, şanlı donanmamızın gücüne güç katacak"" ifadesini kullandı."
12,Bayraktar AKINCI'dan tam isabet,"Baykar’ın milli ve özgün olarak geliştirdiği Taarruzi İnsansız Hava Aracı Bayraktar AKINCI, süpersonik füze İHA-230 ile bir kere daha hedefini tam isabetle vurdu.",Savunma,https://www.trthaber.com/haber/savunma/bayraktar-akincidan-tam-isabet-844731.html,"Baykar'dan yapılan açıklamaya göre, Savunma Sanayii Başkanlığı liderliğinde yürütülen Bayraktar AKINCI Projesi kapsamında Baykar tarafından geliştirilen Bayraktar AKINCI TİHA'ya yerli olarak üretilen yeni mühimmat ve sistemlerin entegrasyonu başarıyla sürüyor. Bayraktar AKINCI TİHA, Roketsan'ın geliştirdiği Türkiye'nin ilk havadan karaya süpersonik füzesi KKS/ANS güdümlü İHA-230 ile dün gerçekleştirilen bir atış testini daha başarıyla tamamladı. Tekirdağ'ın Çorlu ilçesindeki AKINCI Uçuş Eğitim ve Test Merkezi'nden kanatlarında 2 adet İHA-230 ile havalanan Bayraktar AKINCI, uzun menzilli atış testi icra etmek üzere Sinop'a yol aldı. Bayraktar AKINCI'nın Sinop Atış Alanı'nda 38 bin feet irtifadan ateşlediği İHA-230 süpersonik füzeleri, Karadeniz açıklarında 100 kilometre mesafedeki hedefi tam isabetle vurdu.    Bayraktar AKINCI TİHA, geçen hafta 4 gün süren atış testlerini başarıyla tamamladı. AKINCI Uçuş Eğitim ve Test Merkezi'nden havalanan Bayraktar AKINCI, uzun menzilli atış testlerini icra edebilmek için Sinop'a uçtu. 13 Mart ve 15 Mart'ta Roketsan tarafından geliştirilen süpersonik füze İHA-122 ile gerçekleştirilen atış testinde hedefini 12'den vurdu. Bayraktar AKINCI, 14 Mart'ta IIR (Görüntüleyici Kızılötesi) Güdümlü MAM-T ve TV Güdümlü MAM-L atış testlerini de başarıyla gerçekleştirdi. 100 kilometre uzaktaki hedefi tam isabetle vurdu Bayraktar AKINCI, 29 Şubat'ta Roketsan'ın geliştirdiği Çakır seyir füzesiyle gerçekleştirilen atış testinde Karadeniz üzerinde 100 kilometre uzaktaki hedefi tam isabetle vurdu. 22 Şubat'ta icra edilen test kapsamında Bayraktar AKINCI, Aselsan tarafından milli olarak geliştirilen ASELFLIR-500 Elektro-Optik Keşif, Gözetleme ve Hedefleme Sistemi’ni kullanarak deniz üstünde seyreden Albatros İDA'yı başarıyla imha etti. Azerbaycan envanterine giren Bayraktar AKINCI TİHA'nın 9 Şubat'ta gerçekleştirdiği ilk uçuşunu Azerbaycan Cumhurbaşkanı İlham Aliyev ve Baykar Yönetim Kurulu Başkanı Selçuk Bayraktar birlikte izledi. Suudi Arabistan Krallığı ile geçen yıl yapılan ihracat ve işbirliği anlaşması, Cumhuriyet tarihinde Türk savunma ve havacılık sanayisinin tek seferde gerçekleştirdiği en büyük ihracat anlaşması oldu. 24 Şubat'ta gerçekleştirilen test faaliyetinde Bayraktar AKINCI C, bir saatten fazla havada kaldı. Uçuş sırasında aerodinamik parametre adımları başarıyla test edildi. Bayraktar AKINCI C, 2X850 HP olmak üzere toplam 1700 HP güç ile sınıfının en etkili ve kabiliyetli muharip platformu olacak. İlk uçuşunu 6 Aralık 2019'da yapan Bayraktar AKINCI TİHA, 29 Ağustos 2021'de envantere girdi. Yakın dönemde 2X450 HP gücündeki Bayraktar AKINCI A ve 2X750 HP gücündeki Bayraktar AKINCI B, Türk güvenlik güçlerinin yanı sıra başta Azerbaycan olmak üzere dost ve müttefik ülkelerin envanterine de katılmaya başladı.    40 bin saattir göklerde Türkiye'nin ilk milli insansız hava araçlarını üreten Baykar'ın milli ve özgün olarak geliştirdiği Bayraktar AKINCI TİHA, 40 bin uçuş saatini başarıyla tamamlayarak Türk havacılık tarihinde önemli bir kilometre taşını daha geride bıraktı. 45 bin 118 feet ile milli havacılık irtifa rekoruna sahip Bayraktar AKINCI, 2023 yılında 3 ülkeyi uçarak geçmek suretiyle Bakü'ye gitti. Bu uçuş için Tekirdağ-Çorlu'dan havalanan TİHA, Türkiye, Gürcistan ve Azerbaycan'ı bir uçtan bir uca katetti. Ayrıca, 2022 yılında Efes Tatbikatı kapsamında Batman'dan kalkarak İzmir'deki hedefleri başarıyla vurdu. Başlangıçtan bugüne tüm projelerini öz kaynaklarıyla yürüten Baykar, 2003 yılındaki İHA AR-GE sürecinin başından itibaren tüm gelirlerinin yüzde 83'ünü ihracattan elde etti. 2021 ve 2022 yıllarında Türkiye İhracatçılar Meclisi verilerine göre savunma ve havacılık sektörünün ihracat lideri oldu. Savunma Sanayii Başkanlığı tarafından 2023'te de sektörün ihracat şampiyonu olduğu açıklanan Baykar, geçen yıl 1,8 milyar dolarlık ihracat gerçekleştirdi. Son yıllarda gelirlerinin yüzde 90'ından fazlasını ihracattan elde eden Baykar, 2023'te savunma ve havacılık sektöründeki ihracatın 3'te 1'ini tek başına yaptı. Bayraktar TB2 SİHA için 33 ülkeyle, Bayraktar AKINCI TİHA için de şimdiye kadar 9 ülkeyle olmak üzere toplam 34 ülkeyle ihracat anlaşması imzalandı."
13,Steadfast Defender 24 Tatbikatı başarıyla tamamlandı,"Milli Savunma Bakanlığı (MSB), Türkiye'nin de katıldığı ""Steadfast Defender 24 Tatbikatı""nın başarıyla tamamlandığını duyurdu.",Savunma,https://www.trthaber.com/haber/savunma/steadfast-defender-24-tatbikati-basariyla-tamamlandi-844690.html,"Mehmetçik, Polonya’da “Steadfast Defender 24 Tatbikatı""na katıldı. Türkiye dahil 9 NATO ülkesinin katılımıyla Polonya’da gerçekleştirilen Steadfast Defender 24 Tatbikatı tamamlandı. MSB'den yapılan yazılı açıklamada, ""Ülkemiz dahil 9 NATO ülkesinin katılımıyla Polonya'da gerçekleştirilen Steadfast Defender 24 Tatbikatı başarıyla tamamlandı."" ifadeleri kullanıldı."
14,"Su altında 50 gün aralıksız görev yapabilen TCG Preveze, Mavi Vatan'ın güvenliğine destek oluyor","Deniz Kuvvetleri Komutanlığının sahip olduğu 12 denizaltının en modernlerinden biri olan TCG Preveze, limana uğramaksızın 50 gün su altında görev yapabiliyor.",Savunma,https://www.trthaber.com/haber/savunma/su-altinda-50-gun-araliksiz-gorev-yapabilen-tcg-preveze-mavi-vatanin-guvenligine-destek-oluyor-844684.html,"Deniz Kuvvetleri Komutanlığı bünyesinde Ay, Gür ve Preveze sınıfı olmak üzere 3 sınıftan toplam 12 denizaltı bulunuyor. Bu sayı ile bölgedeki en etkin filolardan biri olma özelliğine sahip donanma, aynı zamanda NATO'nun da bu noktadaki vurucu güçlerinden birini oluşturuyor. Halihazırda envantere alım süreçleri devam eden TCG Piri Reis filoya dahil olana kadar filonun en modern üyesi olma özelliğini sürdüren TCG Preveze, ""Derinliklerin Efsanesi"" mottosuyla görevlerini icra ediyor. TCG Preveze, 62 metre uzunluğa ve 6,2 metre yüksekliğe sahip ve dizel-elektrik sistemiyle çalışıyor. Sahip olduğu 4 adet dizel motorun yanı sıra elektrik bataryalarını da içerisinde barındıran denizaltı, bu sayede daha uzun menzillere yakıt takviyesi yapmadan ulaşabiliyor. ""Her denizaltıcı subayın hayali..."" Gölcük Donanma Komutanlığında konuşlu TCG Preveze (S-353) denizaltısı ve görevli mürettebatın çalışmaları görüntülendi. TCG Preveze Komutanı Deniz Binbaşı Abbas Çolak, her denizaltıcı subayın hayalinin bir gün bir denizaltıya kumanda etmek olduğunu belirterek, ""Ben de 15 Ağustos 2023 tarihinde TCG Preveze'nin komutasını devraldım. O günden beri de bu onurlu görevi deruhte etmekteyim."" dedi.   Denizaltı komutanı olmaya giden sürecin zorluğuna dikkati çeken Binbaşı Çolak, şöyle devam etti: ""Türk denizaltı filosunda halihazırda 'layn' sistemi diye tabir ettiğimiz, sadece tek bir dal veya alanda yetişmiş değil, denizaltıyı ilgilendiren tüm alanları kapsayan hem makineci subay hem de güverteci subay görevlerini tamamladım. Daha sonra denizaltı başçarkçılığı ve ikinci komutanlık görevlerinde bulundum. Komutan stajını başarıyla tamamlamayı müteakip TCG Preveze Komutanı olarak atandım."" Denizaltı komutanının esas görevinin, denizaltını her an harbe hazır halde tutmak olduğuna vurgu yapan Çolak, personelin eğitimi ve materyal konularında yol gösterici ve denetleyici görevini aktif olarak icra ettiğini anlattı. Ana görevlerinin, Türkiye'nin çevre denizlerinde deniz alaka ve menfaatlerinin korunmasına yardım maksadıyla her an harbe hazır bulunmak olduğunu dile getiren Çolak, bunun için tek gemi eğitimleri, taktik eğitimler ve tatbikatlara iştirak ettiklerini söyledi. Binbaşı Çolak, TCG Preveze'nin görev alanlarına ilişkin şunları kaydetti: ""TCG Preveze, dünyanın herhangi bir yerinde, herhangi bir zamanda tevdi edilecek herhangi bir görevi sorunsuz bir şekilde yerine getirmeye muktedirdir. Benim tecrübelerime göre, TCG Preveze, çok sığ sulardan okyanusun derinliklerine, kutup bölgelerinden tropik denizlere kadar her ortamda görev icra edebilecek bir denizaltıdır. Sahip olduğu modern milli sensör sistemleri ve milli torpidomuz AKYA'nın ateş gücü ile oldukça caydırıcı bir platformdur.""   ""Dünyanın en sessiz denizaltıları"" TCG Preveze Başçarkçısı Deniz Yüzbaşı Kaya Samet Sağlam da Türk Deniz Kuvvetleri envanterinde yer alan denizaltıların tekne yapıları ve makine sistemleri olarak benzer özellikler taşıdıkları ancak özellikle elektronik sistemler ve silah yüklerinin, inşa yıllarına göre farklılık gösterdiğini belirtti. Tüm denizaltıların limana uğramaksızın 50 gün suyun altında harekat icra edebildiğini kaydeden Yüzbaşı Sağlam, şöyle devam etti: ""Envanterimizde bulunan Ay, Preveze ve Gür sınıfı denizaltıların hareket etmesini sağlayan sistem dizel elektrik sistemidir. Dizel jeneratörler ile elde edilen elektrik enerjisi, gemideki yardımcı sistemlerde kullanılmakta ve pervanenin çevrilmesi için toplam ağırlığı 250 tonu bulan pillerde depolanmaktadır. Pillerde depolanan elektrik enerjisinin azalması halinde denizaltı sualtında, ancak su yüzeyine yakın iken hava ile irtibatı sağlayan şnorkel adı verilen sistemle piller tekrar şarj edilebilmektedir. Dizel elektrikli denizaltılar dünyanın en sessiz denizaltılarıdır."" Yüzbaşı Sağlam, denizaltında emniyet sistemi dendiğinde akla ilk gelenin personel eğitimi olduğuna işaret ederek, ""Önce personelin emniyet hususları konusundaki eğitimi detaylı bir şekilde sağlanmakta, bilahare bu eğitim teknik donanım ile birleştirilerek emniyet sistemi oluşturulmaktadır. Gemimizde tüm daireleri 24 saat esasına göre takip eden sistemler mevcuttur."" diye konuştu.   ""Denizaltıcılık bir meslekten öte, yaşam tarzı"" TCG Preveze Kıdemli Astsubayı Hacı Murat Sever, personelin uzun bir denizaltıcılık kursunu tamamladıktan sonra gemilerde zorlu bir staja çıktığını ve başarılı olanların denizaltıcı brövesi takmaya hak kazandığını söyledi. Bröve taktıktan sonra da denizaltıda eğitim faaliyetlerinin devam ettiğine aktaran Sever, ""Cumhuriyetimizin Kurucusu Ulu Önder Atatürk'ün de büyük bir isabetle belirttiği gibi 'Mekteb-i asli kıtadır' sözü bizim de yol göstericimiz olmuştur. Gerek teorik ders ve konferanslar, gerekse cihazları bizzat kullanarak yapılan eğitimlerle personelimizin eğitim seviyesi her zaman yüksek tutulmaktadır."" dedi. Denizaltılarında 40-45 personelin görev yaptığını belirten Sever, uzmanlık alanlarına dayalı bir personel yapısının mevcut olduğu bilgisini verdi. Kıdemli Astsubay Sever, denizaltıcılığın bir meslekten öte, bir yaşam tarzı olduğunu belirterek, ""Denizaltıcılık, bir insanın hayatında yaşayabileceği tüm duyguları ve hisleri tatmasını sağlar. Onur, cesaret, gurur, kader birliği, yardımlaşma, sadakat, sevinç ve heyecan."" ifadelerini kullandı.   AKYA torpidosu ilk kez TCG Preveze'den ateşlendi Yerli ve milli imkanlarla ROKETSAN tarafından geliştirilen AKYA ağır torpidosunun 27 Aralık 2023'teki ilk atışı da TCG Preveze denizaltısından yapıldı. Deniz Kuvvetleri Komutanı Oramiral Ercüment Tatlıoğlu'nun TCG Gökova'nın Komuta Merkezinden takip ettiği, AKYA ağır torpidosunun ateşlenerek hedef gemiyi 12 bin yardalık mesafeden tam isabetle vurduğu bu atış sonrasında AKYA torpidosu Deniz Kuvvetleri envanterine dahil edildi. Öte yandan, Türk denizaltı filosunun modern muharebe sahasının ihtiyaçlarını çağdaş teknolojiler ile gidermesi kapsamında, Preveze sınıfı denizaltılarının modernizasyon faaliyetleri de devam ediyor. TÜBİTAK BİLGEM tarafından geliştirilen Milli Üretim Entegre Sualtı Savaş Yönetim Sistemi MÜREN SYS, Preveze'ye sahada çok büyük imkan ve kabiliyetleri sunuyor. Ayrıca denizaltında bir çok teknolojik unsur da ASFAT, HAVELSAN ve ASELSAN gibi yerli savunma sanayi firmalarınca modernize edilerek Preveze'nin görevlerini daha etkin şekilde yapmasına destek sağlanıyor."
15,"AKINCI, MAM-T ve MAM-L atış testlerini başarıyla tamamladı","Bayraktar AKINCI Taarruzi İnsansız Hava Aracı (TİHA), Roketsan'ın geliştirdiği IIR (Görüntüleyici Kızılötesi) Güdümlü MAM-T ve TV Güdümlü MAM-L atış testini başarıyla tamamladı.",Savunma,https://www.trthaber.com/haber/savunma/akinci-mam-t-ve-mam-l-atis-testlerini-basariyla-tamamladi-844249.html,"Baykar Genel Müdürü Haluk Bayraktar, konuya ilişkin X'teki paylaşımında, Türkiye'nin en çok ihraç edilen mühimmatları olan lazer güdümlü mini akıllı mühimmatların, önemli bir eşiği daha geçerek bulut üstü vuruş kabiliyetine kavuştuğunu belirterek, ""Bayraktar AKINCI'dan yapılan IIR Güdümlü MAM-T ve TV Güdümlü MAM-L Atış Testi başarıyla tamamlandı."" ifadesini kullandı. Bayraktar AKINCI dün Roketsan'ın İHA-122 füzesiyle gerçekleştirdiği süpersonik füze atış testini de başarıyla tamamlamıştı."
16,Türk savunma sanayii rotayı Avrupa'ya çevirdi,Türk savunma sanayii şirketlerinin son dönemde Avrupa pazarına yönelik hamlelerine bir yenisi eklendi.,Savunma,https://www.trthaber.com/haber/savunma/turk-savunma-sanayii-rotayi-avrupaya-cevirdi-844112.html,"Türk savunma sanayii, farklı ürün gruplarında ihracat faaliyetlerini geliştirmek için çeşitli hedef pazarlara yönelik çok yönlü çalışmalar gerçekleştiriyor. Genişleyen ürün portföyü ile Asya, Afrika, Körfez ülkeleri gibi geleneksel pazarlardaki varlığını derinleştirmeye çalışan Türk savunma sanayii, son dönemde Avrupa ülkelerine yönelik girişimlerde bulunuyor. Bu kapsamda, ürün satışı, şirket satın almaları, şirket kurulumu, ortak üretim gibi farklı adımlar atılıyor. Bu yönde çaba harcayan firmalardan biri de ateşli silah üreticisi CANiK oldu. Geçen Birleşik Krallık'ın köklü savunma sanayii şirketlerinden AEI Systems'ı satın alan CANiK, bu kez Fransa'da bir şirket kurdu. Yeni şirket CANiK USA ve AEI Systems'tan sonra CANiK'in yurt dışındaki üçüncü şirketi oldu.    Avrupa pazarında ilk 3'e girmeyi hedefliyor CANiK Europe, Avrupa'da 25 ülkede ürünleri kullanılan CANiK'in kıtada kurduğu ilk şirketi olma özelliği taşıyor. Bu şirket ile CANiK'in Avrupa'daki tüm satış ve pazarlama faaliyetlerinin koordine edilmesi ve satış sonrası hizmetlerin yerinde sağlanması amaçlanıyor. Avrupa pazarında kendi alanında ilk 5'te yer alan CANiK, CANiK Europe'un yürüteceği faaliyetlerle ilk 3'e girmeyi hedefliyor. Avrupa'yı büyük ve önemli bir pazar olarak gören CANiK, buradaki iddiasını güçlendirmek ve kök salmak için yeni şirketinden yararlanacak ve etkin bir operasyon altyapısı oluşturacak. Neden Fransa seçildi? Yeni şirket kurulumu için Fransa'nın seçilmesinde, ülkedeki pazar büyüklüğü, CANiK'in çok güçlü olduğu ülkelerden biri olması ve Fransa'nın kendine ait bir tabanca markası bulunmaması etkili oldu. Bununla beraber Fransa haricinde 2 Avrupa ülkesinde daha stratejik lokasyonlarda CANiK'in lojistik üssü yer alacak. Böylece toplam 3 lojistik üsle Avrupa operasyonu yürütülecek. Bu yatırımlar sayesinde pazarı yerinde daha iyi okumak, daha iyi anlamak, anlık gelişmelere çok daha hızlı reaksiyon göstermek ve pazarda derinlemesine penatrasyonu sağlamak mümkün olacak. Bunun yanında en küçükten en büyüğe tüm distribütörlere gerekli destek hizmeti etkin şekilde sağlanacak. CANiK, pazardaki gelişmeleri dikkate alarak ihtiyaç halinde yeni şirket kurulumlarını gündemine alacak."
17,Havacılığın teknisyenleri Eskişehir’de yetiştirilecek,Eskişehir Milli Eğitim Müdürlüğü ile TEI (TUSAŞ Motor Sanayii A.Ş.) arasında havacılık sektörüne teknisyen yetiştirilmesini hedefleyen ‘Havacılık Teknisyen Okulu’ projesinin protokolü imzalandı.,Savunma,https://www.trthaber.com/haber/savunma/havaciligin-teknisyenleri-eskisehirde-yetistirilecek-844058.html,"Türkiye’nin savunma sanayiinde ihtiyacı olan, aralarında genel maksat helikopteri ile insansız hava aracının (İHA) da bulunduğu araçların motor üretimini Eskişehir tesislerinde gerçekleştiren TEI ile Eskişehir Milli Eğitim Müdürlüğü arasında teknisyen yetiştirilmesine ilişkin ‘teknisyen okulu projesi’ protokolü imzalandı. Anadolu Üniversitesi Atatürk Kültür Merkezi’ndeki imza törenine Eskişehir Valisi Hüseyin Aksoy, Milli Eğitim Bakan Yardımcısı Doç. Dr. Celile Eren Ökten, Anadolu Üniversitesi Rektörü Prof. Dr. Fuat Erdal, TEI Genel Müdürü Prof. Dr. Mahmut Akşit, İl Milli Eğitim Müdürü Sinan Aydın ile öğrenciler katıldı. Eskişehir Valisi Hüseyin Aksoy, Eskişehir’in Türkiye havacılık sektörünün en önde olan illerinden biri olduğunu söyledi.    Teknisyen yetiştirilmesi için hazırlanan projenin havacılık sektöründe örnek olacağını ifade eden Vali Aksoy, şöyle konuştu: “Bugün Türkiye’ye de örnek olacağını değerlendirdiğimiz, bir projenin imza töreninde bir aradayız. Gelişen ve büyüyen Türkiye, havacılık sektöründe de önemli mesafeler almaya başladı. Havacılık sektöründe Eskişehir Türkiye’nin en önde olan illerinden bir tanesi. Uçak ve helikopter motoru gibi çok önemli olan havacılıkla ilgili birçok ürünün burada üretimi ve ön çalışmaları yapılıyor. Bu anlamda Türkiye’nin en öncü kuruluşlarından biri olan TEI Eskişehir’de. Bunun dışında özel havacılık faaliyetlerinde bulunan firmalarımız var. Uluslararası alanda birçok uçakta Eskişehir’de üretilen parçalar var. Türkiye’de havacılık sektörü oldukça iyi bir konuma doğru ilerliyor ve bununda lokomotifi Eskişehir. Bu anlamda meslek liselerimizdeki gençlerimizin de havacılık sektöründe daha fazla yer alabilmeleri, onların bu alana ilgi duymaları bakımından bu okulumuz oldukça kıymetli. Gençlerimizin bu alanda eğitim almaları ve Türkiye’nin en önemli kurumlarından biri olan TEI de çalıma fırsatı yakalayabilmeleri oldukça önemli.""    Konuşmaların ardından TEI Genel Müdürü Prof. Dr. Mahmut Akşit ile Eskişehir Milli Eğitim Müdürü Sinan Aydın tarafından, Havacılık Teknisyen Okulu Projesi’nin protokolü imzalandı. TEI Genel Müdürü Prof. Dr. Akşit, öğrencilere açılış dersi olarak TEI’nin şu ana kadar ürettiği uçak motorlarıyla ilgili bilgiler verdi. Teknisyenler bu projeyle sektöre kazandırılacak Protokolle birlikte Havacılık Teknisyen Okulu ile öğrencilere TEI’de çevrimiçi eğitimler alma fırsatı sunulacak ve eğitimlerin sonunda yapılacak sınavlarda başarılı olan 50 öğrenci atölye eğitimlerine katılma hakkı kazanacak. Atölye eğitimlerinde de başarı gösteren öğrenciler TEI’de iş imkanı bulacak. Bu projeye, bünyesinde Makine ve Tasarım Teknolojisi, Metal Teknolojisi, Motorlu Araçlar Teknolojisi ve Raylı Sistemler Teknolojisi alanları bulunan 8 meslek lisesinde eğitim gören 12’nci sınıf öğrencilerinden 506 kişi, başarı notu 80 ve üzeri olan 11’inci sınıf öğrencilerinden 48 kişi olmak üzere toplam 554 öğrencinin katılması planlandı."
18,AKINCI'dan başarılı atış testi: Hedefe tam isabet,"Bayraktar AKINCI Taarruzi İnsansız Hava Aracı (TİHA), Roketsan'ın İHA-122 füzesiyle gerçekleştirdiği süpersonik füze atış testini başarıyla tamamladı.",Savunma,https://www.trthaber.com/haber/savunma/akincidan-basarili-atis-testi-hedefe-tam-isabet-843994.html,"Baykar'ın konuya ilişkin X'teki paylaşımında, atış testine ilişkin görüntülere yer verildi. Roketsan tarafından geliştirilen İHA-122 füzesi, yüksek vuruş hassasiyeti, hızlı ateş gücü desteği, düşük/yüksek irtifa yörünge seçeneği ve yüksek manevra kabiliyetine sahip. Baykar Yönetim Kurulu Başkanı Selçuk Bayraktar, Bayraktar AKINCI'nın İHA-122 füzesiyle gerçekleştirdiği atış testinin görüntülerini ""Türk Havacılığının Altın Çağı"" başlığıyla X'teki hesabından paylaştı. Roketsan Genel Müdürü Murat İkinci de X'teki paylaşımında, ""Milli teknolojimizle çizdiğimiz rotada gururla ilerliyoruz. İHA-122 füzemiz, AKINCI TİHA'dan yapılan atışlı testini başarıyla gerçekleştirdi. Emeği geçen herkesi tebrik ediyorum."" ifadelerini kullandı."
19,"MİDLAS, ilk füze atışını TCG İstanbul'dan yaptı","Türk Deniz Kuvvetlerinin ihtiyaçları doğrultusunda başlatılan ""Dikey Atım Lançer Sistemi Projesi"" kapsamında ilk kez TCG İstanbul firkateyninden füze ateşlendi.",Savunma,https://www.trthaber.com/haber/savunma/midlas-ilk-fuze-atisini-tcg-istanbuldan-yapti-843616.html,"Savunma Sanayii Başkanlığı (SSB) tarafından Deniz Kuvvetleri Komutanlığı’nın ihtiyacını karşılamak amacıyla başlatılan ve Roketsan ana yükleniciliğinde yürütülen; MİLGEM Beşinci, Altıncı, Yedinci ve Sekizinci Gemiler Dikey Atım Sistemi Tedariki Projesi kapsamında kritik bir kilometre taşı başarıyla tamamlandı. Bu kapsamda MİDLAS, Türkiye'nin ilk milli fırkateyni TCG İstanbul'a firkateyninden HİSAR-D RF Füzesi'ni başarıyla ateşledi. Testi başarıyla geçen MİDLAS, Deniz Kabul Testleri’ni tamamlayarak önemli bir safhayı geride bıraktı. ""Yapamazlar????"" diyenlere rağmen ""yapıyoruz????..."" ????
.
Savaş gemilerimizden ""dikey atım yeteneği"" ve bu sayede Donanmamızın kazandığı ""milli hava savunma şemsiyesi"" ülkemize hayırlı olsun❗????????
.
ROKETSAN’ın geliştirdiği Milli Dikey Atım Lançer Sistemi #MİDLAS, ilk milli… pic.twitter.com/wdLBDcMPM8 SİPER, SAPAN ve ATMACA füzeleri de MİDLAS'tan atılabilecek Bu test ile birlikte, Türkiye'de ilk defa milli bir hava savunma füzesinin, milli lançer kullanılarak bir deniz platformundan ateşlendiğini vurgulayan Savunma Sanayii Başkanı Haluk Görgün, ""Geliştirme faaliyetleri devam etmekte olan projemiz kapsamında önümüzdeki dönemde; SİPER, SAPAN ve ATMACA Füzeleri de MİDLAS’tan atılabilecek olup, ilerleyen dönemlerde uzun menzilli diğer güdümlü mermilerin de MİDLAS’tan atımını gerçekleştireceğiz inşallah."" dedi. Görgün, bu kritik başarıda göre alan Deniz Kuvvetleri Komutanlığı personelini ve firmaları tebrik etti. Gerçekleşen atışlı testlerde önemli bir diğer başarım da TCG İstanbul’da bulunan millî savaş yönetim sistemi ADVENT başta olmak üzere diğer tüm gemi radar/sensör ve atış kontrol sistemlerinin entegre bir şekilde kullanılarak HİSAR-D RF Füzesi’ni fırlatması oldu. Gerçekleşen bu test ile aynı zamanda, HİSAR-D RF Füzesi’nin TCG İstanbul’dan güvenli ayrılma testi de başarıyla tamamlanmış oldu."
20,TF6000: Bir motor üretmenin daha fazlası,"Türk savunma sanayiinin en büyük meydan okumalarından biri yerli/milli motorlar… TEI tarafından geliştirilen ülkemizin ilk turbofan motoru TF6000 geçtiğimiz günlerde ilk kez çalıştırıldı. Uzmanlar, ANKA-3 ile KIZILELMA’ya güç verecek bu motorla kazanılan imkan ve kabiliyetin pek çok projede ve farklı alanda kritik kazanımlar sağlayacağı görüşünde.",Savunma,https://www.trthaber.com/haber/savunma/tf6000-bir-motor-uretmenin-daha-fazlasi-843475.html,"Türkiye’nin son yıllarda dünyaya açılan en önemli kapılarından biri hiç şüphesiz savunma sanayii… S/İHA’larla başlayan, yeni askeri kara araçlarıyla devam eden ve gerek insanlı gerek insansız deniz platformlarıyla taçlanan bu hikayedeki en büyük boşluk motorlardı. Daha net bir ifadeyle savunma sanayiinde çok farklı alanlarda oldukça değerli platformlar üretilirken motor konusu bir şekilde hep geride kaldı. TEI tarafından geçtiğimiz günlerde ilk kez çalıştırılan turbofan motor TF6000 bu denklemi ne kadar değiştirebilir şimdiden söylemek zor. Ancak uzmanlar, Ankara’nın önündeki çok uzun yolun kritik virajlarından birini döndüğünü söylüyor.   “Daha yolun çok başındayız” Savunma Sanayii Araştırmacısı Yusuf Akbaba, TF6000 projesinde TEI’nin öz kaynaklarının kullanıldığını ve halen o şekilde devam edildiğini söylüyor. Ki aslında bu önemli bir detay çünkü söz konusu projeler hem tecrübe hem zaman hem maliyet açısından oldukça zorlu işler. Bu denli gelişmiş motor üretiminde Türkiye’nin henüz yeni olduğundan ve haliyle çok ciddi sınamalardan geçtiğine işaret ediyor Akbaba ve “İlk kez denediğimiz işlerdi bunlar… TEI’nin PD-170 VE TS-1400 motorlarında elde ettiği tecrübelerin gelecek işlere aktarıldığını görüyoruz. Ancak bir noktayı atlamamak gerek. Kimseden destek almadan ortaya koyduğunuz bu motorlar için ihtiyaç duyulan kritik alt yapılar da ilk kez bu projeler için kuruldu. Haliyle takvim hem çok zorlu hem de ciddi güçlükleri beraberinde getirdi” diyor.   “İhracat meselesini es geçmemek gerek” Biz her ne kadar TF6000’in kullanılacağı platformlara odaklansak da Yusuf Akbaba oldukça önemli bir konuya daha dikkat çekiyor. O da meselenin ihracat boyutu… ""Türkiye’nin bu motoru kendi geliştirebilmesi neden önemli?"" sorusuna gelecek yıllarda yapılacak muhtemel satışlar üzerinden şu yanıtı veriyor: “Benim tahminim KIZILELMA ve ANKA-3’ün ülkemiz savunma sanayiindeki en büyük ihracat kalemlerinden biri olacağı… Batılı ülkelerden ya da Rusya veyahut Çin’den istediği hava aracını alamayan ülkelerin Ankara’nın kapısını çalacağı sır değil. Güney Amerika’dan Afrika’ya, Orta Doğu’dan Uzak Doğu’ya kadar çok geniş bir coğrafyadan bahsediyoruz.   İşte bu noktada satmak istediğimiz platformda herhangi bir kısıtlayıcı durum olmaması gerek. Biz bunu daha önce ATAK helikopterleriyle ilgili satışta yaşadık. ABD izin vermediği için satış gerçekleşmemişti. KIZILELMA ve ANKA-3’ü talep eden ülkelere gönül rahatlığıyla satış yapabileceğiz çünkü motor konusunda herhangi bir engelleme söz konusu olmayacak. Bu nedenle TF6000 motor projesi sadece ülkemiz savunma sanayiinde hizmet vermesi adına değil, dünyanın dört bir yanında bayrak gösterecek Türk insansız hava araçları için de altın değerinde.”   “Bu motorun çekirdeği pek çok alanda kullanılabilir” Bir motorun çekirdek kısmı yani kompresörü, yanma odası ve türbin sektörü kullanılarak ileride gereksinimlere göre birçok turboşaft motoru, turboprop motoru, statik türbini üretmenin mümkün olduğunu biliyoruz. Buradan yola çıkarak Yusuf Akbaba ile TF6000’in diğer projelere nasıl yansıyacağını da konuşuyoruz… “Sadece hava platformlarında değil kara ve deniz araçlarında da bu motorun yansımalarını görebiliriz” bilgisini paylaşıyor. Kamuoyunda her ne kadar TF6000 ile Milli Muharip Uçak KAAN’ın motoru arasında doğrudan bir bağ kurulsa da Akbaba bu görüşe katılmıyor: “TF6000’den yola çıkıp ‘KAAN’ın motorunun ayak sesleri’ diyemeyiz. Çünkü KAAN’ın motoru konusunda henüz netlik yok. TEI mi yapacak TR Motor mu yapacak başka bir yol haritası mı olacak bilmiyoruz. TF6000’in çalışması, devam eden bir diğer proje olan TF10000 adına değerli. Rakamlardan da anlaşılacağı üzere daha güçlü bir motor olacak. Eğer görev TEI’ye verilirse bugüne kadar elde edilen bilgi birikiminin KAAN motoru için kullanması tabii ki en doğal sonuçlardan biri olur.   Tabii şimdi en çok merak edilen konulardan biri TF6000’in ne zaman envantere girebileceği meselesi… Cumhurbaşkanımız Recep Tayyip Erdoğan, ‘En iyi şartlarda 5 yıla ihtiyacımız var’ demişti geçtiğimiz aylarda. Ben kendisinin oldukça temkinli bir tarih verdiğini düşünüyorum. Çünkü daha önce sütten ağzı yandı. Bazı projelerde tarihler tutmadı, gecikmeler yaşandı. Bu sefer iş biraz sıkı tutuluyor. Ancak, bu motorun insansız sistemlerde kullanılacağını göz önünde tutuyor ve ben 2028 yılında bu motoru envanterde görebileceğimi düşünüyorum.”"
21,"ASELSAN'ın derinlerdeki ""gözü"" göreve hazır",ASELSAN’ın geliştirdiği Türkiye’nin ilk otonom sualtı aracı DERİNGÖZ’ün dalışlı testleri başarıyla tamamlandı.,Savunma,https://www.trthaber.com/haber/savunma/aselsanin-derinlerdeki-gozu-goreve-hazir-843381.html,"ASELSAN’ın, su altında hem askeri hem de sivil amaçla kullanılabilen, otonom hareket kabiliyetine sahip, modüler yapıdaki DERİNGÖZ’ün ilk dalışlı sistem testleri başarıyla gerçekleştirildi.  Yüksek manevra kabiliyeti, hassas navigasyon yeteneği, özelleştirilebilir görev faydalı yükleri, optik ve sonar görüntüleme teknolojileri, kablosuz haberleşme altyapısı gibi özelliklerle donatılan, Türkiye’nin ilk otonom sualtı aracı olan DERİNGÖZ, su altında araştırma, keşif ve gözetleme, mayın tespit, boru hattı inceleme, liman ve üs koruma gibi birçok alanda etkin bir şekilde kullanılabilecek.  Su altı operayonlarda kritik rol oynayacak Su altı operasyonları için sadece ihtiyaç karşılayan değil aynı zamanda ihtiyaç oluşturan bir araç olması planlanan DERİNGÖZ’ün bu özellikleriyle su altı operasyonlarında kritik bir rol oynaması bekleniyor. 600 metre derinlikte çalışma yeteneğine sahip olan DERİNGÖZ, modüler sistem mimarisiyle dikkat çekiyor. Kablosuz haberleşme imkanı olan DERİNGÖZ’ün, ihtiyaca göre artırılabilir faydalı yük konfigürasyonları bulunuyor. DERİNGÖZ’ün, maksimum 5.5 knots hız ve 3 knots tarama hızıyla Mavi Vatan’da Türkiye’ye büyük bir güç çarpanı oluşturması bekleniyor.
 "
22,ATMACA hedefini başarıyla vurdu,"Savunma Sanayii Başkanlığı (SSB) himayelerinde başlatılan ve Roketsan tarafından geliştirilen Atmaca füzesi, Kale Ar-Ge tarafından geliştirilen Türkiye'nin ilk yerli ve milli Turbojet Motoru (KTJ-3200) ile gerçekleştirilen atışta hedefini başarıyla vurdu.",Savunma,https://www.trthaber.com/haber/savunma/atmaca-hedefini-basariyla-vurdu-843166.html,"SSB'den yapılan açıklamaya göre, SSB tarafından başlatılan ve Roketsan ana yükleniciliğinde yürütülen Atmaca projesi kapsamında, milli imkanlarla geliştirilen alt sistem ve bileşenlerin doğrulanması amacıyla gerçekleştirilen atışta hedef başarıyla vuruldu. Açıklamada görüşlerine yer verilen Savunma Sanayii Başkanı Prof. Dr. Haluk Görgün, ""Gelen sese kulak verin; o ses bizi geleceğe taşıyacak. Milli motorlarımızla güçlenen milli platformlarımız, savunma sanayimizin tam bağımsızlık hedefine ivme katıyor, sahada oyunları değiştiriyor."" ifadelerini kullandı. Görgün, şunları kaydetti: ""Başkanlığımız himayelerinde başlatılan ve Roketsan tarafından geliştirilen Atmaca füzesi, Kale Ar-Ge tarafından geliştirilen Türkiye'nin ilk yerli ve milli Turbojet Motoru (KTJ-3200) ile gerçekleştirdiği atışta, hedefini başarıyla vurdu. Başta mühendislerimiz ve teknik ekiplerimiz olmak üzere projede emeği geçen herkesi yürekten tebrik ederim. Ülkemize, milletimize hayırlı uğurlu olsun."""
23,Türk savunma sanayii 10 yıla 13 havacılık motoru sığdırdı,"Türkiye'nin havacılık motorlarında lider şirketi TUSAŞ Motor Sanayii AŞ (TEI), yaklaşık 10 yıllık dönemde 12 milli, 1 yerli olmak üzere 13 motora imza attı.",Savunma,https://www.trthaber.com/haber/savunma/turk-savunma-sanayii-10-yila-13-havacilik-motoru-sigdirdi-843091.html,"Türkiye, 2010'lu yıllara kadar havacılık motorları alanında neredeyse tamamen dışa bağımlı bulunuyordu. 1985 yılında F16 uçaklarına güç veren F110 motorlarının montajı için kurulan TEI, zaman içinde kazandığı teknoloji ve kabiliyetlerle motor ve parça imalatı, bakım-onarım-revizyon, tasarım ve AR-GE faaliyetleriyle Türkiye'nin en önemli havacılık sanayi şirketlerinden biri konumuna geldi. Son dönemde savunma sanayisine verilen ciddi devlet destekleri, Cumhurbaşkanlığı Savunma Sanayii Başkanlığının koordinasyonu ve TEI'nin yenilenen misyonu ve vizyonu ile peş peşe geliştirilen, bazıları gökyüzünde 10 binlerce saat başarılı görev süresine ulaşan milli motorlar ortaya çıktı. TEI, Türkiye'nin motor konusundaki dışa bağımlılığını sonlandırmak için yürüttüğü çalışmalar doğrultusunda yaklaşık 10 yıllık dönemde 12 milli, 1 yerli motor geliştirdi. Bu motorlardan 7'si ile uçuş gerçekleştirildi, 6 motorun seri üretimi başladı. TEI, 2014'te yüksek hızlı hedef uçak ŞİMŞEK için TEI-TJ90 turbojet İHA motorunu, 2015'te TEI-PG115 benzinli İHA motorunu, 2016'da ANKA için TEI-PD155 dizel İHA motorunu, 2017'de ANKA SİHA için TEI-PD170 dizel İHA ve GÖKBEY helikopteri için TEI-TS1200 çekirdek motorunu, 2018'de T70 Kara Şahin helikopteri için T700-TEI-701D, 2019'da kamikaze İHA KARGI için TEI-PG50 ve ayrıca TEI-PD222-DT motorunu çalıştırdı. 2020'de orta menzil gemisavar füzeleri için TEI-TJ300 motorunun yanı sıra TEI-PD180ST ve TEI-TS1400 motorlarını, 2021 yılında TEI-PD222ST motorlarını çalıştırmayı başardı. TEI son olarak Mart 2024'te Türkiye'nin ilk askeri turbofan motoru TEI-TF6000'i çalıştırdı. İnsansız savaş uçakları KIZILELMA ve ANKA-III'e güç verecek TEI-TF6000, milli muharip uçak KAAN'ın motoruna giden yolu açacak.   TEI, bu motorlardan TEI-TJ90, TEI-PG115, TEI-PD155, TEI-PD170, T700-TEI-701D, TEI-PG50, TEI-TS1400 kullanılacakları platformlarla uçuş gerçekleştirmeyi başardı. TEI-TJ90, TEI-PG115, TEI-PD155, TEI-PD170, T700-TEI-701D, TEI-PG50 motorlarında seri üretime geçildi. Türk İHA'larının milli gücü Başta ANKA olmak üzere orta irtifa uzun havada kalışlı İHA'ların güç ihtiyacını karşılayacak Türkiye'nin ilk yerli ve milli havacılık motorunu geliştirmek için yürütülen çalışmalar sonunda TEI-PD170 turbodizel havacılık motoru ortaya çıktı. İrtifa kabiliyetleri, ağırlığı ve yakıt sarfiyatı bakımından rakiplerinin önünde yer alan TEI-PD170, 45 bin feet tavan irtifaya sahip bulunuyor. 8000 saatlik kalibrasyon ve test faaliyetlerinin sonunda seri üretim aşamasına gelen TEI-PD170 motoru, ANKA ve AKSUNGUR'a entegre edildi, ilk kez gökyüzüne taşıdığı Bayraktar TB3 ile uçuş testleri gerçekleştiriyor. Milli helikopter motoru birçok kazanım getirdi TEI, genel maksat helikopteri GÖKBEY için Türkiye'nin ilk milli helikopter motoru TEI-TS1400'ü geliştirdi. 1660 beygire kadar güç üretme kapasitesine sahip motorun üretiminde imalat ve malzeme teknolojileri alanlarında TEI pek çok ilke imza attı. Türkiye'de ilk tek kristal türbin kanadı üretimini gerçekleştiren şirket, ilk kez nikel ve titanyum alaşımları için havacılık kalitesinde dövme teknolojisi geliştirdi. GÖKBEY helikopteri ile başarılı uçuş testi yapan TEI-TS1400, geliştirme, uçuş testleri ve seri üretim çalışmalarının ardından milli helikopterlere güç vermeye başlayacak. TEI tarafından hedef uçaklar için geliştirilen ve 400 newton güç üreten TEI-TJ90 Turbojet Motoru, Türk Havacılık Uzay Sanayiinin ŞİMŞEK platformu ile ilk uçuşunu 2017'de başarıyla tamamladı. Sınıfının en güçlü motorları TÜBİTAK desteğiyle geliştirilen TEI-PG50 Türkiye'nin ilk iki zamanlı havacılık motoru olma özelliği taşıyor. 300 kilogram altı İHA'lar için üretilen motor, 50 beygir kalkış gücü ve 16 bin fit irtifadaki 30 beygir gücüyle dikkati çekiyor. Sınıfında kullanılan rakip İHA motorlarına göre daha fazla güç ve daha yüksek güç/ağırlık oranı sunan TEI-PG50 motoru, ilk uçuşunu Mayıs 2019'da gerçekleştirdi. Türkiye'nin ilk orta menzilli gemisavar füze motoru TEI-TJ300, yerli ve milli imkanlarla tasarlanarak üretildi. 30 kilogramdan daha az ağırlığa sahip ve 24 santimetre dar bir çaptaki motor, kendi itki sınıfında 1300 newton itki üretebilen dünyadaki ilk turbojet motoru olma özelliğine sahip bulunuyor. TEI-TJ300 ses hızının yüzde 90'ına ulaşan hızlarda 400 beygire yakın güç üretiyor."
24,Türkiye'nin ilk milli turbofan uçak motoru çalıştırıldı,"Savunma Sanayii Başkanlığı himayelerinde başlatılan ve TEI sorumluluğunda yürütülen proje kapsamında, Türkiye'nin ilk askeri turbofan motoru TF6000 başarıyla çalıştırıldı.",Savunma,https://www.trthaber.com/haber/savunma/turkiyenin-ilk-milli-turbofan-ucak-motoru-calistirildi-843031.html,"Türkiye’nin ilk askerî turbofan motoru TF6000, Millî Muharip Uçak KAAN’ın motoruna giden yolda teknoloji kazanımı, test ve kabiliyet gösterimi için kurgulanarak, gerçek bir askerî turbofan motor özelliklerine sahip olacak şekilde tasarlandı. ""KIZILELMA ve ANKA-3 gücünü TF6000’den alacak!"" Savunma Sanayii Başkanı Prof. Dr. Haluk Görgün, proje gelişmesi ile ilgili olarak sosyal medya hesabında şu paylaşımda bulundu: ""Milli Gücümüz Göğsümüzü Kabartıyor, Yüreklere Huzur Veriyor! Vatan evlatlarımızın enerjisi ile güç verdiğimiz Türkiye’nin ilk Millî Turbofan Motoru TF6000 millî motor test sisteminde ilk kez çalıştırıldı! Test sürecinin sonunda KIZILELMA ve ANKA-3 gücünü TF6000’den alacak! Başta mühendislerimiz ve teknik ekiplerimiz olmak üzere projede emeği geçen herkesi yürekten tebrik ederim. Ülkemize, milletimize hayırlı uğurlu olsun."" TF6000 Projesi ile ülkemiz ilk kez askerî bir turbofan uçak motorunu çalıştırmış ve uçak motorları teknolojisi de ülkemize kazandırılmış oldu. TF6000/TF10000 motor projeleri ile beraber Türkiye, aynı zamanda ilgili aksesuar alt sistemleri, fan modülü, değişken sabit kanatlı kompresör, akış karıştırıcı egzoz, art yakıcı tasarım, geliştirme ve imalat aşamalarını da gerçekleştirerek; kritik teknoloji, yerli yan sanayii firmaları ve tecrübeli insan gücü kazanımını da sağlayacak."
25,Milli savaş yönetim sistemi Katar yolunda,Türk savunma sanayisi bünyesinde geliştirilen ADVENT Ağ Destekli Veri Entegre Savaş Yönetim Sistemi Katar'a ihraç edilecek.,Savunma,https://www.trthaber.com/haber/savunma/milli-savas-yonetim-sistemi-katar-yolunda-842986.html,"HAVELSAN, Katar'da gerçekleştirilen 8. Doha Uluslararası Deniz Savunma Fuarı ve Konferansı'nda (DIMDEX 2024) yazılım tabanlı çözümlerini ve ""dijital birlik"" konseptini sergiledi. HAVELSAN Genel Müdürü Mehmet Akif Nacar, yaptığı açıklamada, fuara üçüncü kez katılım sağladıklarını söyledi. Fuar çerçevesinde daha önce tamamladıkları projeler ve onların devam eden bakım-onarım sözleşmelerinin yenilemelerini ele aldıklarını ifade eden Nacar, bu kapsamda helikopter simülatörünün bakım-idame sözleşmesini imzaladıklarını bildirdi. Katar'daki eğitim projelerine yönelik birtakım görüşmeler, çalışmalar yaptıklarını dile getiren Nacar, bu yönüyle fuarın verimli geçtiğini belirtti. Nacar, fuarda çeşitli ülkelerden temsilcilerle önemli görüşmeler gerçekleştirdikleri bilgisini verdi. Katar'da özellikle yeni yapılan eğitim merkezlerinde donanım, ekipman ve eğitim konseptinin oturmadığını belirten Nacar, devam eden projelere ilişkin görüşmeler ve çalışmalar yürüttüklerini söyledi. Nacar, bu kapsamda bir mutabakat anlaşması da imzaladıklarını bildirdi. ""Katar'da geleceği iyi görüyoruz"" Nacar, ""Katar'da geleceği iyi görüyoruz. Burada 10 yılımızı doldurduk. Bir 10 yıl, 20 yıl daha Katar'da bu imkanların olabileceğini düşünüyoruz. Burada iyi bir model geliştirdik. Bu model diğer firmalarımıza da örnek oluyor. Özellikle tesis ettiğimiz güvene dayalı işbirliği burada çok büyük karşılık veriyor, değer görüyor. Biraz yavaş da olsa işlerimiz Katar ile devam ediyor."" dedi. Paraşüt simülatörü ve insansız deniz aracı HAVELSAN'ın paraşüt simülatörünün Katar'daki eğitim merkezlerinde kullanılabilecek enstrümanlardan biri olduğuna işaret eden Nacar, ""Bu ürünü burada sergilemek gerçekten büyük bir avantaj oldu. Çünkü kendi eğitim merkezinin olduğu stantta sergilendi. Benzer ürünleri oraya konumlandırma imkanı oluyor."" diye konuştu. Denizcilik tarafında da daha önce imzalanan sözleşmeler kapsamındaki tercihler doğrultusunda ADVENT Ağ Destekli Veri Entegre Savaş Yönetim Sistemi'ni burada konumlandıramadıklarını belirten Nacar, şunları kaydetti: ""DEARSAN ile imzalanan hücumbot projesinde ADVENT ürününü ilk kez Katar Deniz Kuvvetlerine vermiş olacağız. Yerli iş ekosistemimizde bulunan tersanelerle birlikte insansız çözümler konusunda da sunumlarını yaptı arkadaşlarımız. Bu anlamda da önümüzdeki dönemde ilerleyebileceğimizi düşünüyoruz. Katar Deniz Kuvvetleri ile işbirliğine açık bir alan olduğunu görüyoruz. Bunu da değerlendirmek üzere elimizden geleni yapıyoruz."""
26,Türkiye'nin ilk kadın amirali TCG Nusret ile seyir yaptı,"Türk Silahlı Kuvvetlerinin ilk kadın amirali Deniz Kuvvetleri Komutanlığı Savunma Planlama ve Proje Yönetimi Başkanı Tuğamiral Gökçen Fırat, 8 Mart Dünya Kadınlar Günü'nde Milli Savunma Üniversitesi Deniz Harp Okulu öğrencileriyle ""TCG Nusret""te bir araya geldi.",Savunma,https://www.trthaber.com/haber/savunma/turkiyenin-ilk-kadin-amirali-tcg-nusret-ile-seyir-yapti-842922.html,"Boğaz ve Garnizon Komutanı Tuğamiral Mustafa Biçen, Çanakkale Nara Burnu'ndaki Boğaz ve Garnizon Komutanlığı'nda, Tuğamiral Fırat, Çanakkale Deniz Müzesi Komutanı Albay Serhan Aras ve Milli Savunma Üniversitesi Deniz Harp Okulu mensubu kadınlara çiçek verdi. Fırat ve beraberindekiler daha sonra Çanakkale Deniz Savaşları'nın kazanılmasında büyük payı bulunan ""TCG Nusret""in 8 Mart 1915 tarihinde icra ettiği görevi anmak amacıyla denize açıldı.    ""TCG Nusret""te katılımcılara hitap eden Fırat, 109 yıl önce Çanakkale Deniz Savaşı'nın en kritik zamanlarında Nusret Mayın Gemisi'nin 26 mayını, dahiyane bir taktikle dökmesiyle yaptığı harekatın sadece taktik anlamda büyük bir başarı değil, aynı zamanda stratejik etkilerinin olduğunu, savaşın gidişatını ve Türk milletinin kaderini değiştirdiğini söyledi.    Çanakkale Deniz Savaşı'nın, ""Çanakkale geçilmez""in denizdeki mührü olduğunu dile getiren Fırat, şunları kaydetti: ""Şimdi bu tarihi olayla aynı zamanda 8 Mart Dünya Kadınlar Günü'nün bir araya gelmesi vesilesiyle bayan Harp Okulu öğrencilerimizle bir araya geldik. Bayan öğrencilerimiz Deniz Harp Okulundaki eğitimlerinin ardından donanmamıza katılacaklar, Deniz Kuvvetlerimizin çok önemli bir unsuru olacaklar. Ancak Türk kadınının, Deniz Kuvvetlerimizin, donanmamızın, daha da geniş anlamda savunma ve güvenliğin önemli bir parçası olması yeni bir şey değil. Türk milleti buna çok aşina. Kurtuluş Savaşı'nda kendi canı pahasına, çocukları pahasına kurtuluş mücadelesine destek veren, bizzat katılan, tarih kadın kahramanlarımızla dolu. Geçmişte olduğu gibi bugünde ve gelecekte de Türk kadını ve Türk erkeği, birlikte, yan yana, omuz omuza ülkesinin başarısı için çalışmaya, üretmeye ve mücadele etmeye devam edecek.    Bu, sadece bizim tarihimize olan bir borcumuz, sorumluluğumuz değil, aynı zamanda geleceğimize ve çocuklarımıza bırakacağımız en önemli mirasımız olacaktır. Bu vesileyle tüm kadınlarımızın Kadınlar Günü kutlu olsun."" Tuğamiral Fırat, konuşmasının ardından Albay Aras ile şehitler anısına denize çelenk bıraktı."
27,Akıllı mühimmat DROKET'in ilk atışı gerçekleştirildi,Türk savunma sanayisi bünyesinde dronlarda kullanılmak üzere geliştirilen akıllı mühimmat çözümü DROKET'in ilk atış testi gerçekleştirildi.,Savunma,https://www.trthaber.com/haber/savunma/akilli-muhimmat-droketin-ilk-atisi-gerceklestirildi-842858.html,"Sapmaz Savunma, Katar'da gerçekleştirilen 8. Doha Uluslararası Deniz Savunma Fuarı ve Konferansı'nda (DIMDEX 2024) dron ve akıllı mühimmat çözümlerini sergiledi. Fuarda DROKET, yeni tasarımıyla ilk kez vitrine çıktı. Kamikaze dronlara ve dronlardan serbest düşüm yöntemiyle atılan havan mermilerine alternatif olarak geliştirilen DROKET, dron ve roketlerin yeteneklerini birleştiriyor olması dolayısıyla bu şekilde isimlendirildi. Sapmaz Savunma Yönetim Kurulu Başkanı Serdar Sapmaz, yaptığı açıklamada, DROKET'in duyulmasıyla beklentilerinin de üzerinde bir talep ve ilgiyle karşılaştıklarını söyledi. Geçen sürede bazı devlet yetkilileri ile görüşmeler gerçekleştirdiklerini ve ilk prototiplerinde birtakım değişiklikler istendiğini ifade eden Sapmaz, bu kapsamda DROKET üzerindeki mühimmatın yüzde 50 artırılmasıyla 400 gramlık patlayıcı taşıyan bu sistemi 600 gram taşıyabilecek hale getirdiklerini belirtti. Sapmaz, DROKET'in 1 kilogramlık patlayıcıyı da rahatlıkla taşıyabileceğini bildirdi.   Yükün artmasıyla üründe bazı geometrik değişikliklere gittiklerini, DROKET'in boyunun yaklaşık 10 santim uzadığını anlatan Sapmaz, kuyruk ve kanatçık kısmında aerodinamik hesaplamalar neticesinde değişimler gerçekleştirdiklerini ve ilk atış testini yaptıklarını açıkladı. Katar'daki DIMDEX'te ilk kez bir uluslararası fuarda ürünü sergilediklerini dile getiren Sapmaz, çok güzel geri dönüşler aldıklarını söyledi. Hava Kuvvetlerinin üst düzey yöneticilerinin saha testleri için kendilerini ülkeye davet ettiklerini belirten Sapmaz, yaklaşık 4-5 hafta sonra böyle bir test planladıklarını kaydetti. Yeteneklerini sahada göstermeye devam edecek Bu ilginin farklı ülkelerdeki askeri yetkililerden de geldiğini, ilk anda Birleşik Arap Emirlikleri ile başlayan ilgi ve talebin daha da büyüdüğünü vurgulayan Sapmaz, şu değerlendirmelerde bulundu: ""Her yaptığımız testle heyecanımız da ürüne olan inancımız da artıyor. Olmayan şeyi planlayıp sahada bunun karşılığını görebilmek teknik bir insan için çok mutluluk ve güven verici. Bu anlamda yaptığımız çalışmalardan ve gördüğümüz ilgiden çok memnun olduğumuzu söyleyebilirim. İlk testte 100 metreden fırlatmayla testimizi yaptık. Ürünümüzün arkasında bir itki sistemi var. Bu sistemi tetikleyen ve tetikleme öncesinde sistemin orada sabit kalmasını sağlayan fırlatıcının da tüm tasarımı bize ait. O tasarımı iyi bir seviyeye getirdik. Onun başarılı çalışması ürün için olmazsa olmazdı. Artık o çok güzel çalışıyor. İlk testimizi 100 metreden yaptık ve manuel olarak elle kontrol ettik. O kontrol etme anında nasıl bir davranış sergilediğini ilk defa hissettik. Vermiş olduğumuz komutlara karşı gördüğümüz tepki gayet güzeldi. 100 metreden 4 saniyede hedefe ulaştı. Yaklaşık 90 kilometre/saat hızı yakaladı. 1 kilometreye kadar farklı yüksekliklerden hem manuel hem de otonom testler yapacağız."" Görüntü işleme algoritmasını da çok daha detaylı hale getirdikleri bilgisini veren Sapmaz, laboratuvar ortamında farklı cisimleri seçip hedeften kaçırıp sonra tekrar odakladıklarında algoritmanın nasıl çalıştığını gözlemlediklerini, gece görüş kamerası ekleyerek ürünü loş ışıkta görüntü alabilecek hale getirdiklerini ifade etti. Geliştirme çalışmalarına devam edeceklerini vurgulayan Serdar Sapmaz, bundan sonra gelen taleplerin karşılanabildiğini sahada gösterecekleri bir çalışma süreci yürüteceklerini kaydetti."
28,İnsansız su üstü aracı OKHAN için hedefler büyük,"İnsansız su üstü aracı OKHAN, 2 yıldır süren deniz testlerinin ardından Türkiye ve uluslararası pazarlarda göreve hazırlanıyor.",Savunma,https://www.trthaber.com/haber/savunma/insansiz-su-ustu-araci-okhan-icin-hedefler-buyuk-842533.html,"Kayacı Savunma, Katar'daki 8. Doha Uluslararası Deniz Savunma Fuarı ve Konferansı'nda (DIMDEX 2024) insansız su üstü aracı OKHAN'ı sergiledi. Kayacı Savunma Genel Müdürü Hakan Kayacı, OES Denizcilik, Emtech Bilişim, üniversite-sanayi işbirliğini Kayacı Savunma çatısı altında bir araya getirdiklerini ve 10 yıl önce temelleri atılan projeyi hayata geçirdiklerini söyledi. İnsansız su üstü aracı OKHAN'ın MÜSİAD Expo Fuarı'nda prototipini sergilediklerini ve demo gösterimi gerçekleştirdiklerini anlatan Kayacı, 2 yıldır da deniz testleri yaptıklarını ifade etti.    OKHAN’ın 11,5 metre boyunda, 7 ton ağırlığında, 2x195 toplam 390 beygir gücünde, 27 knot hız yapabilme kapasitesinde olduğunu dile getiren Kayacı, aracın keşif, gözetleme, takip gibi özelliklerini test ettiklerini belirtti. Sahil Güvenlik Komutanlığının talepleri çalışıldı Mersin'de Sahil Güvenlik Komutanlığının istekleri doğrultusunda onların taleplerini çalıştıklarını vurgulayan Kayacı, ""Geldiğimiz noktada teknemiz denizde. Savunma Sanayii Başkanlığımız ve Sahil Güvenlik Komutanlığımız gerekli test ve incelemeleri yaptılar. Çalışmalarımız ülkemiz adına gurur verici noktaya gelmiş durumda. Otonom olarak çok iyi yerde olduğumuzu biliyoruz. Çünkü en iyi çalıştığımız alan. Teknemiz her deniz koşuluna uygun ayarlanmış ve üretilmiştir. Teknemizin en büyük özelliklerinden birisi de yerlilik oranı yüzde 85’e varan bir yerlilik oranıyla ilerliyoruz."" dedi. Aracın Katar'da çok ilgi gördüğünü dile getiren Kayacı, görüşmeler ve bağlantılar kurduklarını, ülkeyi insansız deniz araçlarında en iyi şekilde temsil etmek için çalışmalarını sürdürdüklerini bildirdi. Aracın testlerini sürekli devam ettirdiklerini anlatan Kayacı, 10 yıllık AR-GE çalışması, 2 yıllık deniz testleri dikkate alındığında kuvvet komutanlıkları, kullanıcı birimlerle çalışmaya başladıklarında istekleri 6 ay içerisinde gerçekleştirebilir noktada olacaklarını belirtti. Rekabette uluslararası pazarlar, hedefte ihracat var Savunma sanayisindeki ihracat rakamlarının artmasına katkıda bulunmak için çalışmalarını sürdürdüklerini ifade eden Kayacı, Katar, Birleşik Arap Emirlikleri, Suudi Arabistan gibi Orta Doğu ülkeleri ile Endonezya pazarı için kendilerini hazırladıklarını aktardı. Kayacı, ""Çok yeni, gelişmekte olan bir teknoloji. İnanıyorum ki Türkiye insansız deniz araçlarında dünyada en iyilerden biri, hatta lider olacak. Bu sektörde paydaşlarımızla birlikte en iyi yere varacağımıza inanıyorum. Çünkü İHA'larda Türkiye nasıl o gururu yaşıyorsa insansız deniz araçlarında da bu yolda ilerlemek için mücadele ediyoruz. Hedefimiz dünyaya Türkiye'nin savunma sanayisinde bir yıldız olduğunu her zaman göstermek, en iyi yerde tutmaktır"" diye konuştu. Aracı benzerlerinden ayıran en önemli özelliğinin otonom olması olduğunu vurgulayan Kayacı, kendi telemetrileri, haberleşme sistemlerini kullandıklarını, AR-GE çalışmalarıyla ilerlediklerini söyledi. Kayacı, şu değerlendirmelerde bulundu: ""Pazar o kadar büyük ki biz ihracatta en güzel yeri almaya bakacağız. Hedefimiz 'onu geçelim, bunu geçelim' değil dünyada kimi, kimleri geçeceğimize bakacağız. İnsansız deniz araçları üzerine çalışan bütün firmalarımız bu arenada birlikte yol alacağımıza inanıyorum. Bayrağımızı dünyada en iyi yere nasıl taşırız, hedefimiz bu. İhracat bizim için önemli. Dünyadaki pazar çok büyük, yavaş yavaş sonuçlanıyor, geride kalmamamız gerekiyor. Birbirimize destekli gitmemiz gerekiyor. Bu iş ülke meselesi."""
29,Savunma sanayiinde 'kadın' eli,"Türk savunma sanayiinde kadın mühendisler önemli işlere imza atıyor... Nida Temür de onlardan biri… Dalgıç tespit sonarının milli olarak geliştirilmesinde emeği çok. Temür yaşadıklarını, “Anadolu’nun ücra bir köşesinde doğdum. Şimdi TCG Anadolu’nun en kritik sistemlerinden biri için çalışıyorum. Tarifi zor duydular"" cümlesiyle anlatıyor.",Savunma,https://www.trthaber.com/haber/savunma/savunma-sanayiinde-kadin-eli-842484.html,"Savunma sanayii dendiğinde akla her ne kadar erkek egemen bir dünya gelse de diğer alanlarda olduğu gibi bu sektörde de dengeler hızla değişiyor. Türkiye’nin yerli/milli savunma sanayii kabiliyetlerinin gelişmesinde özellikle son yıllarda kadınların üstlendiği roller giderek artıyor. 8 Mart Dünya Kadınlar Günü kapsamında bir araya geldiğimiz Nida Temür de bu isimlerden biri… Terörün ve savaştaki asimetrik dengenin giderek değiştiği günümüzde en büyük tehditlerden biri dalgıç teröristler. Bu saldırı türünde gemiye suyun altından yaklaşan dalgıç, üzerindeki bombayı platforma yerleştirip oradan uzaklaşıyor. Bombanın patlamasının ardından gemi ya tamamen batıyor ya da o an için kullanılamaz hale geliyor. Bu tehdide çözüm bulmak için geliştirilen sisteme ‘Dalgıç Tespit Sonarı’ deniliyor. Dünyada çok az sayıda ülke bu tehdide kendi imkanlarıyla çözüm buldu. Türkiye de onlardan biri. ARMELSAN imzalı ARAS-2023 isimli Dalgıç Tespit Sonarı, ülkemizin yerli/milli imkanlarla geliştirdiği ilk dalgıç tespit sonarı olmakla kalmıyor, sahip olduğu imkan ve kabiliyetlerle kendi alanında en iyilerden biri olarak öne çıkıyor.    “Savunma sanayii üniversite yıllarımdan bu yana hayalimdi” Nida Temür, ARAS-2023’ün en kritik noktalarından biri olan yazılım kısmında çalışıyor. Sektör için “Dışarıdan bakıldığında biraz daha erkek işi görünüyor ama öyle değil. Kadın ya da erkek olmanın bence bir farkı yok. Hepimiz tamamen yaptığımız işe odaklanıyoruz” diyor. Üniversite yıllarında savunma sanayiinde çalışmayı kafaya koymuş isimlerden biri Temür… “Askerimizi, polisimizi, güvenlik güçlerimizi koruyabilmek ve sonuç itibariyle ülkemiz için bir şeyler yapabilmek en büyük motivasyonum oldu” cümlesini kuruyor. Her türlü zorluğa rağmen günün sonunda yine de mutlu hissettiklerinden bahsediyor ve aslında yaptıkları işin parayla, makamla, mevkiyle ölçülemeyeceğinin altını çiziyor. “Para için sabah akşam yoğun bir tempoda çalışmak bana göre değil. Bunu yapamam. Ama devletimiz, milletimiz için dur durak bilmeden çalışabilirim” ifadesini kullanıyor.   Anadolu’nun ücra bir köşesinden TCG Anadolu’ya uzanan yol Türkiye’nin tek seferde yaptığı en büyük savunma sanayii platformu olan TCG Anadolu, ARAS-2023’ün ilk ev sahiplerinden biri. Dalgıç tespit sonarının TCG Anadolu’ya entegrasyonu sırasında yaşadığı duyguları şöyle anlatıyor Nida Temür: “Testler için geminin yanına gittiğimizde uzaktan bir TCG Anadolu’ya bir de kendime bakıyordum… Ben Anadolu’nun ücra bir köşesinde doğdum. Ama şimdi TCG Anadolu için çalışıyorum. İki Anadolu arasında tarifsiz duygular yaşıyorum. Küçüklüğümde tabii ki bunları hayal bile edemezdim. Ama şimdi burada olmak bana büyük bir gurur veriyor.   Savunma sanayii gizlilik derecesi yüksek bir sektör. İş hayatında bazen öyle bir gün geçirirsiniz ki eve gelip hemen ailenize anlatmak ya da arkadaşlarınıza bahsetmek istersiniz. Maalesef bizim dünyamızda bu yok. Örneğin, TCG Anadolu için yaptığımız testlerde askerler yanımıza gelip ‘Bugün yeni bir rekor kırdık’ ya da ‘Ülkemiz adına son derece kritik bir işe imza attık’ diyordu. O mutluluğu evinize, ailenize taşımamak bazen üzücü ama yine de üzerinizde bıraktığı etki paha biçilemez.”   “Gençler hayal kurmaktan korkmamalı” ARMELSAN özellikle su altı sistemler konusunda alanının en iyilerinden biri olarak öne çıkıyor. Nida Temür sadece ARAS-2023’te değil şirketin diğer kritik projelerinde de önemli görevler üstleniyor. Temür’ün hikayesi aslında sektörde çalışmak isteyen gençler adına da yol gösterici bir örnek… Neler yapmaları gerektiğini sorduğumuzda, “Sakın ‘zor işler, biz yapamayız’ diye düşünmesinler. Ülkesini, milletini, devletini seven her genç bu sektörde kendine yer bulabilir. Gerçekten bu alanı sevmek ve yeterince çalışmak en önemli anahtar. Bunu yapabilirlerse gerisi kendiliğinden gelir” diyerek sözlerini tamamlıyor."
30,KAAN'ın stratejik malzemesi Türk kompoziti Paris'te büyük ilgi gördü,"Dünyanın en büyük kompozit malzemeler fuarı JEC World 2024, Fransa'nın başkenti Paris'te kapılarını açtı.",Savunma,https://www.trthaber.com/haber/savunma/kaanin-stratejik-malzemesi-turk-kompoziti-pariste-buyuk-ilgi-gordu-842371.html,"Türk şirketleri kompozitte yüksek katma değerli mühendislik çözümlerini, 106 ülkenin katıldığı ve bu yıl 59'uncusu gerçekleştirilen JEC World Fuarı'nda sergiliyor. Uzay roketlerinden lüks otomobillere kadar birçok teknolojik ürünün ""olağanüstü hafif ve sağlam"" olmasını sağlayan kompozit endüstrisindeki yenilikler, fuarda vitrine çıktı. Türkiye milli katılımını 9'uncu kez İstanbul Ticaret Odasının (İTO) yaptığı fuarda, bu yıl 42 Türk şirketi yer alıyor. En az iki malzemenin birleştirilmesiyle ortaya çıkan ve üstün performansa sahip yeni malzeme, kompozitler ya da kompozit malzeme olarak adlandırılıyor. İkinci Dünya Savaşı sonrası kullanılmaya başlanan kompozitler, bugün dünya çapında 73 milyar avro değerinde bir sektör konumunda bulunuyor. Kompozitler, diğer malzemelerle karşılaştırıldığında ""olağanüstü hafiflikleri"" ile öne çıkarken, güç-ağırlık oranı sayesinde daha iyi performans sunuyor. ""Kompozit malzemeler devrim etkisi yaptı"" İTO Başkanı Şekib Avdagiç, fuara ilişkin yaptığı açıklamada, kompozit malzeme teknolojisindeki dönüşümün birçok sektörü doğrudan etkilediğini söyledi. Avdagiç, ""Kompozit, ulaştırma, inşaat, enerji, spor ve sağlık gibi birçok sektörün geleceğini şekillendiriyor. Kompozit malzemeler başarıyla entegre oldukları tüm sektörlerde devrim etkisi yaptı. Elektrikli otomobiller önemli bir kullanım alanı. Uzay araçlarından motor parçalarına kadar giderek daha da yaygın şekilde kullanılıyor"" şeklinde konuştu. En son olarak milli muharip uçağı KAAN'ın da kompozit malzemelerle üretildiğini anımsatan Şekib Avdagiç, olağanüstü hafiflikleri ile öne çıkan kompozitin Türkiye'nin teknoloji üretiminde kritik bir malzeme olduğunu dile getirdi. Avdagiç, ""Bu açıdan kompozitler geleceğimiz. Çünkü değer zincirinin her aşamasında inovasyon var. Kompozit sanayimizin başarısını son olarak milli muharip uçağımız KAAN'da da gördük"" ifadelerini kullandı. ""Türkiye kompozit malzeme pazarı 1,5 milyar avronun üzerinde"" İTO Başkanı Şekib Avdagiç, Türkiye'nin Avrupa kompozitler pazarının önde gelen bir ülkesi olduğuna işaret etti. Türkiye kompozit malzeme pazarı büyüklüğünün 1,5 milyar avronun üzerinde olduğunu belirten Avdagiç, 2023'te kompozit malzeme ihracatının da 267 bin ton olduğunu kaydetti. Avdagiç, 11. Kalkınma Planı verilerine göre, Türkiye'de kompozit sektöründe orta ve büyük ölçekli 180, kısmen kompozit işi yapan ise 800 civarında şirket bulunduğu bilgisini verdi. Katma değeri yüksek ürünler üreten bu şirketlerin çalışan sayısının 8 bini geçtiğini ifade eden Avdagiç, ""Türk kompozit sektörü, Avrupa ve dünya büyüme oranının üzerinde bir büyüme gösteriyor. Türkiye kompozit sektörünün, global ekonomik gelişmelerle uyumlu şekilde ve ülke dinamiklerinin etkisi ile hızlı ve uzun soluklu bir gelişme göstermesi memnuniyet verici"" dedi. ""İTO olarak savunma sanayindeki gücümüzün perçinlenmesine katkıda bulunuyoruz"" Şekib Avdagiç, İTO'nun, Cumhurbaşkanlığı Savunma Sanayii Başkanlığı ile kurucularından olduğu Teknopark İstanbul ile Türkiye'nin savunma sanayindeki gücünün perçinlenmesine katkıda bulunduğunu söyledi. Küresel ölçekte tanınan bir derin teknoloji merkezi haline gelen Teknopark İstanbul'un 2023 itibarıyla 506 firma, 3 bin 412 milli proje ve 9 bin 811 AR-GE mühendisine ev sahipliği yaptığını anlatan Avdagiç, ""İTO olarak girişimcilikte ortaya koyduğumuz perspektifi de Bilgiyi Ticarileştirme Merkezi ile zirveye taşıyoruz"" diye konuştu. Fuara katılan Teknopark İstanbul bünyesindeki firmalardan Alloy Additive, havacılık, savunma, uzay, petrokimya, otomotiv, kompozit kalıpçılığı gibi birçok endüstri için titanyum ve nikel gibi egzotik alaşımlarla 3D büyük boyutlu metal parçalar üretiyor. Adente firması da HP-RTM, filaman sarma ve pultrüzyon gibi zorlu kompozit proseslerindeki tecrübelerini kullanarak, yeni mühendislik teknolojileri geliştirip uyguluyor. Firma, özelleştirilmiş ürün ve makina çözümleri de sunuyor. Plustechno firması, yapı kimyasalları ve malzemeleri alanında kendi ""know-how""ını üretip, patentli ürünleriyle çimento, beton ve seramik sektörüne hizmet veriyor. Promakim'in ise dijital üretim ve baskı sistemleri çözümlerindeki hizmetlerinin yanı sıra endüstriyel 3B üretim sistemlerinde yatırımları bulunuyor."
31,"Türk donanması ""milli hava savunma"" yeteneği için gün sayıyor",Türkiye'nin ilk milli fırkateyni TCG İstanbul'a entegrasyonu tamamlanan Milli Dikey Atım Lançer Sistemi kısa süre içinde gemiden ilk atışını gerçekleştirecek.,Savunma,https://www.trthaber.com/haber/savunma/turk-donanmasi-milli-hava-savunma-yetenegi-icin-gun-sayiyor-842356.html,"Roketsan, 8. Doha Uluslararası Deniz Savunma Fuarı ve Konferansı'nda (DIMDEX 2024) Milli Dikey Atım Lançer Sistemi'nin (MİDLAS) farklı füzelerle kullanımını gösteren maketi sergiledi. Cumhurbaşkanlığı Savunma Sanayii Başkanlığı (SSB) öncülüğünde, Türk Deniz Kuvvetlerinin ihtiyaçları doğrultusunda, Mayıs 2020 itibarıyla başlatılan ""Dikey Atım Lançer Sistemi Projesi""nde final aşamasına gelindi. Atış testi sonrasında operasyonel hale gelecek Türkiye'nin ilk milli fırkateyni TCG İstanbul'a entegrasyonu tamamlanan MİDLAS, kısa süre içinde gemiden ilk atışını gerçekleştirecek. Son hazırlıkları yapılan atış testi sonrasında MİDLAS'ın operasyonel hale gelmesi bekleniyor. Böylece yurt dışına bağımlılık oluşturan, temin edilemeyen, temininde güçlükler yaşanan bir savunma sanayisi ürünü daha millileştirilmiş olacak. Savaş gemilerinden ateşlenecek hava savunma sistemlerinin temellini oluşturacak MİDLAS ile yapılan ilk atış testinde HİSAR füzesi başarıyla ateşlenmişti. İlk etapta HİSAR-D RF füzesi kullanılarak Türk Deniz Kuvvetleri platformlarına MİDLAS ile hava savunma yeteneği kazandırılacak. Devamında ise SİPER Blok-1, ATMACA ve diğer milli füzeler de MİDLAS'a entegre edilecek. Böylece Türk donanması platformlarında birçok savunma ve taarruz mühimmatı kullanılabilir hale gelecek.    Türkiye, dünyadaki sayılı ülkelerden biri olacak HİSAR-D RF füzesinin de sisteme entegrasyonu ile Türkiye, kendi tasarlayıp ürettiği gemisinden, kendi lançeri ve kendi hava savunma füzesini kullanabilen dünyadaki sayılı ülkelerden biri olacak. İlerleyen süreçlerde üs ve liman korunması için karada konuşlu versiyonlar üzerinde de çalışmalar sürdürülüyor. İ sınıfı fırkateyn projesinin diğer gemilerinde de kullanılacak MİDLAS'ın önemli bir ihracat potansiyeli bulunuyor. Uzak Doğu'daki ülkelerle gemi modernizasyonu ve gemi inşası konusunda MİDLAS'ın ürün olarak yerleştirilmesine yönelik görüşmeler yürütülüyor."
32,Türk şirketleri güçlerini kamikaze dronlar için birleştirdi,Türk savunma sanayisi şirketleri sahip oldukları kabiliyetlerle kamikaze dronların daha etkin ve güvenli ateşleme sistemleriyle görev yapmasını sağlayacak.,Savunma,https://www.trthaber.com/haber/savunma/turk-sirketleri-guclerini-kamikaze-dronlar-icin-birlestirdi-842355.html,"KZ Mekatronik ve Robit Teknoloji arasında 8. Doha Uluslararası Deniz Savunma Fuarı ve Konferansı'nda (DIMDEX 2024), stratejik iş birliği anlaşması imzalandı. Anlaşmaya KZ Mekatronik adına Şirket Ortağı Melis Kızıldağ Karataş ve Robit Teknoloji adına İş Geliştirme Direktörü İbrahim Yiğit Özboyacı imza attı. KZ Mekatronik Genel Müdür Yardımcısı Yusuf Soylu, dünyanın gündeminde olan ve Türk Silahlı Kuvvetlerinin güncel ihtiyaçları da dikkate alınarak çeşitli kamikaze dron sistemleri geliştirildiğini söyledi.   Robit Teknoloji'nin de bu amaçla bir dron geliştirdiğini söyleyen Soylu, ""Bu dronda en önemli özelliklerden biri yönlendirilmiş patlayıcı ve bunun efektif olarak kullanılması. Kullanıcı ve operasyon güvenliği tarafları da önemli kriterler. Biz patlatma ve fünye sistemlerinin kullanıcı ve operasyon güvenliğini en üst seviyeye çıkartacak uzaktan komutalı ateşleme birimlerini sağlıyoruz"" dedi. Soylu, dronun bir kontrol birimi bulunduğunu ifade ederek, fünye başlatma sistemi entegrasyonuyla projeye dahil olacaklarını kaydetti.    İbrahim Yiğit Özboyacı da iş birliğinin Türk mühendisliğinin gelmiş olduğu nokta ve bunun bir projede buluşması açısından önemli olduğunu söyledi. Her iki firmanın da Türk savunma sanayisindeki millileştirme çalışmalarında yer aldığına işaret eden Özboyacı, ""FPV dron AZAT'ın yanı sıra kamikaze dronumuz AZAB ile ilgili olarak güvenli ateşleme sistemlerinin iyileştirilmesi ve geliştirilmesini amaçlayan bir çalışmaya imza attık. Ürün bazlı seri üretim süreci olarak gerçekleştirilecek bir ortaklık"" diye konuştu. Özboyacı, bu iş birliğinin her iki ürüne olumlu katkı vereceğini, AZAB ve AZAT'ın güvenli ateşleme sistemlerinin doğru, yerinde ve efektif kullanımına önemli katkılar sağlayacağını düşünüyoruz."
33,Sahil Güvenliğin kadın pilotları her an göreve hazır,"Sahil Güvenlik Komutanlığının hava biriminde görev yapan kadın helikopter pilotları, ""iki mavi"" olarak adlandırdıkları gökyüzü ve deniz arasında icra ettikleri görevle güvenliği sağlıyor, doğal afet ve acil durumlarda can kurtarmak için mücadele veriyor.",Savunma,https://www.trthaber.com/haber/savunma/sahil-guvenligin-kadin-pilotlari-her-an-goreve-hazir-842300.html,"Sahil Güvenlik Hava Komutanlığı bünyesinde Ege Bölgesi'ndeki illerde görev yapan 53 pilot arasında yer alan 7 kadın helikopter pilotu, günlük düzenli uçuşlarıyla komutanlığın kara ve deniz unsurlarına destek veriyor. Görev öncesi ""meyvest"" adı verilen ve üzerinde işaret tabancası, köpek balığı kovucu boya, çakar lambası, oksijen tüpü ve telsiz gibi malzemelerin bulunduğu yeleği giyen kadın pilotlar, kasklarını yanlarına alarak helikoptere geçiyor. Son kontrollerin ardından görev bölgelerine hareket eden pilotlar, ""iki mavi"" olarak adlandırdıkları gökyüzü ve deniz arasında güvenliği sağlıyor, afet ve acil durumlar için her an göreve hazır bekliyor.    Deniz kazalarının yanı sıra Kahramanmaraş merkezli depremlerden Karadeniz'deki sel felaketlerine kadar çok sayıda afette can kurtaran pilotlar, göklerde cumhuriyet kadınlarını temsil etmenin gururunu da yaşıyor. ""Çevremize örnek oluyoruz"" Kadın pilotlardan Teğmen Yüksel Gamze Koçak, pilot olmanın çok gurur verici bir duygu olduğunu söyledi. Üstlendikleri görevlerin icrasında herhangi bir cinsiyet ayrımı olmadığını vurgulayan Koçak, ""Tüm pilotlar gibi bize verilen görevleri canla başla üstleniyoruz. Cinsiyetimizin bizi kısıtlamadığını biliyoruz ve bu konuda sürekli çevremize örnek oluyoruz. Denizlerimiz ve ihtiyaç duyulduğunda doğal afetlerde arama kurtarma faaliyetlerinde görev almak ve bu faaliyetlerde insan hayatını kurtarmak oldukça mutluluk verici."" diye konuştu.    Üsteğmen Sinem Derya Gökçe, afet görevleri sırasında unutamayacakları pek çok olayla karşılaştıklarına dikkat çekti. 6 Şubat 2023 depremlerinde Hatay'da görev yaptığını, pek çok canın kurtarılmasına yardımcı olduğunu anlatan Gökçe, şöyle konuştu: ""Başımızdan birçok olay geçti ama en çok aklımda kalanı, hamile bir kadının Hatay'dan Adana'ya tıbbi tahliyesini gerçekleştirmemiz oldu. Uçuşta doğumu başlamıştı. Tıbbi tahliyeden sonra hastanede 5 dakika içerisinde doğumu gerçekleşmişti ve bir erkek bebek dünyaya gelmişti. Anne ve bebeğin iyi olduğunu öğrendikten sonra kendimi çok iyi hissettim. Gurur duydum ve 'iyi ki bu meslekteyim' dedim. Umarım bir daha böyle bir felaket başımıza gelmez.""    Üsteğmen Bircan Erkan ise 2021 yılında Karadeniz Bölgesi'nde meydana gelen sel felaketinde görev yaptığını ve bunun meslek hayatındaki ilk görevi olduğunu söyledi. Bugüne kadarki en zor ve etkileyici görevi bu afet bölgesinde yaptığını dile getiren Erkan, ""Afet bölgesine ilk intikal eden ekipler olarak orada birçok görev icra etik. Afetin yaşandığı ilk gün helikopterle evlerin çatılarında mahsur kalan 64 vatandaşımızın güvenli bölgelere tahliyesini gerçekleştirdik. Kayıp vatandaşlarımız için aylar süren arama faaliyetleri yaptık. Bölgede gördüğüm üzücü manzaralar beni çok etkiledi ve icra ettiğimiz mesleğin önemini kavradım. Böyle kötü sonuçlanan doğal afetlerin tekrarının umarım bir kez daha yaşamayız."" ifadelerini kullandı.    Komutanlıkta ikinci pilot olarak görev yapan Teğmen Beyza Birol Serin ise birçok pilot gibi havacılığa olan tutkusunun çocukluk hayallerine dayandığını söyledi. Pilot olma hayaliyle Sahil Güvenlik Komutanlığında görev yapmak üzere başvuru yaptığını anlatan Serin, pilot olmanın yanı sıra ""iki mavide"" uçacak olmanın mutluluğunu yaşadığını, hayallerinin arkasından yılmadan bugünlere geldiğini bildirdi.    Serin, ""Kadınlarımız nasıl tarih boyunca birçok fedakarlıkta bulunup kahraman olmuşlarsa biz de cumhuriyet kadınları olarak bu yolda yürümeye, sayımızı artırarak devam edeceğiz."" ifadelerini kullandı."
34,Türk savunma sanayii Katar'a 2 hücumbotu ihraç etti,Türk savunma sanayii son dönemde Körfez ülkelerindeki ihracat başarılarına Katar'da 2 yüksek hızlı hücumbotu ekledi.,Savunma,https://www.trthaber.com/haber/savunma/turk-savunma-sanayii-katara-2-hucumbotu-ihrac-etti-842263.html,"8. Doha Uluslararası Deniz Savunma Fuarı ve Konferansı'nda (DIMDEX 2024), Katar Deniz Kuvvetlerinin ihtiyacına yönelik hücumbot tedarik sözleşmesi imzalandı. Savunma Sanayii Başkanı Haluk Görgün'ün şahitliğinde imzalanan sözleşmeye DEARSAN adına Yönetim Kurulu Başkanı Aziz Yıldırım ve Katar Deniz Kuvvetleri Komutanı Tümgeneral Abdullah bin Hassan Al Sulaiti imza attı.    Asimetrik harp, devriye, bölgesel suların korunması, deniz korsanlığı ile mücadele, keşif ve gözetleme, arama ve kurtarma, afet yardım operasyonları, sınır kontrolü, üs ve liman güvenliği kapsamında etkin görevler üstlenebilen 50 metre uzunluğundaki yüksek süratli hücumbotlarda, 3 su jeti kullanılacak, su üstü harbi, hava savunma harbi ve asimetrik harp için çeşitli silah sistemleri bulunacak. Milli birçok ürün ihraç edilecek DEARSAN İş Geliştirme Müdürü Erkan Yeniçeri, yaptığı açıklamada, Katar Deniz Kuvvetleri ile yaklaşık 6 yıldır sürdürdükleri iş geliştirme sürecini imza töreni ile taçlandırdıklarını söyledi. Proje kapsamında 2 hücumbotun dışında ileriki aşamada farklı konfigürasyonlara sahip 3 gemiyle toplam sayının 5'e ulaşacağını ifade eden Yeniçeri, bu gemilerle Katar Deniz Kuvvetlerinin su üstü ve hava harbi yeteneklerinin önemli ölçüde artacağını belirtti.    Gemilerin üzerindeki silah ve sensör sistemlerinin tamamına yakının Türk şirketleri tarafından sağlanacağını bildiren Yeniçeri, geminin üzerinde yer alan sistemlere ilişkin şu bilgileri verdi: ""ASELSAN'ın sensör ve silahları ile Roketsan füze sistemlerini bu gemilerin üzerine yerleştirmiş olacağız. Böylelikle Türk savunma sanayisi Katar'da büyük bir atılımı gerçekleştirecek. Baş topu olarak İtalya'nın Leonardo firmasının 40 milimetre topu, ana silah olarak su üstü tehditlere karşı Roketsan'ın ÇAKIR füzesi, hava hedeflerine karşı Roketsan'ın SUNGUR füzesi, ASELSAN'ın 3 boyutlu arama radarı MAR-D, ASELSAN'ın AHTAPOT elektro-optik dayrektörü kullanılacak. İlaveten 2 tane stabilize 12,7 milimetre makineli tüfek, çaf ve dekoy sistemleri bulunuyor gemide. Geminin gövdesi çelikten, üst binası ise alüminyum alaşımından inşa edilecek. Geminin maksimum süratinin 36 deniz milinden daha fazla olmasını hedefliyoruz. Ekonomik süratte de geminin menzilinin 1000 deniz mili olması hedefleniyor. Geminin 33 personeli olacak. Katar Deniz Kuvvetlerine bu başlangıçla birlikte hücumbot gemilerde çok modern ve sensör ve silahlarının tamamına yakını Türk savunma sanayisi ürünlerinden oluşan 2 önemli platformu kazandırmış olacağız."" İnşa sürecinin ön dizayn ve kritik dizayn çalışmalarıyla devam edeceğini dile getiren Yeniçeri, ilk sac kesimini 8 ay sonra yapmayı hedeflediklerini bildirdi. Erkan Yeniçeri, gemilerden ilkini 39, ikincisini 42. ayda teslim etmeyi planladıklarını kaydetti. Katar Deniz Kuvvetleri halen Türk tersaneleri tarafından üretilen bot ve gemileri etkin şekilde kullanıyor."
35,Roketsan savunma sistemleriyle Katar'da,"Roket, füze ve mühimmat alanlarında Türkiye'nin dünya çapındaki önemli oyuncusu Roketsan, ileri teknolojilere sahip savunma sistemlerini Katar'ın başkenti Doha'da düzenlenen DIMDEX 2024 Fuarı'nda sergiliyor.",Savunma,https://www.trthaber.com/haber/savunma/roketsan-savunma-sistemleriyle-katarda-841896.html,"Roketsan'dan yapılan açıklamaya göre, bu yıl 8. kez düzenlenen DIMDEX 2024, Katar Ulusal Kongre Merkezi'nde kapılarını açtı. Dünyanın dört bir yanından katılımcıları ve ziyaretçileri 6 Mart'a kadar ağırlayacak fuarda, Roketsan deniz, kara ve hava sistemlerinden oluşan ürünlerini vitrine çıkardı. Roketsan'ın fuarda sergilediği ürünler arasında, mini akıllı mühimmatlar MAM-C, MAM-L ve MAM-T, CİRİT Lazer Güdümlü Füze, KARAOK Kısa Menzilli Tanksavar Silahı, Orta Menzilli Tanksavar Silah Sistemi OMTAS, Lazer Güdümlü Uzun Menzilli Tanksavar Füze Sistemi L-UMTAS, seyir füzesi ÇAKIR, SUNGUR Hava Savunma Füze Sistemi, yakın hava savunma sistemi LEVENT, Milli Dikey Atım Lançer Sistemi (MİDLAS) ve Taktik Füze Fırlatma Sistemi KMC yer alıyor.    Açıklamada görüşlerine yer verilen Roketsan Genel Müdürü Murat İkinci, Türkiye ve Katar arasındaki yüksek düzeyli stratejik ilişkilerin savunma sanayisi ihracatına çok önemli katkıları olduğunu belirtti. Roketsan olarak Türkiye'nin bu ilişkilerinden güç alırken, gerçekleştirdikleri ihracatlar ile ikili ilişkilere katkı sunmaktan memnuniyet duyduklarını aktaran İkinci, ""DIMDEX'in Katar ve tüm bölge ülkeleriyle olan işbirliğimizi artıracağımız bir fuar olacağını öngörüyoruz. Sahada başarısını defalarca kanıtlamış performansıyla muadillerine fark atan ürünlerimiz ile global pazarda rekabet ederek ülkemizi temsil etmek bize gurur veriyor."" ifadelerini kullandı."
36,Bayraktar TB2 Arnavutluk ordusunun envanterine girdi,"Baykar Genel Müdürü Haluk Bayraktar, Bayraktar TB2 SİHA'ların Arnavutluk ordusunun envanterine girdiğini belirterek, ""Bayraktar TB2'ler bugün Arnavutluk semalarında ilk uçuşlarını başarıyla gerçekleştirdi"" ifadesini kullandı.",Savunma,https://www.trthaber.com/haber/savunma/bayraktar-tb2-arnavutluk-ordusunun-envanterine-girdi-841859.html,"Bayraktar, konuya ilişkin X'teki paylaşımında, bugünün tarihi bir gün olduğunu, Arnavutluk'taki ilk NATO Taktik Hava Üssü'nün açıldığını aktardı. Kuçova Hava Üssü'nün açılışının, Balkanlar ve Avrupa'nın güvenliği için yeni bir dönemin başlangıcı olduğunu vurgulayan Bayraktar, şunları kaydetti: ""Bu törenle birlikte Bayraktar TB2 SİHA'lar Arnavutluk ordusunun envanterine girdi. Böylece Arnavutluk ordusu envanterine ilk kez NATO standartlarında bir hava aracı katılmış oldu. Saygıdeğer Başbakan Edi Rama'nın vizyoner liderliği ve değerli Savunma Bakanı Niko Peleshi'nin güçlü işbirliği ile Bayraktar TB2'ler bugün Arnavutluk semalarında ilk uçuşlarını başarıyla gerçekleştirdi."" Haluk Bayraktar, ""Bayraktar TB2 SİHA'larımızın bu stratejik noktada görev alması, Arnavutluk'un ve kardeş Balkan coğrafyasının güvenliğine katkımızın önemli bir göstergesi."" ifadesini kullanarak, Baykar olarak yenilikçi teknolojileriyle, bölgesel ve küresel güvenliğe katkıda bulunmaya devam edeceklerini belirtti. Öte yandan, Arnavutluk Başbakanı Edi Rama ve Arnavutluk Savunma Bakanı Niko Peleshi de envantere giren Bayraktar TB2'lerin görüntülerini içeren videoyu sosyal medya hesaplarından paylaştı."
37,Kamikaze dron AZAT göreve hazırlanıyor,Türk savunma sanayii bünyesinde geliştirilen ve pilotun dronu gözünün önünde hissetmesine veya görmesine olanak veren AZAT FPV kamikaze dron göreve hazırlanıyor.,Savunma,https://www.trthaber.com/haber/savunma/kamikaze-dron-azat-goreve-hazirlaniyor-841843.html,"Robit Teknoloji, 8. Doha Uluslararası Deniz Savunma Fuarı ve Konferansı'nda (DIMDEX 2024) insansız hava araçları konusundaki çözümlerini sergiledi. Faydalı yükle birlikte yaklaşık 2 kilogram ağırlığa sahip olan AZAT, 800 gramlık faydalı yük kapasitesiyle görev yapıyor. Yaklaşık 20 dakika havada kalabilen AZAT, 2,5 kilometre menzilde kontrol edilip, görüntü aktarımı gerçekleştirebiliyor. Robit Teknoloji İş Geliştirme Direktörü İbrahim Yiğit Özboyacı, fuara yoğun ve nitelikli bir katılım olduğunu söyledi. Türkiye'nin savunma sanayisindeki girişimlerinin diplomasi başta olmak üzere uluslararası alanda büyük bir prestij ve saygınlık kazandırdığını bu fuarda da gördüklerini ifade eden Özboyacı, ""Uluslararası rekabetin yoğun olarak yaşandığı bu dönemde Türk savunma sanayisi gerek ürünlerinin niteliği gerekse de teknik kabiliyetleriyle bugün itibarıyla tercih edilir bir pozisyona gelmiştir"" dedi.   Savunma sanayisinin diplomasiye ve gelişen ittifaklara katkı sunduğunu vurgulayan Özboyacı, ""Bu çerçevede olayı değerlendirdiğimizde Katar'ın hem dost, kardeş ve müttefik ülke olarak hem de stratejik ittifak olarak önemli bir konumunda olduğunu gözlemliyoruz. Doha gerek konumu, gerekse fuar katılımcıları dikkate alındığına öne çıkan etkinliklerden birisi"" diye konuştu. 3 farklı boyutu, 2 ayrı modeli olacak Robit Teknoloji'nin 16 yıldır bilişim alanında faaliyet gösterdiğini dile getiren Özboyacı, savunma sanayisindeki ihracat hedeflerine katkı sağlamak için uluslararası fuarlara katılım sağladıklarını söyledi. Riyad'ın ardından Doha'daki savurma sanayisi fuarına katıldıklarını dile getiren Özboyacı, fuarda kamikaze dron AZAB ve FPV kamikaze dron AZAT'ı tanıttıklarını belirtti. Özboyacı, fuarda söz konusu ürünlerle ilgili olumlu yansımalar aldıklarını dile getirdi. FPV kamikaze dron AZAT'a ilişkin bilgiler veren Özboyacı, AZAT'ın 5, 7 ve 9 inçlik modellerinin üretime hazır olduğunu belirtti. AZAT'ın hem hedefi etkisizleştirme hem de keşif-gözetleme amaçlı kullanabildiğini anlatan Özboyacı, şunları kaydetti: ""Çeşitli mühimmat kullanımlarına imkan sağlayan 2 farklı modelimiz üretilmiş durumda. Kontrol menzili 2,5 kilometre, yaklaşık uçuş süresi 20 dakika olan bir FPV dron. Muharebe sahasındaki değişiklikler FPV dron modellerinin uluslararası arenada daha fazla kullanılabilir olmasını sağladı. Dolayısıyla sahadaki kullanım koşullarını dikkate aldığımız zaman AZAT'ın ön plana çıktığını söylememiz mümkün. Sahadaki ihtiyaçlara cevap verme kapasitesine sahip bir ürün ortaya koyduk."" AZAT ile ilgili test çalışmalarını tamamladıklarını ifade eden Özboyacı, yakın zamanda mühimmatlı uçuş gerçekleştirmeyi amaçladıklarını bildirdi. Özboyacı, bu çalışmalar sonunda mümkün olan en kısa sürede AZAT'ın kullanıcılarla buluşmasını hedeflediklerini belirtti."
38,ANKA Türk İHA'larını kanatlandırdı: 220 bin uçuş saatine ulaşıldı,"Türk savunma sanayisine insansız hava aracı (İHA) teknolojilerinde yeni bir kapı aralayan, birçok alt sistemin millileştirilmesine katkı sağlayan ANKA, bugüne kadar yaklaşık 220 bin uçuş saatine ulaştı.",Savunma,https://www.trthaber.com/haber/savunma/anka-turk-ihalarini-kanatlandirdi-220-bin-ucus-saatine-ulasildi-841803.html,"Türk savunma sanayisinin özgün İHA'larından ANKA, Cumhurbaşkanlığı Savunma Sanayii Başkanlığı koordinasyonunda, Türk Havacılık Uzay Sanayii'nin (TUSAŞ) üretim ve montaj çalışmalarının tamamlanmasıyla 16 Temmuz 2010'da hangardan çıktı ve motor çalıştırdı. 30 Aralık 2010'da ilk uçuşunu gerçekleştiren, 2017 yılında envantere giren ANKA, geçen sürede kendi kategorisinde dünyanın en iyi operatif sistemlerinden biri haline geldi.   Güvenlik güçlerinin keşif, gözetleme, hedef teşhis, tespit, tanımlama ve takip ihtiyaçlarını karşılamak üzere geliştirilen ANKA'lar bu görevleri gece ve gündüz, kötü hava şartlarında bile gerçek zamanlı görüntü istihbaratı sunarak gerçekleştiriyor. Bir keşif-gözetleme sistemi olarak operasyonel olan ANKA, sonrasında elektronik harp, deniz üstü harbi, hava-yer taarruz gibi çoklu rol yetenekleri kazandı. Yoğun karıştırmanın olduğu zorlu muharebe koşullarında kendisini kanıtlayan ANKA, yangın ve deprem gibi doğal afet durumlarında da çalışmalara destek verdi. Faydalı yük kapasitesi 200 kilogram olan ANKA, 30 bin feet yüksekliğe çıkabiliyor. ANKA, 30 saatin üzerinde görev yapabiliyor. Burun kısmında bulunan kamera sistemi sayesinde hedefi tespit edip lazer işaretlemesi gerçekleştiren ANKA, taşıyabildiği 4 mühimmat ile caydırıcılık sağlıyor. Uydudan kontrol yeteneğiyle sınırları kaldırdı ANKA'nın gelişim sürecindeki en önemli aşamalardan biri uydudan kontrol yeteneği kazandırılması oldu. Orta irtifa uzun havada kalışlı İHA sistemi ANKA, uydu yeteneğiyle önemli bir güç çarpanı haline geldi. Uydudan kontrol kabiliyetiyle görüş hattı ötesinde, gece ve gündüz şatlarında otonom uçuş ve seyrüsefer yapabilen ANKA-S versiyonu, sınır güvenliği ve terörle mücadele harekatlarında etkin olarak kullanılmaya başlandı. Operasyon sahasındaki başarılarıyla kendini kanıtlayan ANKA, ihracat başarılarına da imza attı. Bugüne kadar yaklaşık 220 bin uçuş saatine ulaşan ANKA için 5 ülke ile sözleşme imzalandı, 3 ülke ile yürütülen görüşmelerde sona gelindi. Bugüne kadar Blok A, Blok B, ANKA-S ve Operatif ANKA olarak 4 farklı konfigürasyon ile yurt içinde ve dışında 70 araç teslimatı gerçekleştirildi. 2024 sonu itibarıyla 140'ıncı ANKA'nın üretilmesi planlanıyor. Milli motorlarla kanat açtı ANKA'nın gelişim sürecindeki birçok alt sistemin yerli ve milli olarak üretilmesi sağlandı. Bu süreçteki önemli aşamalardan biri milli motor entegrasyonu oldu. Bu kapsamda TUSAŞ Motor Sanayi AŞ (TEI) tarafından geliştirilen TEI-PD170 motorları başarıyla ANKA'ya entegre edildi. TUSAŞ, ayrıca ANKA platformunu kullanarak 17 ay gibi kısa sürede yüksek faydalı yük taşıma kapasitesine sahip AKSUNGUR'u geliştirdi. Havada 49 saat kalarak uçuş rekoruna imza atan AKSUNGUR, istihbarat, gözetleme, keşif ve taarruz görevleri için hazır hale getirildi."
39,Türk savunma sanayii 39 firmayla DIMDEX 2024'te yerini aldı,"Türkiye, Katar'ın başkenti Doha'da düzenlenen DIMDEX 2024 Fuarı'na 39 savunma sanayisi firmasıyla katılım sağlıyor.",Savunma,https://www.trthaber.com/haber/savunma/turk-savunma-sanayii-39-firmayla-dimdex-2024te-yerini-aldi-841782.html,"Savunma Sanayii Başkanlığından yapılan açıklamaya göre, bugün başlayan ve 6 Mart'ta sona erecek DIMDEX 2024'e dünyanın dört bir yanından üst düzey resmi delegasyonların katılımı bekleniyor. Fuar, dünya savunma endüstrisinin tüm savunma alanlarında ağ oluşturması, ortaklık kurması, bilgi paylaşımı yapması, yenilikleri ve yetenekleri keşfetmesi için önemli bir platform oluşturuyor. Ayrıca fuar, kara, deniz ve hava savunma sektörlerinde en son teknolojileri içeriyor. Fuara, Cumhurbaşkanlığı Savunma Sanayii Başkanlığının liderliğinde ve Türkiye Savunma ve Havacılık Sanayii İhracatçıları Birliğinin desteğiyle 39 Türk savunma sanayisi firması katılım sağlıyor. Türk savunma sanayisi ürünleri fuarda beğeniye sunuldu Fuarda, Türk savunma sanayisi firmalarının ürettiği çeşitli insansız kara ve hava araçları, zırhlı araç platformları, silah sistemleri, elektronik sistemler, mühimmat, simülatörler ve lojistik destek ürünleri, başta MENA bölgesi olmak üzere tüm katılımcıların beğenisine sunuluyor. Ayrıca fuarda, ileri teknolojik kabiliyetler hakkında bilgiler sunulacak ve işbirliği fırsatları değerlendirilecek. Türk savunma sanayisi firmaları ile fuara katılan ülkeler arasında yeni projelerle işbirliği potansiyelinin geliştirilmesine ve derinleştirilmesine zemin hazırlamayı hedefleyen fuar süresince Türk resmi heyeti, ev sahibi ülkenin yetkilileri ve fuara katılacak diğer ülkelerin heyetleriyle görüşmeler gerçekleştirecek. DIMDEX 2024'e Türkiye'den şu firmalar katılıyor: ""Abramak Bilgi Teknolojileri, Altınay Savunma, Anadolu Shipyard, Ares Tersanecilik, ASELSAN, ASFAT, BAYKAR Makina, Bites Savunma, BMC, CTECH Bilişim Teknolojileri, Dearsan Gemi İnşaat, Desan Deniz İnşaat, Ekovar, HAVELSAN, HTR, İşbir, Karel Elektronik, Karmetal Savunma, Kayacı Savunma, Koluman Otomotiv, KZ Mekatronik, Meteksan Savunma, Milsoft Yazılım, MKE, MS Spektral, Nesa Havacılık, Nurol Makina, Repkon Makina ve Kalıp, Robit, Roboteye Yapay Zeka, ROKETSAN, RST Uzaktan Algılama, Savronik, Simsoft, TAIS Savunma, Titra Teknoloji, Turmaks İnşaat, Yıltex Teknik, Yonca Shipyard."""
40,"MSB, HİSAR-O'nun atış görüntülerini paylaştı","Milli Savunma Bakanlığı (MSB), orta irtifa hava savunma füze sistemi HİSAR-O'nun atış görüntülerini paylaştı.",Savunma,https://www.trthaber.com/haber/savunma/msb-hisar-onun-atis-goruntulerini-paylasti-841622.html,"MSB, Hava Savunma Tugay Komutanlığı'nın envanterinde bulunan orta irtifa hava savunma füze sistemi HİSAR-O’nun yeni görüntülerini sosyal medya hesabından paylaştı.  MSB'nin paylaşımında şu ifadelere yer verildi: ""Hava Savunma Tugay Komutanlığımızın envanterinde bulunan orta irtifa hava savunma füze sistemi HİSAR-O, kritik tesis, nokta ve birliklerin hava savunması görevini gerçekleştirmek üzere hedef tespit, teşhis, sınıflandırma, takip, komuta kontrol ve atış kontrol fonksiyonlarını dağıtık ve esnek mimaride icra edebiliyor. Sistem bataryası 3 füze fırlatma aracı, 1 orta menzilli hava savunma radarı, 1 atış kontrol merkeziyle ilave destek ünite ve araçlarından oluşuyor."""
41,AKINCI bir testi daha başarıyla tamamladı,"Bayraktar AKINCI Taarruzi İnsansız Hava Aracı (TİHA), Roketsan'ın milli olarak geliştirdiği İHA-230 füzesiyle gerçekleştirdiği test atışında uzak mesafedeki noktayı tam isabetle vurdu.",Savunma,https://www.trthaber.com/haber/savunma/akinci-bir-testi-daha-basariyla-tamamladi-841539.html,"Baykar'dan yapılan açıklamaya göre, Savunma Sanayii Başkanlığı liderliğinde yürütülen Bayraktar AKINCI Projesi kapsamında Baykar tarafından milli ve özgün olarak geliştirilen Bayraktar AKINCI TİHA'ya yerli olarak üretilen yeni mühimmat ve sistemlerin entegrasyonu başarıyla sürüyor. Roketsan tarafından milli olarak geliştirilen Türkiye'nin ilk havadan karaya süpersonik füzesi İHA-230 ile bugün gerçekleştirilen test atışı başarıyla tamamlandı. Tekirdağ'ın Çorlu ilçesindeki AKINCI Uçuş Eğitim ve Test Merkezi'nden havalanan Bayraktar AKINCI, uzun menzilli atış testi icra etmek üzere Sinop'a yol aldı. Bayraktar AKINCI'nın Sinop Atış Alanı'ndan ateşlediği KKS/ANS güdümlü İHA-230 füzesi, Karadeniz üzerinde uzak mesafedeki noktayı tam isabetle vurdu.    Sınıfının en etkili muharip platformu olacak 24 Şubat'ta gerçekleştirilen test faaliyetinde Bayraktar AKINCI C, 1 saatten fazla havada kaldı. Uçuş sırasında aerodinamik parametre adımları başarıyla test edildi. Bayraktar AKINCI C, 2 X 850 HP olmak üzere toplamda 1700 HP güçle sınıfının en etkili ve kabiliyetli muharip platformu olacak. İlk uçuşunu 6 Aralık 2019'da yapan Bayraktar AKINCI TİHA, 29 Ağustos 2021'de envantere girdi. Yakın dönemde 2X450 HP gücündeki Bayraktar AKINCI A ve 2X750 HP gücündeki Bayraktar AKINCI B, Türk güvenlik güçlerinin yanı sıra başta Azerbaycan olmak üzere dost ve müttefik ülkelerin envanterine de girmeye başladı. Azerbaycan'ın envanterine giren Bayraktar AKINCI TİHA'nın 9 Şubat'ta gerçekleştirdiği ilk uçuşu, Azerbaycan Cumhurbaşkanı İlham Aliyev ve Baykar Yönetim Kurulu Başkanı Selçuk Bayraktar birlikte izledi. Suudi Arabistan Krallığı ile geçen yıl yapılan ihracat ve işbirliği anlaşması, Cumhuriyet tarihinde Türk savunma ve havacılık sanayisinin tek seferde gerçekleştirdiği en büyük ihracat anlaşması oldu.    22 Şubat'ta icra edilen test kapsamında Bayraktar AKINCI, Aselsan tarafından milli olarak geliştirilen ASELFLIR-500 Elektro-Optik Keşif, Gözetleme ve Hedefleme Sistemi’ni kullanarak deniz üstünde seyreden Albatros İDA'yı başarıyla imha etti.    3 ülkeyi uçarak geçti Bayraktar AKINCI TİHA, 40 bin uçuş saatini başarıyla tamamlayarak Türk havacılık tarihinde önemli bir kilometre taşını daha geride bıraktı. 45 bin 118 feet ile milli havacılık irtifa rekoruna sahip olan Bayraktar AKINCI, 2023 yılında 3 ülkeyi uçarak geçmek suretiyle Bakü'ye gitti. Bu uçuş için Tekirdağ-Çorlu’dan havalanan TİHA, Türkiye, Gürcistan ve Azerbaycan'ı bir uçtan bir uca katetti. Ayrıca, 2022 yılında Efes Tatbikatı kapsamında Batman'dan kalkarak İzmir'deki hedefleri başarıyla vurmuştu. Başlangıçtan bugüne tüm projelerini öz kaynaklarıyla yürüten Baykar, 2003 yılındaki İHA AR-GE sürecinin başlangıcından itibaren tüm gelirlerinin yüzde 83'ünü ihracattan elde etti. 2021 ve 2022 yıllarında Türkiye İhracatçılar Meclisi verilerine göre savunma ve havacılık sektörünün ihracat lideri oldu. Savunma Sanayii Başkanlığı tarafından 2023'te de sektörün ihracat şampiyonu olduğu açıklanan Baykar, geçen yıl 1,8 milyar dolarlık ihracat gerçekleştirdi. Son yıllarda gelirlerinin yüzde 90'ından fazlasını ihracattan elde eden Baykar, 2023'te savunma ve havacılık sektöründeki ihracatın 3'te 1'ini tek başına yaptı. Bayraktar TB2 SİHA için 33 ülkeyle, Bayraktar AKINCI TİHA için de şimdiye kadar 9 ülkeyle olmak üzere toplam 34 ülkeyle ihracat anlaşması imzalandı."
42,Bayraktar AKINCI'dan 'Çakır'la tam isabet,"Bayraktar AKINCI TİHA, milli olarak geliştirilen Çakır Seyir Füzesi ile gerçekleştirdiği test atışında 100 kilometre uzaktan deniz üstündeki hedefi tam isabetle vurdu.",Savunma,https://www.trthaber.com/haber/savunma/bayraktar-akincidan-cakirla-tam-isabet-841295.html,Veri Yok
43,ASELFLIR ile kritik eşik aşıldı: KAAN için de çok önemli,"ASELFLIR-500 takılı SİHA’dan hareketli deniz hedefine yapılan başarılı atış arka planda çok değerli kazanımlara da işaret ediyor. Uzmanlar, “ASELFLIR 500'ü yapabilmek gelecekte KAAN için POD üretebilmek, Kızılötesi Arama ve Takip Sistemi yapabilmek demek. Bunlar dünyada az sayıda ülkenin başarabildiği işler” cümlesiyle konunun önemini vurguluyor.",Savunma,https://www.trthaber.com/haber/savunma/aselflir-ile-kritik-esik-asildi-kaan-icin-de-cok-onemli-841255.html,"Türkiye’nin en değerli savunma sanayii çıktılarından biri de hiç şüphesiz yerli/milli insansız hava araçları… Geldiğimiz noktada 30’un üzerinde ülkede Türk S/İHA’ları son derece önemli görevler üstleniyor. Bu platformların en kritik sistemlerinden biri de üzerlerindeki elektro-optik keşif, gözetleme ve hedefleme sistemi… Özellikle Suriye’deki terör bölgelerine yönelik askeri harekatların ardından Kanada’nın ambargosu ve sonrasında yaşananlar malum. İşte o dönemle birlikte Türkiye bu alanda da dışarı bağımlı olmaktan kurtulabilmek adına eldeki çalışmaları hızlandırdı.   Zaman içinde giderek daha iyi bir hal aldı ASELSAN imzalı sistemler süreç içinde ortaya koydukları performansı giderek artırdı. Nihayetinde Türkiye’nin en önemli iki S/İHA üreticisi olan Baykar ve TUSAŞ platformlarında bu sistemleri önce denemeye sonra bir fiil kullanmaya başladı. Hatta yurt dışına ihraç edilen bazı platformlarda da Türkiye üretimi kameralar kullanıldı. Geçtiğimiz günlerde Saros Körfezi yeni ve değerli bir teste ev sahipliği yaptı. Üzerinde ASELFLIR-500 takılı Akıncı TİHA hareketli deniz hedefini milli mühimmatla vurmayı başardı. Atışa dair görüntülerde şüphesiz en dikkat çekici husus, ASELFLIR-500’ün ortaya koyduğu performanstı. ASELFLIR’in meziyetlerini ve bundan sonrası için ne gibi kabiliyetler kazandıracağını Savunma Sanayii Uzmanı Kadir Doğan ile konuştuk.   “Dünyada çok az sayıda ülke yapabiliyor” Türkiye’nin görüntüleme sistemleri alanında uzun zamandır önemli çalışmalar yaptığına değinerek anlatmaya başlıyor Doğan. Bu tecrübelerin uzun çalışmalar sonunda elde edilebildiğinin altını çiziyor. Özellikle de optik gibi son derece kritik bir alanda teknolojik birikim elde etmenin çok zor olduğunu vurguluyor. Sistemin başarıya ulaşması için hem temel bilimler hem elektronik hem mekanik alanlarında derin çalışmalar yapılması gerektiği bilgisini paylaşıyor Doğan ve “Çok yüksek irtifadan, sizi bozabilecek pek çok etmene rağmen net bir görüntü alabilmeniz sandığınız kadar kolay olmuyor. Mikro derecelerle ölçülen bir hassasiyet var. Neresinden baksanız çok zor ve kritik bir iş. Zaten dünyada çok az sayıda ülkenin bunu başarıyla yapabilmesinin temelinde de bu var” diyor.   “Üzerine koyarak ilerledik ve çok iyi bir noktaya geldik” Yeniden test görüntülerine dönüyoruz… Kadir Doğan, ASELFLIR-500’ün Saros Körfezi’ndeki performansıyla kendi sınıfının en iyilerinden biri olduğunu gösterdiğini söylüyor. Hem termal kamerayı hem de gün ışığı kamerasını oldukça başarılı bulduğunu ekleyip, devam ediyor: “Kontrast yoğunlukları, renk derinlikleri oldukça iyi görünüyor. Özellikle muadili Kanadalı kamerayla kıyasladığınız zaman farkı daha net görüyorsunuz. Bizim ürünümüz çok daha başarılı. Aynı zamanda stabilizasyon performansı ve lazer işaretleyici performansının da daha önceki sistem olan CATS’e göre çok daha ileri bir seviyeye taşınmış. Burada sadece sistemi yapmak değil mesele. Türkiye, bu sistemde kullanılan çok ciddi sayıda sensör ve bileşeni de kendisi yapıyor.   Bu detaya somut bir örnek verelim… ASELFLIR-500’de kullanılan çeşitli sensörler ve bu sensörlere ait soğutma sistemleri de ülkemizde yerli/milli imkanlarla üretiliyor. Ki bu teknolojilere dünyada çok az sayıda şirketin sahip olduğunu unutmamak gerek. Tüm bunları alt alta koyduğumuzda ASELSAN ASELFLIR-500, görüntüleme sistemleri alanında çok ciddi bir teknolojik kabiliyete kavuştuğumuzu gösteriyor. Bundan sonra ASELFLIR-600 gibi daha büyük sistemleri ve bu sistemlerin deniz/kara platformlarına göre şekillendiğini de göreceğiz.”   “KAAN için de kritik bir kazanım olabilir” Kadir Doğan bu noktada oldukça değerli bir parantez açıyor… Söz konusu sistemleri sadece S/İHA’lar için düşünmenin ‘eksik’ kalacağını söylüyor. “ASELFLIR-500'ü yapmak demek yarın KAAN için POD yapmak demek. Sadece bu da değil. IRST olarak bilinen Kızılötesi Arama ve Takip Sistemi için de büyük bir yol almak demek… Zira bu alanda teknolojiye sahipseniz farklı ihtiyaçlar için kullanılan sistemleri de kolaylıkla geliştirebiliyorsunuz” cümleleriyle süreci özetliyor. Bahsettiğimiz sistemin bir nevi ‘göz’ olduğunu söylüyor Doğan. “Nasıl ki insan gözü olmadan bir şeyleri algılamakta çok zorlanır hatta algılayamazsa, mekanik sistemler de böyle” diyor. Bu nedenle söz konusu kameraları bir platformdaki en önemli alt sistem olarak yorumluyor. Türkiye’nin bu alanda önce teknolojiyi yakaladığına, şimdi de ‘ürün çeşitliliği’ konusunda hızlanabileceğine değiniyor. “Mesela hava aracındaki kabiliyetlerinizi kara ya da deniz platformlarına da aktarabildiğiniz an bambaşka kapılar açılıyor” ifadesini kullanıyor.   “Çok ciddi bir ihracat potansiyeli var” Kadir Doğan, Kanada’nın sadece Türkiye’ye değil başka ülkelere de siyasi nedenlerle doğrudan ya da örtülü ambargo uyguladığını hatırlatıp, sözlerini şöyle tamamlıyor: “Dünyada bu alanda, böylesine üst seviyelerde üretim yapan birkaç şirket mevcut. Bu şirketlerde ihracat politikalarını siyasi nedenlere göre belirliyor. Biz Kanada ambargosu ile bunu yaşadık. Yerli ürünlerimizi geliştirene kadar Almanya ya da Güney Afrika ürünleri kullandık. Kanada başka ülkelere de ambargo uygulayabiliyor. Bu nedenle eğer Türkiye sahip olduğu son derece yüksek performanslı bu ürünü rekabetçi bir fiyatla pazara sürebilirse ihracat pastasından çok büyük bir pay alabilir. Ancak bunun öncesinde söz konusu ürünlerin Türk Silahlı Kuvvetleri tarafından kullanılması şart. Buradan yapılacak geri dönüşlere göre ürün daha da gelişecek. Diğer ülkeler de bunu biliyor. Bu nedenle öncelik TSK’nın bir an önce bu sistemleri envanterine kazandırabilmesinde.”
 "
44,SADAK-4T ve TOLUN sayesinde tek komutla 8 farklı hedef aynı anda imha edilebilecek,ASELSAN mühendisliğinin ürünleri SADAK-4T ve TOLUN sayesinde tek komutla 8 farklı hedef aynı anda imha edilebilecek.,Savunma,https://www.trthaber.com/haber/savunma/sadak-4t-ve-tolun-sayesinde-tek-komutla-8-farkli-hedef-ayni-anda-imha-edilebilecek-841242.html,"ASELSAN sosyal medya hesabından açıklama yaptı. Açıklamada şu sözlere yer verildi: ""4 uçak 4 hedef"" OUT
""1 uçak 4 hedef"" IN 30 km menzildeki dört farklı hedef, F-16'ya entegre SADAK-4T Çoklu Taşıma Salanı'ndan bırakılan ASELSAN TOLUN Mühimmatları ile yüksek irtifadan tek komut ile başarıyla vuruldu. ASELSAN mühendisliğinin ürünleri SADAK-4T ve TOLUN sayesinde tek komutla 8 farklı hedef aynı anda imha edilebilecek.
 "
45,Mavi Vatan'ın yeni milli koruyucusu: TRAKON TARGAN,Türkiye savunma sanayii bünyesinde geliştirilen deniz tipi uzaktan komutalı silah sistemi TRAKON TARGAN'ın fabrika kabul testleri tamamlandı.,Savunma,https://www.trthaber.com/haber/savunma/mavi-vatanin-yeni-milli-koruyucusu-trakon-targan-840865.html,"Savunma sanayisi bünyesinde deniz platformlarını korumak için geliştirilen deniz tipi uzaktan komutalı silah sistemlerine bir yenisi ekleniyor. CANiK'in de içinde bulunduğu SYS grup şirketlerinden UNIROBOTICS tarafından geliştirilen ve üretilen TRAKON TARGAN Uzaktan Kumandalı Silah Sistemi (UKSS), Türk Deniz Kuvvetlerinin hizmetine girmeye hazırlanıyor. Milli deniz tipi UKSS'nin fabrika kabulleri tamamlanırken, TRAKON TARGAN bir sonraki aşamada liman kabul testleriyle performansını sahada ortaya koyacak. TRAKON TARGAN 12,7x99 milimetre UKSS, Türk Deniz Kuvvetlerinin ihtiyaçları doğrultusunda Milli Savunma Bakanlığı Tersaneler Genel Müdürlüğü ile Askeri Fabrika ve Tersane İşletme AŞ (ASFAT) arasında imzalanan sözleşme kapsamında inşa edilen Hisar sınıfı Açık Deniz Karakol Gemileri'nde (ADKG) yakın savunma görevi görecek. 4 sistem teslim edilecek Proje kapsamında, 23 Eylül 2023'te İstanbul Tersanesi Komutanlığı'nda düzenlenen törenle denize indirilen Açık Deniz Karakol Gemileri TCG AKHİSAR ve TCG KOÇHİSAR'da, UNIROBOTICS üretimi TRAKON TARGAN UKSS yer alacak. UNIROBOTICS, her bir gemi için 2 olmak üzere toplam 4 sistem teslim edecek. UNIROBOTICS'in deniz tipi UKSS alanındaki ilk çözümü olan TRAKON TARGAN'da, CANiK üretimi, Türkiye'nin muharebede kendini kanıtlamış ve kalifiye edilmiş ilk ve en büyük kalibre ağır makineli tüfeği 12,7x99 milimetre CANiK M2 QCB yer alacak. Şirket, UKSS'nin mekanik ve elektronik bileşenleri ile tüm yazılımlarını yerli olarak tasarladı ve üretti. Deniz şartlarından kaynaklı korozyona karşı dayanıklı bir mekanik ve elektronik sistem tasarımına sahip TRAKON TARGAN, HAVELSAN tarafından sağlanan ADVENT SYS (Ağ Destekli Veri Entegre Savaş Yönetim Sistemi) ile tam uyumlu çalışacak. Birlikte güç çarpanı oluşturan sistemler UNIROBOTICS ortağı ve Genel Müdürü Ömür Baç, konuya ilişkin değerlendirmesinde, Türkiye'nin yerli ve milli yatırımlarına destek olduklarını söyledi. Geliştirdikleri sistemleri sektör paydaşlarına da açtıklarını belirten Baç, böylece birlikte kuvvet çarpanı oluşturabilecek bütünleşik sistemler geliştirdiklerini ifade etti. Entegrasyonlar için gerekli olan elektromekanik, gömülü sistem, yazılım ve mekatronik alanlarındaki kabiliyetlerle savunma sanayisine katkı verdiklerini dile getiren Baç, ""Kendi silahını üreten, ürettiği silahı da platformlara en üst düzeyde entegre edebilen ve bunun için gerekli tüm akıllı sistemleri geliştirebilen bir firma olarak ürünlerimizi başta Türk Silahlı Kuvvetleri olmak üzere tüm dost ve müttefik ülkelerin hizmetine sunduğumuz için de gurur duyuyoruz."" dedi. ""Ses getirecek projelere imza atmaya devam edeceğiz"" CANiK Genel Müdürü Cahit Utku Aral da Türk savunma sanayisinin öncü şirketlerinden biri olarak orta kalibre silah ve bu silahların uzaktan kumandalı atış kontrol sistemleri alanında ses getirecek projelere imza atmaya devam edeceklerini belirtti. Aral, ""Grup şirketlerimizden UNIROBOTICS'in eşsiz mühendislik becerileri sayesinde, milli uçaksavarımız CANiK M2 QCB ile birlikte son derece önemli bir teknolojiyi hayata geçirdik. Türk Deniz Kuvvetlerinin hizmetine sunmak üzere hazırlıklarını sürdürdüğümüz UNIROBOTICS milli deniz tipi UKSS TRAKON TARGAN ile Türkiye savunma sanayisine güç katmaya devam ediyoruz. Ülkemize hayırlı olsun."" ifadelerini kullandı."
46,SSB ile ASELSAN arasında 82 milyon euroluk sözleşme,Savunma Sanayii Başkanlığı (SSB) ile ASELSAN arasında 82 milyon euroluk sözleşme imzalandı.,Savunma,https://www.trthaber.com/haber/savunma/ssb-ile-aselsan-arasinda-82-milyon-euroluk-sozlesme-840713.html,ASELSAN ile Savunma Sanayii Başkanlığı arasında yakın hava savunma sistemleri tedarikine ilişkin 82 milyon euro tutarında sözleşme imzalandı. Sözleşme çerçevesinde teslimatlar 2024-2027 yılları arasında gerçekleştirilecek. 
47,Havacılıkta 'altın çağ': Bayraktar TB3 19'uncu testi başarıyla geçti,"Yerli ve milli insansız hava aracı Bayraktar TB3, 19'uncu uçuş testini de başarıyla tamamladı.",Savunma,https://www.trthaber.com/haber/savunma/havacilikta-altin-cag-bayraktar-tb3-19uncu-testi-basariyla-gecti-840588.html,"Teste ilişkin açıklama, Baykar Yönetim Kurulu Başkanı Selçuk Bayraktar'ın sosyal medya hesabından yapıldı. Baykar’ın milli ve özgün olarak geliştirdiği Bayraktar TB3, 19'uncu uçuş testini de başarıyla tamamladı. Uçuşta ""Yüksek İrtifa Sistem Tanımlama Testi"" yapıldı. Selçuk Bayraktar paylaşımına, ""Türk havacılığının altın çağı"" notunu düştü."
48,Gök Vatan'a uçtan uca savunma: Siper,"ASELSAN Genel Müdürü Ahmet Akyol, ""SİPER ile uzun menzil yüksek irtifa hava savunmayı da envantere kazandırmayı sağlamış olacağız. Devletimizin liderliğinde uçtan uca hava savunma katmanını 2024'te tamamlamış olacağız."" dedi.",Savunma,https://www.trthaber.com/haber/savunma/gok-vatana-uctan-uca-savunma-siper-840444.html,"ASELSAN Genel Müdürü Ahmet Akyol, ""Savunma ve Havacılık Sanayiinde Küresel Stratejiler Konferansı"" için bulunduğu Antalya'da hava savunma alanında Türkiye'nin çok önemli mesafeler aldığını belirtti. Hava savunmanın en alçak irtifa, alçak irtifa, orta ve yüksek irtifa şeklinde katmanlı bir yapı olduğunu söyleyen Akyol, mühimmatı parçacıklı KORKUT sisteminin çok yakın hava savunmasında önemli olduğunu kaydetti. Bu sistemin TSK'ya önemli sayıda teslimatını yaptıklarına dikkati çeken Akyol, ""İhracatıyla birçok ülke ilgileniyor. Türkiye artık bunları kendi imkanlarıyla üretiyor, kullanıyor ve harekatta da olumlu sonuçlar alıyoruz. İçindeki akıllı mühimmatına kadar, ASELSAN paydaş kuruluşlarıyla üretebiliyor."" dedi. ""Hava savunmada önemli gelişmelerin yaşandığı bir yıl olacak"" Tam bağımsız savunma sanayii için çalıştıklarını ifade eden Akyol, bunun için kritik bileşenlerden olan radarda olağanüstü performans ve başarı sağladıklarını bildirdi. Ahmet Akyol, hava savunma sistemleri için geliştirdikleri radarlarla, Türkiye'nin üzerinden geçen Alper Gezeravcı'nın vardığı ISS'nin tespit edildiğini belirtti. SİPER'in bu yıl envantere gireceği bilgisini veren Akyol, sözlerini şöyle sürdürdü: ""SİPER ile uzun menzil yüksek irtifa hava savunmayı da envantere kazandırmayı sağlamış olacağız. ASELSAN, TÜBİTAK, ROKETSAN ve binlerce KOBİ'nin katkıları ile Türkiye bu seviyeye geldi. Devletimizin liderliğinde uçtan uca hava savunma katmanını 2024'te tamamlamış olacağız. SİPER Blok-2 ve SİPER Blok-3 var. Hibrit hava savunma dediğimiz GÜRZ sistemimiz var. Onda da önemli aşamaları geçtik. Bir platform üzerinden hem parçacıklı mühimmat atabilme hem kısa mesafe önleyebilen füzeler atabilme gibi değişik senaryolarda aynı anda angajman yapabilme gibi birkaç yeteneği bir arada bulunduran bir sistem. Bu anlayışla hava savunmada da önemli gelişmelerin yaşandığı bir yıl olacağını söyleyebilirim."" ""HİSAR-O ve HİSAR-O+ da envantere girdi"" HİSAR-A ve HİSAR-A+'nın envantere girdiğinin altını çizen Akyol, şöyle konuştu: ""Bir üst katmanındaki HİSAR-O ve HİSAR-O+ da envantere girdi. Bazı geliştirmelerle menzili biraz daha uzatmak üzere paydaş kuruluşumuz ROKETSAN ile çalışıyoruz. Hava savunma, arayıcı başlıklarından, bu başlığın yapımındaki tozdan başlayarak malzemesine kadar yerlileştirdiğimiz bir alan. Bugün Türkiye'nin karşılaştığı zaman zaman haksız ambargolar artık bizi toz metalinden başlayacak seviyede yerlileştirmeye götürmüş durumda. Hava savunma, arayıcı başlıklardan haberleşme sistemlerine, radarlarından elektro optik sistemlerine, komuta kontrolünden navigasyonuna, dost düşman tanıma sistemlerinden atış kontrol algoritmaları komuta kontrol sistemlerine kadar tüm teknolojileri tek platformda buluşturduğumuz büyük bir sistem."" ""2024'te de insansız yeni ürünler ve yeni ihracat çalışmalarına odaklanacağız"" Akyol, 2023'te ASELSAN olarak 20'ye yakın yeni ürün çıkardıklarını dile getirdi. Geçen yıl Türkiye'nin ilk insansız deniz aracı MARLİN'in Türkiye'nin envanterine girdiğini hatırlatan Akyol, kara ve denizde olduğu gibi denizaltında da insansız sistemlere yöneldiklerini kaydetti. İnsansız denizaltı aracı DERİNGÖZ'ün bir kamu kurumunun su altı faaliyetleri için kullanıma sunulmak üzere son çalışmalarının yapıldığını vurgulayan Akyol, ""Su altında DERİNGÖZ, su üstünde MARLİN, karada da TUNGA ve ERTUNGA gibi ürünleri 2023'te önemli aşamaya getirdik, hatta bazılarının ihracatını yaptık. 2024'te de insansız yeni ürünler ve yeni ihracat çalışmalarına odaklanacağız."" diye konuştu. ASELSAN'ın insansız araçlara kattığı çok sayıda hareket konseptinin olduğuna dikkati çeken Akyol, su altındaki sensörlerden radarlara, elektro optik sistemlerden haberleşme sistemlerine kadar birçok fonksiyonu insansız sistemlere katma yeteneklerinin bulunduğunu dile getirdi. ""Yüksek hızlı ağırlık ölçüm sistemi geliştirdik"" Savunma sanayii teknolojilerini sivile aktarmak için de çalıştıklarına değinen Akyol, metro ve TCDD Taşımacılık'ta geliştirdikleri yerli ve milli sinyalizasyon sistemlerinin kullanılmaya başlandığını anımsattı. Ulaştırma sektöründe de çalışmalarını sürdürdüklerini belirten Akyol, sözlerini, ""Yük taşıyan araçları, 120 kilometre hıza kadar durdurmadan ağırlıklarını ölçebilecek, boyutlarını, aks başına düşen ağırlık miktarını ölçebilecek, plakasını anlık tanıyabilecek ve bütün bunları trafiği durdurmadan yapabilecek yüksek hızlı ağırlık ölçüm sistemini geliştirdik. Bu sistemin ihracatını dost bir ülkeye yaptık. Ulaştırma ve Altyapı Bakanlığına milli teknolojilere sahip çıktığı için teşekkür ediyorum."" diye tamamladı."
49,TÜBİTAK teknolojileriyle KAAN'ı benzersiz kılacak,"Türkiye'nin milli muharip uçağı KAAN'ın beyni niteliğindeki bilgisayarların da aralarında olduğu kritik teknolojileri üreten TÜBİTAK, bu kez uçağa radarda görünmezlik özelliği kazandıracak yazılımlar ile hayati görevdeki yaşam destek ve patlama önleme sistemlerini üretmek için yerli ve milli projelere odaklandı.",Savunma,https://www.trthaber.com/haber/savunma/tubitak-teknolojileriyle-kaani-benzersiz-kilacak-840160.html,"Geçen hafta pistten teker keserek ""mavi vatan"" ile buluşan Türkiye'nin 5. nesil savaş uçağı KAAN'ı ""benzersiz"" kılacak sistemler için yeni projeler uygulamaya alınıyor. KAAN, 21 Şubat'taki ilk uçuşunda 13 dakika havada kalarak, 8 bin fit irtifaya çıkmış ve 230 knot hıza ulaşmıştı. Uçak, üstün hava hakimiyetini, yeni silahlarla artırılmış havadan havaya muharebe menzilini, yüksek, süpersonik hızda dahili silah yuvalarından hassas ve tam vuruşu, yapay zeka ve heterojen hesaplama desteği içeren ""Yüksek Başarımlı ve Bütünleşik Aviyonik Sistemi"" ile sağlıyor.   TÜBİTAK'ın geliştirdiği sistemlerin de monte edildiği uçağa yeni yazılım ve donanımlar eklenecek. Merkezi yönetim bilgisayarı, aviyonik ara yüz birimleri, deterministik ağ, çok çekirdekli gerçek zamanlı işletim sistemi ve ara katmanı yazılımlarının da aralarında olduğu TÜBİTAK imzalı teknolojiler KAAN'ın ilk uçuşunda kullanıldı. KAAN'ın beyni TÜBİTAK BİLGEM'den KAAN'ın beyni olarak nitelendirilen bilgisayar sistemi TÜBİTAK Bilişim ve Bilgi Güvenliği İleri Teknolojiler Araştırma Merkezi tarafından üretildi. Sistem, planlanan tarihten önce 2022'de Türk Havacılık Uzay Sanayii AŞ'ye (TUSAŞ) teslim edilmişti.   Aviyonik bilgisayar sistemi, emniyet kritik ve yüksek başarımlı işlemci modülleriyle deterministik ve yüksek hızlı iletişim altyapılarına sahip bulunuyor. Motor sistemleri yönetimi, uçuş sistemi yönetimi gibi kritik hava aracı yönetim fonksiyonlarıyla, görev (haberleşme, seyrüsefer, AESA radar, elektronik harp, elektro-optik hedefleme ve silah) sistemlerinin veri işleme ve yönetim fonksiyonlarını bu bilgisayar gerçekleştiriyor. Görev bilgisayarları, pilotun iş yükünü azaltacak ana ve kaska monteli göstergelerin görüntülerini de üretiyor. Çok çekirdekli milli gerçek zamanlı işletim sistemi, TÜBİTAK BİLGEM tarafından geliştirildi. Sistem, KAAN'ın yüksek hesaplama ihtiyaçlarını karşılamak için çok çekirdekli hale getirildi ve KAAN'ın ilk uçuşunda ana yönetim bilgisayarları üzerinde kullanıldı. TÜBİTAK BİLGEM, KAAN'ın ilk uçuşunda kullanılan, ""uçuş kontrol ve hava aracı yönetim bilgisayarları""nı, ""merkezi yönetim bilgisayarları""nı, ""görev yönetim bilgisayarları""nı, ""aviyonik ara yüz birimleri""ni, ""deterministik ağ""ı, ""yüksek hızlı ağ""ı, ""çok çekirdekli gerçek zamanlı işletim sistemi""ni, ""ara katman yazılımları""nı geliştirdi. ""Görünmezlik"" için hassas projelere odaklanıldı Ayrıca, TÜBİTAK BİLGEM, KAAN'ın üzerinde bulunan tüm elektronik sistemlerin birbirleriyle uyumluluğunu ölçen ve analiz eden EMC test sistemini ve KAAN'ın geometrisini belirleyen ve 5. nesil hayalet uçak için radar kesit alanının düşüklüğünü sağlayan ""anten test sistemi""ni (NFRTF) de üretti. TÜBİTAK Marmara Araştırma Merkezi (MAM), KAAN için muharip uçak pilotlarının yüksek fiziksel dayanım gerektiren koşullarda temel yaşamsal faaliyetlerini sürdürebilmeleri amacıyla ""yaşam destek sistemleri""ni, muharip uçağın değişken durumları göz önüne alınarak yakıt tanklarında patlama ve yakıt kaynamasını önlemek için ""patlama önleme sistemleri""ni geliştirecek. Kurum ayrıca, KAAN'a radarda görünmezlik özelliği kazandırılması için özellikle kanopinin tasarım süreçlerinde kullanılmak üzere ""radar soğurucu çok katmanlı ince film yüzey kaplamasının elektromanyetik olarak modellenmesi ve optimizasyonu (RASEM)"" yazılımını, KAAN'a ait hava kanalına radarda düşük görünürlük özelliği kazandırılması için, hava kanalı içine yerleştirilecek set tasarımlarını, test ve ölçümlerini, KAAN'ın radarda düşük görünürlük özelliğini sağlamak üzere, uçağa ait radomun frekans seçici özellikte elektromanyetik tasarımı ve optimizasyonu için RASEM-RADOM yazılımını hayata geçiriyor. Milli füze ve kitler de monte ediliyor KAAN'ın mühimmat entegrasyonu ise TÜBİTAK Savunma Sanayii Araştırma ve Geliştirme Enstitüsü (SAGE) tarafından üretilecek. Bu kapsamda TÜBİTAK SAGE, SOM A, SOM B1, SOM B2, HGK 82, HGK 83, HGK 84, NEB, GÖKHAN, KGK 82, KGK 83, GÖKDOĞAN ve BOZDOĞAN gibi Türkiye'nin yerli ve milli füze ve silah sistemleri ile kitlerini KAAN'a entegre edecek."
50,Türkiye’nin bayrak taşıyıcı SİHA'sı: Bayraktar TB2,"Türk savunma sanayisi ürünü Bayraktar TB2 silahlı insansız hava aracı (SİHA), dünyanın en fazla ülkeye satılan SİHA’sı olarak Türkiye’nin bu alandaki bayrak taşıyıcısı haline geldi.",Savunma,https://www.trthaber.com/haber/savunma/turkiyenin-bayrak-tasiyici-sihasi-bayraktar-tb2-840159.html,"Baykar tarafından Bayraktar TB2’ye yönelik taktik İHA projesi geliştirme ve üretim süreci 2012 yılında başladı. İlk tam otomatik uçuş testini 2014’te gerçekleştiren Bayraktar TB2, aynı yıl envantere girdi. İlk 1000 uçuş saatini kırımsız olarak 2015 yılında tamamlayan Bayraktar TB2, ardında cansız mühimmat ile ilk atış testini gerçekleştirdi. İlk ihracat başarısını 2018 yılında Katar’da yakalayan Bayraktar TB2 için bugün kadar 33 ülke ile sözleşme imzalandı. Dünyanın birçok farklı bölgesinde karşılaştığı çöl sıcağı, dondurucu soğuk, kar ve fırtına gibi tüm olumsuz hava şartlarında görev yapan Bayraktar TB2, NATO ve Avrupa Birliği üyesi ülkelerin envanterine girdi.   Bayraktar TB2'nin ihracat başarıları Baykar Yönetim Kurulu Başkanı ve Teknoloji Lideri Selçuk Bayraktar'ın 2021 ve 2022 yıllarında Türkiye'nin en çok vergi ödeyen ismi olmasını sağladı. Baykar Genel Müdürü Haluk Bayraktar da söz konusu yıllarda en fazla vergi ödeyen ikinci isim oldu. Bugüne kadar 750 bin uçuş saatini aşan Bayraktar TB2, 27 bin 30 feet ile kendi sınıfında Türkiye irtifa rekoru kırdı. Bayraktar TB2, bu uçuş süresiyle en uzun süre görev yapan milli hava aracı unvanına sahip bulunuyor. Bayraktar TB2, 16 Temmuz 2019’da Kuveyt’te 27 saat 3 dakika kesintisiz uçuş ile başka bir rekora imza attı.   Yüzde 93'lük yerli sanayi katkısına sahip milli İHA, üzerinde entegre edilen birçok ekipmanın yerli ve milli olarak üretilmesinde ve ihracat başarıları yakalamasında da motive edici oldu. Teknolojik donanımları Bayraktar TB2 sahip olduğu üstün özelliklerle kullanıcılarına önemli avantajlar sağlıyor. Tam otomatik uçuş kontrol ve 3 yedekli otopilot sistemini sahip Bayraktar TB2, yer sistemlerine bağımlı olmaksızın tam otomatik iniş ve kalkış, GPS bağımlılığı olmaksızın dahili sensör füzyonu ile seyrüsefer özellikleriyle görev yapıyor. Bayraktar TB2’nin özellikleri arasında tam otomatik seyir ve rota takibi, dahili sensör füzyonu destekli hassas otomatik kalkış ve iniş, tam otomatik taksi ve park özelliği yarı otonom uçuş modları desteği, hata toleranslı ve 3 yedekli sensör füzyonu uygulaması, çapraz yedekli yer kontrol istasyonu sistemi, özgün yedekli servo aktüatör birimleri, özgün yedekli lityum tabanlı batarya birimleri yer alıyor. Haberleşme menzili 300 kilometre olan Bayraktar TB2, aynı zamanda uydu haberleşme seçeneğine de sahip bulunuyor.
Dört adete kadar lazer güdümlü akıllı mühimmatla görev yapabilen Bayraktar TB2, 150 kilogram faydalı yük taşıyabiliyor. Milli mühimmat ve füzelerden güç alıyor Bayraktar TB2’ye ateş gücü sağlamak için bugüne kadar MAM-L, MAM-C, BOZOK mühimmatları ve KEMANKEŞ Mini Akıllı Seyir Füzesi entegre edildi. Yurt içinde ve dışındaki çeşitli operasyonlarda başarıyla görev yapan Bayraktar TB2, özellikle Libya, Azerbaycan ve Ukrayna'daki kullanımıyla dünyanın dikkatlerini çekti. Bayraktar TB2 bu operasyonlardaki kullanımıyla muharebe sahasında yeni doktrinlerin konuşulur ve görür olmasını sağladı. Bahar Kalkanı Harekatı ilk defa filolar halinde uçarak birçok zırhlı araç, obüs, Çok Namlulu Roketatar (ÇNRA) ve hava savunma sistemini imha etti. Bayraktar TB2, dünyada ilk defa muharebe sahasında birincil unsur olarak SİHA'ların kullanıldığı Bahar Kalkanı Harekatı'na katılan hava araçlarının yaptığı tüm sortilerin yüzde 80'ini gerçekleştirdi. Suriye'nin İdlib bölgesinde düzenlenen harekat kapsamında her türlü elektronik harbe rağmen başarıyla görev yapan Bayraktar TB2 SİHA'lar, 2 bin saatin üzerinde uçtu. Bayraktar TB2 SİHA'ların dünya muharebe tarihinde ilk kez filolar halinde uçarak harekatta etkin görev yapması dünya basınında büyük yankı uyandırdı. Milli SİHA'lar Azerbaycan'ın yaklaşık 30 yıldır devam eden Karabağ işgalini sonlandırmasında da önemli bir rol üstlendi. Bayraktar TB2, askeri kullanım yanında orman yangınlarıyla, afetle, düzensiz göçle mücadele gibi görevlerde de kullanılıyor."
51,Savunma sanayii yeni yatırımlarla gücüne güç katacak,"Savunma Sanayii Başkanı Haluk Görgün, ""Şirketlerimiz çok ciddi altyapılara kavuştular, seri üretimde ihtiyaç duyulan altyapıların karşılanması için tüm şirketlerimiz yatırımlarını yaptılar, bunların açılışları yavaş yavaş olacak. Verdiğimiz sözü zamanında tutabilmek üzere o planlamaları yapmaya devam ediyoruz"" diye konuştu.",Savunma,https://www.trthaber.com/haber/savunma/savunma-sanayii-yeni-yatirimlarla-gucune-guc-katacak-839927.html,"Savunma Sanayii Başkanı Haluk Görgün, savunma sanayiinin gündemdeki konularına ilişkin değerlendirmede bulundu. İhracatın finansmanı konusunda Hazine ve Maliye Bakanlığı ile görüşmelerini sürdürdüklerini belirten Görgün, bu amaca yönelik geliştirmelerin en doğru adresinin Bakanlık olduğunu söyledi. Görgün, ""Ekiplerin detaylandırması gerekiyor ama Hazine ve Maliye Bakanlığımız savunma sanayisiyle ilgili her konuya çok açık. Buradan nasıl bir sonuç çıkar, ona hep beraber bakacağız. Hangi modeller, nasıl şekillenebilir, daha henüz başındayız"" dedi. Çeşitli ülkelerden savunma sanayii ürünlerine gelen talebin karşılanmasına yönelik altyapı kapasitesine ilişkin bilgi veren Görgün, tüm görüşmeleri bu durumu dikkate alarak yaptıklarını ifade etti. Görgün, ""Şirketlerimiz de çok ciddi altyapılara kavuştular. Seri üretimde ihtiyaç duyulan altyapıların karşılanması için tüm şirketlerimiz yatırımlarını yaptılar. Bunların açılışları yavaş yavaş olacak. Verdiğimiz sözü zamanında tutabilmek üzere o planlamaları yapmaya devam ediyoruz"" diye konuştu. ""Yetiştiremedik bahanesinin arkasında olmayız"" Kapasitelerini genişlettikleri alanları gözeterek çalıştıklarını vurgulayan Görgün, ""Sipariş aldık ama altyapımız veya insan kaynağımız yeterli değil, onun için yapamadık, yetiştiremedik bahanesi arkasında hiçbir zaman olmayız. Hesaplamadan da yola çıkmayız. Şirketlerimiz bunun çok farkındalar"" değerlendirmesinde bulundu. Görgün, savunma sanayisi alanında ihtiyaç olduğu zaman dünyadaki herkesten önce o ihtiyacı karşılayabilir bir altyapının bulunmasının çok önem taşıdığına dikkati çekerek, ""Ürün veya alt ürün bazında 'full' kapasite altyapılar ve ihtiyaç olduğu zaman tam kapasite çalışabilecek altyapılar, bunları belirleyerek yatırımlarımızı şirketlerimizin yapmasını telkin ediyoruz"" dedi. ""İHA'ların teslim zamanıyla ilgili hiç şikayet almadık"" Havacılık alanında özellikle insansız hava araçlarına (İHA) çok fazla talep olduğuna işaret eden Görgün, şöyle konuştu: ""Hem BAYKAR hem TUSAŞ bunlara göre planlarını yapıyorlar. BAYKAR zaten bu alanda dünya lideri. SİHA’lar konusunda en fazla ihracat yapan birinci şirket dünyada. Onlar da 34-35 ülkeye ulaştılar ihracatta. Yeni siparişleri var, bu siparişlere göre altyapılarını, kapasitelerini müşterinin beklediği zaman diliminde teslim edebilmek, tedarike karşılık verebilmek adına kendi içlerinde planlamalar yapıyorlar."" Görgün, İHA'ların teslim zamanıyla ilgili hiç şikayet almadıklarını dile getirerek, ""Bizim için dürüstlük, güven, ilişki içinde olduğunuz muhataplarımıza karşı oluşturduğumuz iş ahlakı çok önemli. BAYKAR da bunun en güzelini sergiliyor. Verdikleri bir söz varsa teslim tarihinden hep önce verdiler"" ifadelerini kullandı. ""İHA'larımız gururumuz"" Cumhurbaşkanı Recep Tayyip Erdoğan'ın Mısır'a gerçekleştirdiği ziyarette görüşülen konular arasında savunma sanayisinin de olduğunu belirten Görgün, görüşmelerde Mısır Cumhurbaşkanı Abdülfettah es-Sisi'nin Türkiye'ye yapacağı ziyaretin de konuşulduğunu aktardı. Görgün, Mısır'daki şirketler ve oradaki muhataplarla bir çalıştay düzenledikleri bilgisini vererek, ""Sayın Cumhurbaşkanları da savunma sanayisindeki işbirliğini desteklediler. Somut çıktılar kısa zamanda ortaya çıkar ama alanlar aşağı yukarı şekilleniyor"" dedi. Herhangi bir ülkeyle savunma alanında ilk konuşulan konunun İHA'lar olduğunu vurgulayan Görgün, ""İHA'larımız gururumuz, medarıiftiharımız. Ortaya koydukları başarı, sahadaki başarıları herkes tarafından takdirle izleniyor, biliniyor"" diye konuştu. Görgün, savunma sanayisinin yerlileşmesi ve millileşmesinde Cumhurbaşkanı Recep Tayyip Erdoğan'ın inanılmaz bir katkısı olduğuna dikkati çekerek, şöyle devam etti: ""Sayın Cumhurbaşkanı'mızın ne olursa olsun koşulsuz desteği var, bizlere verdiği motivasyon, cesaret var. Savunma sanayisiyle ilgili önüne getirdiğimiz her konuda bize verdiği destek var. Uluslararası alanda da bizim dost ve müttefik ülkelerle var olan sistemlerimiz ve bunların ihracatıyla ilgili konular gündemde olduğunda her zaman en büyük destekçimiz Cumhurbaşkanı'mız oluyor. Uluslararası delegasyonlarda, heyetlerde, ziyaretlerde savunma sanayisi konuları diğer konularla birlikte mutlaka gündemde oluyor."" Farklı alanlarda, platformlarda ve sistemlerde çalıştıklarını belirten Görgün, mart ayına kalmadan savunma sanayisi alanında birçok müjdeyi paylaşabileceklerini söyledi. Sektörün geleceğine yatırım Haluk Görgün, sektörde gençlere yönelik eğitim programlarına da değinerek, savunma sanayisi akademilerini, şirketlerin tüm akademik birimleriyle birleştirdiklerini bildirdi. Birimleri ortak bir hedefe yönlendirecek şekilde hizalamaya gayret gösterdiklerini ifade eden Görgün, ""Birçok eğitim programımız var. Çalışanlara, öğrencilere, mezunlara, sektörün içinde ve dışında olanlara, üniversiteye ilk başlayanlara, bitirmek üzere olanlara hatta alan bazlı veya konu bazlı yetkinlik kazandırmaya varana kadar çok farklı içerikler var"" dedi. Görgün, Yükseköğretim Kurulu (YÖK) ile son dönemde duyurdukları nitelikli anlaşmalar yaptıklarını anımsatarak, ""Dolayısıyla bu, mühendislik öğrencilerinde daha mezun olmadan önce ekosisteme aşinalığı sağlayacak bir yaklaşım"" diye konuştu. Öğretim görevlilerinin yurt dışındaki üniversitelerde ders vermesini sağlayacak bir protokolleri olduğunu vurgulayan Görgün, şirketlerinin akademisyenleri konu bazlı destekleyeceğini, öğretim görevlilerinin araştırma yapıp insan yetiştireceklerini dile getirdi. Uzun soluklu, nitelikli, teknik donanımlı insan kaynağı Görgün, Milli Eğitim Bakanlığı ile tematik görüşmeler yaptıklarını, mesleki ve teknik Anadolu liseleri açmaları konusunda şirketlerine telkinde bulunduklarını belirterek, şunları kaydetti: ""Çok başarılı örnekler var. ASELSAN'ın mesleki teknik Anadolu lisesi var. Geçtiğimiz sene BAYKAR, mesleki teknik Anadolu lisesi açtı. 500 tam puanlı öğrenci aldı. Savunma sanayisi tercih edilen bir alan. Meslek liseleri, insanların çocukları için çok tercih ettikleri bir şey değildi. Savunma sanayisinin bu alana önem vermesiyle, katkı sağlamasıyla, buradan beklentilerini ortaya koymasıyla bu liseleri tercih eden öğrencilerimiz, velilerimiz olmaya başladı."" Gençleri yetiştirmenin ve iyi donanımlarla mezun edebilmenin önemli sorumlulukları olduğunu vurgulayan Görgün, ""Tam puanlı öğrenci alma hedefinde değiliz. Uzun soluklu, nitelikli, teknik donanımı en yüksek seviyede insan kıymeti ihtiyacının karşılanmasını önemsiyoruz"" değerlendirmesinde bulundu."
52,"""Bayraktar AKINCI C"" ilk uçuş testini geçti","Baykar tarafından milli ve özgün olarak geliştirilen Taarruzi İnsansız Hava Aracı Bayraktar AKINCI C, Tekirdağ’ın Çorlu ilçesindeki AKINCI Uçuş Eğitim ve Test Merkezi’nde gerçekleştirilen ilk uçuş testini başarıyla tamamladı.",Savunma,https://www.trthaber.com/haber/savunma/bayraktar-akinci-c-ilk-ucus-testini-gecti-839873.html,"Baykar'dan yapılan açıklamaya göre, Savunma Sanayii Başkanlığı liderliğinde yürütülen AKINCI Projesi kapsamında Baykar tarafından milli ve özgün olarak geliştirilen Taarruzi İnsansız Hava Aracı Bayraktar AKINCI C, ilk uçuş testini başarıyla tamamladı. Böylece Bayraktar AKINCI TİHA'nın 2X850 HP gücündeki üçüncü varyantı gökyüzü ile buluştu. 1700 HP gücünde Bayraktar AKINCI C, 2X850 HP olmak üzere toplamda sahip olduğu 1700 HP güç ile sınıfının en etkili ve kabiliyetli muharip platformu olacak. Bugün gerçekleştirilen test faaliyetinde Bayraktar AKINCI C, 1 saatten fazla havada kaldı. Uçuş sırasında aerodinamik parametre adımları başarıyla test edildi.    En büyük ihracat anlaşması İlk uçuşunu 6 Aralık 2019'da yapan Bayraktar AKINCI TİHA, 29 Ağustos 2021'de envantere girdi. Yakın dönemde 2X450 HP gücündeki Bayraktar AKINCI A ve 2X750 HP gücündeki Bayraktar AKINCI B, Türk güvenlik güçlerinin yanı sıra başta Azerbaycan olmak üzere dost ve müttefik ülkelerin envanterine de katılmaya başladı.    Azerbaycan envanterine giren Bayraktar AKINCI TİHA'nın 9 Şubat'ta gerçekleştirdiği ilk uçuşunu Cumhurbaşkanı İlham Aliyev ve Baykar Yönetim Kurulu Başkanı Selçuk Bayraktar birlikte izledi. Suudi Arabistan ile geçen yıl yapılan ihracat ve işbirliği anlaşması, Cumhuriyet tarihinde Türk savunma ve havacılık sanayisinin tek seferde yaptığı en büyük ihracat anlaşması oldu.    ASELFLIR-500 ile vurdu 22 Şubat'ta icra edilen test kapsamında Bayraktar AKINCI, Aselsan tarafından milli olarak geliştirilen ASELFLIR-500 Elektro-Optik Keşif, Gözetleme ve Hedefleme Sistemi'ni kullanarak deniz üstünde seyreden Albatros İDA'yı başarıyla imha etti. AKINCI TİHA, 40 bin uçuş saatini başarıyla tamamlayarak Türk havacılık tarihinde önemli bir kilometre taşını daha geride bıraktı. 45 bin 118 feet ile milli havacılık irtifa rekoruna sahip olan Bayraktar AKINCI, 2023'te 3 ülkeyi uçarak geçmek suretiyle Bakü'ye gitmişti. Bu uçuş için Tekirdağ-Çorlu'dan havalanan TİHA, Türkiye, Gürcistan ve Azerbaycan'ı bir uçtan bir uca katetti. Ayrıca, 2022'de Efes Tatbikatı kapsamında Batman'dan kalkarak İzmir'deki hedefleri başarıyla vurmuştu."
53,"Yeni ""Türk Yıldızı"" HÜRJET 43 başarılı uçuş yaptı","Türk savunma sanayii ürünü jet eğitim uçağı HÜRJET, gökyüzüyle buluşmasının ardından 43 başarılı uçuş gerçekleştirdi.",Savunma,https://www.trthaber.com/haber/savunma/yeni-turk-yildizi-hurjet-43-basarili-ucus-yapti-839871.html,"Türk Havacılık Uzay Sanayii (TUSAŞ), Cumhurbaşkanlığı Savunma Sanayii Başkanlığı koordinasyonunda, Türkiye'nin jet motorlu süpersonik ilk uçağı HÜRJET'i göreve hazırlamak için yoğun çalışma yürütüyor. HÜRJET için 2017'de başlayan çalışmalar sonunda 25 Nisan 2023'te ilk uçuş gerçekleştirildi. Bu uçuşla başlayan yeni aşamada HÜRJET'in tasarımı iyileştirildi ve çeşitli geliştirmelere gidildi. Tüm bu çabalar sonunda HÜRJET projesinin tasarım fazı sona ererken gerçekleştirilen testlerde uçağın çeşitli fonksiyonları yerine getirme yetenekleri doğrulandı. HÜRJET, gökyüzüyle buluşmasının ardından şu ana kadar 43 başarılı uçuş yaptı. Yeteneklerini test ederek gelişiyor Son testlerde hava veri sisteminin kalibrasyonu ve model doğrulamaları gerçekleştirildi. Yüksek hızlı testlerin icrası için uçağın iniş takımları toplanarak motor gücü Max A/B seviyesine çıkarıldı. Motor gücünün Max A/B’ye ulaşmasıyla hava aracında kullanılan itki sistemi de yüzde 50 daha fazla itki kuvveti üreterek uçağın, ses hızının 0,6 katına çıkmasını sağladı. Ses hızının üzerine çıkacak HÜRJET'in ilgili hız zarfı açılmaya devam ediyor. İlerleyen süreçte diğer HÜRJET prototipleriyle de ses hızı üstü testler gerçekleştirilecek. İki pilotun beraber uçacağı şekilde çift kokpitli ve kol uçuşlarıyla birlikte pas geçme testleri de gerçekleştirilen, temel eğitim uçağı olarak tasarlanan HÜRJET'in öğrenci ve öğretmen pilot konfigürasyonunun kullanımına yönelik operasyonel değerlendirmeleri bu testlerle birlikte tamamlandı. Uçuş eğitimleri esnasında karşı karşıya kalınabilecek acil durumlarda yapılacakların değerlendirilmesi amacıyla sürekli olarak gerçekleştirilen pas geçme operasyonu da başarılı şekilde uygulandı. İlerleyen aşamada HÜRJET'in uçak sistemlerinin geliştirme ve doğrulama testleri yapılarak mevcut limitasyonları açılacak. İlgili limitasyonların açılmasıyla da zarf genişletme testleri icra edilecek. Bu sayede daha yüksek sürat ve irtifalara çıkılarak HÜRJET'e gökyüzünde daha agresif manevralar yaptırılacak. İlk teslimat 2025'te, hedef ayda 2 HÜRJET Türk Havacılık Uzay Sanayii, HÜRJET'in seri üretim sürecinde ilk yıl 6-7 uçak yapıp sonraki seneden itibaren ayda 2, yılda 24 uçak imal etmeyi hedefliyor. 2025'ten sonra her ay 2 HÜRJET'in müşteriye teslim edilebilir olması amaçlanıyor. HÜRJET'in Türk Hava Kuvvetlerine teslimatlarının da 2025'te başlaması planlanıyor. HÜRJET için Ocak 2022'de Savunma Sanayii İcra Komitesinde seri üretim kararı alındı. Bu doğrultuda ilk aşamada Hava Kuvvetlerine 16 HÜRJET teslim edilecek. 8 bin parçadan doğan ""milli jet"" HÜRJET çalışmaları, Ağustos 2017'de Jet Eğitim Uçağı Geliştirme Projesi olarak başlatıldı. Nisan 2018'de kavramsal tasarım aktiviteleri, Temmuz 2019'da ön tasarım faaliyetleri, Şubat 2021'de kritik tasarım faaliyetleri başarıyla sonuçlandırıldı, tasarım döngülerinin sonuçlanmasıyla üretim faaliyetlerine geçildi. Yaklaşık 8 bin parçadan oluşan HÜRJET için parça üretimlerine Ocak 2021'de başlandı. Üretilen parça ve ekipmanlar, son montaj hattında uçaktaki yerini aldı. Farklı görevlerin üstesinden gelecek Tek motorlu ve tandem kokpitli HÜRJET, üstün performans özellikleri ile modern savaş uçağı eğitiminde kritik rol oynamak üzere tasarlandı. HÜRJET, harbe hazırlık geçiş eğitimi, hava devriyesi (silahlı ve silahsız) ve akrobatik gösteri uçağı gibi roller icra edebilecek. Yaklaşık 14 metre uzunlukta, 5 metre yükseklikte ve 9,5 metre kanat açıklığındaki HÜRJET, 1,4 mach hıza ulaşabilecek, azami 45 bin feet seviyesinde uçuş gerçekleştirebilecek. Uçakta üçer adet kanat altında ve bir adet gövde altında olmak üzere 7 istasyon bulunabilecek, bunlara farklı faydalı yükler takılabilecek. HÜRJET, 3 tona yakın faydalı yük taşıyabilecek. Türk Yıldızları arasında bir Türk jeti HÜRJET, ileride bir parçası olacağı Hava Kuvvetleri Komutanlığına bağlı akrobasi timi Türk Yıldızları ile 2 Eylül 2023'te tarihi uçuşa imza attı. Türk Yıldızları ile kol uçuşu gerçekleştiren HÜRJET, 37 dakika havada kalarak 15 bin 403 feet irtifaya ve 351 knot hıza ulaştı. Uçuşun ardından başarılı şekilde piste teker koyan HÜRJET, daha sonra Türk Yıldızları ile ""Fil Yürüyüşü"" gerçekleştirdi."
54,Savunma sanayii ihracat şampiyonu: Bayraktar AKINCI,"Türk savunma sanayisi bünyesinde geliştirilen yüksek irtifa, uzun havada kalış süresi ve geniş faydalı yük seçeneğiyle önemli operasyonel kabiliyetler sunan Bayraktar AKINCI Taarruzi İnsansız Hava Aracı (TİHA), sektörün en önemli ihracat markalarından biri haline geldi.",Savunma,https://www.trthaber.com/haber/savunma/savunma-sanayii-ihracat-sampiyonu-bayraktar-akinci-839652.html,"Baykar tarafından milli ve özgün olarak geliştirilen Bayraktar AKINCI TİHA, kendine özgü bükümlü kanat yapısı ve 20 metrelik kanat açıklığıyla çok sayıda milli akıllı mühimmatla görev yapabilecek şekilde tasarlandı. Bayraktar AKINCI, özgün yapay zeka sistemi sayesinde, daha akıllı ve çevresel koşulların daha da farkında bir platform olarak kullanıcılarına ileri uçuş ve teşhis fonksiyonları sunuyor. İlk ihracat 2022'de  Bayraktar TB2 gibi kendi sınıfında lider olmayı hedefleyen Bayraktar AKINCI, savaş uçaklarının yaptığı bazı görevleri de icra edebiliyor. Taşıdığı elektronik destek podu, uydu haberleşme sistemleri, hava-hava radarları, engel tespit radarı, sentetik açıklıklı radar gibi çok daha gelişmiş faydalı yüklerle operasyon yapabilen Bayraktar AKINCI, hava bombardımanı imkanı sunuyor. Özgün tasarımında Özdemir Bayraktar'ın imzası bulunan Bayraktar AKINCI, İlk uçuşunu 6 Aralık 2019'da yaptı, 29 Ağustos 2021'de envantere girdi. Bayraktar AKINCI, 23 Ocak 2022'de ilk ihracat başarısını yakaladı.   Yurt dışından alınan siparişler doğrultusunda teslimatlara başlayan Baykar, Bayraktar AKINCI için 9 ülke ile sözleşme imzaladı. Suudi Arabistan ile geçen yıl yapılan ihracat ve ortak üretim anlaşması Türk savunma ve havacılık sanayisinin tek seferdeki en büyük ihracat sözleşmesi oldu. En yükseğe çıkan milli hava aracı Bayraktar AKINCI, 40 bin feet uçuş irtifası, 24 saat havada kalış süresi, çift yedekli SATCOM + Çift Yedekli LOS, tam otomatik uçuş kontrol ve 3 yedekli otopilot sistemi, yer sistemlerine bağımlı olmaksızın tam otomatik iniş ve kalkış, GPS bağımlılığı olmaksızın dahili sensör füzyonu ile seyrüsefer gibi temel uçuş performanslarına sahip bulunuyor. Milli hava aracı, tam otomatik seyir ve rota takibi, dahili sensör füzyonu destekli hassas otomatik kalkış ve iniş, tam otomatik taksi ve park, yarı otonom uçuş modları desteği, hata toleranslı ve 3 yedekli sensör füzyonu uygulaması, çapraz yedekli yer kontrol istasyonu sistemi, özgün yedekli servo aktüatör birimleri ve özgün yedekli lityum tabanlı batarya birimleri gibi bir dizi gelişmiş özellikle kullanıcısı için üstün operasyonel kabiliyetler sunuyor. Faydalı yük kapasitesi 1500 kilogram olan Bayraktar AKINCI, Bayraktar AKINCI, bugüne kadar MAM-L, MAM-T, MAM-C, Tolun, Teber-82, Teber-81, LGK-81, LGK-82, Gökçe, KGK-82-SİHA, İHA-230 süpersonik füze, HGK-84/NEB-84, Çakır füzesinin arada bulunduğu mühimmatlarla başarılı testler gerçekleştirildi. Bayraktar AKINCI son olarak ASELSAN tarafından geliştirilen ASELFLIR-500 ile ilk atış testinde deniz üstünde seyreden hareketli hedefi başarıyla imha etti. Bugüne kadar bir dizi özel uçuşa imza atan Bayraktar AKINCI, 3 ülkeyi uçarak geçerek Bakü'ye gitti, ayrıca Efes Tatbikatı kapsamında Batman'dan kalkarak İzmir'deki hedefi vurdu. Bayraktar AKINCI, 45 bin 118 feet ile milli havacılık irtifa rekoruna sahip bulunuyor."
55,"CANİK, uçaksavarlarını Almanya'da sergileyecek","Ateşli silah üreticisi CANiK, uçaksavar ailesinin üç jenerasyonunu Almanya'da sergilemeye hazırlanıyor.",Savunma,https://www.trthaber.com/haber/savunma/canik-ucaksavarlarini-almanyada-sergileyecek-839615.html,"2024 yılı ihracat rotasına ABD ve Suudi Arabistan'daki fuarlara katılarak çıkan dünyanın önde gelen hafif ve orta kalibre silah üreticisi CANİK, bu kez Almanya'da iki fuara katılarak ürünlerini tanıtacak. Almanya'nın Nürnberg kentinde 26-28 Şubat tarihlerinde düzenlenecek ENFORCE TAC Savunma ve Güvenlik Ekipmanları Fuarı'nda CANiK, dünya çapında ses getiren ürünlerini Avrupa pazarında sergileyecek. Kolluk kuvvetleri ve silahlı kuvvetlere yönelik gerçekleşecek etkinlikte, milli uçaksavar CANiK M2 QCB'nin yanı sıra daha ileri özelliklerle donatılan CANiK M2F ve CANiK M3'ün yer aldığı üç jenerasyondan ağır makineli tüfek ailesi, Avrupa'da ilk kez bir arada gösterilecek. Orta kalibre top sistemleri alanında yeni ürünler de fuarda ziyaretçilerin beğenisine sunulacak. CANİK, Almanya'da 29 Şubat-3 Mart tarihleri arasında gerçekleştirilecek Avrupa'nın en büyük atıcılık, avcılık ve outdoor fuarlarından IWA OutdoorClassics 2024'te de yerini alacak. Şirket, geçen ay ABD'deki tanıtımında büyük ses getiren, başta Hollywood yapımları olmak üzere tüm sektörün dikkatini üzerine çeken yeni özel tasarım tabancası CANiK TTI Combat ile ödüllü tabancaları, optikleri, aksesuar ve askeri tekstil ürünlerini burada sergileyecek. CANiK, bu iki fuarla, Almanya'da toplam 7 gün sürecek bir tanıtım turu gerçekleştirecek. ""50'nin üzerinde ürünü tanıtacağız"" Açıklamada görüşlerine yer verilen CANiK Yönetim Kurulu Üyesi Didem Aral, katılacakları fuarların öneminden bahsederek, ""CANiK olarak dünyada savunma sanayisi alanında gücünü kanıtlayan Türkiye'nin, ihracattaki başarılarına yenilerini eklemek üzere çalışmalarımıza devam ediyoruz. Kolluk kuvvetlerine yönelik Avrupa'nın en prestijli fuarlarından ENFORCE TAC ve Avrupa'nın en büyük avcılık ve atıcılık fuarı IWA kapsamında 50'nin üzerinde ürünümüzü, Avrupalı paydaşlarımız için sergileyeceğiz."" ifadelerini kullandı. 2024 ihracat hedefleri doğrultusunda emin adımlarla ilerlediklerini belirten Aral, ""CANiK olarak sadece B2G değil, aynı zamanda B2B ve B2C'de de geleceğin teknolojilerini üreten bir şirket olarak sektöre yön veren olmayı sürdürüyoruz. 2024 yılında CANiK Europe şirketimizin Fransa merkezli kurulmasıyla, Avrupa pazarında yeni iş ortakları bulacağız ve ABD'de olduğu gibi bu pazarda da tüm satışlarımızı bundan sonra kendi organizasyonumuz üzerinden yapacağız."" değerlendirmesinde bulundu."
56,KAAN uçtu: Bundan sonra ne olacak?,"Türkiye’nin milli muharip uçağı KAAN gökyüzüyle buluştu. Bu uçuş aslında çok uzun ve zorlu bir yolun belki de ilk basamağı. Herkesin aklında ise aynı soru var; bundan sonra ne olacak? Uzmanlara göre asıl iş şimdi başlıyor. Ankara süreci doğru yönetebilirse askeri, ekonomik ve politik açıdan çok ama çok kritik bir enstrümana kavuşmuş olacak…",Savunma,https://www.trthaber.com/haber/savunma/kaan-uctu-bundan-sonra-ne-olacak-839488.html,"İçinde bulunduğumuz dönem ve sonrası tarih kitaplarında yer alacaksa 21 Şubat 2024 tarihi hiç şüphesiz en önemli başlıklardan biri olacak. Türkiye’nin yarım asrı geçkin bir süre sonra kendi imkanlarıyla ürettiği ilk muharip savaş uçağı KAAN bu tarihte gökyüzüyle buluştu.   Şüphesiz bu uçuş ilk olması açısından son derece değerli… Ancak asıl meydan okuma belli ki bundan sonra başlıyor. KAAN sadece savunma sanayii üzerinden ele alınabilecek bir proje değil. Askeri, ekonomik, politik ve hatta sosyolojik sonuçları olabilecek bir iş. Bugünlerde en çok merak edilen sorulardan biri olan ‘KAAN uçtu. Peki şimdi ne olacak?’ sorusunu ve yukarıda bahsettiğimiz muhtemel sonuçları Savunma Sanayii Araştırmacısı Kubilay Yıldırım ile konuştuk.   2010 yılından bu yana devam eden bir süreç var Yıldırım öncelikle projeyi yakından takip etmeyenler için de bazı satırbaşları veriyor. Her ne kadar son yıllarda Milli Muharip Uçak ya da KAAN ismini daha sık duyduysak da aslında projenin ilk kez 2010 yılında gündeme alındığını öğreniyoruz. O yıl düzenlenen Savunma Sanayii İcra Komitesi’nde Türkiye’nin yerli/milli imkanlarla bir savaş uçağı üretmesi karara bağlanmış. Sonrasındaki gelişmeleri “Aslında bu süreçte Türkiye iki fazı tamamladı” diyerek özetliyor Yıldırım. İlk olarak İsveçli SAAB, TUSAŞ ve Hava Kuvvetleri Komutanlığı'nın ilgili dairesinin el birliğiyle KAAN’ın kavramsal tasarımı tamamlanmış.   İlk önce KAAN’ın kavramsal tasarım süreci tamamlandı ‘Kavramsal tasarım’ meselesini biraz açmasını istiyoruz Yıldırım’dan… “Yani uçağın ne yapması gerektiği, hangi menzile, hangi hızda, hangi yükü taşıması gerektiği, ne gibi özelliklere sahip olması gerektiği konuları bir mühendislik çalışması ile ele alındı. Bu beklentilerden bir parametreler grubu ortaya çıktı” diyor. Bunu bir otomobilin katalog verilerine benzetiyor… “Bu araba şu kadar beygirde, şu kadar yakıt tüketir, otomatik viteslidir, bir depo benzinle size şu kadar eşya ve yolcu ile buraya taşır, bagajına çocuğun bisikleti, bir orta boy valiz ve bebek arabası aynı anda sığar ya da sığmaz… Bu tablo belirlendi” örneğini veriyor.   KAAN’ın gövde tasarım süreci nasıl başladı? İkinci faz ise yukarıda bahsi geçen isterlerin ete kemiğe bürünmesiyle başlamış. Belirli manevraları rahatlıkla yapabilecek, öte yandan da radar izi mümkün olduğunca düşük olacak, içine de planlanan iki motor sığacak bir uçak gövdesi tasarlamak için kollar sıvanmış. “Tasarım az çok netleştikten sonra ise TUSAŞ ilk prototipin parça üretimlerine başladı” bilgisini veriyor Yıldırım ve devam ediyor: Gördüğümüz ve uçuş yapan KAAN uçağı da bu ilk prototip. Aslında uçması beklenmeyen, yerdeki bazı fonksiyon testleri için kullanılması planlanıyordu. Ancak daha sonra uçuşlu testlere de başlayabilmek için bir miktar elden geçirildi ve dün itibari ile de ilk kez koşup teker kesti.   İlk uçuş elbette ki hem biz hem paydaşlar hem de projenin emektarları için son derece sembolik. Ancak duygusal manasının çok ötesinde birçok mühendislik bagajı da var. Bu ilk uçuş sayesinde uçağın kontrol ve uçuş karakteri, yetenekleri, aerodinamik başarımı uçağın tasarımı sırasında kullanılan modelleme ve simülasyon altyapısı, varsayımları ile karşılaştırılmaya başlanacak. Bu uçuşta uçak üzerindeki 10 bin civarı veri izlendi, toplandı ve tasarım ekibine aktarıldı. Bunun sonucunda şunu görebileceğiz; uçak tasarladığımız gibi uçtu mu, beklediğimiz gibi davrandı mı? Test uçuşları bir süre sonra uçağın sınırlarını zorlar hale gelecek. Oldukça hızlı kalkış, süratli iniş, yan rüzgarlar, uçuşun pistte iptal edildiği prosedürler denenecek. Bunların emniyetle yapılması için paraşüt zaruri. Dünkü uçuş sonrası dikkatli gözler uçağın arkasında açılan paraşütü de görmüştür. Paraşütün açılması ve uçağı durdurması süreci de sınanmış oldu.”   KAAN’ın yeni yol haritası nasıl olacak? Uçuştan sonra en çok merak edilen konulardan biri de ‘şimdi ne olacak?’ sorusunun yanıtıydı. Toplanan verilerin önemine değiniyor Kubilay Yıldırım. Belki bazı tasarım değişiklikleri de yapılarak hızla ‘Kritik Tasarım Değerlendirme Süreci’ne geçileceğini sonra onun da tamamlanıp, birden çok prototiple test uçuşlarının hızla devam edeceğini söylüyor.   KAAN ne zaman envantere girecek? Bu sorunun cevabı farklı dinamiklere göre aslında değişiyor. Çünkü bizim envanterde ilk göreceğimiz KAAN ile uçağın belli bir süre sonra evrileceği KAAN arasında ciddi farklar olacak. Kubilay Yıldırım “KAAN projesindeki muradımız dünyadaki emsallerinden geri kalmayan bir 5. nesil savaş uçağına kavuşmak” dedikten sonra devam ediyor... “5. nesil hava savaşının kritik birkaç konusu var… Düşük görünürlük, tüm sistemlerin bir ağ mantığında çalışması, uçağın kendi üzerindeki sensörlerden ve dışarıdan gelen verileri yoğurup, yorumlayıp buna göre karar mekanizmaları önermesi. Aslında bir tür ‘bilgi otomasyonu’ denebilir. Bunun başarılabilmesi için AESA tipi radarlar gibi son derece gelişmiş sensörler üretmek ve uçağa entegre etmek gerekiyor. Yine aynı zamanda uçaklar hem birbiriyle hem farklı platformlarla ‘konuşmak’ durumunda. Sadece konuşmak da yetmez. Yüksek hacimli veri paylaşmasını sağlayacak milli ve kriptolu veribağları geliştirilmesi gerekiyor. Bunlar çok uzun soluklu, çok zor ve dünyadaki teknolojinin en uç noktalarındaki işler. Bu sistemlerin ise bir platforma entegre edilebilmesi için en başta o sensörlerin, silahların hakkını verecek bir uçak gerekiyor. KAAN işte tam olarak o uçak. Evet, KAAN 5. nesil uçaklardan beklenen bazı özelliklere henüz ulaşmış değil. Ancak bu haliyle dahi Türk Hava Kuvvetleri’nde mevcut F-16’lardan çok daha yüksek bir kabiliyet sunacak.”   “Yeni bir doktrin geliştirilmesi gerekiyor” Kubilay Yıldırım’ın anlattıklarından ve kamuoyuna yansıyan bazı açıklamalardan, şimdilik Blok-10 diyebileceğimiz daha kısıtlı imkanlara, ABD’den alınan motorlara sahip ilk uçakların envantere girmesini beklemek yanlış olmaz. Yıllar içerisinde kritik gelişmeler kat edildikçe Blok-20, Blok-30 gibi güncellemelerle karşılaşmamız yüksek ihtimal. Burada bir parantez açıyor Yıldırım ve “Önemli konulardan biri de Hava Kuvvetleri'nin bir an önce yerli silah sistemleri ve sensörler ile KAAN’ı envanterine katıp bununla doktrin ve operasyonel kavramlar geliştirmesi. Bu ne kadar hızlı olabilirse KAAN projesine o kadar hızlı ve yoğun geri bildirimde bulunabilirler” diyor.   KAAN yabancı ülkeler için ne anlama geliyor? Haberin başında da bahsettiğimiz üzere KAAN’ın altın değerinde bir dış politika enstrümanı olarak değerlendirmek de mümkün. Kubilay Yıldırım da bu gerçekliğe işaret ediyor. “KAAN hazır olduğunda oldukça gelişmiş bir 4,5-5. nesil uçak olacak. Bu, özellikle dünyanın başat askeri ve politik güçlerinin kontrolünde olmadan dünyaya yayılmasından kaygılacakları bir kabiliyet. Örneğin, yetenekli bir KAAN konfigürasyonuna sahip Pakistan rakibi Hindistan’ı oldukça endişelendirir. Bu sebeple Hindistan ABD’deki ve Avrupa’daki baskı ve lobi gücünü kullanarak bunu engellemek için elinden geleni yapar. KAAN’ı bir dış politika aracı olarak kullanabilmek zor ve çetrefilli bir yol. Ancak muhakkak KAAN, Türkiye’ye jeopolitik, ekonomik ve politik alanda daha önce görülmemiş bir kaldıraç sağlayacak.”
 "
57,"Milli savaş uçağı KAAN, ASELSAN ile ""BİLGE KAAN"" olacak","ASELSAN Genel Müdürü Ahmet Akyol, geliştirdikleri teknolojilerle milli muharip uçak KAAN'ı ""BİLGE KAAN"" yapacaklarını söyledi.",Savunma,https://www.trthaber.com/haber/savunma/milli-savas-ucagi-kaan-aselsan-ile-bilge-kaan-olacak-839492.html,"ASELSAN Genel Müdürü Ahmet Akyol, sosyal medya hesabından yaptığı açıklamada, Türkiye'nin lider savunma ve teknoloji şirketi ASELSAN'ın KAAN projesine sağladığı katkıya ilişkin değerlendirmede bulundu. ASELSAN'ın misyonunun KAAN'ı ""BİLGE KAAN yapmak"" olduğunu vurgulayan Akyol, ""Çelik kanatlar, Türk mühendisliğinin rüzgarı ve oyun değiştiren teknolojilerle en yükseklere ulaşacak. Arkasında nasıl bir gayret ve fedakarlık olduğuna bizzat şahidiz. Gece gündüz çalışan, KAAN'ı çok daha ileri teknolojik seviyelere taşıyacak olan başta Türk Havacılık Uzay Sanayii'ndeki çalışma arkadaşlarımızı, ASELSAN mühendislerimizi ve teknik ekiplerimizi, emeği geçen bütün paydaşları tebrik ederim. İstiklal ve istikbalimiz için gece gündüz çalışmaya devam edeceğiz"" sözlerini kullandı.    Aviyonik teknolojileriyle güç katacak Buna göre, ASELSAN özellikle üstün aviyonik teknolojileriyle KAAN'a güç katacak. Bu kapsamda, şirketin kriptolu haberleşme, tanıma-tanıtma, veri linki, 3 boyutlu iç haberleşme, yer ve uydu tabanlı yaklaşma, seyrüsefer, yedek uçuş gösterge, TULGAR kaska monteli gösterge birimi, kızılötesi arama ve takip, bütünleşik elektro-optik hedefleme, kızılötesi füze ikaz ve görüntüleme, lazer ikaz, yönlendirilmiş kızılötesi karşı tedbir, güdümlü kitleri, uçuş kontrol sistemi sensörleri, entegre elektronik harp, AESA burun radarı, karşı tedbir atma gibi ASELSAN alt sistem ve ekipmanları KAAN'ın etkin şekilde görev yapmasına katkı sağlayacak."
58,"Bayraktar AKINCI, ASELFLIR-500 ile ilk testinde başarılı","Bayraktar AKINCI TİHA, ASELFLIR-500 ile ilk atış testinde deniz üstünde seyreden hareketli hedefi başarıyla imha etti.",Savunma,https://www.trthaber.com/haber/savunma/bayraktar-akinci-aselflir-500-ile-ilk-testinde-basarili-839485.html,"ASELFLIR-500’ün bugün yapılan testte Bayraktar AKINCI TİHA’ya (Taarruzi İnsansız Hava Aracı) entegre edilmesi ile Türk savunma sanayii önemli bir eşiği daha geçti. Baykar’ın milli ve özgün olarak geliştirdiği Bayraktar AKINCI, ASELSAN tarafından milli olarak geliştirilen ASELFLIR-500 Elektro-Optik Keşif, Gözetleme ve Hedefleme Sistemi’ni kullanarak deniz üstünde seyreden Albatros İDA’yı başarıyla imha etti. Böylece Bayraktar AKINCI, ASELFLIR-500 ile gerçekleştirdiği ilk uçuş ve atış testinde muharebe sahasındaki etkisini gözler önüne serdi. 40 bin saattir göklerde Türkiye’nin ilk milli insansız hava araçlarını üreten Baykar’ın milli ve özgün olarak geliştirdiği Bayraktar AKINCI TİHA, 40 bin uçuş saatini başarıyla tamamlayarak Türk havacılık tarihinde önemli bir kilometre taşını daha geride bıraktı.   İhracat şampiyonu Başlangıçtan bugüne tüm projelerini öz kaynakları ile yürüten Baykar, 2003 yılındaki İHA Ar-Ge sürecinin başlangıcından itibaren tüm gelirlerinin  yüzde 83’ünü ihracattan elde etti. 2021 ve 2022 yıllarında Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. Savunma Sanayii Başkanlığı tarafından 2023’te de sektörün ihracat şampiyonu olduğu açıklanan Baykar, geçen yıl 1.8 milyar dolarlık ihracat gerçekleştirdi. Son yıllarda gelirlerinin yüzde 90’ından fazlasını ihracattan elde eden Baykar, 2023’te savunma ve havacılık sektöründeki ihracatın 3’te 1’ini tek başına yaptı. Bayraktar TB2 SİHA için 33 ülkeyle, Bayraktar AKINCI TİHA için ise şimdiye kadar 9 ülke ile olmak üzere toplam 34 ülkeyle ihracat anlaşması imzalandı."
59,Türk havacılığının altın çağı: 9 milli platform uçuruldu,Türk savunma sanayisi yaklaşık 10 yıllık dönemde 9 milli platformun ilk uçuşlarını gerçekleştirdi.,Savunma,https://www.trthaber.com/haber/savunma/turk-havaciliginin-altin-cagi-9-milli-platform-ucuruldu-839342.html,"Türkiye, güvenlik güçlerinin savunma ve havacılık sanayisindeki ihtiyaçlarını milli çözümlerle karşılamaya yönelik olarak son dönemde yoğun bir çalışma yürütüyor. Bu çabalarda milli hava platformları önemli bir yer tutuyor. Temel eğitim uçağı HÜRKUŞ ile başlayan serüvenden insanlı ve insansız hava araçlarıyla atılan adımlar milli muharip uçak KAAN ile zirveye ulaştı.   Cumhurbaşkanlığı Savunma Sanayii Başkanı Haluk Görgün de sosyal medya hesabından bu sürece dikkati çeken ""Gökyüzüne bir kere daha bak"" mesajıyla Türk savunma sanayisinin son dönemde ilk uçuşunu gerçekleştirdiği hava araçlarına ilişkin video paylaştı. Buna göre, Türkiye'nin özgün milli hava aracı çalışmalarında temel eğitim uçağı HÜRKUŞ ile yeni bir sayfa açıldı. Türk Havacılık Uzay Sanayii tarafından geliştirilen HÜRKUŞ, 29 Ağustos 2013'te ilk uçuşunu gerçekleştirdi. HÜRKUŞ geride kalan sürede önemli yetenekler kazandı ve ihracat başarılarına ulaştı.   Baykar tarafından geliştirilen, en fazla ülkeye ihraç edilen İHA/SİHA unvanıyla şirketi sektörün savunma sanayisi şampiyonluğuna taşıyan Bayraktar TB2, 29 Nisan 2014'te gökyüzü ile buluştu. Bayraktar TB2, yurt içi ve dışındaki güvenlik operasyonlarında etkin olarak kullanıldı, bu alandaki yurt dışı bağımlılığı sonlandırdı. Bayraktar TB2, özellikle Karabağ Zaferi ve Ukrayna-Rusya savaşında üstlendiği rollerle ""dünya muharebe tarihinde paradigma değiştiren"" hava aracı olarak nitelendirildi. Hakkında şarkılar bestelenen Bayraktar TB2 için Ukrayna'ya destek amaçlı çeşitli ülkelerde bağış kampanyaları düzenlendi. Türk Havacılık Uzay Sanayii tarafından ANKA platformundan yola çıkılarak 18 ay gibi kısa sürede geliştirilen, yüksek faydalı yük kapasitesi ile kesintisiz çok rollü istihbarat, gözetleme, keşif ve taarruz görevleri gerçekleştirme kapasitesine sahip AKSUNGUR, 20 Mart 2019'da ilk kez uçtu. AKSUNGUR, Türkiye'de farklı kuvvetlerin envanterine girdi, ihraç edilmeye başlandı. İhracatın ""AKINCI""sı Baykar tarafından milli ve özgün olarak geliştirilen Bayraktar AKINCI Taarruzi İnsansız Hava Aracı (TİHA) ise 6 Aralık 2019'da ilk kez havalandı. Geçen sürede Türk havacılık tarihi açısından rekorlara, ilk uçuşlara imza atan Bayraktar AKINCI TİHA, art arda ihracat başarılarına imza attı. Suudi Arabistan Krallığı Hava ve Deniz Kuvvetleri Komutanlığı envanterinde görev yapacak Bayraktar AKINCI TİHA, bu anlaşma neticesinde Türkiye’nin tek seferde yapılan en büyük havacılık ihracatının gerçekleştirilmesini sağladı. Baykar'ın öz kaynaklarıyla milli ve özgün olarak geliştirdiği insansız savaş uçağı Bayraktar KIZILELMA, 14 Aralık 2022'de ilk kez gökyüzüyle buluştu. Geliştirme ve üretim faaliyetleri devam eden Bayraktar KIZILELMA'nın bu yıl seri üretimine geçilmesi planlanıyor. Bayraktar KIZILELMA, hava-yer görevleriyle beraber yapay zeka kabiliyetiyle hava-hava muharebesi icra edecek. Bayraktar KIZILELMA, insansız savaş uçağı düşük radar kesiti sayesinde sahip olacağı düşük görünürlük ile Türkiye için güç çarpanı olacak. Türk Havacılık Uzay Sanayii tarafından geliştirilen HÜRJET, 25 Nisan 2023'te ilk uçuşunu gerçekleştirdi. Uçuş testlerine devam eden HÜRJET'in varyantları arasında Hafif Taarruz Uçağı, Jet Eğitim Uçağı, Akrotim Gösteri Uçağı, Harbe Hazırlık Uçağı, Red Aircraft ve Uçak Gemisi versiyonları bulunuyor. Üst irtifa limiti 45 bin fit olan HÜRJET, ses hızının 1,4 katı hızda uçuş yapabilme kabiliyetiyle görev yapacak. Baykar'ın gökyüzüyle buluşturduğu son araç olan Bayraktar TB3 ise 27 Ekim 2023'te ilk uçuşunu yaptı. TUSAŞ Motor Sanayi AŞ (TEI) tarafından yerli olarak geliştirilen PD-170 motoruyla havalanan uçan Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip bir insansız hava aracı olacak. Milli yetenekler son olarak KAAN'ı gökyüzüne taşıdı Türk Havacılık Uzay Sanayii tarafından geliştirilen insansız savaş uçağı ANKA III ilk kez 28 Aralık 2023'te gökyüzüne taşındı. Türkiye'nin ilk dikey kuyruksuz turbofan motorlu insansız hava aracı ANKA III'ü geliştirme çalışmaları devam ediyor. Yeni nesil İHA sistemi olan ANKA III, keşif, gözetleme ve istihbarat, farklı hava-yer mühimmatları ile taarruz, hava-hava mühimmatları ile düşman helikopter, pervaneli uçak, İHA'larına angaje olarak av taraması, düşman RF yayımı yapan radar ve hava savunma sistemlerini etkisiz hale getirme, hava ve karada dost kuvvetlere himaye, sinyal ve haberleşme istihbarat, elektronik harp, diğer dost unsurlarla beraber operasyon ve haberleşme rölesi gibi bir çok görevi yerine getirebilecek. Türk Havacılık Uzay Sanayii tarafından yürütülen Türkiye'nin en önemli teknoloji projelerinden milli muharip uçak KAAN, ilk uçuşunu 21 Şubat 2024'te gerçekleştirdi. KAAN ile Türkiye, 5. nesil uçak üretebilen sınırlı sayıda ülkeler arasına adını yazdıracak. Pilotlarının uçak bilgisayar olarak nitelendirdikleri KAAN, teknolojinin sunduğu en güncel yetenekleri bünyesinde barındıracak. Yeni nesil silahlarla havadan havaya muharebe, süpersonik hızda dahili silah yuvalarından hassas vuruş gerçekleştirebilecek KAAN, yapay zeka ve nöral ağ desteğiyle artırılmış muharebe gücü sağlayacak."
60,ASELSAN ihracat pazarını genişletiyor,"ASELSAN Genel Müdürü Ahmet Akyol, ""Dünyadaki en yüksek standartların olduğu NATO'da ihalelere giriyoruz. Doğu Avrupa'yı önümüzdeki dönemde geleneksel ihracat pazarlarımızın içinde yeni bir alan olarak görüyorum"" dedi.",Savunma,https://www.trthaber.com/haber/savunma/aselsan-ihracat-pazarini-genisletiyor-839330.html,"ASELSAN Genel Müdürü Akyol, 16-18 Şubat'ta düzenlenen ""Savunma ve Havacılık Sanayiinde Küresel Stratejiler Konferansı"" için bulunduğu Antalya'da, Türkiye Cumhuriyeti'nin menfaatleri doğrultusunda savunma sanayisinde ihracatı bir adım yukarıya çıkarmaya çalıştıklarını söyledi. ASELSAN'ın tüm platform üreticilerinin içindeki elektronik sistemleri, akıl katan sistemleri yapan bir firma olduğunu belirten Akyol, denizaltılar, gemiler, kara araçları, İHA'lar, uçaklar, helikopterler ve uydularda kullanılan faydalı yükleri, elektronik sistemleri, son teknoloji ürünleri geliştirdiklerini kaydetti. Bu sistemleri geliştirerek savunma sanayi sektörünün katma değeri yüksek ihracat yapmasının önünü açtıklarına dikkati çeken Akyol, ""Kendimizin doğrudan temin edip son kullanıcıyla buluşturduğumuz ürünler de var. 14 ülkede ofis, firmamız veya ortaklığımız var. Güney Amerika'dan Güney Afrika'ya, Uzak Doğu'dan Balkanlar'a, Orta Doğu'dan Türk cumhuriyetlerine kadar birçok yerde fabrikalarımız, dizayn ofislerimiz faaliyet gösteriyor. Küresel bir şirket haline dönüştük. Dünyada önemli savunma sanayi firmalarının listelendiği ligde Türkiye'yi temsil eden en yukarıdaki firmayız."" diye konuştu. ""İhracat yaptığımız ülke sayısı 86 oldu"" Akyol, 2023'te 601 milyon dolarlık yeni sözleşme imzaladıklarını kaydederek, bunun, ASELSAN'ın bugüne kadar ulaştığı en yüksek rakam olduğunu bildirdi. Dört yeni ülkeye ihracat yapma imkanı yakaladıklarını aktaran Akyol, ""Böylece kurulduğumuz günden bu yana ihracat yaptığımız ülke sayısı 86 oldu."" bilgisini paylaştı. Akyol, 2024 stratejilerini alanında en iddialı ürün yapmak, dünyada kendi segmentinde en azından ilk 3'te olmak, ihracat odaklı büyüyen ve yeni konseptler yaparak dünyada fark yaratan bir anlayışı uygulamak olarak belirlediklerini kaydetti. Türkiye'ye konulan ambargo nedeniyle verilmeyen kameralara karşı ASELFLIR 500 kamerasını yaptıklarına, bunun dünyadaki bütün muadillerinden daha iyi bir kamera olduğuna işaret eden Akyol, ""İhracat odaklı büyümeye, geliştirmeye devam ediyoruz. 2024 yılında dünyanın her yerinde bayrak göstermeye devam edeceğiz. 2024, hem savunma sanayi sektörü hem de ASELSAN için başarılarla dolu bir yıl olacak."" değerlendirmesinde bulundu. ""Uluslararası bütün yapılarda daha fazla yer almaya odaklandık"" ASELSAN'ın içerisinde NATO ihaleleri için özel bir birim kurduklarını anlatan Akyol, ""NATO'nun bütün birimleriyle çalışıyoruz. Bu sene Savunma Sanayii Başkanlığımızın koordinasyonuyla NATO'ya yöneldik. Bütün dünyadaki en yüksek standartların olduğu NATO'da ihalelere giriyoruz. NATO standartlarında dünyadaki sayılı firmalarla yarışacak pozisyona girmek bir süreçti ve bu süreci Türkiye başardı. Bu, geldiğimiz seviyeyi gösteriyor. Sadece NATO değil, OCCAR ve BM gibi uluslararası bütün yapılarda daha fazla yer almaya odaklandık."" dedi. Ukrayna-Rusya savaşıyla özellikle Doğu Avrupa'da askeri harcamalarda artış olduğunun altını çizen Akyol, şunları söyledi: ""Romanya'dan yeni geldim. Macaristan'dan Polonya'sına, Estonya'sına kadar geçmişten daha fazla savunma sanayiye odaklanma var. Doğu Avrupa'yı önümüzdeki dönemde geleneksel ihracat pazarlarımızın içinde yeni bir alan olarak görüyorum. ASELSAN olarak Balkanlar ve Polonya için yeni birimimizi, ofisimizi aktif hale getirdik. Geleneksel pazarlara yeni yeni başlayan Afrika ülkelerinin yanı sıra Doğu Avrupa'nın da eklendiğini söylemek isterim. Şili'de tank modernizasyonu ihalesi kazandık. Orada bu çalışmayı yürütmeye başladık. Filipinler'de hava savunma ihalesi kazandık. Dünyanın bütün noktalarında faaliyet gösterecek seviyeye çıktık."" ""ASELSAN çalışanlarının yüzde 60'tan fazlası mühendis"" ASELSAN bünyesinde 10 bin 600 çalışan olduğu bilgisini veren Akyol, çalışanların yüzde 60'tan fazlasının mühendis olduğuna işaret etti. Dokuz AR-GE merkezleri bulunduğunu belirten Akyol, sözlerini şöyle tamamladı: ""Ankara ve Konya'da 2 meslek lisemiz var. Çalışanlarımızın yüzde 10'u kadar her yıl stajyer alıyoruz. Bu yıl ilk defa üniversitelerin 3'üncü sınıfındaki gençlerin ASELSAN'da yarı zamanlı çalışabilecekleri bir program başlattık. Üniversite 3'üncü ve 4'üncü sınıf öğrencileri ASELSAN'da çalışma deneyimi kazanıyor. Firmamızın içinde de yeni yetkinlikler kazandıracağımız uluslararası eğitim programları var. ASELSAN Akademisi'ni kurduk. Mühendislik faaliyeti yürüten arkadaşlarımız bu akademide master ve doktora yapabiliyor. Lise çağından doktorasına kadar uçtan uca yatırım yaptığımız çalışanlarımız ile Türkiye'nin çok zorlayıcı projelerini bir bir hayata geçiriyoruz. Ülkemizin bize yüklediği sorumluluk ile daha fazlasını yapmak için çaba gösteriyoruz."""
61,"Savunma Sanayii Başkanı Görgün, KAAN'ın uçuş ekibiyle bir araya geldi","Savunma Sanayii Başkanı Haluk Görgün, Milli Muharip Uçak KAAN'ın ilk uçuşunun çok büyük bir motivasyon olduğunu, daha yapacak çok işlerinin bulunduğunu belirterek, ""Hava Kuvvetlerimize bu uçak teslim edilene kadar gece gündüz çalışmaya devam edeceğiz."" dedi.",Savunma,https://www.trthaber.com/haber/savunma/savunma-sanayii-baskani-gorgun-kaanin-ucus-ekibiyle-bir-araya-geldi-839328.html,"Haluk Görgün, ilk uçuşun ardından uçuş ekibiyle KAAN'ın hangarında dün bir araya geldi. Çok heyecanlı, gururlu ve mutlu olduklarını dile getiren Görgün, ""Duygularımız birbiri peşine geliyor. Kelimelerle ifade etmek mümkün değil. Uzun süreli çalışmaların önemli bir aşamasının gerçekleştiği Milli Muharip Uçağımız KAAN’ın ilk uçuşunun gerçekleştiği bir gün."" dedi. Görgün, ilk uçuşta planlanan uçuş profilinin tamamının gerçekleştiğini ifade ederek, ""Yaklaşık 13 dakika havada kaldı. Ölçülmesi takip edilmesi gereken tüm süreçler 13 dakika içinde gerçekleşti. Türk mühendislik, havacılık ve savunma tarihinin, bu milletin evlatlarının başarıyla gerçekleştirdiği sistemler sistemi olan uçağımızın ilk uçuşuydu."" diye konuştu. ""Önümüzde uzun bir yol var"" Uçak için çalışan Türk savunma sanayisinde 200’ün üzerindeki firmanın, bugüne gelinmesinde çok büyük emek harcadıklarının altını çizen Görgün, ""Gece gündüz çalıştılar. En başta Cumhurbaşkanımızın ortaya koyduğu irade, destek ve motivasyonla gayretle çalıştılar. Bugünü, bu mutluluğu yaşadık."" değerlendirmesinde bulundu. Görgün, sözlerini şöyle sürdürdü: ""İlk uçuş önemli bir motivasyon. Daha yapacak çok işimiz var, hepimiz bunun farkındayız. Gayretli çalışacağız. Hava Kuvvetlerimize uçağımızın seri üretimden sonra teslim edilene kadar ve yeni teknolojiler gelişip üstüne katıp devam ederek, milli tüm teknolojilerimizle sadece aviyonik sistemler değil, elektronik harp sistemlerimiz ve bir uçağın içinde bulunan sistemleri, yerli ve milli imkanlarımızla gerçekleştirip uçağımıza entegre edeceğiz. Bu sistemler entegre edilerek Hava Kuvvetlerimize bu uçak teslim edilene kadar gece gündüz çalışmaya devam edeceğiz. Önümüzde uzun bir yol var. Bu mutlu günü, bu süreçle yine mutlulukla yaşayıp, milletimizle paylaşmaya devam edeceğiz."" Projede emeği geçen herkese teşekkür eden Görgün, ""İyi ki varsınız diyorum. Yapacak çok işimiz var. Azim ve gayretle çalışmaya devam edeceğiz."" dedi. ""Mükemmel bir uçuş oldu"" KAAN'ın ilk uçuşunu gerçekleştiren Pilot Barbaros Demirbaş da KAAN'la ilk kez uçuyormuş gibi olmadıklarına dikkati çekerek, ""Çok iyi hazırlandık. Ekibin mühendislik becerisine, hazırlıklara, teknisyen arkadaşlarımıza, yöneticilerimize inancımız tamdı."" ifadelerini kullandı. Demirbaş, uçuşun ardından, park yerinde bütün mesai arkadaşlarıyla kucaklaşmanın öneminin altını çizerek, ""Milletimizin emanetini Allah’a çok şükür emniyetle getirdik, görevimizi yaptık."" diye konuştu. Uçuşun sadece bugünün olayı olmadığını, arkasında yılların bulunduğunu belirten Demirbaş, şunları kaydetti: ""Savunma sanayiimizin akıl birliği var. Bundan sonra yolumuz çok daha çetin. Bugünkü uçuşta benim duygularım çok rahattı ama uçuş öncesi ve sonrasında çalışma arkadaşlarımızın o uçuş hattına geldiğini görmek en güzel duyguydu benim için. Tekrar çok teşekkür etmek isterim. Uçak üstünde 10 binin üzerinde veri var. Test kontrol odasında 50’den fazla mühendisimiz, 15'ten farklı disiplin uçağı benim gördüğümden çok daha erken takip edebiliyorlar. Mükemmel bir uçuş oldu."" Demirbaş, kalkışta yatay stabilize büyük bir hareket görüldüğünü, bu durumun uçağın kontrol karakteristiğinin normal bir davranışı olduğunu da sözlerine ekledi. ""Cumhuriyetimizin 100. yılına bir armağan"" TUSAŞ Milli Muharip Uçak Genel Müdür Yardımcısı Uğur Zengin ise duygusal bir gün olduğunu belirterek, ""Uzun yıllardır süren mücadelenin, büyük bir özverinin, uykusuz gecelerin, binlerce çalışanın fedakarlığının aslında ilk meyvelerini tattık. Tadı damağımızda kaldı diyebilirim. Bundan sonra daha çok çalışmamız gerekiyor. Bunun çok ciddi bir başlangıç olduğunun farkındayız. Devletimizin bize verdiği tüm imkanlarla birlikte çok daha iyisini yapabileceğimize inanıyorum."" dedi. Başmühendis Emre Yaban da uçuşu büyük gurur olarak nitelendirerek, ""Bu aslında Cumhuriyetimizin 100. yılına bir armağan diyoruz. Tüm mühendisler olarak, bu topraklarda yetişmiş mühendisler olarak bizim için bir gurur fotoğrafı bu. 100 yıllık havacılık tarihinde artık o içimize sindiremediğimiz, geri kalmış dediğimiz şeyi artık yakaladığımızın fotoğrafı. Dünyadaki tüm benzerlerine baktığımızda artık havacılığın şampiyonlar ligine girdik. Onu gösterdik... İnşallah bundan sonra bu uçağı, sadece bu topraklarda yapıldı diye değil, en iyi rakiplerinden de daha iyi özelliklere sahip olduğu için tüm dünyaya satacağız. Onlar almak isteyecekler ama bu, parayla satın alınamayacak bir ürün olacak. Biz istersek vereceğiz onlara. İnşallah bunu çok yakın zamanda göreceğiz. Tüm ekibimizle bunu yapmaya çalışıyoruz."" diye konuştu. ""Türk havacılık tarihi için yeni bir çağın başlangıcı"" KAAN'ın normal bir uçak olmadığını söyleyen Uçuş Test Mühendisi Hüseyin Erman Özer, ""Çok büyük bir ekibin özverisinin, bilgisinin, tecrübesinin, hepsinin vücut bulmuş hali. Türk havacılık tarihi için belki yeni bir çağın başlangıcı."" ifadelerini kullandı. Özer, uçuş testlerinde sürprizli ve heyecanlı durumları sevmediklerini belirterek, şunları kaydetti: ""Eğer test uçuşu ne kadar sıkıcıysa işinizi o kadar iyi yapmışsınızdır. O yüzden bizim için aslında simülatörde beklediğimiz, planladığımız, konuşmalarına kadar hazır olduğumuz, birebir noktalarını tam olarak planladığımız bir uçuştu. O yüzden uçuşun başarılı olması dışında test uçuşu olarak da çok başarılı bir uçuştu."""
62,TUSAŞ Genel Müdürü Kotil: Bugün gurur günümüz,"TUSAŞ Genel Müdürü Temel Kotil, ""KAAN’ımız 13 dakika havada kalarak 8000 feet irtifada 230 knot hıza ulaştı. Bu yolda bizlerin yolunu açan Cumhurbaşkanımız Sayın Recep Tayyip Erdoğan'a ve KAAN’ımız için başından beri büyük özveriyle çalışan tüm çalışma arkadaşlarıma ve ailelerine teşekkür ederim."" dedi.",Savunma,https://www.trthaber.com/haber/savunma/tusas-genel-muduru-kotil-bugun-gurur-gunumuz-839095.html,"Milli muharip uçak 'KAAN' bugün ilk uçuşunu başarıyla yaptı. Türkiye, KAAN ile 5'inci nesil savaş uçağına sahip ülkeler arasında yerini aldı. Türk Havacılık ve Uzay Sanayii (TUSAŞ) Genel Müdürü Temel Kotil, sosyal medya hesabından konuya ilişkin açıklama yaptı. Bugün gurur günümüz! ????????

KAAN’ımız 13 dakika havada kalarak 8000 feet irtifada 230 knot hıza ulaştı. Bu yolda bizlerin yolunu açan Cumhurbaşkanımız Sn. @RTErdogan’a ve #KAAN’ımız için başından beri büyük özveriyle çalışan tüm çalışma arkadaşlarıma ve ailelerine teşekkür ederim. https://t.co/Whtj8X4uCy Açıklamasında ""Bugün gurur günümüz"" ifadesini kullanan Kotil'in paylaşımı şu şekilde: ""KAAN’ımız 13 dakika havada kalarak 8000 feet irtifada 230 knot hıza ulaştı. Bu yolda bizlerin yolunu açan Cumhurbaşkanımız Cumhurbaşkanımız Sayın Recep Tayyip Erdoğan'a ve #KAAN’ımız için başından beri büyük özveriyle çalışan tüm çalışma arkadaşlarıma ve ailelerine teşekkür ederim. """
63,Teksas’ta kurulan obüs hattı: ABD neden Türkiye’yi seçti?,"ABD’nin Ankara Büyükelçisi, Teksas’ta açılan obüs mühimmat fabrikasında üretim hatlarının Türkiye’den satın alındığını açıkladı. Söz konusu alımı basit bir döviz girdisi olarak görmek mümkün. Ancak, Ankara-Washington hattındaki ‘diyalog zemini bulma çabası’ düşünüldüğünde bu ve benzer girişimlerin daha farklı anlamlara gelebileceği de konuşuluyor.",Savunma,https://www.trthaber.com/haber/savunma/teksasta-kurulan-obus-hatti-abd-neden-turkiyeyi-secti-838764.html,"Türkiye ile ABD arasında son dönemlerde ivmesi giderek artan bir görüşme trafiği var. Ve bu sürecin taşıyıcı kolonu savunma sanayii ürünleri. İlk etapta F-16 modernizasyonu ve yeni savaş uçakları ya da F-35 meselesi akla gelse de arka planda çok farklı başlıklarda da iki ülke hızla yol alıyor. Temel olarak uzun bir süredir aynı zeminde buluşamayan Ankara-Washington hattında bazı hamleler ‘güven artırıcı adım’ olarak kabul ediliyor. ABD’nin Ankara Büyükelçisi Jeff Flake açıklayana kadar kimse Türkiye’den bir firmanın Teksas’ta üretilecek 155 mm obüs mühimmatı için üç yeni hat kurduğunu bilmiyordu. Söz konusu açıklamanın ardından en çok merak edilen konulardan biri de ABD’nin neden bu hat için Ankara’nın kapısını çaldığı meselesi oldu. Bu sorunun cevabına geleceğiz ancak daha öncesinde Washington’un ne amaçla böyle bir hat kurduğu meselesine değinmek gerekiyor.   Ukrayna’ya yüz binlerce top mermisi geldi Geçtiğimiz yılın hem şubat hem de haziran aylarında uluslararası medyaya konuyla ilgili iki ayrı çalışma yansıdı. İlk çalışmaya göre Ukrayna, Rusya’ya karşı çok ciddi sayılarda obüs mühimmatı kullanıyordu. Öyle ki Kiev yönetimi, 6 aylık süreçte sadece ABD’den 800 binin üzerinde 155 mm obüs mühimmatı teslim almıştı. Ancak o dönemde gerek Ukrayna gerek Avrupa Birliği yetkilileri tarafından yapılan açıklamalar bu baş döndürücü rakamlara rağmen yeterli sayıda mühimmat olmadığı ve desteğin kesilmesi halinde Ukrayna’nın bu savaşı kaybedeceği yönündeydi. Burada AB için de küçük bir parantez açmak gerek. Birlik ilk açıklamasında Ukrayna’ya 2024 yılı mart ayına kadar 1 milyon top mermisi göndereceğini taahhüt etmişti. Raporlara göre AB’nin bugüne kadar yolladığı rakam net olmamakla birlikte kimi kaynaklarda 300 bin civarında.   AB dışından satın alım reddedildi AB ülkelerinin üretim kapasiteleri göz önüne alındığında söz verilen 1 milyon top mermisinin Mart 2024’e kadar gönderilemeyeceği net. Ancak burada AB tarafının süreç içinde savrulduğu durum dikkate değer. Örneğin ‘1 milyon top mermisi sözümüzü tutamazsak o zaman AB dışından satın alım yolu açılır’ demişlerdi. Ancak Fransa, Güney Kıbrıs ve Yunanistan, AB dışından bir satın alım kararını engellemek için ortak hareket etme noktasında anlaştı. Hatta Yunan basınına yansıyan iddialara göre, geçtiğimiz günlerde düzenlenen AB Siyaset ve Güvenlik Komitesi toplantısında Ukrayna’nın ihtiyacı olan insansız hava araçları ve top mermileri gündeme geldi. Ancak üç ülke, her iki konuda da AB tarafından finanse edilecek ve büyük ihtimalle Türkiye’den tedarik edilecek bu satın alımları veto etti.   ABD’nin stokları su gibi eriyor Madalyonun diğer yüzünde bulunan ABD’nin de obüs mühimmatı konusunda eli çok rahat değil. Geçtiğimiz yılın mart ayında bu konuyu yüksek sesle dile getiren ABD’li yetkililer temel olarak ülkedeki top mermisi üretiminin çok az olduğunu, buna karşın özellikle Ukrayna’ya gönderilenler nedeniyle çok hızlı bir tüketimle karşı karşı kaldıklarını söylemişti. Haliyle bu durum hem Ukrayna’ya verilen desteğin sürdürülebilmesi hem de ABD’nin kendi stoklarının dolu olması adına kritik bir noktaya evrildi. İşte Washington yönetimi bu nedenle bir karar verdi ve Teksas’ta bulunan fabrikada 155 mm obüs mühimmatı üretilmesi için üç yeni hat satın aldı.   ABD obüs mühimmatı için neden Türkiye’yi tercih etti? Bu sorunun yanıtı nereden baktığınıza bağlı olarak değişmekle beraber burada birincil sebebin ticari olduğu sır değil. Sonuç olarak ABD’nin bir ihtiyacı vardı ve bunu NATO standartlarında yapabilecek ülkeler belliydi. Türkiye hem standartlar hem de daha az maliyete bu işi üstlenebilecek merkez olarak öne çıktı. Savunma sanayii sektörü bu satışla ciddi bir döviz girdisi kazandı evet ama işin bir de siyasi boyutu var. Özellikle Temmuz 2016’dan bu yana Ankara-Washington arasında ciddi bir güven bunalımı yaşandığı biliniyor. Sonuç olarak iki ülke de diyalog zemininden uzaklaşmıştı.   Ancak son dönemlerde, savunma sanayiinin taşıyıcı kolon olduğu yeni bir süreç inşa edildi. Sektöre yakın kimi isimlere göre ABD’nin obüs mühimmatı için Türkiye’yi tercih etmesinde ekonomik sebepler baskın olabilir. Ancak başkentler arasında artan görüşme trafiğinin bir yansıması olarak Türkiye’de karar kılınmış olma ihtimali de göz ardı edilmemeli. Teksas’da üretilecek obüs mühimmatının Ukrayna’ya gönderilip gönderilmeyeceği ya da tam olarak nerede kullanılacağını şimdiden kestirmek zor. Ancak kesin olarak bildiğimiz şey, Büyükelçi Flakes’in söylediği üzere ABD-Türkiye savunma ortaklığı sayesinde Amerika’da üretilen 155 mm’lik mermilerin yaklaşık yüzde 30’unun Teksas’taki bu fabrikadan geleceği…"
64,Yerli batarya üretimi yeni mesleklerin önünü açtı,Türk savunma sanayiinin yerli pil ve batarya konusunda yaptığı yatırımlar ülkenin bazı mesleklerle tanışmasını sağladı.,Savunma,https://www.trthaber.com/haber/savunma/yerli-batarya-uretimi-yeni-mesleklerin-onunu-acti-838789.html,"ASPİLSAN Enerji Genel Müdürü Ahmet Turan Özdemir, şirketin 1981 yılında Kıbrıs Barış Harekatı'ndan alınan dersler neticesinde ordunun enerji ihtiyaçlarını karşılamak üzere kurulduğunu söyledi. 1984 yılında ilk defa şarj edilebilir nikel kadmiyum pil üretimi, 1985'te telsiz bataryası, 1993'te havacılık aküleri yaptıklarını anlatan Özdemir, 2015 yılında pil tasarımı ve üretimi için AR-GE faaliyetlerine başladıklarını, 2022 yılında da yeni fabrikalarını devreye alıp pil seri üretimi gerçekleştirdiklerini belirtti. Özdemir, böylece Türkiye'nin geçmişte şarj edilebilir pil üretiminde ASPİLSAN ile sahip olduğu ve kaybettiği yetenekleri yeni teknolojilerle tekrar kazandığını vurguladı.    Ham maddeden pil üretip, bunu elektronik kart ve yazılımlarla birleştirip, termal yönetimleriyle birlikte bir kasanın içerisine koyup batarya haline getiren sayılı şirketten biri olduklarına işaret eden Özdemir, şu değerlendirmelerde bulundu: ""Bu yetenek her yerde yok. Türkiye için çok özel olduğu gibi dünyada da yapmış olduğumuz işi yapan çok sayılı firma var. Pili üretip buradan bataryaya dönüştüren bir şirketiz. Bu önemli bir kabiliyet. Tesisimiz daha önce Kayseri Organize Sanayi Bölgesi'nde hem batarya tasarımı yapıyordu hem de raylı sistemler, deniz ve havacılık akülerini nikel kadmiyum kimyasında üreten bir imalat ekibimiz vardı. Bu fabrikamız orada devam ediyor. Pil imalatı, havacılık aküsü imalatı orada sürüyor. Ama zamanla Türkiye'ye dağıldık. İstanbul'da hidrojen ve yakıt pili çalışan bir AR-GE ekibimiz, Ankara'da havacılık bataryaları çalışan başka bir AR-GE ekibimiz, yine Ankara'da elektrikli araç bataryaları çalışan bir ekibimiz, Kayseri'de telsiz ve taşınabilir enerji sistemleri için nispeten daha düşük voltaj, akım ve gerilimlerde çalışan bataryaları tasarlayan başka bir AR-GE ekibimiz bulunuyor. Bunun yanında iki tane fabrikamız Kayseri'de faaliyet gösteriyor.""    Yeni doğan meslekler Pil ve batarya teknolojilerine yapılan yatırımlar ve kurulan tesislerle Türkiye'de istihdam alanında bir dizi ilke imza attıklarına değinen Özdemir, şöyle konuştu: ""Firmamızda Türkiye'nin ilk elektrot teknikeri, teknisyeni, ham maddeyi alıp karıştırdığımız mikser kısmının ilk operatörleri, montaj kısmında elektrotu sarıp pil hücresini kasa içerisine yerleştiren işleri yapan teknisyenleri çalışıyor. Formasyon hattındaki teknisyenlerimiz, formasyon mühendislerimiz bu alanlarda çalışan, Türkiye'nin bu meslekleri yapan ilk kişileri oldu. Ekosistem içinde arkadaşlarımızı yetiştirmiş, meslek tanımlarını yapmış, bu yönde ilk istihdamları ülkemize sağlamış olduk. Dolayısıyla istihdama katkısı hem yeni mesleklerin Türkiye'de hayata geçmesi açısından bir önem arz ediyor hem de 2021 öncesinde 180 kişiyken bu fabrika ve diğer lokasyonlarda görev yapan 150 yeni arkadaşla bugün 330 nitelikli istihdamla sektörde hizmet vermeye devam ediyoruz. Bunların rakamların ötesinde nitelik açısından, onlara tanımladığımız işler ve ülkemize kazandırdığımız yeni meslekler anlamında önemli olduğunu değerlendiriyoruz."" Dünyada taşınabilir enerjiye ihtiyaç arttıkça ki trendin bunu gösterdiğini vurgulayan Özdemir, bu meslek gruplarına sektörün ilgisinin artarak devam edeceğini belirtti. Özdemir, ""Batarya tasarımları yapan, yazılımları yapan, gerek mekanik, gerek elektronik, gerekse yazılım anlamında teknik insanlara ihtiyaç duyulduğu gibi savunma ve enerji alanlarında sözleşme yönetimi, proje yönetimi, hukuk danışmanlığı yapan kişiler de mesleklerinde aslında ilk ve daha çok ihtiyaç duyulacak. Gün geçtikçe bu kişilerin istihdamıyla ilgili daha çok potansiyel oluşacak. Bu anlamda enerji ve bunlarla birlikte çalışan meslek gruplarına gelecekte daha çok ihtiyaç duyulacağı, piyasada bu mesleklerin daha çok ilgi göreceği aşikar bir gerçektir."" dedi.    İnsan kaynağı yetiştirmede üniversite-sanayi iş birliği Ahmet Turan Özdemir, savunma sanayisinde özel alanlarda, mühimmat üretiminde, havacılık ve uzay konularında üniversite veya Milli Eğitim müfredatlarının her zaman ihtiyaç duyulan meslek gruplarını yetiştirecek ölçüde olmayabildiğine işaret ederek, sektörün bazı zamanlarda kendi personelini yetiştirme yoluna gittiğini söyledi. Bilim, Sanayi ve Teknoloji Bakanlığının bu noktada sektörün farklı ihtiyaçlarını görerek ""Sektör Kampüste"" isimli bir program başlattığını ifade eden Özdemir, bu programın 11 üniversite ve 11 sanayi kuruluşu olmak üzere 22 paydaşı bulunduğunu, ASPİLSAN'ın da bunlardan biri olduğunu belirtti. Bu programa, üniversitelerde yeni müfredatların oluşturulması, yeni derslerin tanımlanması ve sektörde ihtiyaç duyulan alanlarda mühendislik eğitimine katkı için kendi mühendisleriyle destek verdiklerini vurgulayan Özdemir, ""Savunma Sanayii Başkanlığımız da KÖK programıyla, farklı programlarla ihtiyaç duyan insan kaynağını karşılamak üzere değişik yapılarla bu süreçleri destekliyor. Bu anlamda biz münferiden yine Savunma Sanayii Başkanlığımızın koordinasyonunda, onlarla birlikte bu tür programları destekliyoruz. Bir şekilde sektörün ihtiyaç duyduğu elemanı sektörün desteğiyle birlikte ülkemiz geliştiriyor. Biz de bu anlamda elimizden gelen yardımı esirgemeden sağlıyoruz."" diye konuştu."
65,"STM, donanmanın denizaltılarını milli sistemlerle güçlendirecek","STM Savunma Teknolojileri Mühendislik ve Ticaret AŞ, Preveze ve Gür sınıfı denizaltıları milli ve modern sistemlerle güçlendirecek.",Savunma,https://www.trthaber.com/haber/savunma/stm-donanmanin-denizaltilarini-milli-sistemlerle-guclendirecek-838500.html,"Şirketten yapılan açıklamaya göre, STM, Cumhurbaşkanlığı Savunma Sanayii Başkanlığı (SSB) öncülüğünde, Türk Silahlı Kuvvetleri'nin (TSK) önemli vurucu unsurlarından denizaltıların modernizasyon faaliyetlerinde görev almaya devam ediyor. Denizaltı Filosu Komutanlığı’nın Mavi Vatan’daki bel kemiği Preveze ve Gür sınıfı denizaltılarda önemli bir kilometre taşına imza atıldı. Türk Donanması'nın envanterinde yer alan, Preveze Sınıfı Denizaltı Yarı Ömür Modernizasyonu Projesi içeriğine Gür Sınıfı Denizaltı Yarı Ömür Modernizasyonu faaliyetlerini de ekleyen sözleşme değişikliği STM-ASELSAN-ASFAT-HAVELSAN İş Ortaklığı ile SSB arasında 17 Ocak'ta imzalandı. İlk aşamada sözleşmeyle, İş Ortaklığı tarafından Gür sınıfı denizaltıların kritik bazı seyir, makine ve muhabere sistemlerinin modernize edilmesi hedefleniyor. STM'nin sistem tedarik ve platform entegrasyonu sorumluluğunu üstlendiği projenin 6 yılda tamamlanması planlanıyor. Açıklamada görüşlerine yer verilen STM Genel Müdürü Özgür Güleryüz, denizaltı tasarım, inşa ve modernizasyon alanlarında şirketin önemli görevler üstlendiğini belirtti. Nitelikli insan kaynakları ve mühendislik güçleriyle Donanma'nın ve kardeş ülkelerin denizaltılarında kritik çalışmalar yürüttüklerini aktaran Güleryüz, ""Modernizasyon kapsamında da Ay sınıfının ardından, Preveze ve Gür sınıfı denizaltılarımızın da en gelişmiş sistemlerle donatılması için çalışmalarımızı sürdürüyoruz. Alınan kararlar ve projelerimiz, Savunma Sanayii Başkanlığımıza, Deniz Kuvvetleri Komutanlığımıza ve tüm paydaşlarımıza hayırlı olsun. Mavi Vatan'da 'sessiz ve derinden' ilerleyen Denizaltı Filosu Komutanlığımızın gücüne güç katmak için faaliyetlerimizi aralıksız sürdüreceğiz."" ifadelerini kullandı. Şirket projelerde önemli görevler üstleniyor STM, Türk Donanması ile dost ve kardeş ülke donanmalarının su üstü ve denizaltı platformlarının, daha etkin görevler yapması için tasarım, inşa ve modernizasyon faaliyetleri kapsamında, ihtiyaca özel mühendislik çözümleri üretiyor. Türk Donanması'nın denizaltı modernizasyon ve inşa projelerinde görevler üstlenen STM, ana yüklenicisi olduğu 2 adet Ay sınıfı denizaltının modernizasyonunu 2015'te tamamladı. Halen 4 adet Preveze sınıfı denizaltının modernizasyonunda pilot ortak olarak sistem tedarik ve platform entegrasyonu faaliyetlerini sürdüren STM, Pakistan'ın sahip olduğu Fransız yapımı Agosta 90B Khalid sınıfı denizaltıların modernizasyonunda da 2016'dan beri ana yüklenici olarak görev yapıyor. Agosta 90B modernizasyon projesinde ilk 2 denizaltıyı teslim eden STM, 3'üncü denizaltının modernizasyon çalışmalarını Pakistan’da sürdürüyor. STM, havadan bağımsız tahrik sistemi (Air Independent Propulsion-AIP) ile donatılan Yeni Tip Denizaltı (Reis Sınıfı) İnşa Projesi'nde de önemli görevler üstleniyor. Türk Donanması'nın son modern denizaltı platformu olan ""Reis sınıfı"" denizaltılarda tasarım, mühendislik ve sistem entegrasyon faaliyetlerini yürüten STM, dünyada sayılı ülkelerin üretimini yapabildiği, denizaltı torpido kovanlarının, (ana silahların) yer aldığı baş kısım ""Section 50""yi yerlileştirerek, proje kapsamında tüm teslimatları gerçekleştirdi."
66,"Savunma Sanayii Başkanı Görgün, Antalya'da konuştu","Cumhurbaşkanlığı Savunma Sanayii Başkanı Haluk Görgün, oluşturulması önerilen NATO Müdürlüğü ile ilgili, ""Bu konuda kısa vadede organizasyonel bir adım atacak ve yapılanmamızı buna göre şekillendireceğiz. Yapılandırılacak müdürlüğümüz ayrıca Avrupa Birliği, OECD, Birleşmiş Milletler ve OCCAR ilişkileri ve faaliyetlerini takip edecek"" dedi.",Savunma,https://www.trthaber.com/haber/savunma/savunma-sanayii-baskani-gorgun-antalyada-konustu-838225.html,"Görgün, Antalya'daki Belek Turizm Merkezi'nde düzenlenen ""Savunma ve Havacılık Sanayiinde Küresel Stratejiler Konferansı""nın kapanışında yaptığı konuşmada, savunma sanayisinin büyük bir aile olduğunu söyledi. Bu aile var oldukça küresel güç Türkiye vizyonuna her geçen gün daha da emin adımlarla ilerleyeceklerini vurgulayan Görgün, savunma sektörü güçlenen Türkiye'yi, yükselen yıldız noktasına kararlılıkla taşıyacaklarını belirtti. Çalıştayda katılımcılardan gelen önerileri not ederek dikkate aldıklarını ifade eden Görgün, ""Gelen öneriler arasında, başkanlığımızın sektörde ihracat odaklı dönüşümü ve teşkilat yapısının güçlendirilmesi ihtiyacı, ihracata yönelik yeni finansman modellerinin ortaya konulması gerekliliği, NATO ülkeleri ve ihalelerine yönelik olarak odaklı çalışmaların başlatılmasının önemi, devletten devlete satış ve uluslararası konsorsiyum gibi yenilikçi proje ve ihracat modellerinin yürürlüğe alınması yer aldı"" diye konuştu. Görgün, gelen diğer önerileri ise şöyle sıraladı: ""Alt sistem üreticileri ve KOBİ'lerin ihracat faaliyetlerine daha etkin bir şekilde katılımının organize edilmesi, savunma sanayimizin uluslararası fuarlara katılım desteğinin artırılması, ihracat bilgi yönetim sisteminin kurulması, savunma sanayisinde üretilen ürünlerin sivil sektörlerde çift kullanımlılık esasına dayalı olarak yaygınlaştırılarak ihracatın geliştirilmesinin desteklenmesi."" Her öneri, fikir ve görüşün kendileri için önemli olduğunu dile getiren Görgün, önerilerin üzerinde tek tek çalışarak kısa vadede önemli ve kritik adımlar atacaklarını kaydetti. Kısa vadede atacakları adımlar ve sektöre yönelik öneri ve talimatları arasında birinci konunun ihracatın finansmanı olduğunu ifade eden Görgün, şöyle konuştu: ""Bu konuda Hazine ve Maliye Bakanlığımız ile görüşüyoruz. Yeni, yani mevcutta olmayan finansal kaynaklar bulacak ve ihracatın uzun vadeli finansmanını sağlayacağız. Bunun için mesafe aldık, inşallah bu yıl içerisinde güzel gelişmeleri paylaşacağız. İkinci konumuz verimlilik ve sinerji. Bir yandan ihracatımızı artırmayı hedeflerken diğer yandan da mutlaka ve mutlaka verimli ve sinerjik çalışmayı da öğrenmeli ve bunu önemsemeliyiz. Başta vakıf şirketlerimiz olmak üzere tüm savunma sanayi ekosistemimiz, yurt dışındaki ofis ve şirketlerimiz ile ortaklaşmalı ve gider mükerrerlikleri başta olmak üzere her harcamaya ve imaj dağınıklığına dikkat etmeli. Üçüncü konu ise gelişimi ölçmemiz ve ödüllendirilmemiz. İhracatın artırılmasında dünyada uygulanan performans göstergelerini ve ölçümlerini mutlaka şirketlerimize adapte etmeli ve bu göstergeleri performans yönetim sistemlerimiz ile ilişkilendirerek ölçmeli ve ödüllendirmeliyiz."" Dördüncü ve en önemli konunun başkanlık bünyesinde kurulması önerilen NATO Müdürlüğü olduğuna işaret eden Görgün, ""Bu konuda kısa vadede organizasyonel bir adım atacak ve yapılanmamızı buna göre şekillendireceğiz. Yapılandırılacak müdürlüğümüz ayrıca Avrupa Birliği, OECD, Birleşmiş Milletler ve OCCAR ilişkileri ve faaliyetlerini takip edecek"" ifadelerini kullandı. Görgün, güçlü bir irade ve sürdürülebilir ihracat stratejisiyle Türk savunma sanayisinin küresel pazardaki konumunu daha da güçlendireceklerini kaydetti."
67,ROKETSAN milli uyduyu yörüngeye yerleştirmeyi hedefliyor,"ROKETSAN Genel Müdürü İkinci, ""Amacımız mikro uydu fırlatma sistemi ile 100 kilogramlık kendi yaptığımız bir uyduyu yörüngeye yerleştirmek. Ülkemizin uzay yarışında var olduğunu göstermesi, uzaydaki ekonomik potansiyeli değere çevirecek teknolojilerin geliştirilmesi bizim için çok kritik"" açıklamasını yaptı.",Savunma,https://www.trthaber.com/haber/savunma/roketsan-milli-uyduyu-yorungeye-yerlestirmeyi-hedefliyor-838206.html,"ROKETSAN Genel Müdürü Murat İkinci, Antalya'daki Belek Turizm Merkezi'nde düzenlenen ""Savunma ve Havacılık Sanayiinde Küresel Stratejiler Konferansı""nda, ROKETSAN olarak Türkiye'nin uzaya bağımsız erişimini sağlamak için de çaba gösterdiklerini kaydetti. Uydu gibi yükleri uzaya taşıyabilecek platformları inşa etmek için çalıştıklarını belirten İkinci, Ar-Ge çalışmalarını ve ilk denemeleri yaptıklarını söyledi. Türkiye'nin uzay yarışında rekabet edecek aşamaya gelmesi için teknoloji geliştirdiklerini aktaran İkinci, ""Amacımız mikro uydu fırlatma sistemi ile 100 kilogramlık kendi yaptığımız bir uyduyu yörüngeye yerleştirmek. Ülkemizin uzay yarışında var olduğunu göstermesi, uzaydaki ekonomik potansiyeli değere çevirecek teknolojilerin geliştirilmesi bizim için çok kritik."" dedi. İkinci, ROKETSAN olarak sadece Türkiye'nin ihtiyacı için değil, dost ve kardeş ülkeler başta olmak üzere bir çok ülkeye silah sistemlerini ihraç etmek için çaba gösterdiklerini söyledi. Son dönemde büyük bir ihracat hamlesi başlattıklarını ifade eden İkinci, Orta Doğu ve Uzak Doğu ülkelerinin yanı sıra Avrupa ve Amerika kıtası dahil çok geniş bir ihracat ağına sahip olduklarını kaydetti. Türk savunma sanayisindeki başarılarla kendi ürünlerinin de çok ciddi ilgi görmeye başladığına dikkati çeken İkinci, dünyadaki çatışma ortamlarının, silahlanmanın artmasıyla beraber mühimmat, roket ve füze ürünlerine ilginin de arttığını vurguladı. ROKETSAN olarak bu pazardan pay almaya çalıştıklarını belirten İkinci, ""Çok da başarılı sonuçlar alıyoruz. Avrupalı ve Amerikalı rakiplerimizle girdiğimiz ihalelerden başarılı sonuçlar elde ederek ülkemizin ihracat potansiyelini hızla artıracak hamleler içerisindeyiz. 2023 yılında 30'dan fazla ülkeye 300 milyon doların üzerinde ihracat gerçekleştirdik. Bu rakamı 500 milyon doların üzerine taşımayı düşünüyoruz. ROKETSAN'ın ihracattan elde ettiği cironun yarısını Ar-Ge ve üretim faaliyetlerine aktarıyoruz. Ülkenin en büyük Ar-Ge kuruluşlarından bir tanesiyiz."" dedi. TAYFUN füzesinin seri üretimi devam ediyor Gelirlerinin büyük bir kısmını araştırma ve geliştirmeye ayırdıkları için çıkardıkları yeni ürünlerin TSK ve uluslararası pazarda kendisine yer bulduğunu anlatan İkinci, ""TAYFUN füzesi kendimizin geliştirdiği uzun menzilli füzemiz. Yakın zamanda Savunma Sanayi Başkanlığı ve Kara Kuvvetleri Komutanlığı ile seri üretim sözleşmesini imzaladık. Seri üretimleri devam ediyor."" dedi. İkinci, NATO'ya üye ülkelerin taleplerinin Türkiye'nin savunma sanayisi tarafından karşılanması için çaba gösterdiklerini vurguladı. ""KARAOK ihraç edildi, sözleşmesi imzalandı"" Savaş alanındaki etkinliği görüldükten sonra portatif hava savunma sistemleri ve tank savar sistemlerinin büyük potansiyel içerdiğinin fark edildiğini anlatan İkinci, şunları kaydetti: ""Bu konuda herkes talepte bulunuyor. Bu alandaki ürünler de bu talebi karşılayacak seviyede değil. Ülkemizin bu alana yatırım yapmış olması portatif hava savunma füze sistemi SUNGUR'u hem de kısa menzilli tanksavar füze sistemi KARAOK'u üretmiş, seri üretime geçirmiş olması bizim ülkemiz açısından büyük şans. TSK'nın ihtiyacını karşılamakla kalmıyor ihracat potansiyelini de değerlendiriyoruz. Bu ürünleri üretmemiş olsaydık dünyada zor bulunan bu teknoloji açısından ülkemiz sıkıntıda olacaktı. KARAOK ihraç edildi, sözleşmesi imzalandı. SUNGUR için de ihracat sözleşmeleri konusunda görüşmeler devam ediyoruz. Bunlar en hızlı satacağımız ürünlerin başında yer alacak."" Milli Dikey Atım Lançer Sistemi'nin (MİDLAS) İstanbul Fırkateyni'ne entegrasyonunun tamamlandığı bilgisini veren İkinci, ""MİDLAS'tan hava savunma sistemi füzemizin atışını gerçekleştirmek istiyoruz. MİDLAS'ın diğer fırkateynlere de yaygınlaştırılmasını istiyoruz. MİDLAS da 'kötü komşu mal sahibi yapar' örneklerinden bir tanesi. Türkiye'nin alamadığı bu sistemi ROKETSAN olarak geliştirdik. Büyük bir ihracat potansiyeli var. Uzak Doğu'daki ülkelerle gemi modernizasyonu ve gemi inşası konusunda MİDLAS'ın ürün olarak yerleştirilmesi noktasında ciddi çalışmalarımız var. Bunu da en kısa sürede sözleşmeye çevirmeyi düşünüyoruz."" ifadelerini kullandı."
68,Milli lazer silahı yerli yeteneklerle daha da gelişecek,"Türk savunma sanayisi bünyesinde, neredeyse tümüyle yerli imkanlarla geliştirilen yenilikçi silah sistemi ALKA, özellikle KOBİ'lerin de sorumluluk üstlenmesiyle daha da gelişecek.",Savunma,https://www.trthaber.com/haber/savunma/milli-lazer-silahi-yerli-yeteneklerle-daha-da-gelisecek-838188.html,"ROKETSAN Yenilikçi Sistemler Direktörlüğü İleri Sistemler Müdürü Dr. Seyit Tunç, Teknokent Savunma Sanayii Kümelenmesi (TSSK) tarafından düzenlenen 8. Proje Pazarı ve İş Birliği Zirvesi'nde ""Savunma Sanayiinde Ar-Ge, İnovasyon ve Yenilikçi Çözümler"" başlığı altında bugünün ve geleceğin muharebe alanında fark yaratacak yaklaşımlara ilişkin değerlendirmelerde bulundu. Sanayi devri ürünlerinin sahada çaresiz kaldığı, bunun özellikle Ukrayna-Rusya savaşında somut şekilde görüldüğü ve asimetrik tehditlerin can yaktığı tespitlerine atıfta bulunan Tunç, dijital çağa uygun ürünler geliştirilmesi ve bunun için atılması gereken adımlara işaret etti.   Dijital çağın ürünlerine ulaşmak için ürünler üzerine yazılım yapmaktan ziyade yazılım mimarileri doğru geliştirilmiş ürünler tasarlayıp üretmek gerektiğini vurgulayan Tunç, Ford Üst Yöneticisi Jim Parley'in, Tesla ile neden rekabet edemediklerini anlatan ""150 farklı parça içerisindeki yazılımları birlikte çalışır hale getiremiyoruz. Otomobil yapmayı biliyoruz ama yazılım yapmayı bilmiyoruz. Aracı tek bir yazılım altında yönetebilmek için yazılım mühendisleri işe alıyoruz"" sözlerini anımsattı. Lazer silahı gücünü yerli yeteneklerden alıyor Dijital çağa uygun ürün örneği olarak ALKA Yönlendirilmiş Enerji Silah Sistemi'ne ilişkin bilgiler veren Tunç, ALKA'nın asimetrik tehditlere karşı elektromanyetik ve lazer teknolojisini kullanan Çok Yakın Hibrit Hava Savunma Sistemi olarak Cumhurbaşkanlığı Savunma Sanayii Başkanlığı (SSB) koordinasyonunda geliştirilip güvenlik güçlerinin kullanımına sunulduğunu aktardı. ALKA'nın yapay zeka üzerine doğru bir mimariyle geliştirilmiş yenilikçi bir silah sistemi olduğunu işaret eden Tunç, ROKETSAN'ın ALKA'da alt sistemlerin neredeyse tamamını yurt içindeki firmalardan dış kaynak olarak temin ettiğini ve paydaşlarla oluşturulan sinerjinin sahaya yansıtıldığını vurguladı. ROKETSAN'ın ana entegratör rolü gereği farklı tonlarda gelen seslerden ahenk oluşturmayı kendine görev edindiğini dile getiren Tunç, bu anlamda ALKA'nın hem teknolojik açıdan bir yenilik olduğunu hem de iş modeli açısından özlenen ve arzulanan yapıda olduğunu söyledi. Seyit Tunç, mevcut yeteneklerinin daha da gelişmesi ve yeni yetenekler kazanması için KOBİ'lere ALKA projesine dahil olma ve sorumluluk üstlenme çağrısında bulundu.   Dünyanın en küçük füzesi METE Lazer Güdümlü Mini Füze Sistemi METE'nin ROKETSAN'ın bir diğer yenilikçi ürünü olduğuna işaret eden Tunç, bu kapsamda hedefini hassas şekilde vurabilen 50 santimetre boyunda 40 milimetre çapında dünyanın en küçük füzesini, SSB koordinasyonunda kalifiye ettiklerini belirtti. Bir diğer önemli gündem maddelerinin yapay zeka olduğuna değinen Tunç, ROKETSAN Genel Müdürü Murat İkinci'nin ortaya koyduğu vizyon doğrultusunda dünyanın en iyisi olabilmek, rekabetçi, kolay kullanılabilen, yüksek hassasiyetli ürünleri geliştirebilmek için yapay zeka eksenli çalışmalar yürüttüklerini ifade etti. Seyit Tunç, bu amaçlara ulaşmak için güçlü bir ekibin ROKETSAN içinde görev yaptığını, üniversite ve sanayi ile yapıcı iş birliklerine odaklanıldığını kaydetti.  "
69,ROKETSAN'ın geliştirdiği tanksavar füzesi seri üretime geçiyor,"Yerli ve milli savunma sanayiinde 2024 yılı hızlı başladı. Birçok üründe seri üretim kararı alındı. Bunlardan biri de Roketsan'ın geliştirdiği ve dünyada çok az sayıda muadili olan KARAOK tanksavar füzesi. Böylece Ankara, NATO’da bu kabiliyete sahip çok az sayıdaki merkezden biri olacak.",Savunma,https://www.trthaber.com/haber/savunma/roketsanin-gelistirdigi-tanksavar-fuzesi-seri-uretime-geciyor-838152.html,"Adı ""KARAOK"". O bir tank avcısı. ROKETSAN'ın geliştirdiği tanksavar füzesi, Türk Silahlı Kuvvetleri için seri üretime geçiyor. Dünyada sayılı ülkenin sahip olduğu bu kısa menzilli füze, özellikleriyle diğerlerinden ayrılıyor. KARAOK, kızılötesi görüntüleyici başlık sayesinde gece gündüz görev yapabiliyor.
2,5 kilometre menzile sahip, çok az ülkede bulunan ''üstten vuruş'' yeteneği, ürünü benzerlerinden ayırıyor. Zırh delici tandem ve ''at-unut'' özelliği, KARAOK'u bir tank avcısına dönüştürüyor. ROKETSAN Genel Müdürü Murat Ekinci, KARAOK ve MANPADSlere olan talebin yüksek olduğuna vurgu yaptı. ""Bunları bir çok ülke tedarik etmek istiyor ama tedarik taleplere karşılık veren bir endüstri kapasitesi yok. Türkiye bu konuda çok şanslı. KARAOK projesini seneler öncesinden biz hayata geçirerek bu alandaki ihtiyacını yerli milli, ihtiyacını kullanarak giderecek ve karşılayacak noktaya vardık."" KARAOK muadillerinin çok üzerinde KARAOK'un özellikleri muaddillerinin çok üzerinde. Ankara, NATO’da bu kabiliyete sahip çok az sayıdaki merkezden biri olacak. ROKETSAN Genel Müdürü Ekinci, KARAOK ve SUNGUR'un Türkiye açısından ihracat potansiyeli için çok büyük bir şans olduğunu değerlendirdi. ""KARAOK ve SUNGUR'da uluslararası çok ciddi bir talep var. Bu talebi karşılayacak durumda üretim kapasitesi olan çok fazla da ülke yok. Ürün de yok. Onun için biz bu iki ürünün de Türkiye açısından ihracat potansiyeli için çok büyük bir şans olduğunu değerlendiriyoruz."" Ekinci sözlerini şöyle sürdürdü: ""Tek biri tarafından kullanılabilecek ve çok hızlı bir şekilde sahadaki ana muharebe tankları dahil ve zırhlı araçları etkisiz hale getirebilecek çok etkili bir silah ve çok üstün teknolojiye sahip olmanız gerekiyor. Seri üretim sözleşmesinden önce aslında biz KARAOK füzemizin ihracatını da yaptık."" Bir dönem türk silahlı kuvvetleri için Amerika Birleşik Devletleri yapımı Javelin talebi medyaya yansımıştı. Tedarik sürecinde sıkıntılar yaşandı. Şimdi Türk Savunma Sanayi Javeline ciddi bir rakip çıkarıyor.   ""İyi ki Javelin füzesini bize vermemişler"" Ekinci, ""Bize vermedikleri ürünün muadilini yaptık, hatta daha iyisini yaptık"" diyerek şöyle konuştu: ""Aslında sayın Cumhurbaşkanımızın söylediği çok güzel bir söz var, ""Kötü komşu insanı mal sahibi yapıyor. İyi ki Javelin füzesini bize vermemişler, verselerdi şu karaok gibi bir füzenin geliştirilmiş olmama ihtimali ortaya çıkabilirdi. Bize vermedikleri ürünün muadilini yaptık hatta daha iyisini yaptık"""
70,"Savunma Sanayii Başkanı Görgün: Firmalarımız 2023 yılında 10,240 milyar doları aşan sözleşmeler imzaladı","Cumhurbaşkanlığı Savunma Sanayii Başkanı Prof. Dr. Haluk Görgün, ""2022 yılında 4,364 milyar dolar olan savunma ve havacılık sanayii ihracat rakamımız 2023 yılında yüzde 27'lik artışla 5,5 milyar dolara ulaştı. Firmalarımız 2023 yılında toplam değeri 10,240 milyar doları aşan sözleşmeler imzaladı"" dedi.",Savunma,https://www.trthaber.com/haber/savunma/savunma-sanayii-baskani-gorgun-firmalarimiz-2023-yilinda-10240-milyar-dolari-asan-sozlesmeler-imzaladi-838019.html,"Görgün, Antalya'daki Belek Turizm Merkezi'nde düzenlenen ""Savunma ve Havacılık Sanayiinde Küresel Stratejiler Konferansı""nda yaptığı konuşmada, uluslararası ilişkiler siyasi, ekonomik, askeri ve teknolojik ilişkilerden oluşan dört sütunlu bir yapı olarak düşünülürse bu konuların kesişim noktasında savunma sanayiinin bulunduğunu belirtti. Küresel gelişmelerin savunma sanayiinin faaliyet alanını gittikçe genişlettiğine dikkati çeken Görgün, uluslararası siyasetin klasik aktörü olan devletler ve uluslararası kuruluşlara, çok uluslu şirketler, lobiler, sivil toplum kuruluşları, terör ve suç şebekelerinin de eklendiğini kaydetti. Görgün, bütün bunlara dijital dönüşüm ve yeni teknolojiler de eklendiğinde tehditlerin ve bunlarla baş etme yöntemlerinin sürekli bir yarış içerisinde olduğu bir dünyayla karşı karşıya kaldıklarını anlatarak, salgın dönemi ve Rusya-Ukrayna Savaşı'nın savunma sanayiinin muharebe alanıyla sınırlı kalamayacağını, gıda güvenliği, halk sağlığı gibi kavramlardan da ayrı düşünülemeyeceğini gösterdiğini vurguladı. Son dönemde bölgedeki savaşlar, terör tehditleri, sınır güvenliği ve mülteci akımları gibi gelişmelerin savunma sanayiini kamuoyunda öne çıkan bir kavram haline taşıdığını aktaran Görgün, ""Rusya-Ukrayna savaşı, NATO'nun ve Avrupa'nın adeta unutmaya başladığı konvansiyonel tehditleri yeniden gündeme getirmiştir. Dünyada Ukrayna dışında da 56 ülkede 2022 yılı itibariyle silahlı çatışma yaşandı. Bunların üçünde Ukrayna, Myanmar ve Nijerya'da 10 binin üzerinde yaşamın yitirildiğini görüyoruz"" dedi. Görgün, Vilnus Zirvesi'nde müttefik ülkelerin Rusya-Ukrayna savaşından çıkan dersler ışığında NATO'nun savunma sanayii alanında karşılaştığı sorunlara yönelik çok önemli bir bildirge üzerinde anlaştığının altını çizerek, sözlerini şöyle sürdürdü: ""Bu bildirgeyle savaş ekonomisi mantığına hızla geçiş yapabilmek amaçlandı. Mühimmat ve diğer kritik ürünlerin üretiminde sürat ve kapasiteyi artırma ve savunma teçhizatının birlikte çalışabilirliğini hedefleyen Savunma Üretimi Eylem Planı üzerinde mutabık kılındı. NATO müttefikleri, Ukrayna'da sahadan Rusya gibi bir konvansiyonel tehdit karşısında sıcak çatışma ortamında ihtiyaçların hızlıca üretilip teslim edileceği bir savunma sanayii kapasitesinin tesisi, savunma üretim zincirlerinin özellikle müttefikler arasında işbirliğinin geliştirilmesi suretiyle hızlandırılması, müttefiklerin NATO standartlarında ürettikleri ekipman ve mühimmatın birbiriyle çalışabilirliğinin geliştirilmesi gibi 3 önemli ders çıkarttı."" Türk firmalara, NATO ihalelerine katılım önerisi Savunma sanayi alt yapısının sadece Türkiye'nin değil müttefiklerinin de ihtiyaçlarına yetişecek şekilde daha da büyüme ihtiyacı ve fırsatı ile karşı karşıya olduğuna işaret eden Görgün, ""NATO ülkelerinin yüzde ikilik orandaki taahhüdünün, savunma bütçelerinde çok büyük artışlara neden olacağı aşikardır. Bu da standartlarında üretim yaptığımız NATO üyeleri ve ortaklıklarıyla birlikte 50 ülkelik büyük ve küresel bir pazara dönüştürmektedir. Bizim için de özellikle teknolojisi gelişmiş Avrupa ülkeleriyle ortak üretim imkanı açısından karşılıklı faydaya dayalı önemli bir fırsat doğmuş bulunmakta olup savunma sanayii iş gücümüz hem niteliği hem de maliyeti açısından NATO için eşsiz bir fırsat sunmaktadır."" ifadelerini kullandı. NATO Savunma Yatırım Programı, Askeri Bütçe ve Sivil Bütçesi için 2024 yılında toplam 8 milyar avroluk bir kaynak ayırdığını belirten Görgün, tüm firmalara NATO ihalelerine katılım gibi kendilerine hedef koymalarını önerdi. Haluk Görgün, NATO'nun hem uzun vadeli geliştirme programlarına hem de hazır alım ihalelerine firmaların büyük önem vermesi gerektiğini vurguladı. Görgün, başkanlık olarak NATO ihaleleri ve iş imkanları konusunda farkındalığı arttırıcı çalışmalar, ziyaretler, eğitim faaliyetleri ve konferanslar yapmayı planladıklarını dile getirerek, ""Türkiye, NATO'nun en büyük ve saygın bir üyesidir. Kurallara, şartnamelere uygun hazırlayıp teklif sunulan ihalelerde firmalarımızın şansı diğer üyelerle eşit olacaktır"" şeklinde konuştu. SIPRI'nin yayınladığı listede, geçen yıl ASELSAN, BAYKAR, TUSAŞ ve ROKETSAN'ın ilk 100 firma içerisinde yer aldığı bilgisini veren Görgün, Türk savunma sanayiinin gelişen teknolojisi ve artan ihracat kapasitesiyle, dünya çapında pek çok ülkenin imreneceği bir seviyeye ulaştığını kaydetti. ""Savunma sanayiimiz son 10 yılda 185 ülkeye 230 çeşit ürün ihraç etti"" Savunma sanayiindeki ihracatın sürdürülebilirliğinin sektörün geleceği için önem taşıdığının altını çizen Görgün, şöyle konuştu: ""2002 yılında sadece 248 milyon dolar olan savunma ve havacılık ihracatımız yıldan yıla kat be kat arttı. 2022 yılında 4,364 milyar dolar olan savunma ve havacılık sanayii ihracat rakamımız 2023 yılında yüzde 27'lik artışla 5,5 milyar dolara ulaştı. Firmalarımız 2023 yılında toplam değeri 10,240 milyar doları aşan sözleşmeler imzaladı. Savunma sanayiimiz son 10 yılda 185 ülkeye 230 çeşit ürün ihraç etti. Bu büyüme Türk savunma sanayii ürünlerinin dünya pazarında bir marka haline gelmesinin sonucudur. Türkiye'de kilogram başına ihracat tutarı ortalamada 1,57 dolar iken, savunma sanayiimiz geçtiğimiz yıla oranla kilogram başına ihracat değerini yüzde 14 arttırarak 65 doları aşmış ve ekonomimize ve dolaylı olarak toplumsal refaha yüksek bir katkı sağlamıştır."" Görgün, bu başarıyı sürdürmek için Ar-Ge ve inovasyona yatırım yapmaya, uluslararası işbirliklerini güçlendirmeye ve yeni pazarlara açılmaya devam etmeleri gerektiğini, yerli ve milli vizyon ile gelecek nesilleri teknolojiyi tüketen değil, tasarlayan, üreten ve ihraç eden bir konuma taşıyacaklarına inandığını kaydetti. ""Geleceğe yönelik hedeflerimiz büyük ve vizyonumuz net"" Yapay zeka, robot ve otonom araçlar, ileri malzemeler, nanoteknoloji, biyoteknoloji ve kuantum bilgisayarlar gibi alanlarda kaydedilen gelişmelerin, hem tehditlerin hem de bunlarla savaşma vasıtalarının da durmak bilmeyen bir yarış içinde olacağına işaret ettiğini anlatan Görgün, şunları kaydetti: ""Bu ortam, dinamik stratejik planlara, hızlı karar alma mekanizmasına, kararları uygulama iradesine ve kesintisiz finansman imkanlarına olan ihtiyacı arttırmıştır. Bu noktada da ifade etmek isterim ki Savunma Sanayii Başkanlığımız da işte tam bu ihtiyaçları karşılamak için çok büyük bir öngörüyle teşkilatlandırılmış olup günümüzde de en üst seviyede desteklenmektedir. Geleceğe yönelik hedeflerimiz büyük ve vizyonumuz net. Yerli ve milli üretim vizyonuyla bizlere liderlik eden ve çalışmalarımızı her daim destekleyen Cumhurbaşkanımız Sayın Recep Tayyip Erdoğan'a bu vesile ile burada bir kez daha şükranlarımı arz ediyorum."" ""Türk savunma sanayiinin küresel pazardaki konumunu daha da güçlendireceğiz"" Görgün, savunma sanayiinde yakalanan başarının sürdürülebilirliği için önlerindeki dönem stratejilerinde verimlilik, ihracat, dijital güvenlik ve dönüşüm ile çift kullanımlık öncelikli amaçları arasında yer aldığını dile getirerek, şunları kaydetti: ""Bununla birlikte çığır açan teknolojiler, finansal kaynakların çeşitlendirerek artırılması, insan değerleri yaklaşımının geliştirilmesi, çevik yönetim, sanayimizdeki yeteneklerin KOBİ ve yeni girişimleri destekleyecek şekilde etkin kullanımı ile kaynak yönetimi ve ömür devri yönetimi konuları da odaklanacağımız diğer alanlar arasında olacak. Savunma sanayiindeki başarılar Türkiye'yi savunma ve güvenlik teknolojilerinde uluslararası bir lider ve yol gösterici yapma hedefimize doğru attığımız adımların bir yansımasıdır. Önümüzdeki dönemde, kendi ihtiyaçlarımızı en maliyet etkin şekilde çözmeye ve dost ile müttefik ülkelerimizle de işbirliği seviyemizi azami seviyeye çıkarmaya devam edeceğiz. BAYKAR gibi öncü firmalarımızın ve sektörümüzdeki diğer tüm paydaşların katkılarıyla uluslararası başarılarımızı daha da ileriye taşıyacağımıza olan inancım tamdır. Yaptığımız her işte güçlü bir irade ve sürdürülebilir bir ihracat stratejisiyle Türk savunma sanayiinin küresel pazardaki konumunu daha da güçlendireceğiz."""
71,Milli uçak gemisinin tasarım faaliyetleri incelendi,"Deniz Kuvvetleri Komutanı Oramiral Ercüment Tatlıoğlu ve beraberindekiler, Cumhurbaşkanı Recep Tayyip Erdoğan'ın yerli ve milli uçak gemisine sahip olunması direktifi üzerine alınan kararla Deniz Kuvvetleri Komutanlığı Dizayn Proje Ofisince tasarımına başlanan milli uçak gemisinin tasarım faaliyetlerini inceledi.",Savunma,https://www.trthaber.com/haber/savunma/milli-ucak-gemisinin-tasarim-faaliyetleri-incelendi-837928.html,"Milli Savunma Bakanlığından yapılan açıklamaya göre, konsept tasarımı üzerinde önemli bir mesafe katedilen milli uçak gemisinin tasarımının yerinde incelenmesi için Deniz Kuvvetleri Komutanı Oramiral Ercüment Tatlıoğlu ve beraberindeki Savunma Sanayii Başkanı Prof. Dr. Haluk Görgün, Milli Savunma Üniversitesi Rektörü Prof. Dr. Erhan Afyoncu, ASELSAN Genel Müdürü Ahmet Akyol, HAVELSAN Genel Müdürü Dr. Mehmet Akif Nacar, ROKETSAN Genel Müdürü Murat İkinci ve BAYKAR Teknoloji Yönetim Kurulu Başkanı Selçuk Bayraktar, Dizayn Proje Ofisi Müdürlüğünü ziyaret etti. Sayın Cumhurbaşkanımız Recep Tayyip Erdoğan’ın Yerli ve Millî Uçak gemisine sahip olunması yönünde verdiği direktif üzerine alınan kararla, Deniz Kuvvetleri Komutanlığımızın Dizayn Proje Ofisi tarafından tasarım faaliyetlerine başlandı.

Bu kapsamda; Dizayn Proje Ofisi Müdürlüğü… pic.twitter.com/kEDdlV6pYC Ziyaret sırasında müdürlüğün yüksek mühendislik tabanlı üstün tasarım yeteneği ve mühendislerin en son TCG İstanbul Fırkateyni'nin tasarım ve imalatıyla taçlandırdığı, harp gemisi tasarım gelenek ve tecrübesi ile hayata geçirilen milli uçak gemisinin tasarım faaliyetleri yerinde incelendi."
72,Türk ordusunun başarısı dünya gündeminde,"Türkiye, dünyanın en güçlü orduları arasında 8'inci sıraya yükseldi. Türkiye'nin artan başarı grafiğinin aksine Avrupa ise ciddi bir askeri krizin eşiğinde.",Savunma,https://www.trthaber.com/haber/savunma/turk-ordusunun-basarisi-dunya-gundeminde-837875.html,"Savunma sanayi atılımları, askeri personelin artan kabiliyetleri, güncel teknolojilere uyum. Tüm bu adımlar Türkiye'nin en güçlü ordular listesinde üst sıralardaki yerini pekiştirdi. Amerika Birleşik Devletleri merkezli araştırma şirketi Global Firepower dünyanın en güçlü orduları sıralamasını yayımladı. Buna göre, Türkiye, bir önceki yıla göre 3 basamak yükselerek 8'inci sıraya yerleşti. NATO ülkeleri arasında da 3'üncü sıraya çıktı. Türkiye askeri gücüne güç katarken Avrupa'da ise tablo oldukça farklı. Birçok ülke askeri krizin eşiğinde. NATO'nun önde gelen ülkeleri ordularına personel bulmakta zorlanıyor, eğitimli personel sayısı da giderek azalıyor. Avrupa'da askeri kriz günden güne derinleşiyor Avrupa'daki askeri krizin en çok hissedildiği ülkeler Almanya, İngiltere ve Yunanistan. İngiltere'de Silahlı Kuvvetler'den ayrılanların sayısı, işe alınanlardan fazla. Almanya'da, asker açığının giderilmesi için göçmenlerin orduda istihdamı konuşuluyor. Yunan Donanması da toplu istifalarla sarsıldı. Avrupa'da tek sorun, askeri personel ile sınırlı değil. Yetkililer, orduların mühimmat sıkıntısı çektiğine dikkati çekiyor. Mühimmatın büyük bir kısmının Ukrayna'ya gönderildiğini hatırlatıyorlar. Avrupa'nın kendini savunmaya tamamen hazır hale gelmesi için 10 yıla ihtiyacı olacağı vurgulanıyor. Avrupa'da askeri kriz günden güne derinleşirken yetkililer çözüm arayışında. ""Kıta Avrupa'sı Türk ordusunun imkanlarından yararlanmalı"" SETA Araştırmacısı Can Acun, TRT Haber'e şu değerlendirmelerde bulundu; Türkiye askeri caydırıcılığı ve gücüyle birlikte NATO'da birkaç ülke içerisinde. Türkiye'nin kapasitesi diğer kıta Avrupa ülkelerinin çok üzerine çıkmış durumda. Kıta Avrupa'sında artık ülkelerin ulusal çıkarlarına odaklanacaklarını ayrı ayrı kendi çıkarları çerçevesinde güvenliklerini oluşturmaya çalışacaklarını öngörebiliriz. Ama bunun için çok ciddi anlamda zamana ihtiyaçları var. Nihayetinde kıta Avrupa'sı şunun farkına vardı aslında. Kendisinin güvenliğini sağlamak istiyorsa sadece Amerika'ya bel bağlayamaz. Aynı zamanda Türkiye ile de iyi ilişkiler kurarak ve Türkiye'nin, Türk ordusunun imkanlarından yararlanmalı. Haber: Ayşe Nur Gündoğan
Kamera: Fatih Karadavut - Kurgu: İbrahim Yorulmaz"
73,Denizaltı çelikleri Gölcük’te: Kritik bilgiler yurt dışına çıkmayacak,"Türkiye’nin milli imkanlarla ürettiği ilk ‘denizaltı çeliği’ Gölcük Tersanesi Komutanlığı’na teslim edildi. Türkiye bu çeliği hep ithal ediyordu ve talep listesindeki miktarlar, üretilecek stratejik platformların kritik bilgileri için de ciddi fikirler veriyordu. Uzmanlara göre Ankara, çok kritik bir virajı başarıyla döndü.",Savunma,https://www.trthaber.com/haber/savunma/denizalti-celikleri-golcukte-kritik-bilgiler-yurt-disina-cikmayacak-837682.html,"Türk savunma sanayiinde genelde yeni platformlar büyük heyecan uyandırsa da aslında arka planda devam eden kimi süreçler de Türkiye’nin bu alandaki başarısı için hayati önemde. Bunlardan biri de denizaltı çeliği olarak da bilinen HY-100. Ülkemiz bugüne kadar söz konusu çeliği Avustralya başta olmak üzere başka ülkelerden ithal ediyordu. Bahsettiğimiz çelikle ilgili önce temel bazı bilgileri paylaşalım. HY-100 çeliği temin etmenin çok zor olduğu bir ürün. Denizaltılar için bu çelik türü kullanılıyor. Bu ürünler ‘hata kabul etmeyen özel bir iş’ olarak kabul ediliyor. Bu tür ürünlerin ‘parası neyse öderim ve satın alırım’ diyebileceğiniz türde olmadığını da unutmamak gerek. Özellikle savunma sanayiinin son dönemlerde ülkelerin en etkili dış politika enstrümanlarından biri olduğunu görünce bunu daha iyi anlıyorsunuz. Ankara da bu gerçeği gördü ve ihtiyacı olan çeliği yerli/milli imkanlarla üretmek için kolları sıvadı.   İlk kez IDEF’23 fuarında sergilenmişti Geçtiğimiz yıl düzenlenen IDEF’23 Savunma Sanayii Fuarı’nda yerli imkanlarla geliştirilen HY-100 çeliğinin küçük bir kesiti sergilendi. Çok önemli bir kilometre taşı olan bu gelişmenin ardından beklenen asıl haber ise geçtiğimiz günlerde geldi. Milli Savunma Bakanlığı, kendi imkanlarımızla ürettiğimiz denizaltı çeliklerinin Gölcük Tersanesi Komutanlığı'na teslim edildiğini duyurdu. Bunun ne anlama geldiğini öğrenmek için Denizcilik ve Savunma Sanayii Araştırmacısı Kozan Selçuk Erkan ile bir araya geldik.   Üretilen çeliklerin Gölcük’e teslimi neden önemli? Erkan önce bir detaydan bahsediyor ve kamuoyunda her ne kadar ‘denizaltı çeliği’ olarak bilinse de söz konusu ürünün pek çok stratejik alanda kullanıldığının altını çiziyor. “Endüstride sağlamlık gerektiren her ne iş varsa bu çeliklere orada ihtiyaç duyulur” diyor. Gölcük’teki Tersane Komutanlığı’na teslim edilmesini ise “Sadece laboratuvar şartlarında üretmenin ötesine geçtiğimizi anlıyoruz. Tonajlı teslim edilmesi deneme imalatlarından öte kullanılacağı anlamına geliyor. Ki bu altın değerinde bir gelişme” yorumunda bulunuyor.   Kritik bilgilerin yurt dışına gitmesini de engelleyecek Türkiye’nin milli gemiler ve milli denizaltılar üretebilmek için ortaya koyduğu irade hepimizin malumu. Sadece kendimiz için üretmekle kalmıyor gerek askeri gerek sivil tersanelerde inşa ettiğimiz gemileri farklı ülkelere de ihraç edebiliyoruz. Bu çeliğin denizaltılar için neden önemli olduğuna geçmeden önce son derece dikkate değer bir bilgi paylaşıyor Kozan Selçuk Erkan: Sanayide dışa bağlı olmak sadece ekonomik ya da politik düzlemde ele alabileceğiniz bir süreç değil. İşin bir de ‘sır’ olarak kalması gereken ‘bilgi’ kısmı var. Örneğin, kritik bir malzemeye ihtiyacınız var diyelim. Yurt dışında bunu almak istediğiniz zaman ürünün miktarını ve sahip olması gereken özellikleri oldukça detaylı anlatıyorsunuz. Satın alacağınız ülke sizin verdiğiniz bu bilgilerden yola çıkarak ortaya çıkacak platformun özelliklerine dair ciddi fikirler üretebilir.   Daha somut bir örnek üzerinden gidelim… Kendi özgün denizaltımızı tasarladık ancak çeliği yurt dışından alıyoruz. Sipariş ederken bazı bilgileri mecburen verdik. Denizaltı başına kullanılan miktar ve istediğimiz çeliğin kalitesinden ortaya çıkacak platformun dalış limitleri ile ilgili aslında sadece bizde kalmasını isteyeceğimiz bir hususta karşı taraf bilgi sahibi olabilir. Ayrıca, bu ürünler ‘parası neyse bastırıp alabileceğiniz’ şeyler değil… Dünyada üretebilen ülke çok az. Ve eğer o başkent ile ya da o ülkenin bir müttefikiyle aranızda sorun varsa çeliği size satmıyor. En çok ihtiyaç duyduğunuz anda bu çeliği alamazsanız projenizde kritik eşiği bir türlü aşamıyorsunuz.   Finlandiya’nın NATO üyeliği süreci iyi yönetildi HY-100 çeliğini üretip Gölcük’te Tersane Komutanlığı’na teslim eden OYAK… OYAK’ın 2019’da Finlandiyalı Miilux firmasının çoğunluk hisselerini aldığını biliyoruz. Kozan Selçuk Erkan bir ekleme yapıyor ve işi Finlandiya’nın NATO üyeliğine getiriyor. Ön planda hep terörle mücadele vurgusu olsa da arka planda farklı pazarlıkların da olduğundan bahsediyor. “Finlandiya'nın NATO üyeliği onayı ile firma üzerindeki kontrol rejiminde önemli ölçüde kolaylıklar sağlandı. Daha açık bir ifadeyle Ankara, Finlandiya’nın NATO üyeliği sürecini zırh çeliği üretim teknolojisinin transferi açısından doğru yönetti” diyor.   “Türkiye altın değerinde bir teknoloji kazandı” Erkan, yüksek mukavemetli çeliklerin sadece denizaltı inşasında değil aynı zamanda sanayi üretiminin pek çok kolunda kullanıldığını yineliyor. Türkiye’nin son yıllarda dünyaya adını duyurduğu zırhlı kara araçlarında da bu çeliğin kullanılabileceğine işaret ediyor: Bir kere üretmeye başladığınız zaman pistondan petrol ekipmanlarına doğal gaz üretiminde ihtiyaç duyulan malzemelerden makine endüstrisine kadar oldukça geniş bir alan için eliniz rahatlamış oluyor. Şimdi sırada STM-500 ve MİLDEN denizaltısı olacak. Kendi milli denizaltımızı üretmemiz bu konuda ana üretici olan birkaç ülkeyi tedirgin edecektir. Kritik sistemlerden birisi olarak denizaltı çeliğinin yerli olması inşa ettiğimiz denizaltıların ihracatı konusunda elimizi daha da özgürleştirecek. Ayrıca bu kabiliyet bize ‘sürdürülebilir rekabetçi üstünlük’ de kazandıracak.
 "
74,Geçitkale’de Türk S/İHA'ları: Ankara'dan tarihi adım,Geçitkale Havalimanı’na Türk SİHA’ları konuşlanmasına ilişkin karar KKTC Meclisi’nde onaylandı. Türkiye’nin çok kritik bir adım attığına değinen uzmanlara göre Ankara sadece Rum tarafına değil bölgede planı olan tüm güçlere çok net bir mesaj verdi. KKTC’de kurulması muhtemel bir deniz üssüyle denklemin daha da değişeceği üzerinde duruluyor.,Savunma,https://www.trthaber.com/haber/savunma/gecitkalede-turk-sihalari-ankaradan-tarihi-adim-836665.html,"Dalaman’dan kalkan Türk İHA’sı KKTC’deki Geçitkale Havalimanı’na indiğinde takvimler 16 Aralık 2019’u gösteriyordu… Üzerinden 4 yılı aşkın bir süre geçen bu uçuşun ardından geçtiğimiz günlerde yeni bir gelişme yaşandı. KKTC Meclisi, Geçitkale’deki havalimanının Türk insansız hava araçlarına ev sahipliği yapabilmesi için gerekli olan izni verdi. Böylece Geçitkale, resmi olarak da Türk S/İHA’larının konuşlanacağı merkez oldu. Peki, Türkiye’nin KKTC’de bir S/İHA üssü olması neden önemli? Bu durum Ankara’nın bölgedeki pozisyonunu nasıl etkileyecek? Tüm bu soruların yanıtı ve daha fazlasını KKTC/Lefkoşa Hukuk Fakültesi Uluslararası Hukuk Ana Bilim Dalı Öğretim Üyesi Doç. Dr. Emete Gözügüzelli ile konuştuk…   “60 yıllık sürecin en kritik imzalarından” KKTC’nin siyasi süreci dikkate alındığında aslına bakılırsa oradaki askeri üslerle ilgili Türkiye’nin çok net adımlar atmadığının altını çiziyor Gözügüzelli. Ancak ‘Türkiye Yüzyılı’ olarak adlandırılan yeni sürecin başlamasıyla KKTC konusunda da fiili adımlar atıldığını söylüyor. Madalyonun KKTC tarafında ilk hamlenin ‘hava üssü’ olarak gelmesi dikkate değer… Doç. Dr. Gözügüzelli bu duruma işaret ediyor ve “Türkiye gerek Ada’da gerek Doğu Akdeniz’in farklı bir noktasında gerçekleşmesi muhtemel saldırganlık eylemlerini dizginleyecek bir pozisyon aldı. Burası askeri ve istihbari açıdan elimizi güçlendirecek. Geçitkale meselesi, Türkiye’nin 1960’ta KKTC’ye garantör olmasından bu yana imza altına aldığı en stratejik işlerden biri” diyor.   “AB’nin ‘tek ülke’ tezinin de beli bükülüyor” Türkiye’nin bu hamlesini sadece Rumlara ya da doğrudan Atina’ya yönelik okumanın eksik olacağı inancında Gözügüzelli. Bu adımın muhataplarından birinin de Avrupa Birliği olduğunu sözlerine ekliyor. AB’nin bugüne kadar Kıbrıs Adası’nı ‘tek ülke’ görüp sözde Kıbrıs Cumhuriyeti olarak isimlendirdiğinden bahsediyor ve Türkiye’nin Geçitkale’de bir kez daha gösterdiği üzere kesinlikle oldu-bittiye izin vermeyeceğini kaydediyor. Ankara’nın son yıllarda kavuştuğu jeopolitik gücün bir yansımasını gördüğümüz kanaatindeki Gözügüzelli, “Türkiye, AB’nin planlarının belini bükerken aynı zamanda BM’den tutun başka güç odaklarına kadar Kıbrıs Türkleri’ne karşı gerçekleştirmek istenen siyasi, askeri ve hukuki dayatmaların da önüne geçiyor. Sadece onlar da değil… KKTC tarafında kimi çevrelerin dillendirdiği bazı senaryoları da net şekilde tarih sayfalarına gömüyor” diyerek süreci özetliyor.   “Türk ekseninin güç kazanmasına vesile olacak” ‘Türkiye Yüzyılı’ politikası kapsamında uluslararası güvenlik ve barışın korunması adına ülkemizin önemli roller üstlendiğine vurgu yapıyor Doç. Dr. Emeti Gözügüzelli ve devam ediyor: “Bölgedeki diğer ülkelerin barış ve huzuruna kasteden kimi merkezleri de hedef alan bir hamle bu. Ayrıca, yayılmacı politikalar izleyen çevreler için de bir işaret fişeği atıyor Ankara ve ‘buna izin vermem’ diyor. Sadece bunlarla da sınırlı değil… Afrika’ya, Süveyş Kanalı’na, Hazar’a hatta Atlas Okyanusu’na kadar etki alanı olan çok stratejik bir yerden bahsediyoruz. Türk ekseninin buradaki yansımaları için Kıbrıs Adası üzerinden atılan ve atılacak olan adımlar hayati önemde.   Gelecek dönemde bölgede muhtemel bir Türk Deniz Üssü kurulması da masada… Buranın güvenliğinin sağlanması adına da Geçitkale’de Türk SİHA’larının konuşlanması çok kritik. Hava araçlarımızın elde ettiği tüm veriler yasa dışı göçle mücadele, bazı çevrelerin bölgesel faaliyetlerinin gözetlenmesi, balıkçılık ya da hidrokarbon arama süreçleri adına da değerli.”   “KKTC’yi tanıyacak ülkeler için de büyük kazanım” Geçitkale ile aslında bir NATO üyesi ülkenin Kıbrıs Adası üzerinde hava üssü elde ettiği detayını da özellikle vurguluyor Doç. Dr. Gözügüzelli. Bu gerçekliğin Avrupa’nın güvenliğinde de çok önemli olduğunu belirtiyor. Daha önce NATO üyesi olmayan bazı bölge ülkelerinin bu işe soyunduğunu anımsatıyor ancak hiçbirinin Türkiye gibi bir etki yaratamayacağını söylüyor. Geçitkale’deki S/İHA üssü ile KKTC’nin başta Türk Devletleri Teşkilatı olmak üzere kimi ülkelerce ‘tanınması’ arasında aslında bir bağ bulunduğunun altını çizip, “Akdeniz’den tutun Afrika’ya kadar çok geniş ve stratejik bir alandan bahsediyoruz. Burada enerjiden savunmaya, deniz nakil hatlarından küresel ulaşıma varana kadar çok değerli konu başlıkları var. İşte Geçitkale, KKTC’yi tanıyan ülkeler için böylesine stratejik bir bölgede güvence tesis edecek” diyerek sözlerini tamamlıyor."
75,Yerli ve milli M60T tankları TSK'nın envanterinde,Cumhurbaşkanlığı Savunma Sanayii Başkanlığı (SSB) tarafından Kara Kuvvetleri Komutanlığının (KKK) ihtiyacını karşılamak amacıyla başlatılan proje kapsamında modernize edilen M60T tankları teslim edildi.,Savunma,https://www.trthaber.com/haber/savunma/yerli-ve-milli-m60t-tanklari-tsknin-envanterinde-836033.html,"SSB'den yapılan açıklamaya göre, Başkanlık koordinesinde KKK'nin modernizasyon ihtiyacını karşılamak amacıyla başlatılan proje kapsamında gerçekleştirilen ""TİYK-M60T İlk Tank Teslim Töreni"", Savunma Sanayii Başkanı Haluk Görgün, Milli Savunma Bakan Yardımcısı Celal Sami Tüfekçi, Kara Kuvvetleri Komutanı Orgeneral Selçuk Bayraktaroğlu, Türk Silahlı Kuvvetleri ve sektör temsilcilerinin katılımıyla Şereflikoçhisar'da yapıldı. Görgün, törende yaptığı konuşmada, geçmiş dönemde yabancı firmalar eliyle yürütülen iyileştirmelerle konfigürasyonları güncellenen M60 tanklarının bakım ve idamesinde yaşanan güçlükler ile ürün, hizmet sağlayan ülkelerin çıkardığı sorunların Türkiye'yi araştıran, geliştiren, üreten ve özgün olarak çözüm hazırlayan ülke olmaya ittiğini söyledi. Cumhurbaşkanı Recep Tayyip Erdoğan'ın tensipleriyle gerçekleşen Savunma Sanayii İcra Komitesinin, envanterde bulunan tankların iyileştirilmesine yönelik ""Tanklara İlave Yetenek Kazandırılması Projesi""ni başlattığı bilgisini veren Görgün, şunları kaydetti: ""Bu proje kapsamında, atış kontrol sistemi başta olmak üzere tankın temel unsurlarının yerli tasarım ürünlerle şekillendirilmesi cihetine gidilmiştir. Neticesinde pek çok sahada olduğu gibi kötü komşu, ülkemiz savunma sanayisini ev sahibi yapmıştır. M60T tankları, sahip olduğu güçlü itki sistemleri, etkili ateş gücü ve dayanıklılığıyla bilinir. Ülkemiz, bu tankları modernizasyon çalışmalarıyla güncelleyerek günümüz teknolojisine uyumlu hale getirmiştir. Atış kontrol sistemlerimizin, yurt dışı ihraç kalemi olarak satılmasıyla bu alandaki teknolojik üstünlüğümüz dünya ülkeleri tarafından da kabul edilmiştir. Tasarım ve üretim süreçlerinin yerli ve milli olarak yapılması, dünyada farklı konfigürasyonda yer alan tanklara bu sistemin uyumlandırılmasının önünü açmaktadır. Tanklara İlave Yetenek Kazandırılması (TİYK)-M60T Projesi ile ana muhabere tanklarının beyni olarak tanımlanan Atış Kontrol Sistemi yerlileştirilerek, modernizasyon süreci son safhaya taşındı. M60T tanklarının üzerinde yer alan bütün elektronik sistemler milli imkanlarla üretilebilir hale getirilerek, güç grubu dışında dışa bağımlılık ortadan kaldırıldı. ASELSAN başta olmak üzere projede emeği geçen tüm alt yüklenici firmalarımıza teşekkürlerimi sunuyorum."" ""Bu platformlar, savunma sanayimizin önünü açmıştır"" Başkan Görgün, konuya ilişkin sosyal medya hesabından yaptığı paylaşımda da projeyle savunma sanayisinde tam bağımsızlığa giden yolda önemli bir adım daha atıldığını bildirdi. Dünyada çok az ülkenin yapabileceği farklı tip ve modeldeki tankları modernize yeteneğine sahip, tamamıyla yerli ve milli mühendisliğin sonucunda ortaya çıkan modernizasyon çalışmalarıyla Türk mühendislerin büyük bir başarıya daha imza attığını vurgulayan Görgün, şu değerlendirmede bulundu: ""Kara Kuvvetlerimizin yılmaz pusatı, yerli ve milli teknolojilerle donatılan yeni M60T tanklarımız Türk Silahlı Kuvvetlerimizin envanterine kazandırıldı. Cumhurbaşkanı'mız Recep Tayyip Erdoğan'ın savunma sanayisindeki yerlilik oranının artırılması ve bununla ilgili taviz verilmemesi konusunda ortaya koyduğu iradeyle bugün envantere aldığımız ve modernize ettiğimiz bu platformlar, savunma sanayimizin önünü açmıştır."" Üç ülke tanklarını modernize edebilen tek ülke Türkiye Öte yandan, M60T tanklarının modernizasyonun yerli imkanlarla gerçekleştirilmesi, Türk savunma sanayisinin ulaştığı noktayı da gözler önüne serdi. Söz konusu tankları daha önce İsrailliler modernize ediyordu. Söz konusu ülkenin bu süreçlerde açık bir ambargo uygulamasa da çeşitli sıkıntılar çıkardığı kamuoyuna yansımıştı. Yetkililer, bu süreçlerde M60T tanklarından birçoğunun kullanılmaz hale geldiğini belirtirken ""Şu anda dünyada aynı anda hem Amerikan hem Alman hem de Rus tanklarını modernize edebilen tek ülkeyiz."" diyerek Türk savunma sanayisinin ulaştığı noktaya dikkati çekti."
76,Bayraktar TB3 17'nci testi başarıyla geçti,"Yerli ve milli insansız hava aracı Bayraktar TB3, 17'nci uçuş testini de başarıyla tamamladı.",Savunma,https://www.trthaber.com/haber/savunma/bayraktar-tb3-17nci-testi-basariyla-gecti-835974.html,"Teste ilişkin açıklama, Baykar Yönetim Kurulu Başkanı Selçuk Bayraktar'ın sosyal medya hesabından yapıldı. Uçuş testi, Tekirdağ’ın Çorlu ilçesindeki AKINCI Uçuş Eğitim ve Test Merkezi’nde gerçekleştirildi. Baykar’ın milli ve özgün olarak geliştirdiği Bayraktar TB3, 17'nci uçuş testini de başarıyla tamamladı. Uçuşta, ""Orta İrtifa Sistem Tanımlama Testi"" yapıldığı belirtildi.   #BayraktarTB3 17. Test Uçuşu | 17th Flight Test ✈️ ⚓️????

✅ Orta İrtifa Sistem Tanımlama Testi | Medium-Altitude System Identification Test#MilliTeknolojiHamlesi ????????????

pic.twitter.com/PKBzG7qj5b Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak.  "
77,Yunanistan'ın askeri harcamaları: Yine çıkmaz sokak mı?,"Askeri harcamalarında musluğu sonuna kadar açan Atina, farklı alanlarda önemli satın alımlar yapıyor. Türkiye'nin bu süreci çok yakından takip ettiğine değinen uzmanlara göre, özellikle son dönemdeki taleplerle 40 milyar euroyu bulabilecek harcamalar Yunanistan ekonomisinin belini bir kez daha bükebilir.",Savunma,https://www.trthaber.com/haber/savunma/yunanistanin-askeri-harcamalari-yine-cikmaz-sokak-mi-835752.html,"Son dönemlerde neredeyse her haftaya Yunanistan’ın yeni bir askeri harcamasıyla başlıyoruz… Kimi zaman uçaklar kimi zaman füzeler kimi zaman da deniz platformlarıyla ilgili olan bu süreçlerde en dikkat çekici meselelerden biri Atina’nın tüm bunları ‘parasını bastırıp’ alması. En büyük gelir kalemleri gemi taşımacılığı ve turizm olan ülkenin milyarlarca dolarlık askeri alım yapması haliyle yakın geçmişi hatırlatıyor. Daha önce de Türkiye ile silahlanma yarışına giren ve hem bu alanda hem diğer temel konularda bütçesinden çok yüksek harcamalara imza atan Yunanistan’ın AB ve IMF desteğiyle iflasın eşiğinden döndüğü günler çok da uzakta değil.   Ancak bugün geldiğimiz noktada Atina bir kez daha özellikle askeri harcamalarda el yükseltti. Son derece modern ve bir o kadar da pahalı sistemleri satın almak için kolları sıvadı. Savunma Sanayii Araştırmacısı Kubilay Yıldırım ile Yunanistan’ın askeri harcamalarının muhtemel etkilerini ve tüm bunların Ankara’dan nasıl göründüğünü konuştuk…   90’larda da ABD ve Fransa’nın etkisi vardı Yıldırım önce kısa bir hatırlatma yapıyor ve aslında Yunanistan’ın 1990’larda sistematik ve akıllıca yürüttüğü bir silahlanma politikası olduğundan bahsediyor. Bu noktada özellikle ABD ve Fransa gibi iki ayrı kaynaktan temin edilen savaş uçakları öne çıkıyor. “Bunlar hem politik risk dağıtımı imkanı veriyor hem de birbirinden oldukça farklı fiziksel özelliklere ve kabiliyetlere sahip uçakların teminini mümkün kılıyordu” diyor. Farklı bir örnek daha veriyor Yıldırım… Amerikan Hava Kuvvetleri’nin envanterinden çıkma ve çok uzun menzilli taktik bombardıman uçakları olan A-7’lerin teminini anımsatıyor. Söz konusu uçakların menzilinin Girit’ten Ankara’ya uzanabilmesini o dönem için ‘dikkat çekici’ olarak niteliyor.   2008 krizi dönüm noktası oldu Yunanistan’ın 2000’lerle birlikte bu aklı kaybetmeye başladığını anlatıyor Yıldırım ve en önemli kırılma noktalarından birinin 2008 mali krizi olduğunu hatırlatıyor. Burada bir parantez açalım ve o dönem Yunanistan’ın uluslararası kuruluşlar tarafından ‘borcunu ödeyemeyecek durumda’ şeklinde rapor edildiği notunu düşelim. Yunanistan’daki ekonomik yangının Euro Bölgesi’nde büyük bir mali kriz yaratacağı gerekçesiyle AB ve IMF, Yunanistan için 2010 ila 2015 yılları arasında 260 milyar Euro tutarında bir kurtarma paketiyle ülkeyi iflastan kurtarmıştı. O dönemi anlatırken, “Yunanlar, mevcut uçak ve gemi filosunu bakımsızlığın yanı sıra aşırı kullanımıyla yordu. Taktik uçak filosu ile donanması hem teknolojik olarak geri kaldı hem de oldukça yıprandı” diyor Yıldırım.   Yunanistan’ın son alımları nasıl okunmalı? Bu soruyu “Özellikle Doğu Akdeniz’deki gerilimler sonrası Yunanistan yakaladığı politik destek ve dış finansman yardımı ile yine oldukça akıllı, 90’lardaki felsefeyi hatırlatan bir silahlanma politikasına döndü” cümlesiyle yanıtlamaya başlıyor Kubilay Yıldırım ve devam ediyor: “Burada bir sac ayağını görebiliyoruz… İlk ayak; Türkiye ile yaşanabilecek ani, oldukça tempolu hava/deniz çatışmasında birkaç noktada çok yüksek vurucu güce sahip olmak. İkinci ayak; özellikle hava kuvvetlerinin Doğu Akdeniz ve Kıbrıs üzerinde varlık gösterebileceği, operasyon icra edebileceği menzile ulaşmak, bunu deniz platformları ile desteklemek. Üçüncü ayak ise envanterini dinçleştirip kullanılabilir platform sayısını, pilot ve bakımcı becerisini artırmak… Bahsettiğimiz bu üçlü yapıda Atina’nın ana hedefi; Türkiye ile olası bir çatışma durumunda kısa sürede etki üretebilmek. Daha net bir ifadeyle; batılı büyük güçler araya girene kadarki süreçte Türkiye üzerinde mümkün olduğunca hasar bırakmak. Bir ‘oldu bitti’ye maruz kalmamak onlar için öncelikli konu. Hatta bunu terse çevirip gerekirse bir ‘oldu bitti’ tesis edebilecek güce kavuşmak istiyorlar. Bunun için de kısıtlı sayıda da olsa yüksek performanslı platformlar ve bunlara ait özel silah sistemleri temini yoluna gittiler.”   Sadece Ege’de değil Akdeniz’de de etki üretmek istiyorlar Yunanistan’ın son dönemlerdeki alımlarında akılda kalanları sayarsak, Fransa’dan aldıkları ikinci el Rafale uçaklar, menzili 150 kilometreyi aşan Meteor hava-hava füzeler, Scalp NG seyir füzeleri, F-16 filolarının en üst paketlerle modernize edilmesi, ABD’den gelecek havada yakıt ikmal uçakları ilk sıralarda gelir. Kubilay Yıldırım da bunlara işaret ediyor ancak KC-135 tipi havada yakıt ikmal uçakları için ayrı bir parantez açıyor. Yunan Hava Kuvvetleri’nin bu alımla özellikle Doğu Akdeniz üzerinde çok uzun süre varlık gösterebilecek ve Ege üzerinde uzun devriye uçuşları yapabilecek kabiliyete ulaşacağının altını çiziyor.   Yunanistan'ın böylece uzun yıllardır eksikliğini hissettiği bir kabiliyete kavuşacağından bahsedip, “Bu noktada Amerikan Hava Kuvvetleri, Yunan Hava Kuvvetleri’ne havada yakıt ikmal eğitimi vermekten çekinmeyecektir. Hali hazırda Yunan Hava Kuvvetleri aday pilotları İsrail ile ortak kurulan bir eğitim merkezinde uçuş ve temel hava muharebe eğitimi alıyor. Rafale alımı ile Fransız Hava Kuvvetleri ile de karşılıklı yoğun eğitimler icra ediliyor” bilgisini paylaşıyor. Yıldırım ayrıca, her ne kadar kısa vadede teslim edilemeyecek gibi görünse de F-35’ler için de parantez açarak, böylesine üstün özelliklere sahip bir uçağın envantere katılmasını caydırıcılık açısından dikkate değer buluyor.   Yunan ekonomisi tüm bunları kaldırabilecek mi? Bazen olmayan parayı harcamak çok kolay gelir. Kimi ekonomistlere göre Yunan Hükümeti de benzer bir süreç yaşıyor. Kubilay Yıldırım’a yukarıda bahsettiği sistem ve platformların Yunanistan ekonomisine muhtemel etkisini soruyoruz: “Yunan hava ve deniz kuvvetlerinin bugüne kadar ki alımları hem akıllıca hem de maliyet etkin olmakla birlikte, yakın zamanda Yunan makamlarının sinyalini verdiği ilave projeler Yunan ekonomisinin belini kırabilecek cinsten. Bugünlerde konuşulan F-35 alımı, ilave 6 Rafale uçağı, bir türlü ilerleyemeyen Mirage-2000 modernizasyonu, devam eden F-16 modernizasyonu, FDI fırkateyn tedarik projesi ve buna ilaveten arayışı içinde oldukları eski deniz platformlarının modernizasyonları çok büyük bir bütçe anlamına geliyor. Bunlarla birlikte Yunan Savunma Bakanı Nikos Dendias’ın gündeme getirdiği, yeni nesil Constellation sınıfı Amerikan fırkateynlerinin Yunanistan’da ve Yunan isteklerine göre üretilmesi ise artık gerçekçi bir planı değil, bir temenniyi gösteriyor. Zira tüm konuşulanların mühimmat ve destek sistem maliyetleri ile Yunanistan’a 40 milyar dolara mal olması mümkün. Yunan ekonomisini sallayacak büyüklükte bir maliyetten bahsediyoruz.”   Tüm bu gelişmeler Ankara için ne anlama geliyor? Atina’nın silahlanma hamlelerinin en yakından takip edildiği yerin Ankara olduğunu söylemek yanlış olmaz. Kubilay Yıldırım ile işin Türkiye boyutuna da kısaca değiniyoruz… Yunanistan’ın hiçbir hukuki karşılığı olmayan tezlerine özellikle batılı başkentlerde taraftar aradığı, bunun için başta ABD olmak üzere çeşitli düşünce kuruluşlarında insan devşirdiği, bilhassa Amerikan Kongresi üyeleri ile detayını bilmediğimiz ilişkiler geliştirme konusunda çaba ve para harcadığını anımsatıyor.   “Yunanistan birkaç yıl içinde, kendi envanterini güncellemiş olmanın ve arkasında hissettiği politik rüzgarın da etkisiyle örneğin Ege’de 12 mil karasuyu/hava sahası ilanı gibi bir emrivaki planlıyor olabilir. Türkiye’nin her türlü yerli sistemi olgunluk seviyesine ulaştırıp, yeterli adetlerde üretip, bazıları oldukça yenilikçi olan bu sistemlere uygun harekat konseptleri de geliştirebildiği zaman Yunanistan bu geçici üstünlüğünü kaybedecek. Taşıma suyla elbette değirmen dönmez ancak Türk sanayisinin de caydırıcılığa katkısı için bir süre gerekiyor. Bu sebeple önümüzdeki 3-4 sene oldukça kritik. Bu gelişmelerin Ankara’nın da radarında olduğunu yorumlamak mümkün. Zira ABD’den istenen yeni F-16 Blok 70 uçaklar, modernizasyon kitleri ve Cumhuriyet tarihinin belki de en geniş askeri sipariş talep listesi Atina’nın emrivaki yapma hevesinin önüne geçebilecek kadar kapsamlı.”"
78,Görgün: Türkiye ihtiyaçlarını yerli ve milli olarak üretebilir durumda,"Cumhurbaşkanlığı Savunma Sanayii Başkanı Haluk Görgün, savunma sanayisinin bugün geldiği noktada, gemilerden helikoptere, zırhlı araçlardan insansız hava araçlara kadar, Türkiye'nin ihtiyaçlarını yerli ve milli olarak üretebilir durumda olduğunu söyledi.",Savunma,https://www.trthaber.com/haber/savunma/gorgun-turkiye-ihtiyaclarini-yerli-ve-milli-olarak-uretebilir-durumda-835548.html,"Savunma sanayisi alanında verimlilikten anladıklarının, bilim, teknoloji ve yenilik kapasitesini yükselterek Türkiye’deki sorunlarının çözümüne, yaşam kalitesi ve rekabet gücünün yükselmesine, refah düzeyinin artmasına hız kazandırmak, ülkenin büyümesine katkı sunmak olduğunu anlatan Görgün, özellikle son yıllarda sektörde AR-GE ve teknoloji yatırımlarına ayrılan kaynağı hatırı sayılır miktarda artırdıklarını söyledi. Görgün, ""Öyle ki savunma sanayisinin AR-GE harcaması, 2002 yılında 50 milyon dolar mertebesindeyken, günümüzde bu rakam 2 milyar doları aşmış durumda."" diye konuştu. Görgün, AR-GE projelerinin etkisinin, mali büyüklüklerinin çok ötesinde olduğunu vurgulayarak, şöyle devam etti: ""Çünkü her bir AR-GE projesi, bir bağımlılık sorununu ortadan kaldıran çığır açıcı bir teknolojiyi ihtiva ediyor. Bizler Savunma Sanayii Başkanlığı olarak Türkiye Yüzyılı'nda, Savunma Yüzyılı'nda odağımız AR-GE ve teknoloji diyoruz. Vizyonumuzu 'yenilikçi ve rekabetçi teknolojiler ile barışa hizmet eden, küresel bir marka ve değer haline gelmiş Türk Savunma Sanayii', misyonumuzu ise 'ülkemizin savunma ve güvenlik ihtiyaçlarını, teknolojik üstünlüğe ve küresel rekabet yeteneğine sahip çözümlerle karşılayarak savunma sanayisinin sürdürülebilirliğini sağlamak' olarak belirlemiş durumdayız."" ""Çok hassas süreç yönetimi sergiliyoruz"" Hedeflerine ulaşmak için hangi teknoloji alanlarına yatırım yapmaları gerektiğini, ince eleyip sık dokuyarak tespit ettiklerini belirten Görgün, ""Bugün üretimini gerçekleştirdiğimiz birçok teknoloji ürünümüzde çok hassas bir süreç yönetimi sergiliyoruz. Diğer bir yandan elektronik harp yeteneklerimizle dünyada çok az ülkenin sahip olduğu bir ürün yelpazesine kavuşmuş durumdayız. Ancak bu noktaya gelmek hiç de kolay bir şey değil."" dedi. Görgün, Türkiye'nin haberleşme alanında dünyanın süper ligi seviyesinde yer aldığını bildirerek, şunları kaydetti: ""Biliyorsunuz Alper Gezeravcı şu an Dünya'ya dönüyor ve geçtiğimiz günlerde birçok kez uzaydan dünyamıza seslendi. Bugün özellikle uydu haberleşme sistemlerinde cep telefonu sinyalinin trilyonda biri seviyesindeki bir sinyali 36 bin kilometreden alıp işleyip anlamlı hale getirebiliyoruz hamdolsun Başardıklarımızın ötesine geçebilmek, daha derinlere inmek ve yarını bugünden düşünmek için bilimsel ve teknolojik araştırma ve geliştirme faaliyetlerimizde odaklı ve kapsayıcı bir yaklaşım benimsiyoruz."" ""Yeni neferleri yetiştirmeyi hedefliyoruz"" Nitelikli insan kaynaklarını geliştirmeye dönük bir dizi çalışma başlattıklarını belirten Görgün, şöyle konuştu: ""Savunma Sanayii Akademi bünyesinde verilen eğitimler, Vizyoner Genç kapsamında uygulanan programlar, Yüksek Öğretim Kurulu ile üniversitelere yönelik oluşturduğumuz içerik ve çalışmalar, açtığımız dersler, Milli Eğitim Bakanlığımız ile birlikte müfredatını oluşturup işlerliğe aldığımız savunma ve havacılık odaklı Meslek Yüksek Okulları ve Mesleki Teknik Anadolu liselerimiz vesilesiyle savunma sanayisinin yeni neferlerini yetiştirmeyi hedefliyoruz. Yaptığımız bu çalışmalardaki temel amacımız yetenek yönetimi faaliyetleri ile verimliliğimizi maksimum düzeye çıkarmak ve Cumhurbaşkanımız Sayın Recep Tayyip Erdoğan’ın işaret ettiği 'Küresel Güç Türkiye Vizyonu' doğrultusunda, Milli Teknoloji Hamlesi'ne katkı verecek çalışmalarımızı kararlılıkla sürdürmektir. Türk savunma sanayimiz bugün geldiği noktada, gemilerimizden helikopterimize, zırhlı araçlarımızdan insansız hava araçlarına, silah sistemlerinden uydu çalışmalarına, hava savunma sistemlerinden elektronik harbe kadar, ihtiyaçlarımızı yerli ve milli olarak üretebilir durumdadır."" ""100 bin kişinin katılım sağlayacağı tahmin ediliyor"" Türkiye Verimlilik Vakfı ve Ankara Bilim Üniversitesi Mütevelli Heyet Başkanı Cemalettin Kömürcü de yaptığı konuşmada, altıncısı gerçekleşen bu etkinliğe, bu yıl da büyük bir ilginin olmasını beklediklerini ifade etti. Önceki yıllarda fuara 500 bine yakın kişinin katıldığını belirten Kömürcü, bu yıl da 100 bin kişinin katılım sağlayacağının tahmin edildiğini söyledi. Kömürcü, 3 gün boyunca 60’a yakın etkinliğin gerçekleşeceği fuar bölgesinde, panel, seminer ve sertifikasyon programları ile Türkiye’nin önemli teknoloji kurum ve kuruluşlarının çalışmalarını sergileyeceğini belirtti. Türkiye’nin son yıllarda ürettiği teknolojilerin büyük bir çabanın ve gayretin eseri olduğunu söyleyen Kömürcü, ""Çocukluğumuzda Hollywood filmlerinde izlediğimiz ve hayal kurduğumuz bu üretimler, bugün gerçek oldu. Biz de bu gerçekleri sergileme fırsatı buluyoruz."" diye konuştu."
79,Milli denizaltı çeliği Gölcük Tersanesi Komutanlığı'na teslim edildi,ASFAT koordinesinde yapılan çalışmalar ile OYAK bünyesinde faaliyet gösteren Erdemir Miilux OY şirketlerinin ortaklaşa ürettiği milli denizaltı çelikleri Gölcük Tersanesi Komutanlığı'na teslim edildi.,Savunma,https://www.trthaber.com/haber/savunma/milli-denizalti-celigi-golcuk-tersanesi-komutanligina-teslim-edildi-835481.html,"Savunma sanayiindeki en zorlu alanlardan biri olan denizaltı çeliği için Türkiye kritik bir virajı daha döndü. Çok yüksek teknoloji gerektiren, daha önceki yıllarda ithal edilen ve daha sonra millileştirilen denizaltı çeliği Gölcük Tersanesi Komutanlığı'na teslim edildi. ""Dünyada bu çeliği üretebilen sayılı ülke var"" Milli Savunma Bakanlığı kaynakları, ASFAT ve OYAK tarafın yerli ve milli olarak üretilen çelik hakkında şu bilgileri paylaştı: “ASFAT koordinesinde yapılan çalışmalar ile OYAK bünyesinde faaliyet gösteren Erdemir Miilux OY şirketlerinin ortaklaşa ürettiği milli denizaltı çelikleri Gölcük Tersanesi Komutanlığına teslim edilmiştir. Böylece 2 yıl gibi bir süre içerisinde denizaltılar için önceki senelerde ithal edilen çelikler artık millileştirilmiş oldu. Dünyada bu çeliği üretebilen sayılı ülke var. Tedarik edilen Denizaltı Çeliklerinin ASFAT tarafından Türk Loyd’una sertifikalandırılarak test blokları inşasında kullanılması planlanmaktadır.”  "
80,Türk savunma sanayiinin yükselişi sürüyor,Savunma sanayiinin millileşmesi Türkiye'yi dünyada önemli bir konuma taşıdı. Bugün dünyanın birçok ülkesine ürün ihraç ediliyor. Son üç yılın rakamlarını ve Türkiye'nin geldiği noktayı sizler için derledik.,Savunma,https://www.trthaber.com/haber/savunma/turk-savunma-sanayiinin-yukselisi-suruyor-835204.html,"1964'te ABD Başkanı Johnson, İsmet İnönü'ye bir mektup gönderdi. Mektupta ""ABD ve NATO'nun hibe ettiği hiçbir silah ve teçhizatın Türkiye tarafından kullanılamayacağı"" yazıyordu. Bu sözler Kıbrıs Barış Harekatı'nı 10 yıl geciktirdi. Silah ambargoları, milli savunma sanayinin ne denli önemli olduğunu ortaya koydu. Türkiye şimdi kendi insansız savaş uçaklarını, roketlerini, elektronik harp sistemlerini üretiyor. Kendi savaş gemisini üreten 10 ülkeden biri artık. 2023'ün ilkleri... Hepsini saymak mümkün değil zira 2023'te pek çok ilke imza atıldı. Türk savunma sanayii 2023'teki ilk teslimatı elektronik harp alanında gerçekleştirdi. Ağır sınıf taarruz helikopteri Atak-2, insansız savaş uçağı Anka-3, insansız hava aracı Bayraktar TB3 ve Türkiye'nin ilk jet motorlu eğitim uçağı Hürjet gökyüzüyle buluştu. Yerli ve milli ilk helikopter motoru TS1400, Gökbey helikopterini uçurdu. Milli muharip uçağa KAAN ismi verildi ve ilk uçuşuna hazırlık için yoğun bir çalışma yürütülüyor. Aynı anda 3 fırkateynin de üretimine başlandı.    İhracat rakamı 5 milyar 500 milyon dolara oldu Türk savunma sanayiinin son yıllarda gösterdiği gelişim, yurt dışı pazarlarda da ilgiyi artırdı. Bu durum, sektörün ihracat performansını istikrarlı şekilde artırdı. Türk Savunma Sanayii 2020 yılını 2 milyar 278 milyon 695 bin dolar ihracatla kapattı. 2021 yılındaki 3 milyar 200 milyon dolarlık rakam, 2022'de 4 milyar 400 milyon dolar oldu. İhracat rekoruna imza atan savunma ve havacılık sanayii, 2023'te bu rakamı yüzde 27'lik bir artışla 5 milyar 500 milyon dolara yükseltti. İnsansız hava aracı üreticisi Baykar, Suudi Arabistan'da Türkiye Cumhuriyeti tarihinin en büyük savunma ve havacılık ihracatı sözleşmesine imza attı. Akıncı, 8 ülkeye gönderiliyor. Yazılım tabanlı milli deniz telsizi ve milli vurucu insansız hava aracı ALPAGU ihracat listesine girdi.    BAYKAR'dan tarihi başarı Son 10 yıl içinde 185 ülkeye 230 çeşit ürün gönderildi. 2023'ün ihracat şampiyonu 1 milyar 766 milyon dolarla BAYKAR oldu. BAYKAR'ı, 864 milyon dolarla TUSAŞ, 439 milyon dolarla MKE takip etti. Dünyanın en prestijli savunma sanayi listesi kabul edilen 'Defense News Top 100' listesine 2023 yılında 4 Türk firması girdi. Bunlar ASELSAN, TUSAŞ, ROKETSAN ve ASFAT... Gökyüzüyle buluşan her hava aracı, denize indirilen savaş gemileriyle Türkiye, Savunma Sanayii ve havacılık alanında güçlü bir oyuncu."
81,Tank avcısı KARAOK geliyor: NATO için de çok değerli,"Geçtiğimiz günlerde seri üretimi için sözleşme imzalanan omuzdan fırlatılan tanksavar füzesi KARAOK, ülkemiz savunma sanayii adına kritik bir virajı temsil ediyor. Dünyada çok az sayıda muadili bulunan KARAOK’un ‘üstten vuruş’ yapabildiğine değinen uzmanlara göre, Ankara NATO’da bu kabiliyete sahip çok az sayıdaki merkezden biri olacak.",Savunma,https://www.trthaber.com/haber/savunma/tank-avcisi-karaok-geliyor-nato-icin-de-cok-degerli-835150.html,"Yerli ve milli savunma sanayiinde 2024 yılı da oldukça hızlı başladı… Milli Savunma Bakanlığı’nın ihtiyaçları doğrultusunda ilgili kurumlarca koordine edilen çalışmaların bazılarında seri üretim kararları alınıyor. Bu kapsamda geçtiğimiz günlerde gerçekleşen Kara Füze Sistemleri İmza Töreni’nde Tayfun, Sungur, TRG-230 ve KARAOK füzelerinin seri üretimi için imzalar atıldı. Törende gösterilen tanıtım videolarında, KARAOK’un hedef tankı ‘top attack’ olarak bilinen üstten vuruşla etkisiz hale getirmesi değerli bir detaydı. Savunma Sanayii Araştırmacısı Anıl Şahin ile hem bu kabiliyeti hem de KARAOK’un gerek Türk Silahlı Kuvvetleri gerek NATO için ne anlama geldiğini konuştuk…   Tankları tepeden vurabilmek neden önemli? Öncelikle ‘top attack’ ya da ‘üstten vuruş’ kavramını anlatmaya başlıyor Şahin... Tankların yan ve ön kısımlarının en kalın zırha sahip yerler olduğunu söylüyor. “Zırhın en zayıf olduğu yer ise kulenin üst tarafı. Ancak kritik bir detay daha var. Buradaki zırhın delinmesi durumunda tankın içindeki mühimmatın da infilak etme riski çok yüksek. Bu sebeple 'top-attack' denilen üsten vuruş modu son derece değerli bir kabiliyet” bilgisini paylaşıyor.   “KARAOK ile ilk kez bu imkana kavuşuyoruz” ‘Üstten vuruş’ meselesini Türkiye’nin daha önce tripod üzerinden atılan OMTAS füzesiyle denediğini ve bunu başardığını hatırlatıyor Şahin. ""Peki, KARAOK’u özel kılan ne?"" diye soruyoruz… “KARAOK ile ilk kez bizim de omuzdan atılan ve üstten vuruş yapabilen bir tanksavar füzemiz olacak” diyor ve devam ediyor: “Gerek piyadelerimiz gerek özel kuvvet unsurlarımız şok saldırıları gerçekleştirip hasım unsurların zırhlı birliklerine ağır kayıplar verdirebilecek. Çok ciddi bir kabiliyetten söz ediyoruz. KARAOK öncesinde elimizde bir muadili yoktu. Özel Kuvvetler Komutanlığı için ABD yapımı Javelin talebi olduğu medyaya yansımıştı. Ancak tedarik gerçekleşti mi bilmiyoruz. Şimdi biz Javelin'e de ciddi bir rakip çıkartıyoruz. Omuzdan atıldığı için KARAOK haliyle küçük bir füze. Harp başlığı da buna göre tasarlandı. Ancak özellikle üsten vurduğu bir tank, kolay kolay bir daha muharebe sahasına dönemez. İlaveten belki de ilerleyen aşamalarda düşman piyadesine karşı kullanılacak versiyonunu da görebiliriz.”   “NATO için de değerli bir kazanım” Anıl Şahin, omuzdan tek er tarafından atılan ve ‘top attack’ kabiliyetine sahip olan füzeler arasında KARAOK’un ABD’li Javelin dışında kayda değer bir rakibi olmadığı görüşünde. Burada ilginç bir detay daha veriyor ve Türk mühendislerce geliştirilen KARAOK’un NATO için de çok değerli bir kazanım olduğuna işaret ediyor.

“KARAOK, NATO'da bu özelliklere sahip omuzdan atılabilen ikinci füze olacak” bilgisini paylaştıktan sonra ilgili füzenin testlerinin yeni tamamlandığını, muhtemelen bu yıldan itibaren az sayıda teslimatın gerçekleşeceğini söylüyor.    KARAOK füzesinin genel özellikleri ROKETSAN imzalı KARAOK omuzdan atılan tanksavar füzesi ülkemizin en kısa menzilli füzelerinden biri. Proje başlarken ilk etapta 1,5 kilometre menzil hedeflense de gelinen noktada daha uzun menzillere ulaşıldığı biliniyor. Savunma sanayii çevrelerince KARAOK ve benzer projeler, omuzdan atıldığı için geliştirilmesi en zor tanksavar füzeleri olarak kabul ediliyor. Tek er tarafından omuzdan kolayca ateşlenebilecek füzenin envantere girmesi için çalışmalar yoğun bir şekilde ilerliyor. Manşet görsel ve info grafik tasarım: Ayhan Akgün - TRT Haber"
82,Türk savunma sanayii 5. nesil zırhlı araca imza attı,Türk savunma sanayii yeni nesil zırhlı muharebe aracı PARS ALPHA 8X8 ile askeri kara araçlarında 5. nesil bir çözüme imza attı.,Savunma,https://www.trthaber.com/haber/savunma/turk-savunma-sanayii-5-nesil-zirhli-araca-imza-atti-834449.html,"Zırhlı kara aracı üreticisi FNSS, PARS araç ailesinin yeni üyesi PARS ALPHA'yı, Suudi Arabistan'daki World Defense Show'da ilk kez sergiledi. FNSS Genel Müdürü Nail Kurt, PARS ALPHA'nın 5. nesil bir zırhlı araç olduğunu söyledi. Aracın 35 yıllık serüvenlerinde bir tepe noktası olduğunu vurgulayan Kurt, ""Bu süreçte edindiğimiz teknolojik kazanımları, bilgi birikimini, sayısız müşteri deneyimini ve saha geri bildirimlerini; en nihayetinde bölgemizde, özellikle 10-15 yıldır süre gelen simetrik ve asimetrik tehditlerin tümünü dikkate alarak tasarladığımız ve ortaya çıkardığımız bir başyapıt olarak adlandırmak istiyorum bu aracı. Dünyadaki rakip ve benzerlerine göre çok sayıda üstünlüğü mevcut. Bu anlamda da lider karakterini yansıtması için PARS ALPHA olarak adlandırdık aracımızı ve Suudi Arabistan'da gerçekleştirilen World Defence Show'da tanıtımını yaptık"" dedi. Yeni araç yerleşimi birçok avantaj getirdi PARS ALPHA'nın özelliklerine ilişkin bilgiler veren Kurt, hem tekerlekli hem paletli geleneksel zırhlı muharebe araçlarında şoförün oturduğu önde bir bölme bulunduğunu, yanında güç grubu kompartımanı, arkada ise ayrı bir kompartıman yer aldığını ifade etti. PARS araç ailesinde ise bundan farklı olarak önde hem sürücünün hem de istenirse nişancı, komutan veya başka bir personelin oturabileceği, iki kişilik ve 180 dereceden fazla bir görüş açısı olan bir bölüm bulunduğunu dile getiren Kurt, bu bölmenin arkasında güç grubu var yer aldığını ve bir koridor vasıtasıyla diğer görev ekipmanlarının ve personelin olduğu bölüme bağlandığını belirtti.    PARS ALPHA'da ise sürücünün ve diğer personel bölmesinin arkada bulunmasının, önde yer alan motor bölmesiyle tamamen ayrı olmasının çok büyük avantajlar getirdiğini vurgulayan Kurt, şu değerlendirmelerde bulundu: ""En büyük avantajı, bu tür araçlarda istenen balistik koruma seviyesinin bir seviye üzerine çıkmamızı sağlaması oldu. Mayın koruma anlamında ön tekerlekte yine bir seviye yukarı çıkmamızı sağladı. Bütün bunların yanı sıra aracın genel boyutunda, uzunluğunda da bir kısalma oldu. Yaklaşık 60-70 santimlik bir avantaj elde ettik. Yeni nesil 8X8 araçlar aslında çok iri, uzun ve büyük araçlar. Güç grupları da çok kuvvetli, 700 beygirler civarında oluyor. Biz bu araçta yaklaşık 60-70 santimlik kısalma elde ettik. Bunun yanı sıra iç hacimde de yaklaşık 2-2,5 metreküplük bir büyüme elde ettik. Araç için inovatif dememin arkasında yatan sebeplerden biri budur. Kendi sınıfında çok güzel bir çözüm ortaya çıkardık. Yani aslında tam yeni nesil ve ileriye yönelik, önümüzdeki 30-40 yılda çok büyük faydalar sağlayacak önemli bir konfigürasyonu ortaya çıkardık. Diğer özellikleriyle birlikte çok taklit edilecek bir araç olduğunu düşünüyorum. Dolayısıyla hem yurt içinde hem yurt dışında, Orta Doğu'da da önemli projelerde yarışıyor. Bunlarda da önemli başarılar elde edeceğimize inanıyorum."" Araçta bunun yanı sıra geleneksel PARS ailesinde hep kullandıkları her akstan direksiyon sistemi yer aldığını dile getiren Kurt, bu özelliğin aracın dönüş çapını çok küçülttüğünü, özellikle meskun mahallelerde kullanımını çok faydalı hale getirdiğini söyledi.    ""Mayın koruması için çok büyük fayda sağlıyor"" PARS ailesindeki ayarlanabilir hidropnömatik süspansiyon özelliğini yeni araçta da kullandıklarını ifade eden Kurt, şöyle konuştu: ""Bu sistem aracı yükseltip alçaltabiliyor. Mayın tehditlerinin çok fazla olduğu bölgelerde arazide ilerlerken aracı yükselterek yaklaşık 55-60 santimlik bir yükseklik elde edebiliyorsunuz ve bu özellik mayın koruması için çok büyük fayda sağlıyor. Tabi bunun dışında nakliye sırasında yüksekliğin ayarlanabilmesi büyük bir avantaj; bir römorka, bir trene veya uçağa yüklerken aracı tamamen yere neredeyse sıfır olacak şekilde indirebiliyorsunuz. Yine bu ayar sayesinde yüksek hızlara emniyetli bir şekilde çıkabiliyorsunuz. Yüksek bir araçta bu çok zor olabilir, araç teknik özelliklerinde azami hızı 100-110 kilometre gösterir ama sert zeminde, asfaltta 120 kilometreleri gören hızlara ulaşıyor araç. Burada aracın yola yakın olması emniyeti çok artırır. Ayrıca araç yüksekliğini sağ sol ayrı ayrı ayarlayabilirsiniz. Bu da eğimli arazi koşullarında faydalı olurken, aracın taşıdığı, yeni nesil, elektronik ağırlıklı, çevreye duyarlı, zemin eğiminden etkilenen hassas ekipman bulunuyor; araç eğimini ayarlayabilmeniz, aracı düz zemindeymiş gibi hareket ettirebilmeniz bu ekipmanın sorunsuz kullanımına olanak sağlıyor. Yine silah sistemlerinde yükseliş ve alçalış açısı çok önemli. Biri hava tehditlerine karşı, bir diğeri de yakın tehditlere karşı büyük avantaj sağlar. Aracın üstü sabit, bunu fazla oynatamıyorsunuz, -5'lerde -8’lerde kalır, fakat aracın yüksekliğini ön ve arka yüksekliklerini ayarlayarak alçalış açısını ya da yükseliş açısını artırabilirsiniz. Sütre gerisinde saklanırken aracın yüksekliğini indirip silueti düşürebilirsiniz gibi birçok avantaj sağlar."" Engel tanımıyor Aracın iç hacminde sağlanan avantajın mühimmat taşıma kapasitesinde büyük avantaj sağladığını vurgulayan Kurt, ""Dolayısıyla hacimde yakaladığımız genişlik de çok önemli bir avantaj olarak ön plana çıkıyor. Bu anlamda PARS ALPHA'nın rakiplerinden üstün olduğunu iddia ediyoruz"" dedi. Araç 2 metre 40 santim açıklıklardan köprüye ihtiyaç duymadan geçebildiğini, 80 santim dik engelleri kendi başına aşabildiğini aktaran Kurt, sözlerini şöyle sürdürdü: ""Bütün bunlara ilave olarak rakip araçların bir seviye üstünde balistik koruma, ön taraftaki ön tekerlerde basacağı mayına karşı yüksek koruma ve yanlarda el yapımı patlayıcı koruması sağlar. Bugünün asimetrik muhabere ortamında bunlar çok çok önemli. Bütün bu korumayı, iç hacmi, mobiliteyi, düşük silueti bir araya getirdiğinizde inanılmaz bir imkan ortaya çıkıyor. Belirli araçlarda bu özelliklerin bir kısmı var, başka araçlarda diğer özellikler var ama PARS ALPHA ile tüm bu özelliklerin bir arada toplandığı bir araç ortaya çıkarmış oluyoruz. Tüm bu nedenlerle bu aracımız için başyapıtımız tanımını kullanıyorum ve tüm bu nedenlerle de ALPHA adını verdik aracımıza.""    Silah sisteminde sınır yok Araçların üzerindeki silah sistemlerinin tamamen kullanıcı gereksinimlerine göre şekillendiğini, buna uygun çözümler oluşturduklarını ifade eden Kurt, PARS ALPHA'nın üzerinde yer alan ve opsiyon olarak kullanılabilecek silah sistemlerine ilişkin şu bilgileri verdi: ""Lansman kulemizde de yine benzer bir durum söz konusu aslında. Orta Doğu'da önemli bir kullanıcımızın talep ettiği 30 milimetre silaha topa sahip bir kule entegre edildi araca. Çift kişilik kule istendi ancak bunun insansız, yani basketsiz, içeride sabit oturan bir nişancı vasıtasıyla kullanılabilecek versiyonları da var. Yine yanlarda iki tane anti tank füze istendi onları da adapte ettik ama bu kuleler tek tarafta da olabilir. Bunun dışında 35 milimetre kule entegre edilebilir ki yurt içinde önemli bir projemizde böyle bir talep var. 105 milimetrelik kule istenirse o da takılabilir. Endonezya'ya verdiğimiz hafif tankta bu kule mevcut, bu kule PARS ALPHA'ya da entegre edilebilir, havan sistemleri de olabilir. Dolayısıyla bu aracın bir özelliği de ölçüsel anlamda kullanıcının isteyebileceği her türlü silah sistemini ve onun gerektireceği mühimmat miktarını da aracın içinde tutabilmek. Bu açıdan da yine iç hacmin çok büyük avantajı olduğunu tekrar vurgulamam lazım. Silah sistemi konusunda hemen hemen bir sınırımız yok. Yani kullanıcımız ne isterse, gerek şirketimiz ürün portföyünde yer alan silah sistemleri gerekse kullanıcının tercih ettiği başka bir silah sisteminin entegre edilmesi sağlanabilir. Bu araçlarda 3 sene sonra modeli değişti, 5 sene sonra yenisini alalım diyemezsiniz, bu araçların 40 ila 50 yıl ömrü var. İyi bakılırsa, orta yaş ve ömür uzatım kapsamlı bakımları yapılırsa bu araçlar 40 ila 50 yıl envanterlerde kalıyor. Dünya orduları envanterlerinde daha eski araçlar, tanklar da mevcuttur.""    Teknolojik hazırlık seviyesi üst seviyede PARS serisinin son ürünü PARS ALPHA'nın teknolojik hazırlık seviyesi olarak çok üst seviyede olduğuna işaret eden Kurt, ""Dolayısıyla sıfırdan yapılan bir araçtan ziyade 1 milyar doları aşkın bir ihracat başarısı sağlamış, yurt içinde de önemli projeler kazanmış olan PARS serisinin en üst, en son modeli olarak tarif ediyorum. Bu kapsamda, teknolojik seviye olarak baktığınızda, sistemler ve güvenilirlik açısından çok üst seviyelerde olduğunu söylemek çok doğru olur"" dedi. PARS ALPHA'nın ağırlığının 35 tonun altında olduğunu, görev ekipmanlarıyla birlikte ağırlığının 38-39 tonlara çıkabildiğini anlatan Kurt, rakip araçlarla ilgili şu kıyaslamaları yaptı: ""Dünyadaki diğer ürünlere bakacak olursak, bugün özellikle Batı'da yeni geliştirilmiş örnekleri var. Son 5 senedir tüm askeri kara aracı üreten firmalar geliştirmeler yapıyorlar, bunların hepsinde ağırlıklar bu seviyede. Motorlar 700 beygir civarında, araçlar 35 tonun üstünde. PARS ALPHA bu araçların sınıfında ama bahsettiğimiz konfigürasyon değişikliği, inovatif tasarımı sayesinde, çok farklı ve olumlu pozitif farklar yaratan bir araç oldu. Dolayısıyla o araçlarla dünyanın her yerinde, her şartta, teknik olarak kafa kafaya yarışacak bir araç. Bunu satış fiyatı olarak söylemiyorum çünkü ülkemizde biz her zaman için çok daha maliyet etkin çözümleri kullanıcılarımıza sunabiliyoruz. Dolayısıyla kafa kafaya adil bir yarışmada, bugün Türkiye'de üretilen bu sistemlerin kazanamayacağı bir pazar bilmiyorum."" Nail Kurt, PARS ALPHA'nın hibrit güç grubu yapısına da çok uygun olduğuna işaret ederek, ""Dolayısıyla bundan sonra ortaya çıkarabileceğimiz bir hibrit çözüm üzerine çalışıyor olacağız. 6x6 tekerlekli araç versiyonu için şu anda konsept çalışmalara başladık, yakında ortaya çıkacaktır. Dolayısıyla PARS ailesinin yeni ürünü artık böyle ilerleyecek ve dünyada ses getirecek"" dedi."
83,"Bayraktar TB3, 30 bin feet irtifaya çıktı","Baykar'ın milli ve özgün olarak geliştirdiği Bayraktar TB3 SİHA, Yüksek İrtifa Sistem Performans Testini başarıyla tamamladı. Bayraktar TB3, gerçekleştirdiği uçuşta 30 bin feet irtifaya çıktı.",Savunma,https://www.trthaber.com/haber/savunma/bayraktar-tb3-30-bin-feet-irtifaya-cikti-834149.html,"Bayraktar'dan yapılan açıklamaya göre, Baykar'ın milli ve özgün olarak geliştirdiği Bayraktar TB3 SİHA, Yüksek İrtifa Sistem Performans Testini başarıyla tamamladı. TUSAŞ Motor Sanayi AŞ (TEI) tarafından yerli olarak geliştirilen PD-170 motoruyla havalanan milli SİHA, gerçekleştirilen yüksek irtifa uçuş testi sırasında yüksek irtifadaki sistem ve dayanım performansının ölçüldüğü testlerin tamamını başarıyla tamamladı. TCG Anadolu’dan ilk uçuş 2024'te Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Baykar Yönetim Kurulu Başkanı ve Teknoloji Lideri Selçuk Bayraktar, Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı. Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif - gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak. Başlangıçtan bugüne tüm projelerini öz kaynakları ile yürüten Baykar, 2003 yılındaki İHA AR-GE sürecinin başlangıcından itibaren tüm gelirlerinin yüzde 83'ünü ihracattan elde etti. İhracat şampiyonu  2021 ve 2022 yıllarında Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. Savunma Sanayii Başkanlığı tarafından 2023’te de sektörün ihracat şampiyonu olduğu açıklanan Baykar, geçen yıl 1,8 milyar dolarlık ihracat gerçekleştirdi. Son yıllarda gelirlerinin yüzde 90'ından fazlasını ihracattan elde eden Baykar, 2023’te savunma ve havacılık sektöründeki ihracatın 3’te 1’ini tek başına yaptı. Bayraktar TB2 SİHA için 33 ülkeyle, Bayraktar AKINCI TİHA için ise şimdiye kadar 9 ülke ile olmak üzere toplam 34 ülkeyle ihracat anlaşması imzalandı.
 "
84,Ukrayna’nın vurduğu Rus gemisi: Deniz savaşlarında 'sürü' dönemi,"Rus Donanması’na ait korvet, Ukrayna tarafından kamikaze insansız deniz aracıyla hedef alındı. Saldırı görüntülerini yorumlayan uzmanlara göre sürü halinde kamikaze İDA saldırısını ilk kez görüyoruz. Deniz savaşlarında yeni bir kırılmaya işaret eden bu son olay tedbirlerle ilgili atılacak adımları çok daha kritik hale getiriyor.",Savunma,https://www.trthaber.com/haber/savunma/ukraynanin-vurdugu-rus-gemisi-deniz-savaslarinda-suru-donemi-834024.html,"Ukrayna-Rusya savaşı, başladığından bu yana Moskova için oldukça farklı sınamalara ev sahipliği yapıyor. Ancak bu meydan okumalar arasında özellikle Rus Donanması’na yönelik hamleler ayrı bir parantezi hak ediyor. Hava sahası üstünlüğünü bir türlü kuramayan Rusların uçar unsurlarını kaybetmesi pek sürpriz sayılmıyor. Kara unsurlarında çok sayıda tankının dronlar ya da tanksavarla vurulması da artık alışılagelmiş bir hal aldı. Ancak donanması olmayan Ukrayna’ya karşı Rusya’nın bu denli çok sayıda gemi kaybetmesi herkes için oldukça şaşırtıcı. Bugüne kadar Karadeniz’de 23’e yakın deniz platformunu kaybeden Moskova’nın halen bir önlem geliştirememesi gelecek dönemler için de ciddi soru işaretlerini barındırıyor.   Ivanıvets Korveti’nin vurulması diğerlerinden farklı Ukrayna Savunma Bakanlığı’nın yayınladığı bir görüntü tüm bu süreçle beraber aslında deniz savaşlarında yeni bir döneme de işaret ediyor. Görüntülerde, Rusya’ya ait Tarantul Sınıfı Füze Korveti Ivanovets, Sivastopol Limanı yakınlarında Ukrayna insansız deniz araçları tarafından hedef alınıyor. Birden fazla sayıda Kamikaze İDA’nın saldırısına maruz kalan korvetin battığı iddia ediliyor. Savunma ve Denizcilik Araştırmacısı Kozan Selçuk Erkan, aslında bu olayın diğerlerinden farklı olduğunun altını çiziyor. Bugüne kadar izlediğimiz Kamikaze İDA saldırılarının çoğunda tek bir araçla sonuç alınmak istendiğine işaret ediyor. “Ancak bu kez öyle değil. Sayabildiğimiz kadarıyla en az 4 Kamikaze İDA ile Rusların gemisi vuruldu” bilgisini paylaşıyor.   Rus gemisi nasıl vuruldu? Erkan’a göre görüntülerdeki 4 kamikaze İDA aslında her ne kadar ‘insansız’ olsalar da operatörler tarafından yönetiliyor. Burada kesintisiz ve hızlı bir iletişimin önemine işaret ediyor Erkan ve Elon Musk’ın Ukrayna’da hizmete sunduğu Starlink uydularının rolünü vurguluyor. Dörtlü SİDA saldırısının detaylarına geçiyoruz… “Öncelikli hedef gemiyi hareketsiz bırakmaktı” diyor Erkan. Bu nedenle sürüdeki kamikaze İDA’lardan ilki geminin pervane kısmını hedef alıyor. Diğer İDA ise doğrudan makine dairesinin olduğu yere yöneliyor. Böylece geminin hareket edebilme kabiliyeti elinden alınıyor.   Sonrasını şöyle anlatıyor Kozan Selçuk Erkan: İki İDA geminin ilerlemesini durdurduktan sonra üçüncü İDA farklı bir noktadan gemiye vuruyor. Ama bu öylesine bir nokta değil… Belli ki orada bir delik açmak istiyorlar. O açılan delikten de 4. kamikaze İDA atak yapıyor. Açılan yerde gemisavar füzeleri olduğunu biliyorlar. İDA’yı orada patlatarak aslında çoklu bir etki yaptılar. Rus gemisinin kendi savunması için kullanacağı füzeleri de tetiklediler. Ardından çok büyük bir patlama oluyor ve iddiaya göre gemi batıyor.   Kamikaze İDA’ları durdurmak imkansız mı? Aslında videoyu dikkatli izlediğimizde kamikaze İDA’nın yakın çevresinde düşen mermilerin izini görebiliyoruz. Belli ki mürettebat bir şeylerin ters gittiğinin farkında. Ancak yine de geminin vurulması engellenemedi. Erkan’a ""Kamikaze İDA’ları engellemek bu kadar mı zor?"" diye soruyoruz. ""Rus gemilerinin öz savunma sistemlerinin neredeyse tamamı hava hedefleri için üretilmiş. Kara ya da denizde yakın çevreden gelen tehditlere karşı nişangahları var ancak çok ilkel. Kaldı ki saldırının gece yapılması zaten başlı başına farklı bir zorluğu beraberinde getiriyor. O karanlıkta görerek atış yapmanız hiç kolay değil. Geldiğimiz noktada Rusya, Ukrayna ile savaşının ilk gününden bu yana donanmasındaki erimeyi bir türlü durduramadı. Ellerinde net bir çözüm yok. Gördüğümüz kadarıyla istihbari açıdan da zafiyet var çünkü Ukrayna’nın sürü halinde saldırmasını beklemediklerini anlıyoruz. Bugüne kadar Ukrayna genelde limanda demirli Rus gemilerini kamikaze İDA’larla hedef almıştı. Şimdi hem ilk kez sürü halinde saldırdılar hem de limanda bağlı olmayan bir platformu İDA’larla vurmayı başardılar. Bir savaş gemisine bu şekilde saldırı yapıldığına daha önce şahit olmamıştık. Dünyada bir ilk…""   Türkiye kamikaze İDA’lar için nasıl önlemler alıyor? Hem Ukrayna-Rusya hem de İsrail-Filistin savaşı askeri açıdan diğer ülkeler için de ciddi dersler barındırıyor. Kamikaze İDA saldırıları için Türkiye’nin de çalışmalar yaptığından bahsediyor Kozan Selçuk Erkan. Korvet ve üst sınıftaki gemilerimize eklediğimiz stabilize top sistemlerinden bahsediyor. Ayrıca yeni inşa edilen karakol gemilerine de bu sistemin eklendiği bilgisini veriyor. Asimetrik hedeflerden korunmak için lazer güdümlü ya da kızılötesi görüşe sahip füzelerin de envantere gireceğini söylüyor. Son olarak Gökdeniz yakın hava savunma sistemi için de bir parantez açıyor Erkan ve “Gökdeniz de yakın yer hedeflerine karşı başarıyla kilitlenip tehdidi yok edebiliyor” diyerek sözlerini tamamlıyor."
85,Harp sahasından gelen görüntüler: Tanklar için yolun sonu mu?,Ukrayna ve İsrail’den gelen görüntüler tanklarla ilgili tartışmaları yeniden alevlendirdi. Her ne kadar Ukrayna’da nispeten eski tanklar sahada olsa da İsrail’de durum böyle değil. ‘Dünyanın en iyileri’ arasında sayılan İsrail tankları da kolay hedef olmaktan kurtulamadı. Hemen herkesin aklında aynı soru var; tankların devri bitti mi?,Savunma,https://www.trthaber.com/haber/savunma/harp-sahasindan-gelen-goruntuler-tanklar-icin-yolun-sonu-mu-833941.html,"Bir zamanların en kudretli harp unsurlarından biri olan tanklar belki de hiç olmadıkları kadar zorlu bir süreçten geçiyor. Aslına bakarsanız, Rusya-Ukrayna savaşının ilk dönemlerinde tankların oldukça kötü bir sınav verdiğini gördüğümüzde ‘Eski tanklar yeni döneme ayak uyduramadı’ diyorduk ancak İsrail-Filistin savaşından da benzer görüntülerin gelmesi gecikmedi. Orada da dünyanın en iyilerinden biri olarak kabul edilen Merkava tanklarının neredeyse her gün bir şekilde vurulduğunu izledik. Üstelik Merkava’lar gelişmiş ATGM’lerle ya da yüksek teknolojiyle karşı karşıya hiç gelmedi. Birbirinden farklı coğrafyalarda, kapasiteleri oldukça değişken unsurlara karşı tankların sınıfı geçememesi yeni soruları da beraberinde getirdi. Bu noktada üzerine en çok konuşulan mesele tankların mevcut durumunu ne kadar sürdürebileceği oldu.   Tankların devri bitti mi? Bu soruya doğrudan ‘evet’ ya da ‘hayır’ demek şimdilik pek mümkün görünmüyor. Ancak özellikle Soğuk Savaş döneminin doktriniyle üretilmiş tanklar yolun sonuna geldi desek pek de yanlış olmaz. Ukrayna-Rusya savaşı başladığında kilometrelerce uzayan Rus zırhlıları ve tanklarının uydu görüntüleri o günler için oldukça korkutucuydu. Kağıt üzerindeki veriler ve sahadaki ilk görüntüler Rusya’nın son derece güçlü ve kapsamlı bir yığınak yaptığını gösteriyor, ‘72 saatte Kiev’ cümleleri kimi yorumcuların ağzından düşmüyordu. Ancak evdeki hesap savaş alanının gerçeğine uymadı. Bazı Rus zırhları ve tankları daha ilk 24 saat içinde terkedilmiş, arızalanmış, yakıtı bitmiş ya da başka bir sıkıntı nedeniyle yolda kalmış şekilde kameralara yakalandı. Rusya, son derece kötü bir lojistik hazırlık ile ilk sınavı geçemedi. Her ne kadar ilk dönemlerde ‘kurmay planı eksikliği’ nedeniyle tankların bu görüntüleri verdiğini düşünsek de ilerleyen günlerde de değişen pek bir şey olmadı. Rus tankları çokça vuruldu ya da yolda kaldı.   Bin dolarlık dronlar milyon dolarlık tanklara karşı Rus tankları için asıl kabus Ukrayna’nın dronları çok yoğun ve etkin kullanabilmesiyle başladı. Tankların üstüne derme çatma kafes benzeri yapılar inşa ederek önlem almak isteyen Ruslar, uluslararası medyada o dönem sıkça tartışılmıştı. Ancak bu da çare olmadı. Elindeki dron sayısı sürekli artan Ukrayna, neredeyse her gün bir Rus tankını kolayca saf dışı bırakacak bir noktaya erişti. Bir süre sonra Rusya’nın envanterindeki en modern kimi tankları sahaya sürme hamlesi de dengeyi değiştirmedi. Ukrayna, elindeki çok sayıda antitank füzesi ve dron ile sahadaki her Rus tankını bir şekilde vurmayı, zarar vermeyi, imha etmeyi ya da denklem dışına itmeyi başardı. Bugün geldiğimiz noktada, savaşın belki de başında atması gereken adımı iki yıllık bir sürecin ardından hayata geçiren Rusya, cephe hattı boyunca çok güçlü bir elektronik harp sistemi kurduğu ve bu hamleden sonra Ukrayna dron saldırılarının yüzde 30-40 oranında azaldığı iddiasında. Ancak yine de sahadan neredeyse gün aşırı yeni bir tank vurulma videosu geliyor.   İsrail tankları nasıl bir sınav verdi? Ukrayna-Rusya savaşında tankların çoğunlukla eski teknolojilerle donatıldığından ve Soğuk Savaş dönemine göre doktrine edildiklerinden bahsetmiştik. İsrail-Filistin savaşı başladığında önce 7 Ekim’de ele geçirilen ya da doğrudan vurulan Merkava tanklarını görmüştük. O gün için genel kanı İsrail’in böyle bir saldırıya hazır olmadığı ve bu nedenle tankların vurulabildiği yönündeydi. Günler sonra İsrail’in Gazze içlerine doğru ilerleyişinde başrolde yine Merkava tankları vardı. Bu tanklar dünyanın en iyilerinden olarak kabul ediliyor ve üzerinde de yine İsrail yapımı Trophy Aktif Koruma sistemi bulunuyor. Tanklar ve koruma sistemiyle ilgili kısma geçmeden önce bir parantez açmak gerekiyor. İsrail, tanklarını piyadelerle ilerletmek yerine yanında herhangi bir askeri güç olmadan doğrudan sahaya yolluyor. Haliyle düşman ateşi ve tank arasında bunu engelleyecek herhangi bir başka güç bulunmuyor.   Trophy Aktif Koruma Sistemi hayal kırıklığı mı? İsrail’in tanklarının kötü bir sınav verdiğini söylemek belki de pek doğru olmayabilir. Çünkü kaç İsrailli askerin doğrudan ateş altında kalan bu tankların içinde hayatını kaybettiğine dair elimizde bir veri yok. Vurulan tankların görüntüsünden böyle bir çıkarımda bulunmak da pek mümkün değil. Ancak eldeki kısıtlı bilgilere göre İsrail tankları bir şekilde üzerlerine düşeni yapmışa benziyor. Bu noktada belki de tankın kendisinden ziyade üzerindeki teknolojik sistemlere yoğunlaşmak gerekiyor. Trophy Aktif Koruma, İsraillilere göre dünyanın kendi alanında en gelişmiş sistemi. Kağıt üzerindeki verileri o denli iyi ki ABD’den İngiltere’ye Fransa’dan Almanya’ya çok sayıda ülke tanklarını bu sistemle donattı. Bugün gelinen noktada 17 farklı platforma sistemi satan İsrail, buradan çok ciddi gelir de sağlıyor. Ancak bölgeden gelen görüntüler sistemin söylendiği kadar iyi olmadığını gözler önüne seriyor. Çok sayıda tankla sahada olan İsrail’in Trophy ile engellediği saldırı anına dair izlediğimiz video sayısı bir elin parmaklarını geçmiyor. Bu noktada ‘Hamas çok yakın mesafeden ateş ediyor’ tezi öne sürülüyor. Bunda haklılık payı olmakla birlikte, güneyde Hizbullah’ın çok uzak mesafelerden İsrail tanklarını başarıyla vurduğu ve Trophy sisteminin bunu engelleyemediği anlar da sıkça görülüyor.   Tanklar için bir çıkış yolu mümkün mü? Bildiğimiz, klasikleşen konseptteki tanklar için yolun sonuna gelindiğini söylemek mümkün. Ancak sahadaki askerlerin de ‘zırh koruması altında güçlü bir ateş gücü’ne ihtiyacı malum. Belli ki tanklar yeni bir yol haritasıyla yola devam etmek zorunda. Bu yeni yol haritasında en önemli unsur tankları bir şekilde koruyabilmek. Temel meselenin ‘vurulmamak’ olduğu bu yeni dönemde, çok iyi bir aktif koruma ya da çok etkin bir dron savunma sistemi yeni nesil tanklar için olmazsa olmaz. Ayrıca tüm bunları yaparken maliyeti de göz önünde bulundurmak gerekiyor. Aksi halde, milyonlarca dolarlık tankların bin dolarlık dron’larla vurulup saha dışına itildiği bu süreç saldıran ile savunan arasındaki asimetrik uçurumun giderek artması anlamına geliyor ki bu da zaten tanklar için başka bir çıkmaz olarak kabul ediliyor.   Türkiye tanklarını nasıl koruyabilir? Bu noktada hem Altay tankı hem de kimi diğer projeler için aktif koruma sistemleri geliştirildiği biliniyor. Akla ilk gelen Trophy’nin muadili olan AKKOR. Sistemin testleri devam ediyor. Eldeki görüntüler Türk mühendislerce geliştirilen bu projenin rakiplerinden önde olduğu izlenimi veriyor. AKKOR’un ALTAY tankıyla envantere girmesi bekleniyor. Haliyle gerçek bir harp sahasında rüştünü ispat edemediğini de unutmamak gerekiyor. Ayrıca, PULAT Aktif Koruma Sistemi de seçenekler arasında. PULAT’ı sahip olduğu yüksek teknoloji radar ile tanksavar füzelerini havada tespit ederek, tanklara çarpmadan önce uygun mesafede imha etmeye yarayan bir sistem olarak tanımlamak mümkün.   Tankların en önemli düşmanlarından birinin dron’lar olduğundan bahsetmiştik. Bu noktada tankların ilerlediği sahalarda dron savar sistemleri kullanmak akla gelen ilk seçeneklerden biri. Türkiye’nin İHTAR, KAPAN ve benzer sistemlerle bu tür saldırıları bertaraf etmeye çalışacağı biliniyor. Ayrıca hedefi lazerle imha eden ALKA da envanterde. Öte yandan hedefini fiziksel olarak imha etmeyi amaçlayan ŞAHİN de halihazırda TSK’nın kullanımında. Ankara, dünyanın farklı bölgelerindeki harp sahalarından gelen görüntülere göre muhtemel risk ve tehdit kütüphanesini sürekli geliştirip bunlara en uygun çözümlerle kuvvetlerini güçlendirecek bir yol haritası izliyor.
 "
86,"SSB ile ASELSAN, STM, HAVELSAN ve ASFAT arasında sözleşme değişikliği imzalandı","Cumhurbaşkanlığı Savunma Sanayii Başkanlığı (SSB) ile STM, ASELSAN, HAVELSAN ve ASFAT arasında denizaltı modernizasyonuna yönelik sistem tedariki kapsamında sözleşme değişikliği imzalandı.",Savunma,https://www.trthaber.com/haber/savunma/ssb-ile-aselsan-stm-havelsan-ve-asfat-arasinda-sozlesme-degisikligi-imzalandi-833751.html,"ASELSAN, Kamuyu Aydınlatma Platformu'na sözleşme değişikliğine ilişkin bildirimde bulundu. Açıklamada, ""SSB ile STM, ASELSAN, HAVELSAN ve ASFAT arasında denizaltı modernizasyonuna yönelik sistem tedariki kapsamında ASELSAN payı 30 milyon 524 bin avro tutarında sözleşme değişikliği imzalanmıştır. Söz konusu sözleşme değişikliği kapsamında teslimatlar 2026-2030 yıllarında gerçekleşecektir"" ifadesi kullanıldı."
87,"BARKAN kar, çamur dinlemedi bin kilometreyi devirdi","Türk savunma sanayii bünyesinde geliştirilen insansız kara aracı BARKAN, kar ve çamurlu sahalarda, zorlu coğrafyalarda 1000 kilometreyi geride bıraktı.",Savunma,https://www.trthaber.com/haber/savunma/barkan-kar-camur-dinlemedi-bin-kilometreyi-devirdi-832537.html,"Güvenlik güçlerinin ihtiyaçlarının yerli ve milli savunma sanayisi ürünleriyle karşılanması amacıyla Milli Savunma Bakanlığı ve Cumhurbaşkanlığı Savunma Sanayii Başkanlığı koordinasyonunda çalışmalar çok yönlü sürüyor. Bu çalışmalarda insansız sistemlerin envantere kazandırılması çalışmaları önemli bir yer tutuyor. Uzun süredir kullanılan insansız hava araçlarının çeşitliliği artarken son dönemde bunlara insansız kara ve deniz araçları eklenmeye başladı. İnsansız kara araçlarında farklı sınıflarda yerli ve milli çözümler göreve hazır hale getirilirken, ortaya çıkan platformlar Kara Kuvvetleri Komutanlığı kullanımına sunuluyor. Güvenlik güçlerinin kullanımına sunulan araçlardan biri de ""orta sınıf 1. seviye insansız kara aracı"" BARKAN. HAVELSAN tarafından yürütülen ""dijital birlik"" konseptinin karadaki unsurlarından biri olan BARKAN, ilk versiyon aracın kullanıcı isterlerine uygun olarak geliştirilmesiyle ortaya çıktı. Saha testlerinin ardından 2023 sonunda envantere giren BARKAN, kar ve çamurla kaplı, zorlu coğrafi koşullarda bugüne kadar 1000 kilometreden fazla mesafe katetti.   BARKAN, sahip olduğu özelliklerle güvenlik güçlerine karşı asimetrik tehditleri ortadan kaldırmanın yanı sıra zorlu arazi ve sert hava koşullarının üstesinden gelebiliyor. Yüksek riskli askeri görevlerde muharebe etkinliğini artıran BARKAN, çeviklik gerektiren birçok senaryoda ileri güvenlik sağlamak üzere tasarlandı. Modüler yapısı ve son teknoloji faydalı yük opsiyonları ile BARKAN, farklı tip silahlarla taarruz, ekipman taşıma, yaralı intikali, bomba imha, keşif ve gözetleme, savaş hasar keşfi gibi birbirinden farklı görevleri ileri otonom özellikleriyle yerine getirebiliyor. BARKAN, sürü altyapısıyla diğer otonom araçlarla ortak harekat gerçekleştirebiliyor. BARKAN, saatte 13 kilometreden fazla hıza ulaşıp, 5 saatten uzun görev yapabiliyor.   Kullanıcının güvenini kazandı HAVELSAN Ürün Geliştirme Direktörü Veysel Ataoğlu, BARKAN aracının zorlu arazi koşullarında yapılan doğrulama testlerinde 1000 kilometreyi aşarak sahada kullanıcının güvenini kazandığını söyledi. Ataoğlu, şu değerlendirmelerde bulundu: ""Savunma Sanayii Başkanlığı ve Türk Silahlı Kuvvetlerini Güçlendirme Vakfının çizdiği misyon doğrultusunda HAVELSAN olarak çalışmalarımızı yoğun şekilde yürütüyoruz. Bu kapsamda otonomi ve komuta kontrol yazılımlarında iyi bir noktaya geldik. BARKAN projesi bu anlamda bizim için önemli bir referans noktası oldu. HAVELSAN'ın bu yazılım kabiliyetlerini önümüzdeki dönem birçok platform üzerine entegre etmek için çalışma yürütüyoruz. Robotik ve otonom sistemler alanında önümüzdeki dönemde daha fazla yeniliğe öncülük etmeyi hedefliyoruz. Bunun bir sonucu olarak önümüzdeki günlerde HAVELSAN'ın geliştirdiği yazılım kabiliyetlerini sahada birçok platformla göstermeyi planlıyoruz."""
88,Sarsılmaz başarısını ABD'de perçinliyor,"Türkiye'nin önde gelen silah üreticilerinden Sarsılmaz Silah Sanayi'nin ürünleri, ABD'de düzenlenen dünyanın en büyük silah fuarı SHOT Show'da tanıtıldı.",Savunma,https://www.trthaber.com/haber/savunma/sarsilmaz-basarisini-abdde-percinliyor-832206.html,"Sarsılmaz Silah Sanayi Genel Müdürü Alp Önder Özpamukçu, SHOT Show'da 80 dönümün üzerindeki kapalı alandan söz ettiklerini belirterek, dünyanın tüm üreticilerinden yan sanayisine kadar herkesin bu fuarda yer aldığını söyledi. SHOT Show'un dünyanın en büyük silah fuarı olduğunu dile getiren Özpamukçu, ""O bakımdan çok önemli bir fuar. Biz de 30 yılı aşkın bir süredir neredeyse Sarsılmaz olarak bu fuarda yerimizi alıyoruz"" dedi.    Sarsılmaz Silah Sanayi'nin ürün çeşitliliğine dikkati çeken Özpamukçu, ""Türkiye'de bu kadar ürün çeşitliliği ile bir ordunun ihtiyacının tamamını karşılayabilecek bir ürün çeşitliliğini sağlayabilen Sarsılmaz, o büyüklüğünü böyle bir alanda da rahatça ifade eder vaziyette"" ifadesini kullandı. Özpamukçu, SAR USA olarak önceki yıllarda ABD'ye çok başarılı satışlar yaptıklarını belirterek, şunları dile getirdi: ""Şimdi bu seneki en önemli yenilik ise Amerika'daki bir perakende marketinde bu işi başlatıyor olmak. Orada da ürünlerimizi sergiliyor olacağız. Amerika, dünyada sivil tabanca sektörünün en önde gelen ülkesi. Dünyada neredeyse tüm sivil satışların en büyük kısmını Amerika karşılıyor. O bakımdan burada bulunmak çok önemli, Sarsılmaz da burada o müthiş tabancalarını Amerikan halkıyla buluşturmuş."" Silah pazarını çok yakından takip ettiklerini belirten Özpamukçu, ""Buradaki her gelişmeyi biz de ülkemizdeki AR-GE'mizde, mühendisliğimizde hemen devreye alıp ürünlerimizi geliştirerek bu pazara da sunmaya devam ediyoruz. Sarsılmaz standımızda özellikle buradaki uluslararası müşterilerimiz için bu silah çeşitliliğimizi sergiliyoruz. Bu silahlarımız, NATO’nun en büyük ikinci ordusu olan Türk ordusu tarafından kullanılıyor ve bu kullanım ayrıca bizim gücümüzü de oluşturuyor"" diye konuştu. Özpamukçu, ""Güvenle kullanılan kaliteli ürünler olduğunu uluslararası pazardaki müşterilerimiz de biliyor. Bu bakımdan burada bu ürün çeşitliliğini sergilemek, 12,7'ye (mm) varan silahlarımıza kadar, tüfeklerimize kadar, tabancadan bütün bu çeşitliliği göstermek, sergilemek bu bakımdan bizim için büyük bir gurur vesilesi"" dedi.    Sarsılmaz Silah Sanayi Genel Müdür Yardımcısı Öner Özyılmaz da ABD'de marka sürekliliği ve müşteri hizmetlerinin önemini vurgulayarak, ""Biz, SAR USA markamızı Amerika’da geliştirirken, büyütürken aynı zamanda distribütörlük faaliyetinin yanında bir Türk kalite desteğiyle, bir Türk markasının dünyada tanınmasıyla, SAR USA markamızı büyütmeye devam ediyoruz. Bu büyüklük ve tanınırlık aynı zamanda talebi ve yeni istekleri ortaya çıkarıyor ve SAR USA bizim Amerika'daki bu pazara açılan kapımız olmaya ve büyümeye devam ediyor"" şeklinde konuştu. Sarsılmaz'ın yeni tabanca modellerine uzmanlardan tam not Sarsılmaz Silah Sanayi'nin bu yıl SHOT Show'da SAR Firearms tarafından piyasaya sürdüğü yeni ürünleri, ABD'li silah meraklılarıyla buluştu. Ünlü Amerikalı atış eğitmeni Tony Sentmanat, Sarsılmaz'ın yeni ürünlerini yüzlerce kez atış yaparak denedi ve bu deneyimini fuar boyunca tüketicilerle paylaştı. Sarsılmaz'ın yeni nesil silahlarındaki değişiklikleri değerlendiren Sentmanat, ""SAR silahları dayanıklılığı ile tanınır. Temizlemeden bile çok sayıda atışı güvenle yapabileceğiniz bir silah. Şimdi özel üretim hassas tetik mekanizması, sürgü üzerinde tutmayı kolaylaştıran yeni işlemeleri ile soğutma kanalları ile güvenli olduğu kadar performansı ile de daha iyi bir silah haline gelmiş"" dedi. SAR Socom, K-12 Sport ve SAR 9 Subcompact GEN2 modellerini çok sayıda atış yaparak deneyen Sentmanat, SAR ailesinin gizli taşıma modeli SAR 9 Subcompact'ın ikinci nesil modeli GEN2 hakkında şunları kaydetti: ""İkinci nesil bu silahın en sevdiğim yanı çift sıralı şarjörlü tabanca olmasına rağmen çok ince. Glock gibi rakipleri ile karşılaştırıldığında çok daha ince. ABD'de gizli taşıma söz konusu olduğunda bu çok önemli. Silah taşıdığınızı belli etmek istemezsiniz. Bu da çok önemli bir özellik. Üstelik bir de daha hafif.""    Eski Amerikalı polis, yeni ürünün diğer tüm SAR 9 ailesinin şarjörlerini kullanabiliyor olmasının da büyük avantaj sağladığını söyledi. SAR USA standını gezen ziyaretçiler, sergiye gelmeden önce ürünler hakkında çok fazla bilgi sahibi olmadıklarını belirterek, silahların kapasitelerini ve özelliklerini gördüklerini ve markayı beğendiklerini dile getirdi. Daha önce Türk yapımı av tüfeklerini denediğini ve memnun kaldığını söyleyen bir ziyaretçi, bu sebeple SAR tabancalarıyla ilgilendiğini dile getirdi. Sivil kullanımın yanı sıra askeri ürünler de sergileniyor SHOT Show 2024'te bu yıl Sarsılmaz'ın ürettiği tabanca ve av tüfeklerinin yanı sıra askeri amaçla üretilen silahlar da bulunuyor.    Yerli pervaneli eğitim ve alçak irtifa destek uçağı Hürkuş-C'ye entegre çalışmaları devam eden ağır makineli tüfek SAR 127 MT ve makineli tüfek SAR 762 MT Las Vegas'ta sergileniyor. Milli savunma sanayi projelerinin en önemli paydaşlarından Sarsılmaz, ABD'de sergilediği farklı çap ve namlu boylarına sahip piyade tüfekleri ve ağır makineli silahlarla ziyaretçilerin ilgisini çekiyor."
89,"Sarsılmaz, ""yerli ve milli"" silahları SHOT Show 2024'te sergileyecek","Türkiye'nin ve Avrupa'nın en büyük silah üreticilerinden Sarsılmaz, dünyanın en büyük avcılık ve atıcılık fuarı SHOT Show 2024'te ""yerli ve milli"" silahları sektör yöneticileri ve bireysel kullanıcılarla buluşturacak.",Savunma,https://www.trthaber.com/haber/savunma/sarsilmaz-yerli-ve-milli-silahlari-shot-show-2024te-sergileyecek-830771.html,"Şirketten yapılan açıklamaya göre, atıcılık, avcılık ve aksesuarları alanında dünyanın en kapsamlı, büyük ve prestijli buluşması olan 46. SHOT Show, 23-26 Ocak'ta Las Vegas'ta düzenlenecek. Sarsılmaz, bu yıl da Türkiye'yi temsilen fuardaki yerini alacak. 150 yılı bulan tecrübesiyle uluslararası birçok arenada Türkiye'yi başarıyla temsil eden şirket, hem Sarsılmaz hem de SARUSA olarak iki ayrı stantta sektör temsilcileri ve bireysel kullanıcıların karşısına yeni ve kullanıcı deneyimleriyle yeniden tasarlanıp geliştirilen silahlarıyla çıkacak. Sektörün her yıl heyecanla beklediği, avcılık ve atıcılıkta trendlerin belirlendiği fuarda Sarsılmaz ve SARUSA, 9 askeri tüfek, 6 av tüfeği ve 62 tabanca modelini sergileyecek. Tabancaların büyük ilgi görmesi bekleniyor Sarsılmaz, piyade tüfekleri, av tüfekleri ve tabanca modelleriyle iddiasını ortaya koyacak. Şirket, SHOT Show 2023'te SAR9 Compact X modeliyle sektörün en prestijli yayın organları tarafından ""yılın en iyi tabancası"" seçilmişti. Sarsılmaz ve SARUSA stantlarında yer alacak başta SAR9 olmak üzere, SAR9 SOCOM, SAR9 SC GEN2 ve K12 SPORT tabancaların da büyük ilgi görmesi bekleniyor. Ağır makineliler de podyumda olacak Sarsılmaz, hafif silahlarının yanı sıra yerli mühendislikle üretilen ağır silahları da fuarda sergileyecek. Hürkuş-C'ye entegre çalışmaları devam eden ağır makineli tüfek SAR 127 MT ve makineli tüfek SAR 762 MT Las Vegas'ta sergilenecek. Milli savunma sanayi projelerinin en önemli paydaşlarından olan Sarsılmaz, ABD'de sergileyeceği ağır makinalı silahların yanı sıra kara, hava ve deniz kuvvetleri için 20 ve 25 milimetre toplar da üretiyor. Bu alandaki ithalatı bitirmek üzere geliştirilen sistemlerden 20 milimetre top, ATAK helikopterleri ile çeşitli kara, deniz ve hava platformlarında kullanım alanına sahip. TUSAŞ ve Sarsılmaz ortaklığı ile üretilen 25 milimetre kara topu ise zırhlı muharebe araçları başta olmak üzere kara unsurları için geliştirildi. İki büyük stantta ""Sarsılmaz Show"" SHOT Show, 74 bin 322 metrekareyi aşan toplam sergi alanıyla 100'den fazla ülkeden katılacak sektör profesyonellerine ve bireysel kullanıcılara ev sahipliği yapmaya hazırlanıyor. Alanında dünyanın en büyük ticari buluşması olarak gösterilen fuarda, 4 gün boyunca 2 bin 500'den fazla katılımcı şirket, Amerika ve diğer pazarlara ulaşma hedefi doğrultusunda on binlerce ürünü sergileyecek. 2024'ün yeniliklerinin duyurulacağı fuarda, ateşli silahlar, mühimmat, silah kasaları, kilitler, kılıflar, optikler, atış poligonu ekipmanları, eğitim ekipmanları ve av aksesuarları gibi ürünler tanıtılacak. Sarsılmaz ve Sarsılmaz'ın bayrağını ABD'de dalgalandıran SARUSA de fuarda 2 ayrı ve büyük stantla yerini alacak. Sarsılmaz 12837, SARUSA ise 12838 numaralı stantta katılımcılar ile buluşacak."
90,Donanma'da tarihi gün: 4 platform daha teslim edilecek,"TCG Derya, TCG İstanbul, TCG Arif Ekmekçi ve Marlin SİDA… Aynı gün içinde Türk Donanması’na teslim edilecek bu platformlar aslında Mavi Vatan’da yeni bir dönemin de habercisi. Her biri farklı görevler üstlenecek bu araçları değerlendiren uzmanlara göre, Deniz Kuvvetleri Komutanlığı’nın bugün attığı adımların gelecek yıllara da yansımaları olacak…",Savunma,https://www.trthaber.com/haber/savunma/donanmada-tarihi-gun-4-platform-daha-teslim-edilecek-829966.html,"Bugün hemen herkesin gururla takip ettiği Türk Savunma Sanayii’ndeki yerli ve milli projelerin en önemli yapı taşlarından biri de hiç şüphesiz Türk Deniz Kuvvetleri’nin ortaya koyduğu vizyon. Türk Donanması’nın taşıyıcı rol üstlendiği bu süreçle birlikte ülkemizde Mavi Vatan kavramı zihinlere yerleşmekle kalmadı. Ayrıca bu alanda kullanılacak tüm platform ve sistemlerin azami ölçüde millileştirilmesi ile farklı pek çok sektöre örnek olundu.  İşte bu yolculuğun en önemli kilometre taşlarından biri daha döşeniyor… TCG Derya, TCG İstanbul, TCG Arif Ekmekçi ve Marlin SİDA’la herhangi bir aksaklık olmazsa 19 Ocak itibariyle Donanma’ya teslim ediliyor.   Peki, Türk Donanması’na teslim edilen bu gemiler ya da Marlin SİDA gibi platformlar ne işe yarıyor? Türkiye bu araçları nerelerde, nasıl kullanabilir? Daha da önemlisi çevremizdeki ülkelerin adımları ve içinde bulunduğumuz konjonktür düşünüldüğünde Ankara yeni süreçte nasıl bir imkan/kabiliyet kazanmış olacak? Tüm bu soruların yanıtını Savunma ve Denizcilik Uzmanı Kozan Selçuk Erkan ile konuştuk…   Sivil tersanelerin başarısı dikkate değer Son dönemlerde gördüğümüz belki de en geniş kapsamlı teslim töreni için “Gemileri kızaktan aynı anda ikişer indirip üçerli paketler olarak teslim ediyoruz. Bu yerli gemi inşaat sanayinde ve özellikle savunma sanayinde ne kadar geliştiğimizin göstergesi” diyor Erkan. Uzun süredir dikkat çektiğimiz hususlardan biri olan Türk özel tersanelerinin askeri denizcilik konusunda ortaya koyduğu başarıya Erkan da işaret ediyor. Erkan’a göre bu atılımın sonucunu gelecek yıllarda ‘yerlilik oranı daha yüksek’ gemilerin teslim edilmesinde net bir şekilde göreceğiz.    Gecikmeler yaşandı ancak yerlilik oranı da arttı Kozan Selçuk Erkan’dan teslim edilen platformları kısaca bize anlatmasını istiyoruz… Her biri birbirinden değerli platformlarla ilgili bilmemiz gerekenleri sıralıyor Erkan: “TCG İstanbul, İstif sınıfı donanmamızın yeni vurucu gücü. Yerli olarak tasarlanmış ilk firkateynimiz... İlk gemi için oldukça yüksek yerlilik oranıyla tamamlandı. Evet, süreç biraz uzadı ama sonunda dışa bağımlılığı çok daha az bir sistem olarak karşımızda. Örneğin, dikine atış sistemi planlanandan 3 yıl evvel teslim edildi. Geminin üzerinde yakın hava savunma yine takvimde belirtilen tarihten önce geldi. Yerli, son teknoloji aktif faz dizinli radar bu gemimizde bulunuyor. Ayrıca yerli füzeleri, yerli gelişmiş sensörleriyle de savunma sanayinde tam bağımsızlığa giden önemli bir proje oldu.”    “TCG Derya ikmal ve muharebe destekten fazlası olacak” İkinci durağımız TCG Derya Gemisi… “Başlı başına bir başarı öyküsü” diyor Erkan. Bu geminin de özel tersanede yapıldığını ve TCG Anadolu’dan sonra Türk Donanması’nın en büyük ikinci gemisi olduğu bilgisini paylaşıyor. TCG Derya’nın sınıfındaki benzer gemilerden çok daha hızlı olduğunu öğreniyoruz. Savaş gemilerinde bulunan gaz türbinli sevk sistemine sahip olduğunu söylüyor Erkan ve “Büyük cüssesine rağmen açık denizde savaş gemileriyle aynı seyir hızında gidip onlara eşlik edecek. Üzerinde SİDA taşıyabilecek. Haliyle denizde ikmal ve muharebe destek gemisinden çok daha fazlası olacak” diyor. Törenin öne çıkan bir diğer platformu da TCG Arif Ekmekçi lojistik destek gemisi… Bu platformun harp filosunun gerisinde görev alacağına değiniyor Erkan. Donanmanın menzilinin ve denizde kalış sürecinin artacağını, bu gemiyle birlikte dış ülkelerden destek almadan bağımsız bir şekilde lojistik destek sağlanacağını anlatıyor.    “Marlin SİDA yeni bir sürecin öncüsü” Son olarak kendini NATO tatbikatında kanıtlamış bir insansız deniz aracı olan Marlin’e geliyoruz… Erkan’a göre Marlin, Türk Deniz Kuvvetleri’ne yepyeni kabiliyetler kazandıracak teknolojinin ve denizcilik konseptinin öncüsü bir araç. Erkan’ın Marlin’den de diğer platformlardan da beklentisi oldukça yüksek. Ancak törenin ardından bu gemiler hemen aktif olarak görevlerde kullanılacak beklentisinin doğru olmayacağı uyarısında bulunuyor. “Teslim töreni ardından gemiler denenecek. Görev esnasında yeni oluşacak kullanım prosedürleri için uzun seyirlere çıkacak. Personelin de platformların da tecrübesi artacak. Sonrasında asli görevlerine çıkabilecekler” diye süreci özetliyor.   Tüm bunlar Ankara için ne anlama geliyor? Teslim edilen platformlara baktığımızda bazı detaylar göze çarpıyor. İstif sınıfı gemiler için bu yıl milli dikey atıcıdan testlerin tamamlanmasını bekliyoruz. Sonrasında tam anlamıyla göreve hazır olacak. TCG Derya’nın TCG Anadolu ile uzun mesafelerde görev alması sürpriz olmaz. Arif Ekmekçi yakın denizlerde gemilerimizin tamamlayıcısı olacak. Marlin belki yakın gelecekte Türk denizciliğinin en önemli yüksek teknoloji ihraç kalemlerinden birisi olarak karşımıza çıkacak.   Tüm bunların Ankara için ne anlama geldiğini soruyoruz Kozan Selçuk Erkan’a: Teknolojik olarak donanmamızı sürekli en üstte tutmak zorundayız. Yarışta geri kalan Rusya’nın yeni gemilerinde bile eski teknoloji sistemleri kullanması ve ortaya çıkan durum hepimizin malumu. Destek gemileriyle daha uzun süre denizde kalabilmek ‘kara bağlantımız olmayan’ ülkelerde de menfaatlerimizi korumamız adına önemli bir güç çarpanı. Aynı gün teslim edilen ve hepsi birbirinden değerli bu platformlar farklı bölgelerde bayrağımızı gösterecek. İşte bu tabloyu ‘Donanmamızın ufukta yükselişi’ olarak görebiliriz. Haber manşet foto ve infografikler: Nursel Cobuloğlu Çoban - TRT Haber"
91,Bayraktar TB3 bir testi daha başarıyla tamamladı,"Bayraktar TB3 SİHA, 15. test uçuşunu da başarıyla tamamladı. Bayraktar TB3'ün toplam uçuş saati 112 saate ulaştı.",Savunma,https://www.trthaber.com/haber/savunma/bayraktar-tb3-bir-testi-daha-basariyla-tamamladi-829883.html,"Baykar'dan yapılan açıklamaya göre, ilk uçuşunu 27 Ekim tarihinde yaptıktan sonra art arda performans testlerinden geçen Bayraktar TB3 SİHA, 15. Sistem Tanımlama Performans Testi'ni de başarıyla tamamladı. Bayraktar TB3'ün toplam uçuş saati ise 112 saate ulaştı.   #BayraktarTB3 ✈️ ⚓️????

✅ 15. Uçuş | Sistem Tanımlama Performans Testi
✈️ Toplam Uçuş Saati: 112 saat

✅ 15th Flight | System Identification and Performance Test
✈️ Total Flight Hours: 112 hours#MilliTeknolojiHamlesi ???????????? pic.twitter.com/uT7OzwAbG8 TCG Anadolu için hazırlanıyor Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Selçuk Bayraktar, Bayraktar TB3 için bu yıl içinde TCG Anadolu gemisinde testlere başlanmasını planladıklarını açıklamıştı. Türkiye'nin gücünde çarpan etkisi yapacak Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak."
92,MİT ve TSK yeni yıla da hızlı başladı: Teröristlere göz açtırılmıyor,"Terörle mücadelede yöntem değiştiren ve hedefi kaynağında yok etmeye yönelen Türkiye, bu noktada TSK’nın yanı sıra MİT’i de son derece etkin kullanıyor. Sınır ötesindeki teröristlere yönelik yoğun bir faaliyet yürüten iki kurum, yeni yılın ilk yarısını da art arda düzenlenen kritik operasyonlarla tamamladı.",Savunma,https://www.trthaber.com/haber/savunma/mit-ve-tsk-yeni-yila-da-hizli-basladi-teroristlere-goz-actirilmiyor-829333.html,"Türkiye’nin yaklaşık 40 senedir devam eden terörle mücadele kararlılığı son yıllarda daha farklı bir kulvara taşındı. İlk etapta yurt içindeki teröristlere oldukça kapsamlı ve süreklilik sağlanan operasyonlar düzenlendi. Bilhassa sınır hattında ortaya konan yoğun mücadelenin ardından bölgedeki teröristler etkisiz hale getirildi, yakalandı ya da sınır ötesine kaçmak zorunda kaldı. İkinci etap ise gerek Suriye gerek Irak’ın kuzeyindeki terör bölgelerine yönelik meşru müdafaa hakkı kapsamında atılan adımlarla başladı. ‘Tehdit oluşturan teröristi kaynağında yok et’ şeklinde özetlenebilecek bu yeni yol haritasında çok kritik bölgelerde harekatlar düzenlendi, düzenleniyor ve belli ki düzenlenmeye devam edecek.    TSK ve MİT göz açtırmıyor Sınır ötesinde kimi zaman TSK’nın kimi zaman MİT’in kimi zaman iki kurumun ortaklaşa icra ettiği operasyonlar, örgütün belini doğrultmasına ya da kendine yeni bir yol açabilmesine izin vermiyor. Genelde terörle mücadele dendiğinde akla asker, polis ya da jandarma gelse de Türkiye, istihbarat kurumunu operasyon bazında da çok etkin kullandığı bir dönemden geçiyor. Teşkilatın sadece 2023 verilerine bakmak dahi aslında kurumun terörle mücadelede ne denli büyük bir rol oynadığını göstermesi açısından değerli. MİT, geride bıraktığımız yıl çoğunluğu SİHA destekli 181 operasyonda, aralarında sözde örgüt yöneticilerinin de bulunduğu toplam 201 teröristi etkisiz hale getirdi. Bu noktada Cumhurbaşkanı Erdoğan’ın geçtiğimiz günlerde teşkilatın kuruluş yıl dönümünde yaptığı konuşmada “MİT, Türkiye düşmanlarına ve aparatlarına karşı çok ağır darbeler indiriyor. Tam bağımsız Türkiye ülkümüz adım adım gerçeğe dönüşüyor” vurgusunu unutmamak gerekiyor. S/İHA’ları en etkin kullanan kurum Cumhurbaşkanı Erdoğan’ın işaret ettiği bir başka husus aslında operasyonlara ilişkin değerli bir pencere açıyor. Erdoğan, MİT’in İHA ve SİHA’ları en etkin kullanan kurum olduğunun altını çiziyor. Gerçekten de MİT elindeki insansız hava araçları platformlarının kabiliyetlerini sonuna kadar kullanan bir profil ortaya koyuyor. Yılın henüz başında olmamıza rağmen kurumun üst üste yaptığı nokta operasyonlar, 2024’ün de teröristler için oldukça zorlu geçeceğini gösteriyor.    Terör örgütündeki tahribat çok büyük Yeni yıla henüz girdik ve Ocak ayını dahi tamamlamadık… Ancak MİT’in ilk 15 günlük operasyon listesi tek tek incelendiğinde örgütün son dönemlerde neden daha farklı bir yol izlemeye çalıştığını da görmek mümkün. Yurt içinde yok olma noktasına gelen, ülke içinde yeni katılım neredeyse olmayan, geçiş güzergahları tutulan örgütün nefes alabilmesinin tek yolu sınırın öte tarafında kendine yeni bir yol çizmesi. Bu noktada TSK’nın doğrudan alana, MİT’in de sözde üst düzey isimlere yönelik seri faaliyetlerde bulunduğunu söylemek yanlış olmaz. Gelinen noktada sözde üst düzey isimlerin kendilerini en güvenli gördükleri alanda ve anda dahi operasyona uğraması terör örgütünde büyük bir tahribata neden oldu.   Yeni yılın ilk 15 gününde art arda operasyonlar Yılın ilk ayında sadece 15 günlük zaman dilimi içinde MİT imzalı operasyonlardan bazıları şöyle: 15 Ocak 2024: MİT, 9 askerin şehit edildiği Irak'ın Metina bölgesinde gerçekleştirdiği operasyonla, terör örgütünün sözde sorumlularından Hülya Mercen'i etkisiz hale getirdi. 14 Ocak 2024: Suriye'de, PKK/YPG'ye ait terör amaçlı kullanılan aralarında kritik altyapı tesisi, kontrol noktası, sözde askeri nokta bulunan 23 hedef MİT’e ait SİHA’lar tarafından imha edildi. 14 Ocak 2024: Türkiye'ye yönelik istihbarat toplama, keşif ve gözetleme faaliyeti yürüttüğü tespit edilen terör örgütü PKK/KCK mensubu Hasan Seburi, Süleymaniye'de etkisiz hale getirildi. 13 Ocak 2024: PKK/KCK terör örgütüne Avrupa’dan eleman toplayan Renas Raperin kod Faik Aydın Irak’ta etkisiz hale getirildi. Terörist Aydın, Türkiye sınırından yaklaşık 160 km derinlikte saklanıyordu. 12 Ocak 2024: MİT, Avrupa'ya kaçmaya hazırlandığı tespit edilen terör örgütü PKK/KCK'nın sözde sorumlularından Serhat Bal'ı sınır ötesi operasyonla yakalayarak Türkiye'ye getirdi. 4 Ocak 2024: Türkiye'ye yönelik eylem planları yaptığı tespit edilen PKK/KCK'lı terörist Sadık Şeyh Ahmet, Türkiye sınırına yaklaşık 200 kilometre uzaklıktaki Irak Süleymaniye Pencevin kırsalında etkisiz hale getirildi. 3 Ocak 2024: MİT, terör örgütü PKK/KCK'nın sözde sorumlularından İslam Cehanfer'i sınırdan kilometrelerce ötede nokta operasyonla etkisiz hale getirdi. Cehanfer, Suriye'de bulunduğu dönemde PKK/KCK-PYD/YPG mensuplarının sorumluluğunu üstleniyor ve yaralı örgüt mensuplarının tedavilerini gerçekleştiriyordu. 2 Ocak 2024: Terör örgütü PKK'nın sözde sorumlularından Cesur Vedat kod adlı Abdulmutalip Doğruci Süleymaniye’de etkisiz hale getirildi. Doğruci'nin, Süleymaniye kırsalındaki uyuşturucu ticareti faaliyetlerini organize etmesi ve denetlemesi için terör örgütü PKK tarafından özel olarak görevlendirdiğini tespit edilmişti. 1 Ocak 2024: MİT, Fırat Kalkanı ve Zeytin Dalı Harekat alanındaki Türk güvenlik güçlerine saldırı hazırlığında olan terör örgütü DEAŞ'ın sözde sorumlusu Abdullah El Cündi'yi Halep'te yakaladı. Listede her ne kadar teşkilatın teröristleri hedef alan nokta operasyonları öne çıksa da özellikle Türkiye içindeki istihbarata karşı koyma etkinlikleri kapsamında atılan adımlar da dikkat çekiyor. Son dönemde İsrail’in Türkiye’deki istihbari faaliyetlerine büyük darbe indiren MİT, yurt içinde Emniyet güçleriyle çok sayıda ortak operasyona da imza atıyor.    Mehmetçik teröristlere göz açtırmıyor Yeni yılın ilk ışıklarıyla birlikte terörle mücadelesine çok etkin bir şekilde devam eden kurumlardan biri de Milli Savunma Bakanlığı… Terör örgütünün geçmişteki dönemlerini mumla arayacak hale gelmesinde başrol oyuncusu olan Türk Silahlı Kuvvetleri, anlaşılan o ki terör unsuru nerede olursa onu bulup yok etmeye bu yıl da devam edecek... ‘Ülkemizin ve milletimizin bekası için tek bir terörist kalmayana kadar mücadele devam’ parolasıyla hareket eden TSK tarafından 1-15 Ocak 2024 tarihlerinde icra edilen kimi operasyonlar şöyle: 15 Ocak 2024: Milli Savunma Bakanı Yaşar Güler, Irak ve Suriye’nin kuzeyine düzenlenen hava harekatlarıyla mağara, barınak, petrol tesislerinden oluşan 78 hedefin imha edildiğini, 77 teröristin etkisiz hale getirildiğini duyurdu. 14 Ocak 2024: Irak’ın kuzeyinde bulunan Metina, Hakurk, Gara, Kandil ve Asos bölgeleri ile Suriye kuzeyinde bulunan 24 terör hedefi başarıyla vuruldu. Yine bu tarihte düzenlenen ani hava harekatlarıyla Irak kuzeyinde 10 terörist, Suriye kuzeyinde ise 7 terörist etkisiz hale getirildi. 13 Ocak 2024: Terör örgütü tarafından kullanılan ve içerisinde sorumlu düzeyde teröristlerin de bulunduğu değerlendiren Metina, Hakurk ve Kandil’deki 25 hedef imha edildi. Milli Savunma Bakanlığı’ndan yapılan açıklamada 24 saat içinde 57 teröristin etkisiz hale getirildiği duyuruldu. 12 Ocak 2024: Irak ve Suriye’nin kuzeyindeki teröristlere ait 29 hedef Türk Hava Kuvvetleri tarafından azami miktarda yerli/milli mühimmatlar kullanılarak vuruldu. 11 Ocak 2024: Milli Savunma Bakanlığı faaliyetlerine ilişkin düzenlenen ‘Haftalık Basın Bilgilendirme Toplantısı’ kapsamında yapılan açıklamada son 7 günde 45 teröristin etkisiz hale getirildiği vurgulandı. 10 Ocak 2024: Pençe-Kilit Operasyonu bölgesinde 2 terörist etkisiz hale getirildi. Aynı gün içerisinde Zeytin Dalı Bölgesi’nde saldırı girişiminde bulunan 5 terörist de etkisiz hale getirildi. 9 Ocak 2024: Barış Pınarı bölgesine saldırı hazırlığında olduğu tespit edilen 3 teröristin etkisiz hale getirildiği duyuruldu.    8 Ocak 2024: Pençe-Kilit Operasyonu bölgesinde tespit edilen 2 terörist, Komandolar tarafından etkisiz hale getirildi. Yine aynı gün yapılan bir başka operasyonda iki farklı bölgede 5 teröristin etkisiz hale getirildiği kaydedildi. 7 Ocak 2024: Fırat Kalkanı ve Zeytin Dalı bölgesine saldırı hazırlığı yapan 6 terörist etkisiz hale getirildi. 6 Ocak 2024: Metine, Gara, Hakurk, Kandil ve Asos bölgelerinde bulunan terör hedefleri havadan vuruldu. Operasyon kapsamında 15 hedef imha edilirken, çok sayıda terörist de etkisiz hale getirildi. 5 Ocak 2024: Irak’ın kuzeyindeki Pençe-Kilit Operasyonu bölgesinde tespit edilen 2 terörist etkisiz hale getirildi. 2 Ocak 2024: Pençe-Kilit Operasyonu bölgesindeki arama-tarama faaliyetleri kapsamında teröristlere ait bir mağara tespit edildi. Mağarada çok sayıda silah ve mühimmat ele geçirilerek örgüte büyük bir darbe vuruldu. Yine aynı tarihte, Suriye’nin kuzeyindeki güçlerimize taciz ateşi açan 4 terörist etkisiz hale getirildi. Haber manşet fotoğraf ve infografikler: Nursel Cobuloğlu Çoban - TRT Haber"
93,ANKA’nın haberleşmesinde başroldeydi: NATO’dan teklif aldı,"Geçtiğimiz günlerde ilk uçuşunu yapan ANKA-3’ün uydu haberleşmesi, diğer ANKA serilerinde olduğu gibi yine yerli/milli imkanlarla geliştirilen bir sistem üzerinden sağlandı. CTech tarafından geliştirilen ve hızlı, kesintisiz, güvenli iletişim sağlayan sistemler için NATO’dan da ‘açtığımız ihaleye katılın’ teklifi geldi.",Savunma,https://www.trthaber.com/haber/savunma/ankanin-haberlesmesinde-basroldeydi-natodan-teklif-aldi-829250.html,"Türk savunma sanayiinin başrolünde son yıllarda insansız hava araçları var… Özellikle ANKA-S ve TB-2’nin başarılarının ardından herkesin merak ettiği soru olan ‘devamı gelebilecek mi?’ hususu da son dönemlerde atılan kimi adımların ardından yanıt buldu. Aksungur, Akıncı, Kızılelma ve ANKA-3 gibi platformlar Ankara’nın yeni dönemde de bu alanda hızla yol alacağını gösteriyor. Bu noktada gözden kaçmaması gereken detaylardan biri söz konusu platformlar üretilirken aslında arka planda çok değerli bir ekosistemin de oluştuğu gerçeği. Geçtiğimiz gün ilk kez havalanan ANKA-3’ün uydu haberleşme sistemlerinin tamamen yerli/milli imkanlarla geliştirilmiş olması akla gelen örneklerden biri. CTech Genel Müdürü Cüneyd Fırat ile hem ANKA-3’ün bu uçuşunu hem bu sistemlerin milli imkanlarla üretilmesinin neden önemli olduğunu hem de NATO’dan aldıkları teklifi detaylıca konuştuk.   Haberleşme teknolojilerinde sektörün öncülerinden biri Önümüzdeki sene 20'nci yıla adım atacak şirketin kuruluşundan bugüne elektronik sistemler ve bilhassa haberleşme teknolojileri üzerinde yoğunlaştıklarından bahsediyor Fırat. Elektronik sistemlerin tasarımı, geliştirilmesi, üretimi ve idamesiyle ilgili çok değerli bir altyapıları olduğuna değiniyor. Şirketin esas meselesinin ‘haberleşme teknolojileri’ olduğunu söylüyor ancak kritik bir parantez açıyor… Aynı zamanda siber güvenlikle ilgili çalışmalar yaptıklarını da vurgulayıp “Haberleşme ve siber güvenlik çok iç içe meseleler. Biz daha çok bilgi güvenliği üzerine yoğunlaştık” bilgisini paylaşıyor.   “Aktarılacak verinin büyüklüğü giderek artıyor” Gelişen teknolojiyle birlikte platformdan merkeze ya da merkezden platforma gönderilen veriler de çeşitlendi. “Haliyle daha fazla ve daha yüksek boyutlu bilgileri çok hızlı gönderebilmenin bir yolunu bulmak zorundasınız” diyor Fırat ve devam ediyor: “İşte biz de bunu yapıyoruz… Savunma, havacılık, telekomünikasyon gibi aslında teknoloji çıtasının çok yüksek olduğu sektörlere hizmet veriyoruz. Buradaki şirketlerin standartları ve beklentileri en üst seviyede. Bizim haberleşme alanındaki çalışmalarımızın önemli bir kısmı uydu haberleşme üzerine… Bu alanda dünyanın önde gelen firmalardan biri olduk. Kuruluştan itibaren uydu haberleşmede çalışıyoruz. En basit haliyle tarif edersem; uydunun kapsama alanında olan ürünleri birbiriyle haberleştirmeye çalışıyoruz. Uzun yıllardan beri ANKA serisinin insansız hava araçları CTech’in geliştirdiği ve bizzat ürettiği uydu haberleşme sistemleriyle görev yaptı, yapıyor. ANKA, ANKA-S, AKSUNGUR ve son olarak ANKA-3… Bu platformların tamamında uydu haberleşme tarafını biz sağladık. Haliyle elimizde binlerce saatlik uçuş referansı olan, muadillerinden çok daha gelişmiş bir sistem var.”   “Yurt dışı bağımlılığı asgariye indi” CTech Genel Müdürü Cüneyd Fırat, bu sistemlerin yerli/milli imkanlarla üretilmeden önce dışarıya bağımlı kalınan bir alan olduğunun altını çiziyor. Savunma ya da uzay gibi çok özel alanlarda çeşitli kısıtlamalara maruz kalınabildiğini hatırlatıp “Biz bu tür sistemlerde yurt dışı bağımlığını asgariye indirmiş oluyoruz” diyor. Bu noktada önemli bir detaydan bahsediyor ve “Bu alandaki çoğu ürün siparişe göre üretiliyor. Size ambargo ya da kısıtlama olmasa da bazen öyle durumlar yaşanıyor ki tedarik zincirindeki sorun nedeniyle ürün gelmiyor. Pandemide bu yaşandı. Ama biz sistemleri yerlileştirmekle kalmayıp, ülkemizde üretim yaptığımız için ortaya çok ciddi bir lojistik avantaj da çıktı” bilgisini paylaşıyor.   “Platformlarla birlikte sistemler de ihraç ediliyor” Türkiye’nin ihracat grafiğinde savunma sanayii ürünleri önemli bir yerde. Bunların içinde de insansız hava araçları başa oynuyor. Cüneyd Fırat, aslında satılan her bir platformla birlikte içindeki milli alt sistemlerin ihracat imkanı yakaladığını anlatıyor: “Türkiye’den bir platform alan ‘bütün’ olarak alıyor. ‘Platformu sizden alacağım ama uydu haberleşme ya da başka bir konuda farklı bir tercihim olacak’ diyenler de çok nadir çıkabilir. Ama o teknolojik bütünlüğü bozmanın hem teknik hem mali açıdan ciddi zorlukları olabilir. Bu nedenle bu ürünler satıldıkça biz de uydu haberleşme cihazını satmış oluyoruz. Bir başka yerli firma da kendi sistemini satıyor. Haliyle sektör için değerli bir dolaylı ihracat oluyor. Halihazırda birkaç ülkede bu platformlarla birlikte bizim sistemlerimiz kullanılıyor. Bir defa bizim sistemlerimizi kullanmaya başlayanlar duydukları memnuniyet nedeniyle diğer bazı ihtiyaçlarında da doğrudan bizim kapımızı çalıyor.”   NATO’nun ihalesine katılacağız Her ne kadar buraya kadar insansız hava araçları üzerinden ilerlemiş olsak da Türkiye’nin insansız kara ve bilhassa insansız deniz araçlarında da ciddi hamleleri var. İnsansız deniz sistemlerinden çok umutlu Cüneyd Fırat, “SİHA’lara benzer bir başarıyı burada da yakalayabiliriz” diyor. CTech’in helikopterler, jet uçakları, insansız kara araçları ve insansız deniz platformları için de çok gelişmiş haberleşme sistemleri ürettiğinden bahsediyor. Bu denli kritik bir alanda oldukça sorunsuz bir şekilde hizmet vermeleri NATO’nun da dikkatinden kaçmamış. Bilindiği üzere NATO bu tür ihtiyaçlarında ‘en gelişmiş’ sistemleri tercih ediyor. “Güvenli uydu haberleşme ve elektronik harp altında çalışma ürünlerimiz nedeniyle NATO’dan yakın zamanda davet aldık” diyor Fırat ve “Hazırlanıyoruz... Önümüzdeki yıllarda NATO’nun kendi altyapısında CTech’in uydu haberleşme ürünlerinin görev yapıyor olması çok çok büyük bir olay. Bunu da başaracağımıza inanıyoruz. Önümüzdeki yıllar hem ülkemiz hem bizim için çok güzel gelişmelere gebe” diyerek sözlerini tamamlıyor."
94,Türk zırhlı araç ailesinin ALPHA'sı geliyor,Türk savunma sanayii bünyesinde geliştirilen yeni nesil 8X8 zırhlı muharebe aracına PARS ALPHA ismi verildi.,Savunma,https://www.trthaber.com/haber/savunma/turk-zirhli-arac-ailesinin-alphasi-geliyor-828567.html,"Önde gelen askeri araç üreticilerinden FNSS'nin ilk kez PARS X ismiyle görünür olan zırhlı aracının uluslararası lansmana hazırlanıyor. PARS araç ailesinin yeni üyesine PARS ALPHA adı verildi. Yeni nesil zırhlı muharebe aracının lansmanı Suudi Arabistan'da 4-8 Şubat'ta düzenlenecek World Defense Show'da gerçekleştirilecek. Bu etkinlikle PARS ALPHA ilk kez vitrine çıkacak. Yüksek hareket kabiliyeti, sürati ve koruma seviyesiyle kullanıcısı için fark yaratacak PARS ALPHA 8X8 en gelişmiş görev sistemleriyle donatılacak. PARS ALPHA'nın sahip olduğu özellikler uluslararası pazarlarda iddialı bir seçenek oluşturacak."
95,SSB Başkanı Görgün: 6’ncı nesil savaş uçağı için de şimdiden çalışmaya başladık,"Savunma Sanayii Başkanı Haluk Görgün, ""5’inci nesil savaş uçağımız Kaan’ı çok yakın zamanda uçuracağız. 2028 itibarıyla seri üretimi başlayacak. Yapay zeka entegre edilmiş 6’ncı nesil savaş uçağı için de şimdiden çalışmaya başladık"" dedi.",Savunma,https://www.trthaber.com/haber/savunma/ssb-baskani-gorgun-6nci-nesil-savas-ucagi-icin-de-simdiden-calismaya-basladik-828472.html,"Savunma Sanayii Başkanı (SSB) Haluk Görgün, düzenlediği basın toplantısında, gazetecilere açıklamalarda bulundu. Hedefledikleri her şeyi, her alanda başarmanın mutluluğunu yaşadıkları bir yılı geride bıraktıklarını dile getiren Görgün, 2024 yılına da iyi bir başlangıç yapıp Savunma Sanayii İcra Komitesinde önemli kararlar aldıklarını söyledi. Savunma sanayisinin güçlenen Türkiye'nin yıldızı olduğunu vurgulayan Görgün, siyasi iradenin kararlılığı ve projelerdeki başarıları eklendiğinde kartopu etkisi ortaya çıktığını ifade etti. Nitelikli insan kaynağı ve güvenlik güçlerinin sektöre sağladığı katkının ve geri dönüşlerin ürünlerin gelişimi açısından çok önem taşıdığına dikkati çeken Görgün, bu ve başka unsurlarla ihtiyaçları yerli ve imkanlarla en etkin şekilde karşılamaya odaklandıklarını belirtti. 10,2 milyar dolarlık yeni sözleşme imzalandı Savunma sanayisi ürünlerinin ihracatının zorluğuna işaret eden Görgün, geçen yıl ihracat rakamını yaklaşık yüzde 27 artırarak 5,5 milyar dolara, ihracat kilogram değerini de 65 dolara çıkardıklarını, bazı ürünlerde bu değerin 10 bin dolara ulaştığını anımsattı. Görgün ayrıca geçen yıl 10,2 milyar dolarlık yeni sözleşme imzaladıklarını kaydetti. Sektörde ihracatın, nitelikli ihracatın ve platform ihracatının arttığını ifade eden Görgün, 185 ülkeye 230 farklı ürün ihraç edildiğini belirtti. İnsan kaynağı ve oluşturulan altyapılarla gurur duyulan ürünler ortaya çıktığını bildiren Görgün, ihracatın en önemli başarı göstergelerinden olduğunu ifade etti. Savunma sanayisindeki kabiliyetleri sivil alanda kullanmaya yönelik çalışmalar yürüttüklerini dile getiren Haluk Görgün, ""Oluşan birikimi sivil alanlara yaygınlaştırmak üzere faaliyetlerimiz olacak. Özellikle enerji, ulaşım, akıllı şehircilik, sinyalizasyon sistemleri ve sağlık alanına yaygınlaştırma niyetimiz var"" dedi. Bazı alanlarda çok az ülkenin üretebildiği ürünleri üretir hale geldiklerine dikkati çeken Görgün, caydırıcılığın ancak güçlü bir savunma sanayisiyle mümkün olduğu bilinciyle gayret gösterdiklerini söyledi. Görgün, geçen yıl yürüttükleri faaliyetlerde öne çıkan unsurlar hakkında bilgiler de verdi. Haluk Görgün, silah, mühimmat, algılayıcı, sensör gibi muharebe sahasında ihtiyaç duyulan her türlü unsurların alt sistemlerini ve bunların da altında yer alan en ufak bileşenlerin yerli ve milli üretildiğinin altını çizdi. Savunma sanayisinde 3 bin 500'ü aşkın şirket olduğuna dikkati çeken Görgün, ""2024, teslimatını gerçekleştireceğimiz, yine güvenlik güçlerine ve silahlı kuvvetlere teslim edeceğimiz projelerin bulunduğu sürprizlerle ve umutlarla dolu bir yıl olacak."" diye konuştu. 19 Ocak'ta deniz platformlarının teslimatı yapılacak Görgün, 19 Ocak'ta Cumhurbaşkanı Recep Tayyip Erdoğan'ın da katılımıyla deniz platformlarının teslimat törenlerini yapacaklarını duyurdu. Lojistik destek gemisinin ikincisi Üsteğmen Arif Ekmekçi'nin kabulünü gerçekleştireceklerini belirten Görgün, denizde ikmal gemisi olan Derya'nın TCG Anadolu'dan sonra ürettikleri en büyük gemi olduğunu ifade etti. Görgün, MİLGEM'in 5. tedarik gemisi kapsamında İstanbul fırkateyninin teslimatını yapacaklarının altını çizerek, Preveze sınıfı denizaltıların modernizasyonunu da yaptıklarını söyledi. Yeni tip denizaltı tedarik projesi kapsamında Piri Reis'in teste gireceğini, TCG Sakarya'nın testlerinin 2024'te tamamlanacağını ve Murat Reis'in havuza çekim faaliyetlerinin ise yıl içerisinde başlayacağını bildiren Görgün, Barbaros yarı ömür modernizasyonu kapsamında gemilerin geçici kabullerini yapacaklarını anlattı. ""KAAN'ın ilk uçuşu inşallah yakın zamanda olacak"" Görgün, MARLIN, SANCAR, ULAQ, SALVO gibi insansız deniz sistemlerinin de kabullerinin gerçekleştirileceği bilgisini vererek, şunları kaydetti: ""KAAN'ın ilk uçuşu inşallah yakın zamanda olacak. F-16 yapısal projemizin yine teslimatları yapılmaya başlanacak. GÖKBEY helikopterinin jandarmaya teslimi yapılacak. Genel maksat helikopterlerinin teslimi olacak. ASELSAN'ın ürettiği AESA burun radarının testleri devam edecek. Elektronik harp sistemlerimizde tasarımlar devam edecek. 2024, havadan ikmal kontrol uçaklarının milli imkanlarla geliştirilen elektronik destek sistemlerinin teslim edildiği yıl olacak. İnsansız hava araçları için geliştirdiğimiz kameraların seri üretimlerine başlanacak. Uluslararası muadilinden performansı daha iyi olan ASELFLIR-500’ü imal ettik. Bu şu anda kendi sınıfında var olan en iyi kamera. Bunun da seri üretimleri ve teslimatları gerçekleşecek. ASELPOD sistemlerinin teslimatları hızlanacak. Milli Data Link Projesi kapsamında geliştirdiğimiz sistemler uçaklarımıza entegre edilmeye başlanacak."" Görgün, tanksavar füzelerin uzun menzilli olanlarının da teslim edileceği bilgisini vererek, uzun menzilli hava savunma sistemi SİPER'in ilk versiyonu olan Ürün-1'in son parti kabul testlerinin tamamlandığını ve daha uzun menzilli olan versiyonu Ürün-2'nin test faaliyetlerinin devam edeceğini anlattı. ""AR-GE faaliyetlerimiz devam edecek"" BOZDOĞAN ve GÖKDOĞAN füzelerinin kabul testleri için hazır olduğunu bildiren Görgün, harp başlıklı testlerinin yapılacağını duyurdu. Görgün, hemen hemen her platform için motor geliştirme projelerinin sürdüğünü belirterek, şu değerlendirmelerde bulundu: ""Belli bir aşamaya gelinmiş projelerimiz var. Hibrit tahrik sistemine sahip platformlarımız olacak. Güdüm kitlerimizin teslimatı gerçekleştirilecek. Çeşitli illerimizde buluşma faaliyetlerimiz olacak. İhracatımız, yeni sözleşme faaliyetlerimiz yoğun olacak. TEKNOFEST, ROBOİK ve siber güvenlik yarışmalarına desteklerimiz, katkılarımız devam edecek. Arada sürprizlerimiz de olacak. Özellikle kritik teknolojiler ve üretim süreçleri konusunda da yeni yaklaşımlarımızı ana eksenlerimiz çerçevesinde AR-GE boyutuyla yoğunlukla değerlendirip kullanılıyor olacağız. Özellikle katmanlı imalat, kızıl ötesi, lazer, kuantum teknolojileri, otonomi gibi teknolojiler ve yapay zeka üzerine AR-GE faaliyetlerimiz devam edecek."" Görgün, geleceğin harekat alanında nasıl senaryo oluşturulabilir konusunda yarışmalar organize edip birçok fikri ve yaklaşımı bir araya getirebilecek değerlendirmeler de yaptıklarını sözlerine ekledi. Görgün soruları yanıtladı Görgün, SSB Nuri Demirağ Konferans Salonu'ndaki basın toplantısında gazetecilerin sorularını yanıtladı. Savunma sanayisinde ihraç edilen ürünlerin yerlilik ve millilik oranlarına ilişkin bir soru üzerine Görgün, ""Yerlilik oranını, kabaca bütçesel olarak hesaplayıp sunuyoruz. Söylenilen ve ifade edilen oranlar doğru. Şu an yüzde 80 yerli yüzde 20 yabancı ihtiyacımız var. Onlar da alt sistemler ve çeşitli platformlar. Uzun zamandır platform almıyoruz. Bir süre sonra platformları hiç konuşmayacağız"" diye konuştu. Yüzde 100 yerlilik ve millilik oranının önemine dikkati çeken Görgün, şu ifadeleri kullandı: ""Meseleye şöyle bakmak lazım. Kritik know-how nerede? Sen kullanmak istediğinde seni engelleyecek bir ambargo var mı yok mu? Bir ürünü farklı ülkelerden temin edebiliyor muyuz? Burada esas konu yüzde 100 yerli ve milliliğin yakalanmasının ötesinde ihtiyaç duyulduğunda herhangi bir şekilde sorgulanmadan, birilerinin oluru olmadan ürünlerin kullanılabileceği sistemlerin olması."" Görgün, İHA'larda kullanılan ve daha önce Kanada'dan ithal edilen kameralara ilişkin soruya ise şu yanıtı verdi: ""Alınacak kameraları tamamen askıya aldık. Yerli ve milli en iyisini üretiyoruz. Bizim ürettiğimiz kamera şu anda ihtiyaç duyulan kameradan çok çok daha iyi. Bunun bir önceki versiyonunu da yapmıştık. CATS kamerası da kullanılıyordu. CATS kamerası 15 ülkeye ihraç edildi. Bahsettiğimiz ASELFLIR-500 kamerasının kalifikasyon testleri bitti. Her yönüyle daha iyi olan bir kamera. Bunun da bu ay seri üretimi başlıyor. İlk siparişlerini birkaç gün içinde şirkete vereceğiz."" Milli Muharip Uçak KAAN'ın motoru için yurt içinde özgün bir çalışma yürüttüklerini belirten Görgün, ""Var olan tüm sistemlerimiz için motorlarımızı kendimiz üretiyoruz. TB3 tamamen yerli motorla uçuyor. KAAN'ın motoru için çok ayrı bir ekip, uzun zamandır çalışıyor. TR Motor bu işin bir parçası. Bizim planımız kendi ürettiğimiz motorun seri üretime yetişmesi"" dedi. Bu nedenle platform ve motor çalışmalarının birlikte başladığını anlatan Görgün, ""Uçağın ihtiyaç duyduğu itki gücü ve enerji ihtiyacını karşılayabilecek bir motor tasarımıyla başlandı ve devam ediyor. Seri üretime başladığımızda motorumuzu alamıyor gibi durum olmasını istemiyoruz. KAAN'ın Türkiye'deki motor üretiminde bir ortaklık yok"" değerlendirmesinde bulundu. Görgün, savunma sanayisinde çalışan kadın mühendislerin sayısının arttığını ve daha da artmasını arzu ettiklerini de dile getirdi. ""Hava savunma sistemlerini geliştiriyoruz"" Hava savunma sistemleri konusunda çalışmaların titizlikte yürütüldüğünü anlatan Görgün, ""Çalışmalar konusunda kesin tarih veren, teknik özellikleri veya bütçesel büyükleri açıklayan bir yaklaşımım yok. Bizim hava savunma sistemleri kurgumuz, katmanlı hava savunma sistemleri kurgusu"" ifadelerini kullandı. Görgün, havadan tehdit oluşturabilecek drondan seyir füzesine kadar her türlü saldırı aracının dikkatli bir şekilde değerlendirilmesi gerektiğine dikkati çekerek, bu tarz saldırıları önleyebilmek için hem mühimmatla hem de elektronik olarak katmanlı bir savunma yapısı oluşturduklarını söyledi. Katmanlı hava savunma sistemlerinin noktasal veya bölgesel koruma olarak değerlendirebileceğini söyleyen Görgün, şunları kaydetti: ""Tehdidi önceden belirleyip nasıl bir tehdit olduğunu kesinleştirebilmek oldukça önemli. Çünkü bazen öyle bir tehdit olur ki o tehditte karşı kullanacağınız karşı tedbir de o tehditle ve oluşturabileceği hasarla orantılı olmak zorunda. Biz, var olan elektronik harp ve lazer yeteneklerimizle yakın temas ve noktasal savunma açısından belli bir seviyeye ulaşmış durumdayız."" Görgün; Hisar A, Hisar A+, Hisar O, Hisar O+ ve SİPER Ürün 1 gibi daha yüksek irtifalarda kullanılabilen hava savunma sistemi ürünlerinin testlerinin başarılı bir şekilde tamamlandığını belirterek, bu ürünlerin seri üretimleriyle ilgili sözleşmelerin yapıldığını anımsattı. Hem tehdidin niteliğinin hem de tehdide karşı uygulanabilecek silahların belirlenmesine yönelik çalışmaların sürdürüldüğünü bildiren Görgün, ""Bütünsel olarak radarlar, füzeler ve bunların atış kontrol sistemlerine yönelik çalışmaları yürütmeye devam ediyoruz. Bizim vazifemiz, her zaman ihtiyacımız olanı yerli ve milli olarak en iyi şekilde karşılamak"" dedi. Görgün, ASELSAN'da en önem verdikleri projelerden birinin AESA Radarı olduğunu, bu platformu insanlı ve insansız araçlar için geliştirdiklerini söyledi. Bunların test edilmek üzere entegre edilmeye başlandığını dile getiren Görgün, yeni nesil uçaklar ve Milli Muharip Uçak KAAN için de bu radarı geliştirdiklerini söyledi. Sadece bu radarı değil, füze ikaz sistemlerini, hava-hava mühimmatlarını da geliştirdiklerini anlatan Görgün, ""Uçağın veya platformun taşıyacağı, muharebe ortamında ihtiyaç duyacağı her sistemin bizim üstünlük sağlayacağımız şekildeki versiyonlarını geliştirmek üzere çalışıyoruz. AESA Radarı da bu ihtiyacı karşılayacak bir sistem"" ifadesini kullandı. Görgün, ABD ile yürütülen F-16 alım sürecinin geldiği aşamaya ilişkin de değerlendirmede bulunarak, ""Her platform için birinci amacımız, tam bağımsız şekilde kendi ürünümüze sahip olmak. İkincisi, var olan platformlarımızın modernizasyonunu, bu kapsamdaki her türlü sistemi kendimizin üretmesini ve bunların başarılı şekilde çalışmasını tesis etmek. Kara, hava ve deniz ne olursa olsun böyle"" dedi. TCG İSTANBUL fırkateyninin kendi sınıfında modern bir gemi olduğuna işaret eden Görgün, Türkiye'nin, gemi üzerindeki radarları, silahları, sensörleri, sonarları, akla gelecek her türlü alt sistemi üretebilir durumda olduğunu vurguladı. ""2028'de ilk blokların seri üretimine başlanacak"" Görgün, Milli Muharip Uçak KAAN'a yönelik süreci de değerlendirerek şöyle devam etti: ""Kahraman askerimizin sahada ihtiyaç duyduğu neyse, onu en iyisiyle tedarik edebilmek, üretebilmek, yerli ve milli olarak sağlayabilmek için çalışmamız devam ediyor. KAAN, 5. nesil bir uçak, biz 6. nesil versiyonuna da şimdiden çalışıyoruz ve çalışmak zorundayız. 5. nesil uçak, görünmezlik olarak tanımlanıyor. İçinde bulunan tüm alt sistemlerinin, sensör füzyonlarının yapılması, 5. nesil olarak ifade ediliyor. 6. nesil yapay zekayla entegre edilmiş hususları kapsıyor. 5. nesli yakın zamanda uçuracağız. 2028'de ilk blokların seri üretimine başlanacak. Bu arada da 6. nesil konusunu da kaçırmamak için çalışma yapmak zorundaydık, yaptık, yapıyoruz."" Sektördeki kadın istihdamına yönelik soru üzerine de Görgün, bunun, kendilerinin önem verdiği hususlardan biri olduğunu ve artmasını arzu ettiklerini söyledi. Görgün, yazılımın arttığı şirketlerde kadın mühendis oranının yükseldiğini belirterek, ""Her geçen gün kadın mühendislerimizin arttığını ifade edebilirim"" dedi. Görgün, savunma sanayi projelerine ilişkin bilgilerin sızdırılmasına ilişkin soru üzerine, ""Bizim aslında bununla ilgili sektörümüzün kendi disiplini var. Bu sektörde çalışan herkes bu hassasiyete sahip."" diye konuştu. Bu alanda çalışan personelin belli bilgilendirme ve oryantasyonlardan geçtiğine işaret eden Görgün, ""Düşmanlar mutlaka bunun için çalışacaktır. Biz de buna göre tedbir almak zorundayız. Bize düşen görev, bu tedbirleri artırmak. Bunun olmasının önüne geçmek ve önleyici tedbirler almak. Bir zafiyet oluşmaması için devletin bütün kurumlarının gayret göstermesi gereken bir husus bu"" değerlendirmesinde bulundu. Altay Tankı'na ilişkin güncel durumun sorulması üzerine de Görgün, ""Altay Tankı, testlerinin tamamlanması üzerine Kara Kuvvetleri Komutanlığına teslim edildi. Test faaliyetleri ve seri üretim faaliyetleri devam ediyor. Proje takvimine uygun olarak bunların teslimatları yapılacak. Gecikme olduktan sonra şu anda yeni oluşturulan takvimde bir sapma yok. Söylenilen, bahsedilen takvimle uyumlu"" dedi. Türkiye'nin F35 projesinden çıkarılması sonrasında yürütülecek sürecin sorulduğu Görgün, ""Bu hususla ilgili hukuksal, diplomatik, siyasi yapılması gereken her şey ilgili birimler ve kurumlar tarafından yapılıyor"" ifadesini kullandı. ""GÖKBEY'de ilk partiler bu yıl teslim edilecek"" Görgün, HÜRKUŞ eğitim uçağı ve GÖKBEY helikopterinin teslimat tarihine ilişkin soruya karşılık da şunları kaydetti: ""3 GÖKBEY helikopterinin Jandarma'ya teslimatı çok yakın zamanda olacak. Ayrıca 3 helikopterin daha başka kullanıcısı olacak. Sağlık Bakanlığı ilk isteyenlerdendi. Diğer taraftan, ihtiyaç duyan tüm birimler bunlarla ilgili seri siparişlerini, taleplerini bildirdiler. En son yaptığımız Savunma Sanayii İcra Komitesinde bunlarla ilgili sipariş verme ve sözleşme yapma aşamasına geldik. Dolayısıyla bu yıl ilk partiler teslim edilecek. Önümüzdeki süreçte de zaten sözleşmeye bağlı olarak da ilgili kullanıcılara teslim edilecek ama bu sene ilk teslimatlar yapılacak. HÜRKUŞ'la ilgili de son Savunma Sanayii İcra Komitesinde 4 uçak siparişi veriyoruz. TUSAŞ gece gündüz çalışıyor. Bu yıl teslim etmek için çalışacaklar."" Uçak gemisi tasarım sürecine ilişkin de bilgi veren Görgün, ""En iyi şekilde bunu belirleyecek bir tasarım proje çalışması başlıyor. Biz bu projenin başlamasıyla ilgili karar aldık. Deniz Kuvvetleri Komutanlığı'mızda çok ciddi bir tasarım ofisi var. STM şirketimizde ciddi bir yetenek var. Biz buralardan bu sonuçların çıkacağını değerlendiriyoruz"" dedi."
96,Harp sahasının çıkmazı: Akıllı telefonlar,"TSK operasyon bölgesindeki askerlerin akıllı telefon kullanımıyla ilgili yeni yasaklar getirdi. Sadece operasyonu değil, güvenlik güçlerinin hayatını da tehlikeye atan paylaşımlar diğer ülkeler için de ciddi sorun. Bugüne kadar yaşanan örnekler, kurallara uyulmadığı zaman faturanın hayli ağır olduğunu gösteriyor.",Savunma,https://www.trthaber.com/haber/savunma/harp-sahasinin-cikmazi-akilli-telefonlar-828298.html,"Operasyon bölgesinden videolar, askeri birlik içerisinden fotoğraflar, geçiş güzergahından canlı yayınlar… Son zamanlarda bu tür paylaşımlar özellikle sosyal medyada çok daha görünür oldu. Öyle bir noktaya gelindi ki; gözlem yeteneği olup kimi programları az da olsa kullanmayı bilenler kritik bir operasyonu, timin nerede konuşlandığını, askerlerin o an elindeki silah ve mühimmatın durumunu sadece videolar üzerinden kolayca analiz edebilecek duruma geldi.   İşte bu noktada Türk Silahlı Kuvvetleri, operasyon bölgesindeki askerlerin akıllı telefon kullanımına dair yeni bir emir yayınladı. Geçmiş dönemde de bu tür paylaşımların yasak olduğu biliniyordu ancak ortaya çıkan fiili durumun ardından belli ki yeni bir düzenleme ihtiyacı hissedildi. Aslına bakılırsa bu yaşananlar sadece Türkiye’ye özgü değil… Son yılların üzerine en çok düşünülen meselelerinden biri harp sahasında bırakılan dijital ayak izi…   Yılbaşında açılan telefonlar felaketi getirdi Bahsettiğimiz süreçlerle ilgili belki de en güncel olayların yaşandığı yerlerden biri Rusya-Ukrayna savaşı… Halen devam eden savaşın başından itibaren açık kaynak istihbaratı son derece kritik roller oynadı. Örneğin, 2022’yi 2023’e bağlayan yılbaşı gecesi Rusya için tam bir felaket olmuştu. O gece Rusya, tek bir füze saldırısında 89 askerini kaybetmişti. Bu, 2. Dünya Savaşı’ndan bu yana Rusya’nın tek seferde en çok asker kaybettiği saldırı olmuştu. Rus Savunma Bakanlığı olayla ilgili yaptığı açıklamada saldırının ana sebebinin cep telefonları olduğunu duyurdu. Operasyonda olan ve telefon kullanımı yasak olan askerler, yılbaşı nedeniyle ailelerini aramaya başlamıştı. Tek bir noktadan çok sayıda sinyal geldiğini fark eden Ukrayna istihbaratı ilgili birimlere bu bilgiyi aktardı. Dakikalar içinde atılan füzelerle ortalık adeta cehenneme döndü. Ukrayna tarafı bu saldırıda 400 Rus askerinin öldüğünü iddia etti.   Antrenman programı Amiral’in sonu oldu Dediğimiz gibi Rusya-Ukrayna sahası bu tür sorunlara örnek olabilecek çok sayıda olaya ev sahipliği yapıyor. Bir başka örnek daha paylaşalım… Rusya Donanması’na ait bir denizaltıyı komutan eden Komutan Stanislav Rzhitsk, antrenmanlarını popüler bir uygulama olan Strava programına kaydediyor ve verilerini herkese açık şekilde paylaşıyordu. Güneşli bir sabah yine koşuya çıkan Rzhitsk o antrenmanın verilerini paylaşamadan suikasta uğradı. Suikastı yapanın kim olduğu netlik kazanmasa da bu noktada ilginç bir detay dikkatlerden kaçmadı. Rzhitsk’nin spor programında yaptığı son paylaşımı beğenen isimlerden biri de Ukrayna Askeri İstihbarat Başkanıydı…   Çölün ortasındaki gizli ABD üsleri ifşa oldu Rus Amiral’in başına gelenler ne ilk ne de sondu… Aynı uygulamayı kullanan askerler arasında ABD’liler de vardı. Hatta sadece ordu mensupları değil CIA başta olmak üzere istihbarat örgütlerindeki çalışanların da Strava üzerinden zafiyet yaratacak paylaşımlar yaptığı ortaya çıktı. Örneğin, program üzerindeki verileri inceleyen bir öğrenci haritada Suriye’ye odaklandı ve ABD askerlerinin bilinen ve gizli konumlarını detaylıca tespit etti. Aynı haritayı inceleyen başka bir isim Somali'nin başkenti Mogadişu'da CIA üssünün yakınındaki kumsalda koşu aktivitelerine rastladı. Bir gazeteci ise ABD Özel Operasyon üslerinin Afrika'nın Sahel bölgesinde nerede olduğunu tespit etti. Ayrıca bir Twitter kullanıcısı Yemen'de bir Patriot füze sisteminin kurulu olduğu konumu buldu. Çünkü bu noktaların büyük çoğunluğu uçsuz bucaksız çöller, olabildiğince ıssız yerlerdi… Böylesine bir yerde ısı haritası olması hayatın olağan akışına aykırıydı. Ve gerçeğe ulaşmak pek de zor olmadı.   NATO tatbikatında askerler ‘tuzağa’ düştü Yaşananlar nedeniyle her ülke kendince çözüm önerileri bulmaya çalışırken, kimi kritik kurumlar da kendi içlerinde bazı testlerde bulundu. 2019 yılında NATO’ya bağlı araştırmacıların hedefinde NATO askerleri vardı. Tatbikata katılan NATO askerlerine sahte profillerle olta atılacak ve neler yaşanacağı rapor edilecekti. Araştırmacılar neredeyse hiç zorlanmadı. Yaklaşık 1 ay süren tatbikat boyunca kendilerini askeri tatbikatla ilişkiliymiş gibi gösteren araştırmacılar gerçek NATO askerlerinin arasına kolayca sızdı. Onların sohbet gruplarına dahil oldu. Bu süreçte 150’ye yakın NATO askerinin kimliğini tespit etmeyi başaran araştırmacılar, ayrıca söz konusu askerlerin bağlı bulunduğu birliklerin konumlarını da öğrenebildi. Hatta daha da ilginci, askerin bazıları hiç tanımadıkları bu sahte hesaplardan gelen ‘emre uymama, görev yerini terk etme’ gibi isteklere olumlu yanıt verdi…   Örnekleri artırmak fazlasıyla mümkün… Çünkü ‘gösteri çağı’ olarak kabul edilen bu dönemde asker, polis, istihbarat görevlisi, üst düzey bürokrat fark etmeksizin herkes bir şekilde ‘kendini göstermenin’ peşine düşebiliyor. Ya da ‘ne olacak ki bir fotoğraftan’ algısı daha önce alınan tüm eğitimlerin, yapılan uyarıların, hayati risk faktörlerinin önüne geçebiliyor. Tüm bunları alt alta koyduğumuzda Türk Silahlı Kuvvetleri’nin çok net bir şekilde ilgili yasakları hatırlatması, yeni bir emir yayınlaması ve kurallara uymayanların çok ciddi yaptırımlara maruz kalacağını ilan etmesi dikkate değer bir gelişme olarak öne çıkıyor."
97,Milli İHA AKSUNGUR yeni görevlere hazırlanıyor,"Türk savunma sanayisi ürünü yüksek faydalı yük kapasiteli insansız hava aracı (İHA) AKSUNGUR, yurt içinde ve dışında yeni görevlere hazırlanıyor.",Savunma,https://www.trthaber.com/haber/savunma/milli-iha-aksungur-yeni-gorevlere-hazirlaniyor-828215.html,"Türk Havacılık ve Uzay Sanayii (TUSAŞ) tarafından ANKA platformundan yola çıkarak 18 ay gibi kısa sürede geliştirilen, yüksek faydalı yük kapasitesi ile kesintisiz çok rollü istihbarat, gözetleme, keşif ve taarruz görevleri gerçekleştirme kapasitesine sahip AKSUNGUR, SATCOM faydalı yüküyle görüş hattı ötesi operasyon esnekliği sağlıyor. İlk saha görevine 2021'in ikinci çeyreğinde başlayan AKSUNGUR, Ekim 2021'de Deniz Kuvvetleri Komutanlığı envanterine girdi. Yeni yeteneklerle donatıldı AKSUNGUR, geçen sürede yurt içinde ve dışında farklı kullanıcıların hizmetine sunuldu, çeşitli faydalı yüklerle yeni yeteneklerle donatıldı. AKSUNGUR'un Türk Silahlı Kuvvetlerindeki sayısı artarken ihracat faaliyetleri de hız kazandı. Milli İHA'nın satışı gerçekleştirilen ülke sayısı 3'e çıktı. AKSUNGUR için birkaç ülkeyle de ciddi müzakereler yürütülüyor. Yüksek faydalı yük kapasiteli İHA'nın toplam uçuş saati ise 20 bini aştı.    Yerli motorlarla rekorlar kırıyor AKSUNGUR'a TUSAŞ Motor Sanayi (TEI) tarafından geliştirilen TEI-PD170 Turbodizel Havacılık Motoru'nun entegrasyonunda son aşamaya gelindi. AKSUNGUR, yerli motorla yaptığı performans testlerinde 41 saat uçuş süresine ulaştı. Bu aynı zamanda TEI-PD170 motorunun uçuş rekoru olarak kayıtlara geçti. Testlerin tamamlanmasının ardından AKSUNGUR, bu yıl ilk kez yerli motorla envantere girecek. AKSUNGUR, sahip olduğu özelliklerle tüm hava koşullarında keşif ve taarruz görevlerinde önemli rol alacak ve çeşitli mühimmat lojistiğine katkı sağlayacak."
98,"Türk savunma sanayisinde yetenekler ""proje pazarında"" vitrine çıkıyor","Türk savunma sanayisinde geliştirilen kabiliyetlerin tüm ekosistemle buluşmasını sağlayan TSSK Proje Pazarı ve İşbirliği Zirvesi'nin 8'incisi, 15 Şubat'ta Ankara'da yapılacak.",Savunma,https://www.trthaber.com/haber/savunma/turk-savunma-sanayisinde-yetenekler-proje-pazarinda-vitrine-cikiyor-827703.html,"Teknokent Savunma Sanayii Kümelenmesi (TSSK) Yönetim Kurulu Başkanı Bilal Aktaş ve yönetim kurulu üyeleri, ODTÜ Teknokent'te basın toplantısı düzenledi. Aktaş, burada yaptığı konuşmada, TSSK'nin, Türk Silahlı Kuvvetlerinin ihtiyaçlarına uygun olarak alt sistem ve bileşenlerin yerli ve milli olarak geliştirilmesinde görev alan, AR-GE sonucu ortaya çıkan ürünleri ihraç eden, çoğunlukla KOBİ ölçeğinde olan teknokent şirketleri ile üniversite araştırma merkezlerini, özel sektör AR-GE merkezlerini ve ana yüklenici savunma sanayisi firmalarını bir araya getirdiğini söyledi. TSSK üyesi 100 firmanın 2 binden fazla AR-GE personeli ile savunma sanayisine yönelik 400'ün üzerinde AR-GE projesi yürüttüğüne işaret eden Aktaş, küme üyelerinin Bayraktar AKINCI, Bayraktar TB2, ANKA, MİLGEM, ATAK, HÜRKUŞ, ALTAY, GÖKTÜRK gibi büyük ölçekli savunma sanayisi projelerinde önemli görevler üstlendiğini vurguladı. Aktaş, üyelerinin 2022 ihracatının 220 milyon doları aştığını bildirdi.    Bugün kadar 7 kez gerçekleştirdikleri TSSK Proje Pazarında 350'den fazla firma standı kurulduğunu, 2 bin 700'ün üzerinde birebir görüşme gerçekleştirildiğini anlatan Aktaş, etkinliğin 8'incisinin TÜBİTAK, Ankara Sanayi Odası, ODTÜ, ODTÜ Teknokent ile Savunma ve Havacılık Sanayii İmalatçılar Derneği (SASAD) işbirliği, Milli Savunma Bakanlığı ve Cumhurbaşkanlığı Savunma Sanayii Başkanlığı desteğiyle 15 Şubat'ta ODTÜ Kültür ve Kongre Merkezi'nde gerçekleştirileceğini belirtti. Aktaş, bu yılki etkinliğe Suudi Arabistan'ın savunma sanayisindeki AR-GE kuruluşlarından Prens Sultan Savunma Sanayi Araştırma ve Geliştirme Merkezi temsilcilerinin katılım sağlayacağını dile getirdi. Bilal Aktaş, etkinliğin iki ülke arasında gelişen ilişkilerin savunma sanayisi AR-GE projelerinde de ortak geliştirme faaliyetlerine vesile olacağına inandığını kaydetti. Zirvenin, firmaların AR-GE ekiplerinin buluşması ve çalışmalarının paylaşılması açısından büyük önem taşıdığını bildiren Aktaş, etkinlikte küme üyelerinin ürünlerini sergileyebileceği, son kullanıcı ve tedarik makamları ile temas kurulabileceği bir ortam sağlanacağını söyledi. TSSK Başkan Yardımcısı Burak Akbaş da TSSK Proje Pazarı ve İşbirliği Zirvesi'ne 60 firmanın stant ile katılmasının planlandığını, 2 bin kişinin etkinliği ziyaret etmesinin hedeflendiğini bildirdi. SASAD Genel Sekreteri Ruşen Kömürcü ise sektördeki önemli buluşmalardan birine olanak sağlayan etkinliğe her türlüğü desteği vereceklerini belirtti."
99,Milli savaş uçağı KAAN son düzlükte,"Türk Havacılık Uzay Sanayii (TUSAŞ), milli muharip uçak KAAN'ı ilk uçuşuna hazırlıyor. TUSAŞ Genel Müdürü Temel Kotil, ""KAAN'ın önümüzdeki günlerde uçmasını bekliyoruz. Yeni yüzyıl heyecanlı olacak. İhracatta çıkış yaptık. Daha önce yalnızca uçak parçası satan bir şirkettik, şimdi savunma sistemi satan bir şirketiz"" dedi.",Savunma,https://www.trthaber.com/haber/savunma/milli-savas-ucagi-kaan-son-duzlukte-827516.html,"TUSAŞ Genel Müdürü Temel Kotil, 2023'ün Türkiye için çok önemli bir yıl olduğunu, Cumhuriyet'in 100. yılının tamamlandığını ve ikinci yüzyılına girildiğini söyledi. Geçen yılın TUSAŞ için bereketli, güzel geçtiğini vurgulayan Kotil, bunun yanında ""asrın felaketi"" olarak nitelenen deprem yıkımı ve arkasından İsrail eliyle yapılan Gazze yıkımının farklı duygular yaşamalarına yol açtığını ifade etti. HÜRJET, ATAK II ve ANKA III'ün 2023'ün ilk uçuşlarını gerçekleştirdiğini anımsatan Kotil, ""Yakında KAAN uçacak. 2023 için sözümüz vardı ama tam denk gelmedi. Nasip böyleymiş. Şirket için iyi bir yıl geçirdik ama Gazze'yi unutmak mümkün değil. Oradaki masumların bakışları çok etkileyici. Oradan ne Selahaddin Eyyubi'ler çıkacak zaman gösterir bunu. İnsanlar yeter ki hidayet etsin. Kötü yapan da iyi yapan da kendine yapar. İnşallah iyi yapanlardan olmuşuzdur."" dedi. ""KAAN'ın önümüzdeki günlerde uçmasını bekliyoruz"" ""2024, yeni yüzyılımız hayırlı olsun"" temennisinde bulunan Kotil, şunları kaydetti: ""Çocuklar, bebekler için bu 100 yıl anlamlı, biz 100 yılın sonunu görmeyiz doğal olarak. TUSAŞ bu yüzyıla altyapılarını pratik olarak bitirmiş girdi. Rüzgar tüneli, mekanik, yıldırım, kuş çarpma test tesisi gibi havacılık ve uzay sanayisi için gerekli bütün altyapılarımız tamamlandı. İnsan altyapımız epey bir yere geldi, 7 bin mühendisiz şu anda. 6 bin teknisyenimiz var. 17 bine yakın toplam çalışana geldik. Bu açıdan yeni yüzyıla yeni bir cesaretle giriyoruz. Ürünlerimiz kısmen tamamlandı, teslimata, seri üretime geldi. KAAN'ın da önümüzdeki günlerde uçmasını bekliyoruz. Yeni yüzyıl heyecanlı olacak. Bir eşiğin geçildiği bir yüzyıl bu. Türkler hep başarılı olmuşlar Osmanlı'da, Selçuklu'da... Biz o başarıları inşallah bu yüzyılda daha fazla göreceğiz. Her şeyini yapan, kimseyi ihtiyacı olmayan, ekonomik olarak güçlü, her tarafa elini uzatıp destek olan bir ülke olarak Türkiye'yi görürüz inşallah."" TUSAŞ'ın yürüttüğü faaliyetlerle kritik eşiği geçtiğini vurgulayan Kotil, özgün GÖKBEY, HÜRJET, HÜRKUŞ, ATAK II platformları ve yakında uçacak KAAN'ın bunun göstergesi olduğunu dile getirdi. Soğuk savaş döneminde ABD ve SSCB'nin performansı bir yana bırakıldığında 1960'lardan sonra çıkardığı ürün, hız ve kalite konusunda en yüksek performansı gösteren havacılık sanayisi şirketinin TUSAŞ olarak öne çıktığını ifade eden Kotil, ""Bir devrim yapılmış durumda. Yeni yüzyıla da bu devrimler gerekir."" diye konuştu. ""Uçak parçası satan bir şirkettik, şimdi savunma sistemi satıyoruz"" Sektörün 2023 ihracat şampiyonu Baykar'ı da kutlayan Temel Kotil, ihracat faaliyetleri konusunda, ""Biz de çıkış yaptık. Daha önce yalnızca uçak parçası satan bir şirkettik, şimdi savunma sistemi satan bir şirketiz. 2024 ve sonrası çok daha iyi olacak."" dedi."
100,AKYA atışı: Türkiye ‘bilinmeyen’ bir kabiliyet kazandı,"Harp başlıklı ilk atışı başarıyla yapılan AKYA yerli/milli bir torpido olmanın ötesinde... Batılı ülkeler birbirine benzer torpidolar kullanıyor. Uzmanlara göre, bu tür alanlarda 'bilinmezlik' karşı tarafın önlem almasını zorlaştırıyor. AKYA ile Türkiye ‘kestirilemez’ ve bu özelliğiyle son derece tehlikeli olan bir sisteme kavuşuyor.",Savunma,https://www.trthaber.com/haber/savunma/akya-atisi-turkiye-bilinmeyen-bir-kabiliyet-kazandi-827469.html,"Geride bıraktığımız yılın son günlerinde Türk savunma sanayiinden güzel bir haber gelmiş ve milli ağır torpido AKYA’nın harp başlıklı ilk test atışını başarıyla tamamladığı duyurulmuştu. ROKETSAN’ın ana yüklenicisi olduğu AKYA’nın bugüne kadar 60’tan fazla test atışını izlemiştik ancak onların hiçbirinde harp başlığı yoktu. Harp başlıklı AKYA Antalya Körfezi’nde icra edilen atış sırasında hedefi başarıyla vurdu. Ağır hasar alan hedef gemi çok kısa süre içinde maviliklere gömüldü. AKYA’nın gerçek anlamda geniş çaplı kullanımı için takvim oldukça uzun soluklu görünse de aslında test atışıyla dönülen bu viraj Türkiye için son derece değerli kazanımlara işaret ediyor. Savunma ve Denizcilik Araştırmacısı Kozan Selçuk Erkan ile madalyonun diğer yüzünü çevirdik ve AKYA’nın arka planda ne tür kabiliyetler kazandıracağı meselesini konuştuk.   Rakiplerin ‘ne yapacağını bilmediği’ bir kabiliyet Erkan, AKYA ağır torpidosunun Türkiye’nin MİLGEM projesinin ilk dönemlerinde hedef konularak başladığı uzun soluklu bir proje olduğu bilgisini paylaşıyor. “Ana amaç sadece silahı yapmak değil tam anlamıyla bağımsız bir sistem oluşturmaktı” diyor. AKYA’nın test atışı sıkça konuşuldu ancak belki de asıl öne çıkarılması gereken kazanımlar biraz geri planda kaldı. Erkan, perdeyi biraz daha aralıyor ve bu ağır torpidonun neden büyük anlamlar taşıdığını anlatıyor: “AKYA sadece denizaltıdan atılan uzun menzilli milli bir torpido değildir. Bilinmeyen bir silahtır. NATO ülkelerinde üç ana tip torpido var. ABD yapımı MK 48, İngiliz Tigerfish ve Alman üretimi DM2A4. Bu torpidolar Türk Donanmasında mevcut olup tüm NATO donanmalarında durum benzerdir. AKYA ortada hiçbir ambargo tehdidi yokken ortaya konan bir silah. Yabancıların ya da rakiplerimizin ezbere bildiği torpidolar haricinde kendi yazılım ve algoritmalarımızla üreteceğimiz bir denizaltı avcısı istendi. Ve bu taleple ‘bilinmezlik içermek’ üzere tasarlanmaya başladı.”   “Özelliklerini bilmediğiniz bir sisteme çare üretmeniz zorlaşır” Bilinmezlik meselesi dikkatimizi çekiyor… Kozan Selçuk Erkan’dan bu hususu biraz açmasını istiyoruz. Öncelikle bir kez daha tüm Batı dünyasının aynı ya da birbirine çok benzer sistemler kullandığını anımsatıyor. “Bildiğiniz bir sisteme karşı kaçınma veya önleme yapmanız görece mümkündür ama hiç bilmediğiniz bir sistem karşısında cevap verebilmeniz daha zordur” dedikten sonra meselenin bam teline geliyor: “İşte Türkiye AKYA ile bu bilinmezliği geliştirdi. Ağır torpidolar çok pahalı, bakımı zahmetli ve dışa bağımlı olmanızın yanı sıra üzerinde hiçbir değişiklik yapma izniniz olmayan sistemlerdir. Bir sistemin aynısı rakiplerinizde de varken becerisi ya da zafiyetleri hemen herkes için benzer oluyor. AKYA tam da bu noktada fark yaratıyor. Dışa bağımlılığı sona erdirirken bir yandan da bize ezber bozan bir güç sağlıyor. Dünyada halihazırda 7 ya da 8 ülke ağır torpido üretebiliyor. Talebin olduğu, üretimin ise çok küçük bir grupta bulunduğu spesifik bir alandan bahsediyoruz. Eğer Ankara elini çabuk tutar ve seri üretim hızla yapılabilirse ihracat için çok büyük bir kapı daha aralanmış olacak.”   “Ağır torpido almak isteyen ülkeler mutlaka kapımızı çalacak” Her ne kadar denizcilik alanında son yıllarda büyük bir ivme kazanılmış olsa da aslında Türkiye’nin bu konudaki yetenekleri çok eski dönemlere dayanıyor. Türkiye’nin 1970’lerde Ay sınıfı denizaltı üreterek girdiği bu yolda Preveze ve Gür sınıfı denizaltıların da ülkemizde inşa edildiğini anımsamak gerekiyor. Kozan Selçuk Erkan bir adım daha ilerisini söylüyor ve dünyanın en ileri teknolojilerinden kabul edilen ‘havadan bağımsız tahrik sistemine’ sahip Reis sınıfı denizaltılarının büyük ölçüde yerli üretim olduğunu hatırlatıyor.   “STM 500 ve MİLDEN’i de eklerseniz Türkiye bu alanda bir üst lige belki de Şampiyonlar Ligi diyebileceğimiz klasmana çıkacak” diyor Erkan. Sadece torpido ile işin bitmediği uyarısında bulunup, devam ediyor: “Burada en önemli işlerden birisi Milli Üretim Entegre Savaş Yönetim Sistemi. Ya da kamuoyunda bilinen adıyla MÜREN… Tam bağımsız olarak son teknoloji yerli imkanlarla tasarlanıp geliştirilen bu sistem hem AKYA torpidolarının hem de yabancı muadillerinin mevcut denizaltılarımızdan atılabilmesini sağlayacak. Yerli denizaltı üretimimizin başladığı bir süreçteyiz. Ayrıca başka ülkelerin denizaltılarını da modernize ettiğimiz bir dönemden geçiyoruz. Tam da böyle bir zamanda ilk test atışını yaptığımız yerli ağır torpidomuzun da ihracatını göreceğimiz konusunda umutluyum.   Sistemi satıp silahı için başka ülkelere bağlı kalmak ülkemizin ihracat şansını azaltacaktı. Şimdi hem savaş yönetim sistemi hem de ateşleyebileceği mühimmatlar yerli. Torpido konusunda muhtemel bir ihracat engeli ‘MÜREN-AKYA’ ikilisiyle aşacağımıza inanıyorum. Tüm bunları alt alta koyduğunuzda AKYA ilk başta da söylediğim gibi bir torpidonun çok daha ötesinde anlamlar taşıyor.”"
101,Silahlı dron SONGAR yeni ateş gücüne kavuştu,Türk savunma sanayii bünyesinde hayata geçirilen iş birliği ile silahlı dron SONGAR'a yeni ateş gücü desteği kazandırıldı.,Savunma,https://www.trthaber.com/haber/savunma/silahli-dron-songar-yeni-ates-gucune-kavustu-826912.html,"Elektro optik görüş ve sınır güvenliği sistemleri, askeri araç elektroniği çözümleri ve döner kanatlı insansız sistemler üreten Asisguard ile namlulu silah sistemleri konusundaki çözümleriyle dikkati çeken Repkon Savunma Sistemleri, 2022 yılındaki SAHA EXPO Savunma, Havacılık ve Uzay Sanayi Fuarı'nda imzaladıkları iş birliği protokolü doğrultusunda başarılı bir entegrasyon çalışmasını hayata geçirdi. Böylece güvenlik güçlerinin envanterinde bulunan iki ürünün birlikte kullanılabilmesinin önü açıldı. Bu kapsamda, Asisguard tarafından geliştirilen silahlı dron SONGAR'a, Repkon Savunma Sistemlerinin RDS40-MGL isimli 6'lı tamburalı bombaatarın entegrasyonuna yönelik bir dizi çalışma yapıldı. Çalışmalar sonunda sahaya çıkan SONGAR, 6'lı tamburalı bombaatar ile başarılı bir atış testi gerçekleştirdi.    Asisguard Genel Müdürü Barış Düzgün, SONGAR'ı güvenlik güçlerinin kullanımına verdikten sonra farklı mühimmat ve faydalı yüklerin drona kazandırılması için çeşitli çalışmalar gerçekleştirdiklerini söyledi. Bu çalışmaları müşteri talepleri doğrultusunda yürüttüklerini dile getiren Düzgün, SONGAR'ın son olarak 6'lı tamburalı bombaatar entegrasyonu ile daha fazla atış yapma ve hedefini daha etkili vurabilme kabiliyeti kazandığını vurguladı. Düzgün, ""Farklı faydalı yüklerle ilgili çalışmalarımız devam ediyor. Yine sahadan gelen müşteri taleplerine göre gece operasyonunu desteklemek için 2 eksen gimbal tasarımımız sürüyor. Bu sayede gece görüş kabiliyetiyle operasyon gerçekleştirebileceğiz"" dedi.    Repkon Savunma Sistemleri İş Geliştirme ve Kurumsal İletişim Direktörü Uğur Cem Gürpınar da muadilleri arasında sınıfının en hafifi olan ve çelik malzemeden mamül flowforming metodu ile yivsetli olarak üretilen namluya sahip 6'lı tamburalı bombaatara yeni bir kullanım konsepti kazandırdıklarını söyledi. Gürpınar, 2024 yılı içerisinde hem 40 milimetre otomatik hem de 6'lı tamburalı bombaatarın yurt içinde ve dışında birçok hava, kara ve deniz platformunda görüleceğini kaydetti."
102,Türkiye'nin milli kanatları dünyaya açıldı,"Türk savunma sanayii bünyesinde geliştirilen milli hava araçları, 2023'te ürün geliştirme ve ihracat anlamında başarılı bir yılı geride bıraktı.",Savunma,https://www.trthaber.com/haber/savunma/turkiyenin-milli-kanatlari-dunyaya-acildi-826777.html,"Türk Havacılık Uzay Sanayiinin ürünlerinin yurt içi ve dışı kullanıcılarının envanterine girmesi ve operasyonel şartlarda aktif olarak kullanılması, uluslararası pazarda daha etkin bir konum elde edilmesini sağladı. Ayrıca yeni projelerin önemli mihenk taşlarının olumlu sonuçlanmasıyla şirket dünya çapında daha tanınır hale geldi. Milli muharip uçak KAAN'ın ilk taksisini gerçekleştirmesi, ATAK II, ANKA III ve HÜRJET'in başarıyla ilk uçuşunu gerçekleştirmesi küresel pazarda ses getirdi. Teknolojik gelişmelere paralel olarak ürün çeşitliliğinin atması, müşteri odaklı çözümler sunulması ve stratejik ortaklıklar kurulması ihracat başarısını etkileyen unsurlar arasında yer aldı.    Sivil tarafta uçak yapısalları olarak üretici firmaların küresel salgın sonrası eski üretim hızına dönmesiyle beraber teslimat sayıları da arttı. Salgın sürecinde daha fazla yatırım yaparak üretilen malzemelerin teslimatları da gerçekleştirilerek 2023 yılı ihracatına katkı sağlandı. HÜRKUŞ eğitim ve görev uçağı, T129 ATAK helikopteri, ANKA ve AKSUNGUR insansız hava sistemleri 2023 yılında ihraç edilerek, başarılarıyla şirketin adını global pazarda üst basamaklara taşıdı. Özgün ürünlerin yanı sıra modernizasyon kabiliyeti ve sunulan farklı eğitim programları da Türk Havacılık Uzay Sanayiinin başarılarına katkı sağladı. 864 milyon dolarlık ihracat Sivil taraftan uçak yapısalları parçalarının üretimleri ile beraber şirketin 2022 yılında 553 milyon 755 bin 313 dolar olan ihracatı yüzde 56 artışla 864 milyon 684 bin 106 dolara çıktı.    Yıl içerisinde yaşanan jeopolitik gelişmeler ve Türkiye'nin bu gelişmelere karşı sunmuş olduğu alternatif çözümler 2023'te öne çıktı. Müşterilerle yapılan saha ziyaretlerinin, test ve değerlendirme faaliyetlerinin artması, B2B süreçlerinin geliştirilmesi ihracatın artmasına katkıda bulundu. Ürün çeşitliği ile birlikte şirketin müşterilere sunduğu iş birliği çeşitlikleri de bu çabaları güçlendirdi. Yabancı üniversitelerle staj anlaşmaları, ""Mühendis Geliştirme Programı""nın yurt dışı müşterilerine de sunulması bu yönde atılan adımların örnekleri arasında yer aldı. Çabaların karşılığı ihracatla alındı Platform ihracatının artmasında Türk Silahlı Kuvvetlerinin bu ürünleri operasyonel olarak kullanması ve daha önce ürün teslim edilen ülkelerdeki kullanım memnuniyeti belirleyici oldu. Türk Havacılık Uzay Sanayii ve ürünlerin tanınırlığının artması ve küresel pazarda oyun değiştirici güç olarak anılması ihracat faaliyetlerine ivme kazandırdı.    Erdoğan'ın diplomasi trafiği ihracata katkı sağladı Cumhurbaşkanı Recep Tayyip Erdoğan'ın yürüttüğü diplomasi ve savunma sanayisi alanında yerli-milli ürünleri ön plana çıkarması, Cumhurbaşkanlığı Savunma Sanayii Başkanlığının iradesi, özellikle Türkiye’nin diplomatik ve ticari olarak etkin olduğu bölgelerde ilişkilerinin artması, çeşitlendirilmesi ve derinleşmesi ihracatın artmasına katkı sağladı. Afrika, Asya Pasifik, Orta Asya, Kafkasya, ABD ve Avrupa bölgeleriyle yürütülen yoğun devletler arası temaslar ve savunma sanayisi alanında imzalanan anlaşma sayısı artış gösterdi. Kısa sürede geliştirilen projelerden kazanılan yeni kabiliyetlerin farklı platformlar üzerine aktarılmasıyla, prototip aşamasından seri üretime geçilmesi, bunların ihracat verilerine yansıması mümkün oldu. Bununla birlikte, Türk Havacılık Uzay Sanayii son zamanlarında insan kaynağına ve teknolojik altyapıya yaptığı yatırımlar sonucunda daha yetkin ve etkin, üretim odaklı bir firmaya evrildi. Şirket, bugüne kadar entegre sistem/platform bazında 12 ülkeyle farklı sözleşmeler imzalayarak ihracatını geliştirdi, ticari faaliyetler ise devam ediyor. Havacılık yapısalları kapsamında da ABD ve Avrupa Birliği ülkeleri ile iş birliği süreci artırıldı. Türk Havacılık Uzay Sanayii, 2022 yılından bu yana uçak modernizasyon faaliyetleri de dahil edildiğinde, HÜRKUŞ, T129 ATAK, ANKA ve AKSUNGUR dahil 36 ürünü teslim etti ve yurt dışında kullanıma sundu."
103,HÜRKUŞ-2'de ilk uçuş için geri sayım,Türkiye'nin yeni nesil gelişmiş eğitim ve hafif taarruz uçağı HÜRKUŞ'un önemli iyileştirme ve geliştirmeler içeren yeni versiyonu HÜRKUŞ-2'nin ilk uçuşunu haziran ayında yapması bekleniyor.,Savunma,https://www.trthaber.com/haber/savunma/hurkus-2de-ilk-ucus-icin-geri-sayim-826587.html,"Türk Havacılık Uzay Sanayii, temel, tekamül uçuş eğitimi ve savaş pilotu harbe hazırlık uçuş eğitimleri arasındaki tüm kademelerde kullanılmak ve zorlu operasyonlarda yakın hava desteği görevlerini yerine getirmek üzere yeni nesil gelişmiş eğitim ve hafif taarruz uçağı HÜRKUŞ'u geliştirdi. Başlangıçta eğitim uçağı varyantı üzerinde yoğunlaşan çalışmalara, ilerleyen aşamada hafif taarruz ve silahlı keşif varyantı faaliyetleri eklendi. HÜRKUŞ-C olarak isimlendirilen silahlı varyanta çeşitli mühimmat ve ekipmanlar entegre edildi, başarılı uçuş/atış testleri yapıldı. Yurt dışında ilgi gören HÜRKUŞ-C, Afrika ülkelerine ihracat başarıları yakaladı. Şirket ayrıca Hava Kuvvetleri Komutanlığının Muharebe Ateş Destek Timi ve ileri hava kontrolörü eğitim faaliyetlerinde kullanılması amacıyla HÜRKUŞ Hava Yer Entegrasyon Uçağı varyantını geliştirdi. Konya 3'üncü Ana Jet Üs konuşlu 135'inci Muharebe Arama Kurtarma Filo isterlerine göre gelişmiş varyant olarak adlandırılan uçağın, düşük kullanım maliyeti ve gelişmiş aviyonik sistemleriyle önemli avantajlar sağlayacağı öngörülüyor. Türk Havacılık Uzay Sanayii, HÜRKUŞ Programı'nda geliştirdiği kabiliyetlerle bir süredir HÜRKUŞ-2 Projesi yürütüyor. Önemli iyileştirme faaliyetlerini içeren proje kapsamında HÜRKUŞ-2'nin üretimi devam ediyor. Uçağın ilk uçuşunu haziran ayında yapması bekleniyor. İhracat için Afrika'ya uçtu Türk Hava Kuvvetlerinin HÜRKUŞ-C'ye yurt dışından gelen taleplerin karşılanması sürecinde bir anlamda fedakarlık yapmasıyla 15 uçak acil ihtiyacı bulunan Afrika ülkelerine ihraç edildi. Türk Havacılık Uzay Sanayii, çok daha gelişmiş 15+40 toplam 55 adet HÜRKUŞ-2'yi Türk Hava Kuvvetleri 122'nci Temel Jet Uçuş Eğitim Filosu envanterine kazandıracak. Mevcut ve uzun vadeli yurt içi ve dışı ihtiyaçlar dikkate alındığında silahlı HÜRKUŞ'un oldukça yüksek satış rakamlarına ulaşması öngörülüyor."
104,Savunma ve havacılıktan 2023'te ihracat rekoru,"Savunma ve havacılık sanayisi 2023'te ulaştığı 5,5 milyar dolar ihracat rakamıyla yeni bir rekora imza attı.",Savunma,https://www.trthaber.com/haber/savunma/savunma-ve-havaciliktan-2023te-ihracat-rekoru-825765.html,"Türk savunma ve havacılık sanayisinin son yıllarda gösterdiği gelişim, birçok alanda ortaya konulan platform, sistem ve yeteneklerin yurt dışı pazarlarda ilgi görmesini sağlıyor. Bu durum sektörün ihracat performansının son yıllarda istikrarlı şekilde artırmasına katkı veriyor. Türkiye İhracatçılar Meclisi verilerine göre, geçen yıl ihracat rekorunu 4,4 milyar dolara çıkaran sektör, bu yıl kasım ayı itibarıyla 4,8 milyar dolar rakamına ulaştı ve yeni rekora imza attı. 2023 yılının tümünde ise 5,5 milyar dolar ihracat rakamını yakalayan savunma ve havacılık sanayisi bu yılki ikinci rekorunu kaydetti ve ihracat rakamını daha da geliştirdi. Sektör geçen yıl ihracatını bir önceki yıla göre yaklaşık yüzde 27 artırdı. Sektörün geçen yıl için ihracat hedefi 6 milyar dolar olarak açıklanmıştı. Türk savunma sanayisi yıl boyunca ihracatta özellikle insansız hava araçları, zırhlı araçlar, deniz platformları, mühimmatlar, silah sistemleri gibi ürünlerle öne çıktı. İhracat yapılan ülkelerdeki varlığını güçlendiren sektör, aynı zamanda bu yıl yeni müşteriler kazandı. Türkiye, yaklaşık 170 ülkeye 230'dan fazla savunma sanayisi ürünü ihracatı gerçekleştiriyor. Havacılık sanayisi de dünyanın önde gelen platform üreticileri için hava aracı yapısalları, ekipman ve bakım-onarım hizmeti ihracatına imza atıyor. Tarihi ihracat başarısı ve ilk kez ihraç edilen ürünler İnsansız hava aracı üreticisi Baykar, geçen yıl Suudi Arabistan'da Türkiye Cumhuriyeti tarihinin en büyük savunma ve havacılık ihracatı sözleşmesine imza attı. Milli İHA'lara güç veren askeri turbodizel motoru PD170 geçen yıl ilk ihracat başarısını yakaladı. Bayraktar AKINCI, Türk savunma sanayisinin ihraç ettiği insansız hava araçlarına eklendi. Yıl içinde sözleşme imzalanan ülke sayısı 8'e ulaştı. İnsansız hava aracı BAHA'nın ilk ihracatı Afrika'ya yapıldı. Türk savunma sanayisi bünyesinde geliştirilen gözcü insansız hava aracı TOGAN ilk ihracatına yine Afrika'da imza attı. Milli vurucu insansız hava aracı ALPAGU'yu ilk tercih eden yurt dışında bir müşteri oldu. Sektör geçen yıl tank sistemleri alanında ilk defa uluslararası bir seri üretim sözleşmesine imza attı. Hava savunma sistemlerinin hem kara hem deniz versiyonları için ihracat sözleşmeleri imzalandı. HAKİM Hava Komuta Kontrol Sistemi'nin ilk uluslararası teslimatı gerçekleştirildi. Yazılım tabanlı milli deniz telsizinin ilk ihracatı yapıldı. Bayraktar TB2 ve Bayraktar AKINCI ile CATS kamerasının ihraç edildiği ülke sayısı 10'u geçti. ""ELMAS ekranı""nın, ATAK Helikopteri kokpitine entegre edilerek ilk ihracatı gerçekleştirildi."
105,"ASELSAN 58,9 milyon dolarlık yurt dışı satış sözleşmesi imzaladı","ASELSAN, uluslararası bir müşterisiyle 58,9 milyon dolarlık yurt dışı satış sözleşmesi imzaladı.",Savunma,https://www.trthaber.com/haber/savunma/aselsan-589-milyon-dolarlik-yurt-disi-satis-sozlesmesi-imzaladi-825698.html,"ASELSAN'ın Kamuyu Aydınlatma Platformu'nda yer alan açıklamasına göre, şirket, yurt dışı iştiraki üzerinden uluslararası bir müşterisiyle akıllı ulaşım sistemleri ihracatına yönelik olarak 58 milyon 887 bin 692 dolar tutarında yurt dışı satış sözleşmesi imzaladı."
106,"ANKA III, ilk uçuşunu böyle yaptı",Türk Havacılık ve Uzay Sanayii Anonim Şirketi (TUSAŞ) tarafından geliştirilen insansız savaş uçağı ANKA III'ün bugün ilk uçuşunu başarıyla gerçekleştirdiğini bildirdi.,Savunma,https://www.trthaber.com/haber/savunma/anka-iii-ilk-ucusunu-boyle-yapti-825604.html,"İnsansız savaş uçağı ANKA III, ilk test uçuşunu başarıyla tamamladı. TUSAŞ, sosyal medya hesabından ilk uçuşun hikayesini paylaştı. Cumhurbaşkanı Recep Tayyip Erdoğan, 2024'e günler kala sosyal medya hesabından yaptığı paylaşımla, TUSAŞ'ın geliştirdiği ANKA-III'ün ilk uçuşunu başarıyla gerçekleştirdiğini duyurmuştu. Erdoğan, paylaşımında, ""İnşallah uçağımız, sahip olduğu gelişmiş teknolojilerle, tasarımıyla ve özellikleriyle ülkemizin savunmasına çok güçlü bir katkı sağlayacak"" ifadelerine yer vermişti. 28 Aralık 2023'te gerçekleştirilen ilk testte ANKA III, 1 saat 10 dakika sürdü. 8 bin feet irtifaya ulaşan ANKA III, 150 knot hıza çıktı. Saat 08.38'de pisten teker kesen ANKA III, bu uçuşta pisti pas geçme testini de gerçekleştirdi. ANKA III'ün uçuşuna Türk Havacılık Uzay Sanayii tarafından yerli imkanlarla geliştirilen HÜRKUŞ temel eğitim uçağı ve ANKA insansız hava aracı eşlik etti. ""Düşmanın göremediği ama düşmanı gören bir İHA'mız var"" TUSAŞ yönetim Kurulu Başkanı Prof. Dr. Rafet Bozdoğan, TUSAŞ'ın varlığını ispat ettiğini, Türkiye adına önemli bir kilometre taşını daha aşmış olduklarını söyledi. Genel Müdür Prof. Dr. Temel Kotil ise ""Hayırlı uğurlu olsun. Allah ülkemizi korusun şimdi gökyüzünde düşmanın göremediği ama düşmanını gören bir İHA'mız var artık. Allah bahtını açık etsin."" değerlendirmesinde bulundu."" dedi. Şimdi gökyüzünde düşmanın görmediği ama düşmanı gören bir İHA'mız var art Yeni nesil İHA sistemi olan ANKA III, keşif, gözetleme ve istihbarat, farklı hava-yer mühimmatları ile taarruz, hava-hava mühimmatları ile düşman helikopter, pervaneli uçak, İHA'larına angaje olarak av taraması, düşman RF yayımı yapan radar ve hava savunma sistemlerini etkisiz hale getirme, hava ve karada dost kuvvetlere himaye, sinyal ve haberleşme istihbarat, elektronik harp, diğer dost unsurlarla beraber operasyon ve haberleşme rölesi gibi bir çok görevi yerine getirebilecek. 1200 kilogram faydalı yük ANKA III sistemi, gövde içerisinde yer alan iki istasyonun her birinde 650 kilogram, kanat iç istasyonlarının her birinde 650 kilogram, dış istasyonlarının her birinde ise 100 kg mühimmat taşıyabilecek. Böylelikle, günümüzdeki insansız hava araçlarında en sık kullanılan mühimmatlardan SOM-J, MK-82 ve sığınak delici bomba gibi büyük mühimmatlara kadar pek çok seçeneğin entegrasyonu sağlanabilecek. Maksimum seyir hızı 0,7 mach, irtifa tabanı 40 bin feet olan ANKA III, 1200 kilogram faydalı yük kapasitesine ve 10 saat havada kalış süresine sahip bulunuyor."
107,2023 savunma sanayiine ASELSAN damgası,"Türkiye'nin lider savunma ve teknoloji şirketi ASELSAN, 2023 yılına yurt içinde ve dışında birçok ilke imza attı. Çok sayıda yüksek teknolojiye dayalı ürün ve sistem bu yıl ilk kez güvenlik güçlerinin kullanımına sunuldu, toplam ihracat yapılan ülke sayısını 85'e çıktı.",Savunma,https://www.trthaber.com/haber/savunma/2023-savunma-sanayiine-aselsan-damgasi-825194.html,"ASELSAN Genel Müdürü ve CEO'su Ahmet Akyol, şirketin faaliyetlerinde bu yıl öne çıkan gelişmelere ilişkin bilgiler verdi. Akyol, paylaşımında, ""Milli teknolojilerimizle Türkiye Yüzyılı'nın simgesi 2023'e damga vurduk. 2024'te de ilkleri ve en iyileri geliştirmek için gece gündüz çalışmaya devam edeceğiz"" ifadelerini kullandı. 2023’ün milli kazanımları: Üretim/Teslimatlar *Muharip Uçak KAAN, HÜRJET,  AKINCI, ALTAY, MİLGEM savaş gemileri, TCG ANADOLU, PİRİREİS denizaltı ASELSAN sistemleriyle donatıldı, *ZMA Modernizasyon Projesinde araçlar birliklere teslim edildi, *Modernize edilen havanların ilk teslimatları yapıldı, *Fırtına obüsleri yeni nesil atış kontrol sistemleriyle donatıldı, *Boran obüslerine atış kontrol sistemi sunuldu ve ihracatına imkân sağlandı, *ALKAR Havan Silah Sisteminin yurt içi ve yurt dışı teslimatlarına devam edildi, *ASELPOD Hedefleme Podu seri üretim teslimatlarının hepsi tamamlandı, *CATS kameralarının teslimatları artırıldı, 177’nci CATS kamerası teslim edildi, *Silah Tespit Radarımız STR’nin teslimatları tamamlandı, *Hava Trafik Kontrol Radarımız HTKR’nin kullanımı yaygınlaştırıldı, *F16’lar için geliştirilen IFF Birleşik Sorgulayıcı Cevaplayıcı teslimatı yapıldı, *Milli Muharip Uçak haberleşme alt sistemi (ICNI) prototipinin tasarımı tamamlandı ve teslimatı yapıldı. Envantere ilk defa giren ürünler *Havan, top, roket ve mini-mikro İHA’lara karşı etkin SERHAT-Dual Radarı ilk kez envantere kazandırıldı, *YENER-Modern Mayın Tespit Sistemi orduya ilk defa teslim edildi, *ASELSAN 3810 - Görev kritik hibrit(LTE+DMR) el terminalinin ilk teslimatı yapıldı, *DORUK-2 Elektro-Optik Sensör Sisteminin ilk teslimatları yapıldı, *Gemilerde kullanılan CENK üç boyutlu arama radarı, AKREP atış kontrol radarı, ALPER-P radarı ilk kez teslim edildi, *Helikopterler için yüksek görüntü sağlayan ASELFLIR-400 kamera ilk kez teslim edildi, *Hava platformlarına hassas vuruş kabiliyeti sağlayan GÖZDE güdüm kiti ilk kez teslim edildi, *Milli modüle sahip lazer mesafe ölçer sistemi CETVEL-100 ilk defa envantere kazandırıldı, *KARAKURT keşif gözetleme ve hedefleme sisteminin ilk teslimi gerçekleştirildi, *Deniz platformları için kızılötesi arama ve takip sağlayan PİRİ-100 teslim edildi, *İRİS-100 Kızılötesi Füze İkaz Sistemi ilk defa yerli sensörle teslim edildi, *KARTALGÖZÜ-200 tank periskobunun ilk teslimatı gerçekleştirildi, *GÖKDENİZ Hava Savunma Sisteminin ilk teslimatını başarı ile tamamlandı, *Torpido Kovan Sistemini millileştirerek ilk teslimatı yapıldı, *FERSAH Karinaya Monteli Sonar Sistemi ilk defa teslim edildi, *AMİR-100 Uçuş Veri Kayıt Sisteminin ilk teslimatı gerçekleştirildi, *Milli Navigasyon Sistemleri ANS-420 ve ANS-600’ü ilk defa envantere kazandırıldı, *İlk Milli Radyo Navigasyon Sistemi RNE-400’ün ilk teslimatı gerçekleştirildi, *İlk Milli Trafik Çarpışma Önleme Sistemi TRUST’ın teslimatı yapıldı, *Ana muharebe tankları, ilk defa milli atış kontrol sistemi VOLKAN-II ile donatıldı, *Yapay zekâ destekli 4K IP Kamera ODAKAN’ı ilk defa envantere kazandırıldı, *Yeni nesil PUHU Taşınabilir Dinleme ve Kestirme Sisteminin ilk teslimatını yapıldı, *AREAS-2N Deniz Elektronik Harp Sistemi ilk defa teslim edildi, *Yeni nesil İHA savar sisteminin ilk teslimatı yapıldı, *İHA’larımız için geliştirdiğimiz Elektronik Harp görev yükleri kullanıma alındı. Önemli faaliyetler *Siper Hava Savunma Sisteminin seri üretim fazına geçildi, *Siper Ürün-2 Sisteminin ilk atış testi yapıldı, *Hisar O+ Sistemine RF arayıcı başlıklı füze ile önleme yeteneği kazandırıldı, *Dünyada alanının en iyisi ASELFLIR-500 kamerası geliştirildi, İHA’lara entegre edildi, atış testlerini tamamlandı ve seri üretim aşamasına geçildi, *AESA tabanlı milli uçak radarı MURAD’ı, AKINCI İHA’ya ve jet uçağına entegre edildi, *Türksat-6A'daki ASELSAN görev yüklerinin uzay şartları doğrulama testleri başarıyla tamamlandı, *LGK-82 Güdüm Kitini AKINCI İHA’ya entegre ederek atışı başarıyla tamamlandı, * TOLUN Güdümlü Minyatür Bombayı AKINCI İHA’ya entegre ederek atışı başarıyla tamamlandı, *LGK-81 Güdüm Kiti HÜRKUŞ’a entegre ederek atışı başarıyla tamamlandı, *AKKOR Aktif Koruma Sistemi göreve hazır hale getirildi, *Erken İhbar Radarı ERALP’ın geçici kabul testleri gerçekleştirildi, *MARLIN SİDA’dan ilk füze ateşlendi, *MİR İDA’dan ilk torpido atışı gerçekleştirildi, *ALBATROS Kamikaze İnsansız Deniz Aracı ile hedef başarıyla vuruldu, *Elektronik Harpte Sürü İHA konsepti başarıyla uygulandı, *Hava savunma sistemlerine GÜRZ, GÖKSUR, GÖKDEMİR ve GÖKBERK  eklendi, *Milli Muharip Uçağı KAAN pilotlarının havadaki gözü olacak TULGAR’ın ilk prototip üretimi tamamlandı, *TB2 İHA’nın ilk defa milli kriptolu yazılım tabanlı telsizle ve Ku-bant SATCOM sistemi ile uçuşu gerçekleştirildi,  *Bütünleşik araç içi yüz tanıma sistemi testleri başarıyla gerçekleştirildi. İleri teknolojide ilkler *İlk kuantum entegre devreleri üretildi, *Yerli ve milli olarak tasarlanıp üretilen GaN Transistörleri sistem entegrasyon aşamasına geçti, *Keşif ve gözlem uyduları için Yüksek Hızlı Adaptif Modülasyonlu X-Bant Verici birimi geliştirildi, *İlk milli soğutmalı kızılötesi dedektörlerinin kabulü başarıyla tamamlandı, *Soğutmasız ve SWIR detektörlerde çoklu adetlerde pilot üretimleri başarıyla tamamlandı, *Milli ve yerli olarak geliştirilen ELMAS ekranı ATAK Helikopteri kokpitine entegre ederek ilk ihracatı gerçekleştirildi, *Pekiştirmeli öğrenmeye dayalı yapay zeka algoritmalarına sahip karar destek ve komuta asistanı HAMLE’nin kabulleri tamamlandı, *Bir yıl içinde 107 ürün millileştirildi. Bu ürünlerin önümüzdeki üç yılda Türkiye'ye 1 milyar dolar kazanım sağlayacağı öngörülüyor. Sivil alandaki yüksek teknolojiler: *İstanbul Havalimanı Metrosu sinyalizasyon sistemi kullanıma alındı, *Elektrikli otobüslerle kentlerin karbon salınımı azaltıldı, *ARIN X-Ray Bagaj Kontrol Cihazları yurt içinde yaygınlaştırıldı, *Sağlık alanında yerli Mobil X-Ray cihazının tasarımını tamamlandı, üretim aşamasına geçildi, *OED Otomatik Eksternal Defibrilatör cihazının teslimatında 9 bin adete ulaşıldı, *Azerbaycan otoyollarına yüksek hızda ağırlık ölçüm sistemi kuruldu, *Milli Sondaj Gemisi Abdülhamid Han’a KARETTA Anti-Jam Sistemi entegre edildi. Uluslararası başarılar: *Dünyanın en büyük savunma sanayi şirketleri listesinde iki basamak yükselerek 47’nci sıraya geçildi, *SIPRI tarafından açıklanan dünyada en çok silah ve askeri hizmet satışı yapan şirketler listesinde 60. sırada geçildi, *Bu yıl 4 ülkeye ilk defa ihracat yapıldı, toplam ihracat yapılan ülke sayısı 85’e yükseldi, *16 yeni ürünle ilgili ilk kez ihracat sözleşmeleri imzalandı, *Polonya, Şili, BAE ve Makedonya’da açılan ofislerle dünyaya açılım stratejisi sürdürüldü, *Tank sistemleri alanında ilk defa uluslararası bir seri üretim sözleşmesine imza atıldı, *Hava Savunma Sistemlerinin hem kara hem deniz versiyonları için ilk ihracat sözleşmeleri imzalandı, *HAKİM Hava Komuta Kontrol Sisteminin ilk uluslararası teslimatı gerçekleştirildi, * Yazılım tabanlı Milli Deniz Telsizinin ilk ihracatı gerçekleştirildi, *TB2 ve AKINCI ile birlikte CATS kamerasının ihraç edildiği ülke sayısı 10’u geçti. Kurumsal gelişim ve başarılar: *Borsa İstanbul piyasa değeri sıralamasına göre geçen yıl 8’inci olan ASELSAN bu yıl 7’nci sıraya yükseldi, *Türkiye’nin 500 Büyük Sanayi Kuruluşu (İSO500) listesinde savunma sanayi alanında lider şirket olarak 20’nci sırada yer aldı, *Kurumsal Yönetim Derecelendirme Notu 9,41 ile tarihi zirveye taşındı, *Savunma sanayinde Türkiye'nin “patent lideri” oldu, *Yerleşkelerin büyüklüğü 5 milyon 174 bin 412 metrekareye ulaştı, *Hatay’da kurulan Afet ve Lojistik Merkeziyle binlerce insana umut olundu, *ASİL Platformu, Kamu Yararına Çalışan Dernek statüsüne kavuşturuldu. Ödüller: *Sıfır Atık En İyi Uygulama, *İnsan Kaynakları projelerinde Brandon Hall Human Capital Management Excellence Awards’da 6 dalda ödül, *Savunma Sanayine Değer Katan Marka, *Kalp-Akciğer Makinesine International Design Award Tasarım Ödülü, *Tedarikçi İzleme Uygulamasıyla uluslararası Stevie Awards Ödülü, *TİM İnovalig İnovasyon Organizasyonu ve Kültürü Birincilik Ödülü, *Siemens Xcelerator Technology Innovation Awards Ödülü, *İş güvenliği alanında British Safety Awards Ödülü, *Akıllı Ulaşım Sistemleri Ödülü, *Brandon Hall Excellence Awards’dan İK uygulamalarına 4 altın ve 2 gümüş ödül, *International Business Awards’ta Yılın Sürdürülebilir Girişimi Ödülü, *Universum Türkiye’nin En Çekici İşverenleri Araştırmasında, Mühendislik/BT alanında, hem öğrencilere hem de profesyonellere göre birincilik ödülü, *Youthall ödüllerinde en çok çalışılmak istenen savunma sanayi şirketi birincilik ödülü, *A yetenek programımız ile Youthall ödüllerinde En Beğenilen İşe Alım Programı ikincilik ödülü, *360° Ürün Desteği ve Servis Yönetimi Projesine Steve Awards’tan Ödül."
108,Savunmanın gözcülerine BAHA da eklendi,"Türk savunma sanayisi bünyesinde geliştirilen ve ihracat başarılarına ulaşan bulutaltı insansız hava aracı BAHA, Türkiye'de de ilk kez envantere girdi.",Savunma,https://www.trthaber.com/haber/savunma/savunmanin-gozculerine-baha-da-eklendi-825147.html,"Geleceğin harekat ortamındaki ihtiyaçları dikkate alarak ""dijital birlik"" konsepti üzerinde çalışan HAVELSAN, insansız sistemleri yurt içinde ve dışında kullanıma sunmaya başladı. Dijital birliğin ilk üyesi olan insansız kara aracı BARKAN yıl içinde envantere girerken yıl bitmeden ona BAHA eklendi. Bu yıl BAHA ile Afrika ve Orta Asya'da ihracat başarıları yakalayan HAVELSAN, aracı yurt içinde de güvenlik güçlerinin kullanımına sundu. BAHA, başarıyla sonuçlanan testlerin ardından hizmete sunuldu. Böylece Türk Silahlı Kuvvetlerinin envanterine giren milli insansız hava aracı sistemlerine BAHA da eklenmiş oldu.    BAHA, modern orduların ihtiyaçlarına cevap verebilecek şekilde geliştirildi. Dikey iniş ve kalkış yeteneği, tam otonom görev kabiliyeti, farklı faydalı yüklerin entegre edilmesine izin veren modüler mimarisi ile dikkati çeken BAHA, bunlara ilave üstün özelliklerle tüm insansız sistemlerle ortak harekat yapabiliyor. Yatay seyirde benzinli motordan kuvvet alan sistem, dikey iniş-kalkışta elektrik motorlarından yararlanıyor. Benzinli motoruyla 6 saate kadar havada kalabilen (elektrik motoruyla 2 saate kadar) ve 15 bin feet irtifaya kadar görev icra edebilen BAHA, 80 kilometreye kadar menzil sunabiliyor. 5 kilograma kadar faydalı yük taşıyabilen BAHA, 3,7 metre kanat açıklığına sahip bulunuyor.    Sistem, 2 kişi tarafından kolayca kurulup, tek kişi tarafından işletilebiliyor ve dakikalar içerisinde göreve hazır hale getirilebiliyor. Bugüne kadar farklı bölgelerde, zorlu iklim ve operasyonel koşullarda test edilen sistem, güvenlik güçlerinin geri bildirimleriyle iyileştirildi. BAHA, takip, tespit ve alan koruma, istihbarat, elektronik harp, kıyı ve sınır güvenliği, enerji nakil ve petrol-gaz hatları denetimi, kaçakçılık ve terörle mücadele, asayiş, narkotik bitki tespiti, yerleşim termal ölçümü, orman yangın yönetimi, afet sonrası değerlendirme, sintine ve çevre kirliliği tespiti, tarımsal uygulamalar ve haritacılık gibi görevlerde kullanılabilecek.    Depremde arama-kurtarmaya katkı verdi BAHA, Kahramanmaraş merkezli depremler sonrasında yürütülen çalışmalara katılarak ekiplere görüntü desteği sağlamıştı. Olumsuz hava koşulları nedeniyle İHA'larla görüntü almanın zorlaştığı anlarda bulutaltı uçuş yapma özelliğiyle görüntü ihtiyacını karşılayan BAHA, ulaşımın mümkün olmadığı yerleşim yerlerine ilişkin ilk bilgilerin alınmasına katkı vermişti."
109,Savunma 2024'te hız kesmeyecek,"Türk savunma sanayii, 2024 yılında bir süredir üzerinde çalıştığı platform ve ekipmanları ilk kez güvenlik güçlerinin kullanımına sunacak, geliştirme çalışmalarında da önemli kilometre taşlarına ulaşılacak.",Savunma,https://www.trthaber.com/haber/savunma/savunma-2024te-hiz-kesmeyecek-825039.html,"Güvenlik güçlerinin ihtiyaçlarını yerli ve milli çözümlerle karşılamak, savunma sanayisindeki yurt dışı bağımlılığı en aza indirmek, yeni teknolojilerle muharebe sahasında sürpriz etkisi yaratmak için yürütülen çalışmalar 2024 yılında da hız kesmeyecek. KAAN gökyüzüyle buluşacak Türkiye'nin en önemli teknoloji projelerinden milli muharip uçak KAAN'da ilk uçuş gelecek yıl gerçekleştirilecek. KAAN'ın bugüne kadar fırlatma koltuğu testleri, tam boy statik testi, kontrol yüzeylerinin atalet ve statik testleri, iniş takımı düşürme testleri, sistem entegrasyon laboratuvarında aviyonik sistem testleri, yakıt testlerinin ardından motor çalıştırma testleri yapıldı. KAAN'ın ilk uçuşu birkaç hafta içinde gerçekleştirilecek. İnsansız savaş uçağı ANKA III, jet eğitim uçağı HÜRJET ve ağır sınıf taarruz helikopteri ATAK-2'nin testlerine devam edilecek. Bayraktar KIZILELMA için seri üretim zamanı Bir süredir testleri sürdürülen Türkiye'nin ilk insansız savaş uçağı Bayraktar KIZILELMA'nın seri üretimine başlanacak. Agresif manevralarla hava-hava muharebesi icra edebilecek Bayraktar KIZILELMA, düşük radar kesitiyle güvenlik güçleri için güç çarpanı olacak. Kısa pistli gemilerden kalkış ve iniş kabiliyetine sahip Bayraktar KIZILELMA, gövde içinde taşıyacağı mühimmatlarla belirlenen hedeflere taarruz gerçekleştirebilecek. Katlanabilen kanat yapısına sahip Bayraktar TB3 SİHA'nın TCG ANADOLU gemisine konuşlandırılmasına yönelik çalışmalar yapılacak. Kısa pistli gemilerden kalkış ve iniş kabiliyetine sahip Bayraktar TB3 SİHA, keşif-gözetleme ve istihbarat görevlerinin yanı sıra kanatları altında taşıdığı yerli akıllı mühimmatlarla operasyon icra edebilecek. İlk milli fırkateyn TCG İSTANBUL, Türk Silahlı Kuvvetlerine teslim edecek. MİLGEM projesinin 5. gemisi olan TCG İSTANBUL'un ardından aynı anda başlatılan projenin 6, 7 ve 8. gemilerinin inşasına devam edilecek. Milli silah sistemi ve radarlar TCG İSTANBUL ile beraber Türk savunma sanayisi bünyesinde geliştirilen birçok ürün ilk kez güvenlik güçlerinin envanterine girecek. Yakın mesafede hava ve su üstü hedeflerini parçacıklı mühimmatla etkisiz hale getiren GÖKDENİZ Yakın Hava Savunma Sistemi, Deniz Kuvvetlerine kazandırılacak. Geminin hava savunma radarı işlevini üstlenecek CENK, yaklaşan hava araçlarının, füzelerin, su üstü araçlarının tamamının tespit ve teşhisine imkan verecek. Deniz Kuvvetlerine kazandırılacak bir diğer ürün AKREP Deniz Platformu Çift Bant Atış Kontrol Radarı olacak. AKREP, hedefe ait iz bilgilerini yüksek hassasiyetle üretebilen ve X-bant yarı-aktif satıhtan-havaya güdümlü mermiler için aydınlatma sağlayan bir sistem olarak geliştirildi. Milli kara ve hava motorları envantere girecek Türkiye'nin ilk silahlı insansız deniz aracı ULAQ'ın da aralarında bulunduğu çeşitli insansız deniz aracı sistemleri ilk kez envantere girecek. MERT Taşınabilir Elektronik Taarruz Sistemi, ilk kez güvenlik güçlerinin kullanımına sunulacak. Geniş frekans kapsamasına ve yeni nesil tekniklere sahip MERT, farklı hedefleri eş zamanlı olarak uzak mesafeden etkisiz hale getirebilecek. Yerli askeri kara aracı motoru TUNA'nın ilk kez kullanıldığı VURAN 4x4 araçları Türk Silahlı Kuvvetlerine teslim edilecek. Yıl içinde TUNA motoru KİRPİ araçlarında da kullanılmaya başlanacak. Milli İHA'lara güç veren askeri turbodizel motoru PD170, AKSUNGUR ile ilk kez envantere girecek. Yazılımcılar savunma için çalışacak HAVELSAN tarafından hayata geçirilen ""dijital birlik"" konseptinin yeni üyesi kamikaze insansız deniz aracı ÇAKA DAY-KİDA için çalışmalar sürdürülecek. İnsansız hava, kara ve deniz araçlarının birlikte görev yapmasına imkan sağlayacak Karma Sürü Operasyon Merkezi çalışmaları ve testleri saha gösterimleriyle devam edecek. Yurt dışı lisans bağımlılığını azaltmak amacıyla yapılan çalışmalar kapsamında KOVAN ve Açık Kaynak Veri Yönetim Platformu ODAK yaygınlaştırılacak. Biyometrik Veri Yönetim Sistemi Projesi kapsamında nitelikli parmak izi tanıma sisteminin ardından niteliksiz parmak izi tanıma sistemi de tamamlanacak."
110,2023 'savunma sanayii' yılı oldu,Türk savunma sanayii bünyesinde yürütülen projelerle 2023 yılında bir dizi ilke imza atıldı.,Savunma,https://www.trthaber.com/haber/savunma/2023-savunma-sanayii-yili-oldu-824767.html,"Güvenlik güçlerinin ihtiyaçlarını yerli ve milli çözümlerle karşılamak, savunma sanayisindeki yurt dışı bağımlılığı en aza indirmek, yeni teknolojilerle muharebe sahasında sürpriz etkisi yaratmak için çaba harcayan Türk savunma sanayisi, yoğun bir yılı geride bıraktı. Türk savunma sanayii 2023'teki ilk teslimatı elektronik harp alanında gerçekleştirdi. Taşınabilir Elektronik Taarruz Sistemi Projesi kapsamında milli imkanlarla tasarlanıp üretilen MERTER Sırt Tipi Taktik Saha Elektronik Taarruz Sistemi'nin kabulleri tamamlanarak, güvenlik güçlerine ilk teslimatı yapıldı. Yenilenen ve seri üretim aşamasına gelen ""Yeni Altay Tankı""nın testler için Türk Silahlı Kuvvetlerine teslimi gerçekleştirildi.    Kara Kuvvetleri Komutanlığının en önemli ateş destek unsurlarından Yeni Nesil Fırtına Obüsü'nün teslimatlarına devam edildi. Alanında önde gelen firmaların işbirliğiyle geliştirilen insansız kara aracı KAPGAN, sergilenmesinden kısa süre sonra araziye çıkıp ilk kez atış testi gerçekleştirdi. Türk savunma sanayii bünyesinde geliştirilen yerli motorlu ilk 8X8 askeri araç ARMA II, 6 bin kilometrelik sürüş testiyle seri üretime hazır hale getirildi. Türk savunma sanayiinin dünyanın dört bir yanına ihraç ettiği zırhlı kara araçlarında yerli zırh çeliği kullanılmaya başlandı. 8x8 Tekerlekli Kurtarıcı Araç Projesi ile 8x8 Tekerlekli Konteyner Taşıyıcı Araç (DROPS) Projesi kapsamında ilk teslimat gerçekleştirildi. YÖRÜK 4X4 taktik tekerlekli zırhlı araç, Türkiye'deki ilk görevine Cumhurbaşkanlığında başladı. Türkiye'nin ilk ağır sınıf paletli insansız zırhlı aracı ALPAR tanıtıldı.    Milli kanatlar ilk kez gökyüzüyle buluştu Ağır sınıf taarruz helikopteri ATAK-2, insansız savaş uçağı ANKA-3, insansız hava aracı Bayraktar TB3 ve Türkiye'nin ilk jet motorlu eğitim uçağı HÜRJET'in ilk uçuşları gerçekleştirildi. Yerli ve milli ilk helikopter motoru TS1400, GÖKBEY helikopterini uçurdu. T925 Genel Maksat Helikopteri ilk kez Paris Airshow'da sergilendi. Milli muharip uçağa KAAN ismi verildi ve ilk uçuşuna hazırlık için yoğun bir çalışma yürütüldü. İnsansız savaş uçağı Bayraktar KIZILELMA, TEKNOFEST 2023'te bir ilki gerçekleştirerek halka açık bir hava gösterisinde, insanlı jet uçağı SoloTürk ile yakın kol uçuşu yaptı. Yerli ve milli ULAK 4,5G baz istasyonu, ANKA insansız hava aracına entegre edilerek ilk test uçuşu ile sesli ve görüntülü haberleşme gerçekleştirdi. Kesintisiz uçuş, güvenli iletişim, GPS sinyalleri olmadan görev yapabilme yeteneğine sahip kablolu dron sistemleri güvenlik güçlerinin envanterine girdi. HÜRJET, Türk Yıldızları ile tarihi uçuşa imza attı. Taarruz, eğitim gibi görevleri yanında akrobatik gösteri uçağı olarak da kullanılabilecek HÜRJET, ilk kez Türk Yıldızları ile uçuş gerçekleştirdi.   Gökyüzündeki avcılara yeni silahlar Dünyada ilk kez bir SİHA'dan seyir füzesi atışı gerçekleştirildi. Bayraktar AKINCI, ÇAKIR füzesi ile hedefini tam isabetle vurdu. Modern Mühimmat Tedarik Projesi kapsamında teslim edilecek GÖZDE mühimmatının ilk atışlı testleri, F-16 ve Bayraktar AKINCI platformlarından gerçekleştirildi. Bayraktar AKINCI'nın ateşlediği KKS/ANS güdümlü İHA-230 füzesi, Karadeniz üzerinde 140 kilometre mesafedeki noktaya başarılı şekilde vurdu. Baykar'ın milli ve özgün olarak geliştirdiği KEMANKEŞ mini akıllı seyir füzesi, Edirne Keşan'da icra edilen ilk atış testini başarıyla tamamladı. Bayraktar AKINCI, milli olarak geliştirilen ve ilk kez bir insansız hava aracından atılan Hassas Güdüm Kiti (HGK) ile gerçekleştirdiği test atışında hedefi tam isabetle vurdu. DELİ'ler, GÖZDE'ler göreve hazır Kamikaze insansız hava aracı DELİ, harp başlığıyla yapılan atış testlerini başarıyla tamamlayarak göreve hazır hale getirildi. ASELSAN ve TÜBİTAK SAGE ile ortak olarak geliştirilen GÖZDE güdüm kiti envantere girmeye başladı. Türk savunma sanayisindeki yeteneklerin birleştirilmesiyle ortaya çıkan uçaktan atılabilir güdümlü akıllı dip mayını UÇA kamuoyuyla paylaşıldı. Gökdoğan ve Bozdoğan füzelerinin F-16 uçakları PO-III konfigürasyonuna entegre edilmesi ile Göktuğ füzelerinin düşük ölçekli ilk üretim tedariklerinin gerçekleştirilmesine başlandı. F-16 Blok-30 ÖZGÜR-2 ve F-16 Blok 40/50 ÖZGÜR-2 projelerine yönelik sözleşme imzalandı.    Aynı anda 3 milli fırkateyn üretimi başladı Dünyanın ilk silahlı insansız hava aracı gemisi ve Türkiye'nin en büyük askeri gemisi TCG ANADOLU, Türk donanmasının hizmetine sunuldu. MİLGEM Projesi'nin devamı niteliğindeki İSTİF sınıfı fırkateynler kapsamında 3 yeni gemi için sözleşme imzalandı, inşa çalışmalarına başlandı. Türkiye'nin denizlerdeki hak ve menfaatlerini etkin şekilde korumak amacıyla yürütülen Açık Deniz Karakol Gemisi Projesi kapsamında TCG AKHİSAR ve TCG KOÇHİSAR gemileri denize indirildi. Deniz platformlarının ana silahları arasında yer alan 76/62 milimetre Milli Deniz Topu'nun ilk teslimatı Açık Deniz Karakol Gemisi için yapıldı. Deniz Kuvvetleri Komutanlığının ihtiyacını karşılayacak Zırhlı Amfibi Hücum Aracı (ZAHA) Projesi'nde ilk teslimat yapıldı. Türk Silahlı Kuvvetleri envanterine girecek ilk ULAQ SİDA, yerli motorlarla deniz testlerine başladı. Türkiye'nin ilk yerli ve milli akıllı deniz dip mayını MALAMAN seri üretime hazır hale getirildi. Milli motorlar sahaya çıkmaya başladı Türk mühendisleri tarafından tasarlanarak geliştirilen ve Türk Silahlı Kuvvetleri envanterine girecek ilk seri üretim yerli ve milli kara aracı motoruna ""TUNA"" ismi verildi. İlk kez VURAN 4X4 araçlarına entegre edilen motorların ilk parti sevkiyatları tamamlandı. Milli turbofan motoru TEI-TF6000'in ilk motor bütünü TEKNOFEST İzmir'de sergilendi.    Tarihi ihracat başarısı Baykar, Suudi Arabistan'da Türkiye Cumhuriyeti tarihinin en büyük savunma ve havacılık ihracatı sözleşmesine imza attı. Geçen yıl 4,4 milyar dolarla ihracat rekoruna imza atan savunma ve havacılık sanayisi, bu yılın 11 ayında 4,8 milyar dolara ulaşarak rekor tazeledi. Milli İHA'lara güç veren askeri turbodizel motoru PD170 ilk ihracat başarısına imza attı. Bayraktar AKINCI, Türk savunma sanayisinin ihraç ettiği insansız hava araçlarına eklendi. Yıl içinde sözleşme imzalanan ülke sayısı 8'e ulaştı. İnsansız hava aracı BAHA, ilk ihracat başarısını Afrika'da yakaladı. Türk savunma sanayisi bünyesinde geliştirilen gözcü insansız hava aracı TOGAN ilk ihracat başarısına Afrika'da imza attı. Milli vurucu insansız hava aracı ALPAGU'yu ilk tercih eden yurt dışında bir müşteri oldu. Milli hava savunma füzelerinde seri üretim başladı SİPER Ürün-1 ve HİSAR sistemlerinin seri üretimi için sözleşme imzalandı. SİPER Projesi kapsamında, SİPER Ürün-2 Sisteminin ilk atışlı test faaliyeti başarılı şekilde gerçekleştirildi. Milli hava savunma füze sistemi HİSAR O+ yeni RF arayıcı başlıklı füzesi ile yakın ve uzak menzillerdeki hedefleri başarıyla imha etti. Türkiye'nin yerli ve milli sonda roketi İğneada'da başarıyla fırlatılarak test edildi. İngiltere ve Almanya'da önemli satın almalar Türk Hava Yolları ile Türk Havacılık Uzay Sanayii arasında imzalanan anlaşma kapsamında pilot eğitimlerinde kullanılması amacıyla yerli ve milli uçak üretilecek. Dünyanın önde gelen hafif silah üreticilerinden CANiK, Birleşik Krallık'ın köklü savunma sanayisi şirketlerinden AEI Systems'ı satın aldı. Nurol Teknoloji, Alman seramik ham madde üreticisi Industriekeramik Hochrhein'ın çoğunluk hissesini satın alarak ileri teknik seramik teknolojileri alanında önemli bir hamle yaptı."
111,Irak’ın kuzeyinde Mehmetçik varlığı: Geri adım yok,"Son günlerde ""Irak’ın kuzeyindeki askerler geri çekilmeli"" propagandası bazı çevrelerce sıkça işleniyor. Teröristlere burada müdahale edilmezse sınır içinde çatışmalar yaşanabileceğine değinen uzmanlara göre Mehmetçik’in değil geri çekilmesi, aksine oradaki varlığını daha da güçlendirmesi gerekiyor.",Savunma,https://www.trthaber.com/haber/savunma/irakin-kuzeyinde-mehmetcik-varligi-geri-adim-yok-824637.html,"Türkiye’nin terörle mücadelesinde en önemli kırılma noktalarından biri de hiç şüphesiz özellikle Irak ve Suriye’nin kuzeyinde yapılan harekatlar oldu. Ülke içinde çok ciddi operasyonlar sonucu bitme noktasına gelen örgüt mensupları çareyi sınırın ötesine kaçmakta buldu. Ancak terörle mücadelesinde yöntem değiştiren Ankara, teröristleri sınırın ötesinde de takip etti ve özellikle Suriye ile Irak’ın kuzeyine yapılan operasyonlarla örgütün ülkemize yönelik harekat kabiliyeti iyice azaldı.   Geçtiğimiz günlerde Pençe-Kilit Operasyonları bölgesinde verdiğimiz 12 şehidin ardından TSK’nın ileri üslenme bölgeleri bilhassa sosyal medyada kara propagandaların da konusu oldu. Aralarında bazı emekli askerlerin bulunduğu kimi isimlere göre Irak’ın kuzeyinde zor arazilerde kışın barınmak yanlıştı. Askerler yaz dönemi sonrasında yeniden sınır hattının içine çekilmeliydi. Peki, gerçekten de böyle bir şey mümkün mü? Tıpkı 90’larda olduğu gibi Mehmetçik sınırın ötesine geçmeli, oradaki teröristleri öldürüp geri mi dönmeli yoksa orada kalıcı mı olmalı? Mehmetçik’in Kuzey Irak’ta üslenmesinin yurt içindeki güvenlik paradigmasına etkisi ne? Tüm bu soruların yanıtını SETA Kıdemli Araştırmacısı Doç. Dr. Murat Aslan ile konuştuk.   Askerin fiziken orada olması çok kritik Tehditleri sınırlarımıza dayanmadan kaynağında bertaraf etmeyi öngören “Terörle Mücadelede Yeni Güvenlik Konsepti” kapsamında atılan adımlarla ilgili genel bir değerlendirme yaparak anlatmaya başlıyor Aslan… Hedefi, en genel haliyle ‘teröristleri sınırdan içeri sokmamak, eylem yapamayacak duruma getirmek ve mümkün olduğunca kaynağında yok etmek’ olarak açıklanan operasyonlar için “Askerin orada bulunması söz konusu alanların terör unsurlarında rahatlıkla kullanılmasının önüne geçiyor” diyor. Mevcut tabloda Mehmetçik’in fiziken varlığı haliyle teröristlerin oradaki hareketliliğini kısıtlıyor. Murat Aslan’a göre eğer siz oradan askeri unsurlarınızı çekerseniz teröristlere serbest hareket etme imkanı verirsiniz. ""Peki, serbest hareket ederlerse ne olur?"" diye sorduğumuzda Aslan, “Onlar da sınırın öte tarafına geçer. Yani ülkemizin içindeki askeri ve sivil potansiyel hedeflere etki etmeye çalışır. Terörle mücadele yeniden yurt içine taşınır” yanıtını veriyor.    Terör örgütünün mali yapısına da darbe vuruluyor Pençe-Kilit Operasyonları kapsamında sınır hattı boyunca kurulan gözlem noktalarını ağırlıklı olarak askeri-güvenlik açısından ele alsak da Murat Aslan farklı bir pencere daha açıyor. Terör örgütünün bölgedeki uyuşturucu kaçakçılığı ve yerel halktan haraç toplama gibi faaliyetlerine de dikkati çekiyor ve Türk askerinin bölgedeki varlığının örgütün mali yapısına da darbe vurduğunun altını çiziyor.   Ülkenin güvenliğinden vazgeçemezsiniz Operasyonların devam ettiği coğrafyanın son derece zorlu bir alan olduğunu biliyoruz. Aslan da hem iklim şartları hem coğrafi zorlukları hem de benzer negatif etkiler nedeniyle ‘orada tutunmak yerine geri çekilmek gerek’ düşüncesinin hakim kılınmak istenmesine karşı çıkıyor: “Koşulların zor olması vazgeçmek anlamına gelmiyor. Eğer orada askeri güçlerinizi barındırmaktan vazgeçerseniz ülkenin güvenliğinden de vazgeçmiş olursunuz. Mücadeleye devam etmek zorundayız. PKK’nın o bölgedeki etkisi tamamen kırılmalı. Eğer siz örgütün etkinliğini kıramaz, geri çekilirseniz bir nevi taviz vermiş olursunuz. Ve unutmamak gerekir ki, terör örgütlerine taviz verdiğiniz an terör sizi bir şekilde ele geçirir.   PKK unsurları saldırdı diye Irak’ın kuzeyinden çekilecek halimiz yok. Yapılması gereken şey; coğrafi ve iklim şartları uygun oldukça daha da ilerlemek. Irak’ın kuzeyinde siyasi ve sosyolojik açıdan farklı gruplar var. Belki iş birliği yapılabilecek olanlarla farklı adımlar atılabilir. Eğer sınır hattını bırakırsanız o teröristlerle bu sefer ülkenizin içinde mücadele etmek zorunda kalırsınız. Ankara, bölgede daha kapsamlı, ileriye bakan bir yapıyla yoluna devam etmeli. Bu nedenle kesinlikle geri adım atılmamalı ve hatta uygun fırsatlar değerlendirilerek buradaki varlığımız daha da güçlenmeli.” "
112,Mavi vatanda yeni güç: AKYA,27 Aralık’ta TCG PREVEZE denizaltısı tarafından Doğu Akdeniz’de gerçekleştirilen harp atışında AKYA ağır torpidosu hedefi tam isabetle vurdu.,Savunma,https://www.trthaber.com/haber/savunma/mavi-vatanda-yeni-guc-akya-824679.html,"Milli Savunma Bakanlığından yapılan açıklamaya göre, 27 Aralık'ta TCG Preveze Denizaltısı tarafından Doğu Akdeniz'de gerçekleştirilen harp atışında, AKYA ağır torpidosunun hedefi tam isabetle vurması büyük bir heyecanla takip edildi. Deniz Kuvvetleri Komutanı Oramiral Ercüment Tatlıoğlu, Savunma Sanayii Başkanı Haluk Görgün, Roketsan Genel Müdürü Murat İkinci ve askeri personel, AKYA ağır torpidosunun atışını TCG GÖKOVA'nın Komuta Merkezinden izledi. Son hazırlıkların tamamlanmasının ardından Deniz Kuvvetleri Komutanı Oramiral Ercüment Tatlıoğlu'nun ""Bismillah ateş serbest"" komutuyla ateşlenen AKYA ağır torpidosu, 12 bin yardalık bir mesafeden hedef gemiyi tam isabetle vurarak batırdı. ""AKYA torpidosunu Türk Deniz Kuvvetleri envanterine aldık"" AKYA'nın hedefi başarıyla vurduğu anlarda TCG Gökova Komuta Merkezinde büyük sevinç yaşandı. Deniz Kuvvetleri Komutanı Oramiral Ercüment Tatlıoğlu, atış sonrası yaptığı değerlendirmede, ""Bugün Türk Deniz Kuvvetleri için çok önemli bir gün. Yerli ve milli torpidomuz AKYA'nın çok başarılı bir atışını icra ettik ve AKYA torpidosunu Türk Deniz Kuvvetleri envanterine aldık"" ifadesini kullandı. Kısa bir süre önce milli ve yerli güdüm mermisi Atmaca'nın envantere alındığını anımsatan Tatlıoğlu, ""Kısa süre sonra gemilerimizden hava hedeflerine karşı kullanacağımız Hisar deniz milli ve yerli güdümlü mermimizi hizmete alacağız. Aynı şekilde milli ve yerli mayınımız Malaman'ı kısa bir süre sonra envanterimize alacağız. Yerli ve milli atış kontrol sistemlerimizi kullanan gemilerimiz, yerli ve milli güdüm mermileri ile yerli ve millî torpidoları kullanmaktadır. Hayırlı ve uğurlu olsun"" diye konuştu. ""Dünyadaki 5-6 ülkeden biri olduk"" Savunma Sanayii Başkanı Görgün de bu atışla yüksek teknoloji içeren bir mühimmatın başarılı bir atışla Deniz Kuvvetlerine kazandırıldığını belirterek, şunları kaydetti: ""Bugün atışını yapmış olduğumuz ağır torpido özellikle denizaltı harbi için çok çok önemli, vazgeçilmez bir unsur. Hem zor tespit edilmesi ve hem de çok ciddi bir tahrip gücüne sahip olması sebebiyle yerli ve milli olması çok elzemdi. Bunu yapabilen dünyada 5-6 ülke var. Biz de bunlardan bir tanesi olduk. Allah’a çok şükür bugün başarılı atış sonucunda bunu envantere kazandırmış olduk. Bu Mavi Vatanımızın korunmasında, bölgedeki haklarımızın korunmasında Deniz Kuvvetlerimiz için çok caydırıcı bir güç olacak. Ben başta Sayın Cumhurbaşkanımıza, Milli Savunma Bakanlığımıza, Deniz Kuvvetlerimize ve bu projede emeği geçen tüm şirketlerimize, tabii ki Roketsan ve Savunma Sanayii Başkanlığı personeline teşekkür ediyorum. Hayırlı, uğurlu olsun."" ""Türkiye'nin Mavi Vatan'daki çelik kılıcının ne kadar keskin olduğunu gösteriyor"" Roketsan Genel Müdürü Murat İkinci ise şu değerlendirmelerde bulundu: ""Gerçekten Türk Silahlı Kuvvetleri, Deniz Kuvvetleri, özellikle savunma sanayimiz için çok tarihi bir gün. Envantere giren yerli ve milli Atmaca Gemisavar füzemizden AKYA torpidomuzun da Deniz Kuvvetlerimizin envanterinde olması gerçekten Türkiye'nin Mavi Vatan'daki çelik kılıcının ne kadar keskin olduğunu gösteriyor. Bunu milli kabiliyetlerle gerçekleştirmiş olmanın haklı gururunu da burada hepimiz beraber yaşadık."""
113,Anka-3 gökyüzüyle buluştu,"Cumhurbaşkanı Recep Tayyip Erdoğan, TUSAŞ tarafından geliştirilen insansız savaş uçağı Anka-3'ün bugün ilk uçuşunu başarıyla gerçekleştirdiğini açıkladı.",Savunma,https://www.trthaber.com/haber/savunma/anka-3-gokyuzuyle-bulustu-824544.html,"Cumhurbaşkanı Recep Tayyip Erdoğan, sosyal medyadan yaptığı paylaşımda, Anka-3'ün bugün ilk uçuşunu başarıyla gerçekleştirdiğini belirtti. Erdoğan, ""İnşallah uçağımız, sahip olduğu gelişmiş teknolojilerle, tasarımıyla ve özellikleriyle ülkemizin savunmasına çok güçlü bir katkı sağlayacak"" dedi.    1 saat 10 dakika havada kaldı TUSAŞ'tan yapılan açıklamaya göre, özgün olarak yerli imkanlarla geliştirilen ANKA III projesinde önemli bir kilometre taşı daha geride kaldı. Türkiye'nin ilk dikey kuyruksuz turbofan motorlu insansız hava aracı (İHA) olan ANKA III, ilk uçuşunu başarıyla gerçekleştirdi.    HÜRKUŞ ve ANKA eşlik etti ANKA III'ün ilk uçuşu 1 saat 10 dakika sürdü. 8 bin feet irtifaya ulaşan ANKA III, 150 knot hıza çıktı. Saat 08.38'de pisten teker kesen ANKA III, bu uçuşta pisti pas geçme testini de gerçekleştirdi. ANKA III'ün uçuşuna Türk Havacılık Uzay Sanayii tarafından yerli imkanlarla geliştirilen HÜRKUŞ temel eğitim uçağı ve ANKA insansız hava aracı eşlik etti.    Yeni nesil İHA sistemi olan ANKA III, keşif, gözetleme ve istihbarat, farklı hava-yer mühimmatları ile taarruz, hava-hava mühimmatları ile düşman helikopter, pervaneli uçak, İHA'larına angaje olarak av taraması, düşman RF yayımı yapan radar ve hava savunma sistemlerini etkisiz hale getirme, hava ve karada dost kuvvetlere himaye, sinyal ve haberleşme istihbarat, elektronik harp, diğer dost unsurlarla beraber operasyon ve haberleşme rölesi gibi bir çok görevi yerine getirebilecek. 1200 kilogram faydalı yük ANKA III sistemi, gövde içerisinde yer alan iki istasyonun her birinde 650 kilogram, kanat iç istasyonlarının her birinde 650 kilogram, dış istasyonlarının her birinde ise 100 kg mühimmat taşıyabilecek. Böylelikle, günümüzdeki insansız hava araçlarında en sık kullanılan mühimmatlardan SOM-J, MK-82 ve sığınak delici bomba gibi büyük mühimmatlara kadar pek çok seçeneğin entegrasyonu sağlanabilecek. Maksimum seyir hızı 0,7 mach, irtifa tabanı 40 bin feet olan ANKA III, 1200 kilogram faydalı yük kapasitesine ve 10 saat havada kalış süresine sahip bulunuyor. Türk Havacılık Uzay Sanayii Genel Müdürü Temel Kotil, uçuşa ilişkin ""Hayırlı uğurlu olsun. Allah ülkemizi korusun şimdi gökyüzünde düşmanın göremediği ama düşmanını gören bir İHA'mız var artık. Allah bahtını açık etsin."" değerlendirmesinde bulundu."
114,ASELSAN'ın kuantum çalışmalarının ilk ürünleri ortaya çıktı,ASELSAN'ın kuantum teknolojilerine yönelik yürüttüğü çalışmalar kapsamında ilk kuantum entegre devreler ortaya çıktı.,Savunma,https://www.trthaber.com/haber/savunma/aselsanin-kuantum-calismalarinin-ilk-urunleri-ortaya-cikti-824144.html,"ASELSAN, kuantum teknolojileri alanındaki çalışmaların yürütülmesi amacıyla yaklaşık 1 yıl önce Kuantum Araştırma Laboratuvarı'nı (KUANTAL) kurdu. Türkiye'yi geleceğin teknolojilerine hazırlayan KUANTAL, bu alanda ülkenin ilk merkezi olma yolunda emin adımlarla ilerliyor. TOBB Ekonomi ve Teknoloji Üniversitesi yerleşkesinde hayata geçirilen laboratuvarda yürütülecek projeler ile Türkiye'nin kuantum teknolojilerindeki bilgi birikimi ve teknoloji hazırlık seviyesi artırılarak ASELSAN üzerinden yerli ve milli sistemlere dönüştürülmesi amaçlanıyor.    Laboratuvarın, sahip olacağı deneysel yetenekler ve araştırma olanakları itibarıyla ülkenin tek, dünyada da sayılı araştırma laboratuvarından biri olması hedefleniyor. Tüm teknolojik alanlarda yararlanılacak Deneysel altyapılar ve çok sayıda üniversite ile hayata geçirilen akademik işbirlikleriyle KUANTAL'da yüksek etkili araştırma ve prototip geliştirme faaliyetleri gerçekleştirilmesi planlanıyor. Bu alandaki temel teknolojilere odaklanan ASELSAN, kuantum gibi geleceğin teknolojilerinden birinde kaslarını güçlendiriyor. Buradaki kazanımlardan tüm teknoloji alanlarında yararlanılması amaçlanıyor. ASELSAN'ın sivil alana yönelik yüzlerinden birini oluşturan laboratuvarda, temel bilim ayağındaki çalışmalar tamamlanırken, bir dizi mühendislik çalışmasının yürütülmesine başlandı.    Bu çalışmaların hemen hepsinin ASELSAN'ın faaliyet gösterdiği tüm alanlar için uygulama imkanları bulunuyor. ""Rekabet öncesi ortak çalışma ve işbirliği"" sürecindeki laboratuvarda, yurt içinde ve dışındaki araştırmacı ve akademisyenler, bu alanda yeteneği bulunan girişim ve şirketlerle çalışmalar yürütülüyor. Daha yüksek performanslı ürünler oluşacak Laboratuvarda, kuantum teknolojileri kullanılarak bugünkünden daha yüksek performansta çalışan ürünler geliştirmek için çalışmalar yapılıyor. Bu çalışmalar için laboratuvarda bir dizi özel test ortamı bulunuyor. Çalışmalar sırasında termal gürültülerin etkisini en aza indirmek için ""mutlak sıfır"" derece koşulları oluşturuluyor. Bunun için -273 dereceye yakın sıcaklıklarda çalışma yapılıyor. Laboratuvarda, ışığı oluşturan parçacıkların enerji seviyesinde çalışmalar yürütülüyor. Kuantum alanındaki araştırmalar, mevcut ürünlerdeki sensör ya da cihazların daha iyi çalışmasına olanak verecek. Bu sayede haberleşme, algılama, bilgi sistemleri, kriptoloji gibi alanlardaki yetenekler daha da artacak.    Kuantum sistemleriyle; karıştırılamayan, taklit edilemeyen, müdahale halinde fark edilen yapılara ulaşılıyor. Dışardan dinleme, ölçüm yapılmaya çalışıldığında sistemin düzgün çalışması engelleniyor ve dinleme yapıldığı ortaya çıkıyor. ASELSAN'ın kuantum teknolojilerine yönelik yürüttüğü çalışmalar kapsamında ilk ürünler de ortaya çıktı. Bunlar arasında kuantum rassal sayı üreteci, ilk kuantum entegre devreler yer alıyor. Beyin göçünü durdurdu Laboratuvar, yetişmiş insan kaynağının oldukça sınırlı olduğu bir alanda beyin göçünün durdurulması ve tersine beyin göçü konusunda da önemli işlev görüyor. KUANTAL, dünyanın farklı yerlerinden davet alan Türkiye'den kuantum araştırmacılarının ülkede kalmasını sağladı. Laboratuvar sayesinde yurt dışında bu alanda çalışma yürüten bazı Türk bilim insanları da ülkeye dönüşü gündemine aldı. ASELSAN, ilerleyen dönemde KUANTAL aracılığıyla Türkiye'nin Kuantum Strateji Yol Haritası'nın oluşturulmasına katkı vermeyi hedefliyor."
115,Bayraktar TB3'ten 9 saatlik başarılı test uçuşu,Bayraktar TB3 SİHA 14. test uçuşunu da 9 saat havada kalarak başarıyla tamamladı.,Savunma,https://www.trthaber.com/haber/savunma/bayraktar-tb3ten-9-saatlik-basarili-test-ucusu-824019.html,Veri Yok
116,KAAN gökyüzü ile buluşmaya hazırlanıyor,"Milli muharip uçak KAAN'ın ilk uçuşu birkaç hafta içinde yapılacak. KAAN'ın bugüne kadar fırlatma koltuğu testleri, tam boy statik testi, kontrol yüzeylerinin atalet ve statik testleri, iniş takımı düşürme testleri, sistem entegrasyon laboratuvarında aviyonik sistem testleri, yakıt testlerinin ardından motor çalıştırma testleri gerçekleştirildi.",Savunma,https://www.trthaber.com/haber/savunma/kaan-gokyuzu-ile-bulusmaya-hazirlaniyor-823950.html,"Türk Havacılık Uzay Sanayii tarafından yürütülen, Türkiye'nin en önemli teknoloji projelerinden KAAN'ın uçuşuna yönelik hazırlıklar ve testler tüm hızıyla devam ediyor. KAAN'ın bugüne kadar fırlatma koltuğu testleri, tam boy statik testi, kontrol yüzeylerinin atalet ve statik testleri, iniş takımı düşürme testleri, sistem entegrasyon laboratuvarında aviyonik sistem testleri, yakıt testlerinin ardından motor çalıştırma testleri yapıldı. Yer testleri ile taksi testlerinin tamamlanmasının ardından KAAN'ın birkaç hafta içinde ilk uçuşunu gerçekleştirmesi bekleniyor.    KAAN 17 Mart'ta hangardan çıkarak pist başı yaptı. Geride kalan 9 aylık süreçte Türk mühendisleri tarafından gökyüzüyle buluşturulmak için hazırlandı. İlk uçuş görevi için girdiği testleri başarıyla tamamlandı. Ses hızının 1,8 kat üzerine çıkabilecek Tasarım ve imalatıyla milli olan KAAN'ın kanat açıklığı 14, yüksekliği 6, uzunluğu ise 21 metre. Kokpiti ise tek kişilik. Maksimum 55 bin fite kadar çıkabilecek olan KAAN, 40 bin fitte sesten 1,8 kat hızlı uçabilecek. Çift motoru, yüksek manevra kabiliyeti, radara düşük görünürlüğü, gövde içi silah taşıyabilmesi ve elektronik harp kabiliyeti de KAAN'ın dikkat çeken özelliklerinden.    Üstün kabiliyetleriyle fark yaratacak Türkiye KAAN ile 5'inci nesil savaş uçağına sahip ülkeler arasında yerini alacak. Milli savaş uçağı her türlü hava-hava ve hava-yer hedeflerine stratejik taarruz imkanı sağlayacak. Yüksek hava muharebe menzili ve süpersonik hızda hassas ve tam vuruş özellikleri ile fark yaratacak."
117,Dronlar füzelere karşı: Milyon dolarlık mesele,Son yıllarda sıkça duyduğumuz ‘asimetrik savaş’ unsurlarında denge her geçen gün biraz daha değişiyor. Gelinen ortamda ortalama 2 bin dolar olan dronları durdurmak için milyonlarca dolar değerinde füzeler ateşleniyor. Bu gerçeklik sadece sahayı değil ekonomiyi ve hatta psikolojik üstünlüğü de doğrudan etkiliyor.,Savunma,https://www.trthaber.com/haber/savunma/dronlar-fuzelere-karsi-milyon-dolarlik-mesele-823710.html,"Rusya’nın Ukrayna’ya saldırmasının hemen öncesinde en yaygın kanı Kiev’in en iyi ihtimalle 72 saat dayanabileceğiydi. Rusya kağıt üzerinde dünyanın en büyük ikinci ordusuydu ve karşısındaysa imkanları son derece kısıtlı bir ülke vardı. Ancak evdeki hesap çarşıya uymadı. Ukrayna, Batı’dan aldığı son derece kapsamlı desteğin ardından savaşı ikinci yıla taşımayı başardı. Bu da yetmedi, Rusya’ya ciddi kayıplar yaşattı. Burada öne çıkan en önemli unsurlardan biri de Ukrayna’nın kullandığı kamikaze hava ve deniz araçları ile sayısı binleri bulan dronlar oldu.   Ortaya çıkan tabloda donanması olmayan Ukrayna, Rusya’yı Karadeniz’in farklı noktalarında vurdu, sancak gemisini denklem dışına çıkardı, çok sayıda köprü ve limana saldırdı. Rus tankların üzerine düşürülen patlayıcı yüklü dronlar bir süre sonra piyade gruplarına hatta tek bir askere dahi gönderilir oldu. Ukrayna’nın önümüzdeki bir sene içerisinde bir milyon dron üretme hedefi olduğunu da göz önünde bulundurursak aslında bu küçük, ucuz ve kolay erişilebilir platformların ne denli büyük etkiler oluşturabildiğini daha net anlayabiliriz.   Kızıldeniz’de yaşananlar harp sahasının yeni gerçeği Öte yandan İsrail’in 7 Ekim’den sonra Filistin’e yönelik müdahalesi yerini Gazze içlerinde ağırlıklı olarak meskun mahal operasyonlarına bırakmış olsa da arka tarafta çok daha karmaşık bir fotoğrafı beraberinde getirdi. Daha önce Suudi Arabistan’ın kritik tesislerini milyonlarca dolarlık ABD savunma sistemlerine rağmen vurmayı başaran Husiler bu kez de Kızıldeniz’den geçen İsrail bağlantılı gemileri hedef alacağını duyurdu. Yemen’deki Husilerin bu adımına ABD bölgeye son derece gelişmiş savaş gemilerini göndererek yanıt verdi. Sonrasındaysa Husilerin İsrail topraklarına doğru ateşlediği bir dizi insansız deniz aracı ABD unsurlarınca engellendi.   Kargo şirketleri Kızıldeniz rotasını değiştirmek zorunda kaldı Husilerin İsrail’e ateşledikleri füze ve dronlar her ne kadar başarıya ulaşamamış olsa da başka bir konuda çok büyük etki üretebildi. İsrail ile bağlantılı ticaret gemilerini hedef alacağını açıklayan Husiler bu süreçte kimi gemileri ele geçirdi kimilerini vurdu kimilerini ise o hatta hiç sokmadı. Gelinen noktada İsrail ile bağlantılı olsun olmasın dünyanın en büyük deniz taşımacılığı şirketleri Kızıldeniz’den geçmek yerine Afrika’nın güneyindeki hat üzerinden gemilerini yönlendirmeye başladı. Dünya ticaretini doğrudan etkileme potansiyeli taşıyan bu gerçeklik, deniz seferi sürelerinin uzayacağı, haliyle maliyetlerin artacağı ve bunun da piyasalarda ciddi dalgalanmalar getirebileceği beklentisine neden oldu.   Bin dolarlık bir dron imha edilmek zorunda mı? Harp sahasının bu gerçekliği yeni bir dengesizliğe de işaret ediyor. Saldıran taraf için maliyetlerin giderek düştüğü, terör enstrümanlarına ulaşımın kolaylaştığı, özellikle de yapay zekanın bu gibi alanlarda da kullanılmasıyla bazı hedeflere daha kolay varıldığı bir dönemdeyiz. Kaldı ki terazinin iki tarafındaki unsurların beklentileri de çok farklı. Örneğin bir taraf çok kez deneyip bir kez dahi başarılı olsa kendisini ‘görevini tamamlamış’ olarak kabul ediyor. Diğer yanda terör saldırısını onlarca kez engelleyip sadece bir kez hedefi kaçıran bir sistem ise başarısız olarak kayda geçebiliyor. Savunan taraf burada ‘her geleni vurmakla yüküm olmak’ gibi bir misyona sahip ve bu durum işin maliyetini de doğrudan etkiliyor. Maliyete geçmeden önce sıkça sorulan bir soruya daha yanıt verelim… ‘Tek bir dron dev bir platforma ne kadar zarar verebilir ki?’ meselesi sıkça konuşuluyor. Evet, atılan her tehdit mutlaka imha edilmek zorunda çünkü 100 dolarlık basit bir dron dahi milyonlarca dolarlık bir sistemi yok edebiliyor ya da dev bir platformu oyun dışına çıkarabiliyor.   İki kritik başlık: Ekonomik maliyet ve tedarik zinciri Yaklaşık 2 bin ila 10 bin dolar arasında bir fiyata mal olan dronlar ya da kamikaze insansız hava araçları için ateşlenen hava savunma füzelerinin ortalama fiyatı 1.5 ila 2.2 milyon dolar arasında. Füzeleri ateşlemek, hedefi düşürmek yeterli değil. Bunu sürekli yapmak zorundasınız. Süreklilik de özellikle Yemen örneğinde olduğu gibi kıyıya yanaşmadan pek mümkün değil. Lojistik açıdan bazı zorunluluklar var ve bu nedenle belirli aralıklarla limana yanaşıp bunları tamamlamak zorundasınız.   Örneğin, ateşlediğiniz her füze stoklarınızı azaltıyor ve sizin limana dönüp mühimmatları yeniden yüklenip bir kez daha görev bölgenize dönmeniz de yüz binlerce dolarlık bir fatura oluşturabiliyor. Bu nokta ekonomik maliyet ve tedarik zinciri ağı üzerinden okunduğunda savunma tarafı için başka bir çıkmaz oluyor. Günümüzde bir ülkenin ya da bir terör grubunun sürü kamikaze İHA'lar ile neler yapabileceği meselesi her geçen gün daha farklı bir boyuta taşınıyor.   Bu tür saldırılara çözüm üretmek imkansız mı? Bu dengeyi sağlamak için alternatif hava savunma yöntemleri üzerine çalışmak gerekiyor. Örneğin; İHASAVAR İHA'lar ile yani İHA'larla İHA vurarak hava savunma yapmak son dönemde artan bir trend. Bu alanda önemli konseptler ve ürünler ortaya çıkıyor. Bir yandan da lazer silahlarının kullanılması söz konusu. Bu iki seçenek de hava savunma füzelerine nazaran oldukça ucuz. Gelelim Türkiye'ye... Yanı başımızda bir terör örgütü var ve giderek daha fazla imkana kavuşuyor. Bizim için de dron-kamikaze İHA ciddi riskler taşıyor. Bizim ne durumda olduğumuz sorusunun yanıtı bu noktada büyük önem kazanıyor.   Türkiye, uzun süredir dron tehdidiyle karşı karşıya. Bu sistemlerin tespitini yapabilen AESA radarlar ve akustik sistemler mevcut. Elektronik-harp sistemleriyle lazer veyahut bombaatar gibi fiziksel imha sistemleri de yerli/milli imkanlarla geliştirildi ve bazıları envantere alındı. Ankara’nın eldeki sistemleri daha da geliştirmesi ve bu yeni nesil tehdide karşı önlemleri sıkılaştıracağı bir sır değil ancak burada en önemli soru bu sistemlerin ne kadar kısa sürede ne denli etkili ve ne hızla üretilebileceği hususu…"
118,Geri sayım başladı: KAAN 'gök vatanla' buluşuyor,"Türkiye, savunma ve havacılık alanında tarihi günlerden birini yeni haftada yaşayacak. Milli muharip uçak KAAN'ın 27 Aralık'ta ilk uçuşunu yaparak gökyüzü ile buluşması bekleniyor. KAAN ile Türkiye 5'inci nesil savaş uçağına sahip ülkeler arasında yerini alacak.",Savunma,https://www.trthaber.com/haber/savunma/geri-sayim-basladi-kaan-gok-vatanla-bulusuyor-823198.html,"Türkiye'nin en iddialı teknoloji projesi olarak nitelendirilen milli muharip uçak KAAN'ın ilk uçuşu için gözler yeni haftada olacak. Türk Havacılık ve Uzay Sanayii (TUSAŞ) tarafından geliştirilen KAAN'ın, 27 Aralık'ta gök vatandaki yerini alması planlanıyor. KAAN 17 Mart'ta hangardan çıkarak pist başı yaptı. Geride kalan 9 aylık süreçte Türk mühendisleri tarafından gökyüzüyle buluşturulmak için hazırlandı. İlk uçuş görevi için girdiği testleri başarıyla tamamlandı. Ses hızının 1,8 kat üzerine çıkabilecek Tasarım ve imalatıyla milli olan KAAN'ın kanat açıklığı 14, yüksekliği 6, uzunluğu ise 21 metre. Kokpiti ise tek kişilik. Maksimum 55 bin fite kadar çıkabilecek olan KAAN, 40 bin fitte sesten 1,8 kat hızlı uçabilecek. Çift motoru, yüksek manevra kabiliyeti, radara düşük görünürlüğü, gövde içi silah taşıyabilmesi ve elektronik harp kabiliyeti de KAAN'ın dikkat çeken özelliklerinden. Üstün kabiliyetleriyle fark yaratacak Türkiye KAAN ile 5'inci nesil savaş uçağına sahip ülkeler arasında yerini alacak. Milli savaş uçağı her türlü hava-hava ve hava-yer hedeflerine stratejik taarruz imkanı sağlayacak. Yüksek hava muharebe menzili ve süpersonik hızda hassas ve tam vuruş özellikleri ile fark yaratacak."
119,Bayraktar TB3 SİHA havada rekor kırdı,"Baykar tarafından milli ve özgün olarak geliştirilen silahlı insansız hava aracı Bayraktar TB3 SİHA, 32 saat havada kaldığı uzun uçuş testinden başarıyla geçti.",Savunma,https://www.trthaber.com/haber/savunma/bayraktar-tb3-siha-havada-rekor-kirdi-822502.html,"Baykar'dan yapılan açıklamaya göre, ilk uçuşunu 27 Ekim tarihinde yaptıktan sonra art arda performans testlerinden geçen Bayraktar TB3 SİHA için orta irtifadaki sistem ve dayanım performansının ölçüldüğü 13. uçuş testi gerçekleştirildi. Bayraktar TB3 SİHA, Tekirdağ'ın Çorlu ilçesindeki AKINCI Uçuş Eğitim ve Test Merkezi'nde yapılan testte, ortalama 20 bin feet irtifada kesintisiz olarak 32 saat havada kaldı. En uzun uçuş süresi rekoru Milli SİHA, TEI tarafından yerli olarak geliştirilen PD-170 motoruyla havalandı. Baykar SİHA ailesinin yeni rekortmeni Bayraktar TB3, 32 saatlik uçuşu sırasında gökyüzünde toplam 5 bin 700 kilometre katetti. Orta irtifadaki sistem performansının ölçüldüğü 12. uçuş testinde 12 saat havada kalan Bayraktar TB3, böylece kendi rekorunu da kırmış oldu.    Bayraktar TB3 SİHA, Cumhuriyet'in 100. yılını taçlandırmak için 3 büyük şehirde düzenlenen TEKNOFEST kapsamında 27 Nisan-1 Mayıs tarihlerinde İstanbul'daki Atatürk Havalimanı'nda ilk kez halka açık olarak sergilenmiş, ardından Ankara ve İzmir'de yapılan TEKNOFEST'e katılmıştı. Kanatları katlanabilir yapıda tasarlanan Bayraktar TB3 SİHA ve Türkiye'nin ilk insansız savaş uçağı Bayraktar KIZILELMA, dünyanın ilk SİHA gemisi olarak adlandırılan TCG Anadolu'nun uçuş güvertesinde İstanbul ve İzmir'de sergilenmişti. Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerde kalkış ve iniş kabiliyetine sahip dünyadaki ilk silahlı insansız hava aracı olacak.    Baykar Yönetim Kurulu Başkanı ve Teknoloji Lideri Selçuk Bayraktar, Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı. Bayraktar TB3'ün sahip olacağı kabiliyetler, bu sınıftaki insansız hava araçları açısından da önemli bir yenilik olacak. 33 ülkeyle ihracat anlaşması imzalandı Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlarla taarruz görevlerini deniz aşırı hedeflere karşı icra ederek Türkiye'nin caydırıcı gücünde çarpan etkisi yapacak.    Başlangıçtan bugüne tüm projelerini öz kaynaklarıyla yürüten Baykar, 2003 yılında İHA AR-GE sürecinin başlangıcından itibaren tüm gelirlerinin yüzde 83'ünü ihracattan elde etti. 2021 ve 2022 yıllarında Türkiye İhracatçılar Meclisi verilerine göre savunma ve havacılık sektörünün ihracat lideri oldu. 2022'de imzalanan sözleşmelerde ihracat oranı yüzde 99,3 olan Baykar, 1,2 milyar dolarlık ihracat yaptı. Bayraktar TB2 SİHA için 32 ülkeyle, Bayraktar AKINCI TİHA için ise 8 ülkeyle olmak üzere şimdiye kadar toplam 33 ülkeyle ihracat anlaşması imzalandı."
120,Türk zırhlısı Türk-Macar dostluğunu pekiştirecek,"Cumhurbaşkanı Recep Tayyip Erdoğan'ın Macaristan ziyareti kapsamında Türk savunma sanayii şirketlerinin yurt dışındaki ortak girişimlerine bir yenisi eklendi. Ejder Yalçın 4X4 taktik tekerlekli zırhlı aracın Gidran ismiyle Macaristan'da üretilmesine yönelik ""ortak girişim şirketinin kuruluşuna"" ilişkin sözleşme imzalandı.",Savunma,https://www.trthaber.com/haber/savunma/turk-zirhlisi-turk-macar-dostlugunu-pekistirecek-821884.html,"Türkiye ile Macaristan arasındaki diplomatik ilişkilerin tesisinin 100. yıl dönümünde Cumhurbaşkanı Recep Tayyip Erdoğan'ın yaptığı ziyarette farklı alanlara yönelik bir dizi anlaşmaya imza atıldı. Bu kapsamda, bir süredir Macaristan ordusunun ihtiyaçları için zırhlı muharebe araçları üreten Nurol Makina, 2019'dan bugüne yürüttüğü faaliyetleri güçlendirdi. Türkiye'de Ejder Yalçın 4X4 olarak bilinen taktik tekerlekli zırhlı aracın Gidran ismiyle Macaristan'da üretmek için ekim ayında Raba Otomotiv firması ile işbirliği anlaşması imzalayan Nurol Makina, bu anlaşmanın detaylarında sağlanan mutabakatın ardından ""ortak girişim şirketinin kuruluşuna"" ilişkin sözleşmeye imza attı. Ortak girişim sözleşmesi Macaristan Savunma Bakanı Kristof Szalay-Bobrovniczky ile Nurol Holding Yönetim Kurulu Başkanı Oğuz Çarmıklı arasında Cumhurbaşkanı Savunma Sanayii Başkanı Haluk Görgün'ün hazır bulunduğu toplantıda imzalandı. Ortak girişim Raba, Nurol Makina, N7 Holding ve Macaristan Savunma Bakanlığı koordinasyonunda hayata geçirilecek. Sözleşmeye göre, taraflar Gidran isimli bir ortak girişim kuracak. Üretim tesisleri ise Raba'nın Györ'de bulunan tesisi içinde yer alacak. Söz konusu tesislerde Macaristan'daki Gidran 4X4 zırhlı muharebe araçlarının montaj ve üretim kabiliyetinin mümkün olan en yüksek yerli katma değer ve Macar tedarikçi katkısıyla gerçekleştirilmesi hedefleniyor. İşbirliği kapsamında 200'ün üzerinde kişiye doğrudan iş fırsatının yaratılması bekleniyor. Ayrıca Raba'nın ortakları arasında yer alan Györ Szechenyi Istvan Üniversitesi ve Macar savunma sanayisi firmaları ile özgün alt sistem ve teknoloji geliştirilmesine yönelik projelerin hayata geçirilmesi hedefleniyor. Hali hazırda Türkiye'de üretilen ve Macar ordusuna teslim edilen çok sayıda Gidran aracı başarıyla görev yapıyor."
121,Milli havacılık motorları kritik virajları dönüyor,"Türk savunma sanayisi bünyesinde geliştirilen milli havacılık motorları yakın zamanda önemli kilometre taşlarını geride bırakacak. TEI, milli helikopter motorunu seri üretim aşamasına getirdi, ilk milli uçak motoru da yakın zamanda çalıştırılacak.",Savunma,https://www.trthaber.com/haber/savunma/milli-havacilik-motorlari-kritik-virajlari-donuyor-821376.html,"Türk savunma sanayisi bünyesinde geliştirilen milli havacılık motorları yakın zamanda önemli kilometre taşlarını geride bırakacak. TUSAŞ Motor Sanayi AŞ (TEI) Genel Müdürü Mahmut Faruk Akşit, şirketin yürüttüğü çeşitli motor çalışmalarında gelinen son duruma ilişkin açıklamalarda bulundu. Cumhurbaşkanlığı Savunma Sanayii Başkanlığı himayelerinde geliştirdikleri TEI-TS1400 turboşaft motorunun GÖKBEY helikopteri ile yaptığı ilk uçuştan çok şey öğrendiklerini ifade eden Akşit, uçuştan sonra da helikopter üzerinde bazı testler yaptıklarını söyledi. Motorları daha sonra Eskişehir'deki TEI tesislerine getirip çeşitli incelemeler ve testler gerçekleştirdiklerini anlatan Akşit, şöyle konuştu: ""Bu süreç devam ediyor. Neye doğru devam ediyor? Artık sırada seri imalat ve sertifikasyon var. Seri imalat aşamasına artık geldik. Hatta ham malzemeleri ilk parti için sipariş verdik. Gelir gelmez de imalat faaliyetleri başlayacak. Bu biraz uzun bir süreç. Halkımızın da biraz sabırlı olması lazım. Sürekli üretilen, seri imalatta olan bir motoru bile dünyada şu anda sipariş verseniz size 2-3 yıla teslimat süresi veriyorlar. Çünkü sipariş alındıktan sonra biz ham malzeme siparişi geçtiğimizde diyelim ki dövme, ilk önce malzemesi üretiliyor, sonra dövmeciye gidiyor, o kalıp yapıyor dövüyor, size geliyor. Bir yılı geçiyor bu süreçler. Bazı kritik parçalarda 1,5 yıla varabiliyor. Ondan sonra imalat ve montaj süreçleri var. Yani çok hızlı olmuyor. Elimizden geldiği kadar hızlı yapıp 1 yıl veya 15-16 ay içinde ilk seri imalat ürünleri ortaya çıkarmaya çalışacağız. Sonra kalifikasyon testinden geçecek, sertifikasyon ise daha uzun bir süreç."" Akşit, bir motorun askeri kullanım için sivil sertifikasyona ihtiyacı bulunmadığına işaret ederek, bu alanda müşterinin talep ettiği şartları sağlamanın yeterli olduğunu belirtti. Sertifikasyon sürecinin ise daha çok sivil havacılık için gerekli olduğuna değinen Akşit, GÖKBEY'in ambulans, orman idaresi gibi görevlerinde ihtiyaç duyulan sertifikasyon için Sivil Havacılık Genel Müdürlüğü ile çalıştıklarını bildirdi.    İlk sertifikasyon için geri sayım Bu çalışma tamamlanınca Avrupa Havacılık Emniyet Ajansının (EASA) onay sürecinin gerçekleşeceğini dile getiren Akşit, şunları kaydetti: ""Bu süreç iki aşamalı. İlk önce organizasyonun onayı. TEI olarak ilk defa Türkiye'de bir havacılık motoru tasarım organizasyonu; mühendislik ekibini ve yeteneklerini onaylattırıyor: 'Bu ekip sivil yolcu taşıyacak bir motor tasarlayabilir. Bütün her şeyiyle kontrol ettik. Her şey uyumlu mu diye.' Bu süreçte artık sona geldik. Sivil Havacılık Genel Müdürlüğü sağ olsun ilk defa yapmış olmalarına rağmen ciddi olarak destek veriyorlar. Beraberce, ekip olarak çalışıyoruz. Bu onayı almak için artık çok az süre kaldı. Birkaç ay, belki daha az. Hemen peşinden bu sefer bu organizasyonun tasarlamış olduğu motoru tip sertifikası sürecine sokuyorsunuz. Motorun kendisi testlere girmeye başlıyor. Bu süreçten önce motoru defalarca test ettik, hatta uçurduk. Hem bizim hem TUSAŞ'ın uçuş güvenliği komitelerinden onay alıp öyle uçtu. Motorun belli testleri başarıyla geçmiş olması otomatik olarak sertifika verileceği manasına gelmiyor. Sertifika otoritesi 'Her şey bürokratik sürece uygun olacak' diyor. Her şeye teker teker bakıyorlar. Dizayn organizasyon onayını alır almaz tip sertifikasyon süreci başlayacak. Sertifikasyon denetçisi huzurunda daha önce yaptığımız testleri bir daha yapacağız. Hedefimiz 2025 sonuna bunu yetiştirmek. Bu süreç tamamlandığında artık dünyada sivil herhangi bir helikoptere motoru satabilecek duruma geleceğiz."" TUSAŞ'ın GÖKBEY ile ilgili sertifikasyon ve seri üretim çalışmaları yürüttüğünü ifade eden Akşit, TEI-TS1400 hazır olduğunda ithal motorla yapılan tüm testlerin tekrarlanmayacağını, motora bağlı bir kısım testin yenileneceğini belirtti.    Milli uçak motorunda sona yaklaşıldı Mahmut Faruk Akşit, Türkiye'nin ilk milli uçak motoru olan, türevleriyle insanlı/insansız hava araçlarına, helikopterlere, deniz platformlarına güç verebilecek TEI-TF6000 Turbofan Motoru konusunda da sona yaklaştıklarını bildirdi. Akşit, şöyle konuştu: ""Orada da halkımıza biraz sabır telkin ediyoruz. Çünkü çok uzun sürede yapılan işleri çok kısa sürede yapmaya çalışıyoruz ama bazı süreçleri ne kadar da olsa kısaltamıyorsunuz ama sona geldik. İlk motorumuzun çalıştığını inşallah yakında anons etmeyi Allah nasip eder. Bunu duyurduğumuz zaman da hemen 1-2 ay sonra herhangi bir araçta uçacak diye beklememek lazım. Bu yine bir sürü testlere girecek. Uzun bir maratondayız. 3-5 yılda yaparız dediğimizde teknoloji kazanımını kastediyoruz. 3-5 yıl sürmeden ilk motorumuzu çalıştırıyoruz, TEI-TF6000'de de böyle oldu. İlk motoru çalıştırmamız inşallah 5 yılı bulmayacak. Bu sürecin iyi bir yerindeyiz TEI-TF6000'de. İlk motorumuzu çalıştırmaya bayağı yaklaştık."""
122,SİPER Ürün-1 ve HİSAR projelerinde seri üretim için imzalar atıldı,Gelecek yıl envantere girecek SİPER Ürün-1 ve HİSAR sistemlerinin seri üretimi için Cumhurbaşkanlığı Savunma Sanayii Başkanlığı (SSB) ve ilgili firmalar tarafından sözleşme imzalandı.,Savunma,https://www.trthaber.com/haber/savunma/siper-urun-1-ve-hisar-projelerinde-seri-uretim-icin-imzalar-atildi-821124.html,"SSB tarafından Türk Silahlı Kuvvetleri'nin ihtiyaçları kapsamında başlatılan ""SİPER Ürün-1 ve HİSAR Projelerinin Seri Üretim Sözleşmeleri İmza Töreni"" SSB'de gerçekleştirildi. Cumhurbaşkanlığı Savunma Sanayii Başkanı Haluk Görgün, törende yaptığı konuşmada, son zamanlarda kara, hava ve deniz için geliştirilen platformların dünyanın dikkatini çektiğine işaret ederek, bu süreçte güncel teknolojiyi sonuna kadar kullandıklarını anlattı. Hava savunma sistemlerinde 8-10 yıl önce yerli ve milli ürünlerin çok fazla olmadığına dikkati çeken Görgün, ""Katmanlı hava sistemi göz önünde bulundurulduğunda artık her katmanda envantere giren, sahada kullanılan, yakın zamanda envantere girecek olan ürünlerimiz var. Özellikle çok alçak katmanda Kangal, Sapan, İhtar ve Gergedan gibi ürünlerimiz elektronik harp düşük irtifa ve dronlara karşı hizmet verirken yine aynı şekilde lazer entegre edilmiş ALKA sistemimiz de başarıyla hedefleri etkisiz hale getirebilecek şekilde geliştirildi. Bir üst katmana geçtiğimizde Korkut, Sungur ve HİSAR-A sistemleri hizmete sunuldu. HİSAR-O sistemlerimiz görev yapıyor. En üst katmanda gök vatanımızın savunmasında görev alacak SİPER sistemimizin testleri yapılıyor. 2024'e hemen başlar başlamaz bu alanda faaliyet gösteren herkesin koordineli bir şekilde çalışmasıyla inşallah envantere kazandırılacak."" ifadelerini kullandı. Görgün, deniz kuvvetleri için de hava savunma sistemleri üzerine faaliyetler gösterdiklerine işaret ederek, Korkut sisteminin gemilere entegre edilmeye başlandığını söyledi. Görgün bu alanda da bağımlılığın ortadan kaldırıldığını kaydetti. Hava savunma sistemlerinin koordineli bir şekilde çalışmasını sağlamanın bir mühendislik başarısı olduğunun altını çizen Görgün, hava savunma sistemiyle radarların entegre hareket etmesinin de ayrı bir çalışma gerektiğini anlattı.   ""Kararlı bir şekilde ilerleyerek devam ediyoruz"" Görgün, Çakır füzesinin kendi alanında bir konsept olduğunu belirterek, füzenin SİHA'lardan ateşlenerek hedefi başarıyla vurduğunu anımsattı. Hava savunma sistemlerini yerli ve milli üreten 8-9 ülke olduğuna işaret eden Görgün, ""Katmanlı hava savunma sistemini yönetebilen, yani her bir katmanda ürünü yerli milli olan ülke sayısı da 5'i geçmiyor. Dolayısıyla biz emin adımlarla, doğru adımlarla ve kararlı bir şekilde ilerleyerek devam ediyoruz. Buradaki en büyük destekçimiz Sayın Cumhurbaşkanımız. Bizim tüm projelerimizde ortaya koyduğu irade, bizlere verdiği motivasyonla böyle başarılı sonuçlar ortaya çıkıyor."" dedi. Görgün, üretilen ürünlerin sürdürülebilirliği için ihracatın önemli olduğuna dikkati çekerek, ""Yaptığımız görüşmelerde şunu görüyoruz, ilgilenen, yakından takip eden dost ve müttefik ülkeler var. Şirketlerimizin buna çalışmalarını yapması beklentilerimiz arasında."" değerlendirmesinde bulundu. Açılış konuşmalarının ardından, Haluk Görgün, Aselsan Genel Müdürü Ahmet Akyol, Roketsan Genel Müdürü Murat İkinci,
Savunma Sanayii Başkan Yardımcısı Hüseyin Avşar ile Stratejik Sistemler ve Uzay Daire Başkanı Hacı Ömer Karakuzu sözleşmeye imza attı."
123,Bayraktar TB3 12 saat havada kalarak bir testi daha geçti,Bayraktar TB3 SİHA 12. uçuş testinde 12 saat havada kalarak Orta İrtifa Kalifikasyon ve Performans Testi'ni başarıyla tamamladı.,Savunma,https://www.trthaber.com/haber/savunma/bayraktar-tb3-12-saat-havada-kalarak-bir-testi-daha-gecti-820558.html,"Baykar Yönetim Kurulu Başkanı ve Teknoloji Lideri Selçuk Bayraktar, sosyal medya hesabından yaptığı paylaşımda, Bayraktar TB3 SİHA'nın Orta İrtifa Kalifikasyon ve Performans Testi kapsamında 12 saat havada kaldığını ve 12'nci uçuşunu başarıyla tamamladığını duyurdu. TCG Anadolu'dan uçmaya hazırlanıyor Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Selçuk Bayraktar, Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı. Türkiye'nin gücünde çarpan etkisi yapacak Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak."
124,Savunma sanayiinde yapay zeka kümelenmesi kuruldu,Savunma sektöründe ihtiyaç duyulan yapay zeka temelli çalışmaları merkezi ve bütünleşik bir şekilde yöneterek daha ileri taşımak amacıyla Savunma Sanayii Yapay Zeka Yetenek Kümelenmesi (SAYZEK) kuruldu.,Savunma,https://www.trthaber.com/haber/savunma/savunma-sanayiinde-yapay-zeka-kumelenmesi-kuruldu-820410.html,"Savunma Sanayii Başkanlığı tarafından organize edilen ""SAYZEK Tanıtım Töreni ve Çalıştayı"", Savunma Sanayii Başkanı Haluk Görgün ile Milli Savunma Bakanlığı, Türk Silahlı Kuvvetleri, savunma sanayi firmaları, araştırma enstitüleri ve üniversite temsilcilerinin katılımı ile Ankara'da gerçekleştirildi. Törende konuşan Savunma Sanayii Başkanı Görgün, ""Bizler yapay zekayı; geleceği şekillendiren, bugünü dönüştüren, bilgiyi güce, veriyi vizyona dönüştüren bir değer olarak görüyoruz. Savunma sanayimizde ihtiyaç olan yapay zeka temelli çalışmaları, merkezi ve bütünleşik bir yapıda yönetip, yönlendirerek daha ileri noktalara taşımak amacıyla kurduğumuz Savunma Sanayii Yapay Zeka Yetenek Kümelenmesi, ekosistem içerisinde paydaşlar arası etkileşimi ve farkındalığı artırarak, sektörün ihtiyaçları doğrultusunda yenilikçi çalışmalarla etkin ve verimli çözümler üretecektir. Oluşacak sinerji; yapay zeka teknolojisinin savunma sanayi ürünlerimizdeki kullanımını hızlı bir şekilde artıracak, sektörümüzü yarınlara hazırlayacak çığır açıcı teknolojilerde de örnek alınan ülke konumuna yükseltecektir"" dedi. Ürünleşme süreci hızlandırılacak Savunma sanayinde ihtiyaç olan yapay zeka temelli çalışmaları, merkezi ve bütünleşik bir şekilde yöneterek daha ileri noktalara taşımak amacıyla kurulan SAYZEK, yapay zeka kabiliyetlerine yönelik farkındalığı artırarak, sektörün ihtiyaçları doğrultusunda ortaya koyacağı yenilikçi çalışmalarla etkin ve verimli çözümler üretmeyi hedefliyor. SAYZEK çalışmaları kapsamında; yetenek matrisi oluşturulması, odak alanlara yönelik iş birlikleri yürütülmesi, sivil alandaki çalışmaların savunma sanayine kazandırılması, ürünleşme sürecinin hızlandırılması, ortak altyapılar ve odak laboratuvarlar ile kaynakların verimli kullanılması, farkındalık eğitimleri ile yapay zeka bilinci oluşturularak yetenekli öğrencilerin sektöre kazandırılması hedefleniyor."
125,İHA 122: Bir SİHA atışının çok daha fazlası,"Geçtiğimiz günlerde İHA-122 füzesi hedefini 55 kilometreden vurdu. Tehditlere karşı elini daha da güçlendiren Türkiye, dünyada çok az sayıda ülkenin sahip olduğu bir mühimmata kavuştu. 'Havadan atılan balistik füze' benzetmesi yapılan TRG füzeleri için gelecek yıl da farklı özelliklere sahip ürünlerin ortaya çıkması bekleniyor.",Savunma,https://www.trthaber.com/haber/savunma/iha-122-bir-siha-atisinin-cok-daha-fazlasi-819920.html,"Türkiye Cumhuriyeti’nin 100. yılını kutladığımız bu dönemde kamuoyunun çok sayıda müjde duyduğu ve duymaya devam edeceği sektörlerin belki de başında yerli/milli savunma sanayii geliyor. Bir yandan gözler Milli Muharip Uçak KAAN’ın ilk uçuşunu yapacağı güne kilitlenmişken diğer yandan sektörün imza attığı bazı ilkler de son derece kritik anlamlar taşıyor. Bunlardan biri de geçtiğimiz gün ilk kez test atışı yapılan İHA 122 füzesi oldu.   Savunma sanayiinde millilik oranını artırdığınız sürece işin farklı bir yansıması daha oluyor… Bu kabiliyetlerden biri de eldeki sistem ya da mühimmatı sahadan gelen ihtiyaçlara ya da günümüz harp sahasının getirdiği farklılıklara göre güncelleyebilmeniz. Türk savunma sanayiinin taşıyıcı kolonlarından biri olan ROKETSAN, bu alanda da son derece değerli işlere imza atıyor. Karadan karaya atılan füzeleri havadan atılabilecek şekilde modifiye etmek bu kazanımlardan biri. Hatırlanacağı üzere daha önce yine ROKETSAN tarafından TRG-230 füzesi üzerinden İHA-230 Süpersonik Balistik Füzesi geliştirilmiş ve başarıyla test edilmişti. Bu füzenin seri üretimde olduğu ve ilgili kuvvetlere dağıtılacağı açıklanmıştı. Geçtiğimiz günlerde AKINCI’dan ateşlenen İHA-122 füzesi de yine karadan atılan TRG-122 üzerinden geliştirilen bir güç.   Dünyada çok az sayıda ülke bu kabiliyete sahip İlk test atışında 55 kilometrelik mesafeden hedefi başarılı bir şekilde vurabilen İHA-122 aslında sektörde ‘havadan atılan balistik füze’ olarak da adlandırılıyor. Dünyada bu kabiliyete sahip ülke sayısı oldukça az. En önemli muhtemel hedefleri arasında düşman hava savunma unsurları yer alıyor. Oldukça yüksek hıza sahip oldukları için düşman hava savunma sistemleri tarafından çok geç fark ediliyor. Zaten fark edildiği anda da iş işten geçmiş oluyor. Bugün şartlarında konuşursak İHA-230 ya da İHA-122’yi durdurabilecek hava savunma sisteminin çok az sayıda ülkede bulunduğu biliniyor.   Uygun maliyetli ve son derece yıkıcı Gerek Rusya-Ukrayna gerek İsrail-Filistin savaşında gördüğümüz üzere muharebe sahasında en çok ihtiyaç duyduğunuz unsurlardan biri de maliyeti uygun ve hedef üzerinde çok ciddi etkiler sağlayabileceğiniz roket ya da füzelerinizin olması. Yine son dönemdeki somut örnekler bize ‘gelişmiş’ ancak ‘pahalı’ olan füze stoklarının hızla azalmasının ne tür sonuçları olabileceğini de gösterdi.   Tam da böyle bir ortamda Türkiye gerek İHA-230 gerek İHA-122 ile maliyeti uygun, çok sayıda üretebileceği, karşı hedeflerde müthiş yıkıcı bir sonuç ortaya koyabilecek mühimmata kavuşmuş oldu. Bu füzelerin, hava savunma sistemleri haricinde düşmana ait kritik üs ve merkezleri de hedef alabileceğini belirtelim. Ayrıca, gerekli koşullar sağlandığında düşman donanma unsurları da yine aynı füzelerle vurulabilir.   Sırada TRG-300 olabilir Bu noktada bir parantez açalım ve zaten Türkiye’nin daha önce farklı füzelerle de çok sayıda düşman hava unsurunu yok edebildiği gerçeğine değinelim. Evet, Türkiye daha önce de bunları farklı füzelerle yapabiliyordu ancak şimdi kullanılan mühimmat çok daha uzun menzilli olduğu için Ankara’ya ‘temas hattının ötesinden ateş edebilme’ imkanı veriyor. Elimizde halihazırda çok güçlü, havadan atılabilen ‘dönüştürülmüş’ iki farklı füze var… Haliyle bir sonraki adım da merak ediliyor. Bu noktada en temel beklenti, TRG-300’ün de havadan ateşlenebilecek bir versiyonunun geliştirilmesi. Bu füzelerin farklı harp başlıkları taşıyabildiğini de göz önüne alırsak TRG füze ailesinin havadan atılacak versiyonlarının önümüzdeki yıllarda da sıkça konuşulacağını söylemek yanlış olmaz…"
126,Yerli motorlu VURAN göreve başlıyor,Yerli askeri kara aracı motoru TUNA'nın ilk kez kullanıldığı VURAN 4x4 araçları Türk Silahlı Kuvvetlerine teslim ediliyor.,Savunma,https://www.trthaber.com/haber/savunma/yerli-motorlu-vuran-goreve-basliyor-819794.html,"Cumhurbaşkanlığı Savunma Sanayii Başkanlığı (SSB) koordinasyonunda yürütülen Taktik Tekerlekli Zırhlı Araç Motoru projesi kapsamında geliştirilen 400 beygir gücündeki TUNA motorları ilk kez envantere giriyor. BMC Power tarafından üretilen 97 TUNA motoru, yıl içerisinde zırhlı kara araçları üreticisi BMC Savunma'ya teslim edildi. TUNA motorları burada VURAN 4x4 araçlara yerleştirildi. Kabul faaliyetleri başlayan yerli motorlu VURAN'ların 50'si Kara Kuvvetleri Komutanlığı hizmetine sunulacak. Bu teslimatın ardından Jandarma Genel Komutanlığına 40 araç teslim edilecek. Motorların 7'si de yedek olarak kullanıcılara verilecek. Teslimat süreci devam ederken BMC Power, KİRPİ araçlarında kullanılacak TUNA motorlarını da göreve hazırlıyor. Yerli motorlu 10 KİRPİ aracının da 2024 yılının ilk çeyreğinde üretilmesi hedefleniyor.    TUNA'nın farklı kara aracı projelerinde kullanılmasına yönelik olarak da SSB ile BMC Power arasında görüşmeler yürütülüyor. BMC Power, TUNA'nın Türk savunma sanayisinin farklı zırhlı kara aracı üreticileri tarafından kullanılmasına yönelik de girişimlerini devam ettiriyor. BMC Power'ın marinize ettiği ilk motor olan 600 beygir gücündeki LEVEND'de (kara versiyonu AZRA motorundan türetildi) yıl sonunda teslim edilecek. Motor, ASELSAN ve Sefine Tersanesi işbirliğiyle geliştirilen Marlin silahlı insansız deniz aracında kullanılacak. BMC Power ile İŞBİR Elektrik Sanayii AŞ arasında Yerli Motorlu Askeri Tip Jeneratör Geliştirme Projesi sözleşmesi kapsamında kullanılmak üzere birer AZRA Marine (LEVEND) ve TUNA motorunun teslimatları yakın zamanda yapılacak. Türkiye'nin ilk yerli askeri kara aracı motoru TUNA'nın geliştirme çalışmaları Kasım 2018'de başladı. Türkiye'nin farklı iklim ve coğrafi şartlarında görev yapacak şekilde hazırlanan TUNA, Erzurum ve Antalya yol testlerine tabi tutuldu."
127,"Türk savunma sanayiinde ""uçuran"" ihracat başarısı","Türk savunma sanayii, milli hava araçları için geliştirilen havacılık motorlarıyla ilk ihracat başarısına imza attı. Yerli motor için 5 ülkeden sipariş alındı.",Savunma,https://www.trthaber.com/haber/savunma/turk-savunma-sanayiinde-ucuran-ihracat-basarisi-819582.html,"TUSAŞ Motor Sanayi AŞ (TEI) Genel Müdürü Mahmut Akşit, şirketin seri üretimine başladığı milli askeri turbodizel motorlar ve devam eden geliştirme projelerine ilişkin açıklama yaptı.  PD170 motorlarının ilk seri imalat teslimatını 2020 başında yaptıklarını anımsatan Akşit, o tarihten bu yana üretimi sürdürdüklerini söyledi. İlk uçuşu Aralık 2018'de ANKA ile yaptıklarını, 1 yıldır AKSUNGUR ile uçuşlar gerçekleştirdiklerini ifade eden Akşit, ""PD170'in AKSUNGUR ile envantere girişi için son aşamadayız. Testler sonunda bu yıl bitmeden AKSUNGUR'un seri üretim motoru haline gelecek. Bundan sonraki ilk AKSUNGUR'la da envantere girmiş olacak. Son uçuşlarından birinde Eskişehir semalarına kadar gelip motor tasarımında emeği geçen arkadaşların üzerinden alçak uçuş yaptı. PD170 serisinin olgunluğu konusunda herhangi bir sıkıntı kalmadı"" dedi. Bu çalışmalarla ANKA'nın ardından AKSUNGUR'un milli motor entegrasyonunun tamamlanacağını bildiren Akşit, Bayraktar TB3 ile de yaklaşık 1,5 aydır uçuşlar gerçekleştirdiklerini, platform ve motorun başarılı bir performans sergilediğini vurguladı. İstanbul'da şiddetli fırtınada 20 bin feet yükseklikte testler yaptıklarını anlatan Akşit, zorlu şartlarda başarılı bir sınav verdiklerini kaydetti. Rekortmen motor Akşit, envantere girdikten sonra motoru 45 bin feet irtifaya çıkarmak için çalışmalara devam edeceklerini belirterek, ""30 bin feet üzerinde defalarca uçtuk. Bu bir rekor. Dünyada bu irtifaya çıkabilen bildiğimiz kadarıyla bu sınıfta pistonlu motor yok. Bu irtifayı testlerle 45 bin feete çıkaracağız. O irtifalara bugüne kadar kimse çıkmış değil."" diye konuştu. Mahmut Akşit, ANKA, AKSUNGUR ve Bayraktar TB3 ile bugüne kadar yüzlerce saat uçtuklarını ve uçuş güvenliğini riske sokacak bir sorun yaşamadıklarını, bunun ilk kez piyasaya çıkan bir motor için büyük başarı olduğunu söyledi. Sınıfının en iyisi, talipleri sırada PD170'in yurt dışında da oldukça popüler olduğunu ifade eden Akşit, şu bilgileri verdi: ""Motor için 5 ülkeden sipariş aldık. Bunların hepsini onaylamadık. Bir tanesinin izinleri tamamlandı ve siparişi kesinleştirdik. Diğer 4 ülkeyle ilgili süreçler devam ediyor. Yurt dışında da ciddi bir yer tutacağına inanıyoruz. Motorumuz sınıfının şu anda en az yakan, en yüksek irtifaya çıkan ve irtifada en fazla güç üreten motoru. Bunların hepsini bir araya getirdiğinizde ciddi bir avantaj sağlıyor kullanıldığı platforma. Satışı gerçekleşen ülkeyle ilgili bir açıklama doğru olmaz. Yurt dışına satılan ilk motorun üretimine başladık, teslimat tarihi önümüzdeki yıl içinde olacak."" Bunun Türkiye için bir ilk olacağına işaret eden Akşit, ""Türkiye, tarihinde ilk defa yüksek teknoloji ürünü bir havacılık motorunu ihraç etmiş olacak. Bu ülkelerin bir kısmı da gerçekten teknoloji sahibi ülkeler."" dedi. ""Biz yaptık, bakalım onlar neyi anons edecek?"" Bu serideki motor ailesinin çalışmalarının ANKA için acil istenen PD155 ile başladığını anımsatan Akşit, buradaki kazanımlarla tamamına yakını yerli üretim PD170'in ortaya çıktığını söyledi. Mahmut Akşit, motor ailesinin gelişimine ilişkin şöyle konuştu: ""Biz 170 beygiri çıkarınca 1-2 yıl yıl sonra Avrupalı ve ABD'li üreticiler de 170 beygirlik dizeller anons ettiler aynı sınıfta. Biz de orada duracak değiliz, 225 beygirlik versiyonu geliştirdik, kodunu Eskişehir'e ithafen 222 olarak belirledik. İki motorun gücü arasında ciddi fark var. Aynı yere sığan, 3-5 kilogram farkı olan bir motor. Aynı yere sığması çok önemli çünkü havacılıkta müşterilerin güce ihtiyacı sürekli artıyor. Mevcut motorlar ömrünü tamamladığında daha güçlüleriyle değiştirilmek isteniyor. Biz de bunu dikkate alarak geliştirdik, bir yanda da rekabette geride bırakma tarafı var. Biz 170 yapıca onlar da 170 anons ettiler. Biz 225'i yaptık, bakalım onlar ne zaman, neyi anons edecekler? Bunun daha yüksek güçte olanları için de çalışmalarımız devam ediyor. Artık devir elektrikli araçlar devri. Elektrikli araçlara geçiş de birdenbire olmadı. Hibrit arabalar çok uzun süredir piyasadaydı, şimdi tamamen elektrikliye geçişi görüyoruz. Aynı şekilde havacılıkta da hibrit elektrikli araçları göreceğiz. Biz de benzer teknolojiler üzerinde çalışıyoruz. O kadar söyleyeyim. PD170 serisiyle akuple hibrit elektrikli aracımızdan ciddi güç ürettik. Yeni teknoloji geliştiriyoruz, daha güçle ve aynı yere sığacak çözümler üzerinde çalışıyoruz."" Yine ANKA'daki ihtiyaçlar için PD170'ten 8-10 kilogram kadar daha hafif, daha ucuz, irtifa kabiliyeti biraz daha az, kalkış sırasında 180 beygire kadar güç verebilen PD180'i geliştirdiklerini belirten Akşit, ""Aynı çekirdekten aileler türetmek motorcuların dünyasında bilinen bir gerçek. Biz de PD170 ailesinden PD155, PD170, PD180, PD225, 300'ün üzerine çıkarma hedefimiz var"" ifadelerini kullandı."
128,Türk zırhlısı ARMA 8x8'e ilk görev,"Türk Silahlı Kuvvetlerinin envanterindeki zırhlı kara araçlarına, ARMA çok tekerlekli araç ailesinin 8x8 versiyonu eklendi. ARMA 8x8, Türkiye'de ilk kez YENER projesiyle Kara Kuvvetleri Komutanlığına hizmet verecek.",Savunma,https://www.trthaber.com/haber/savunma/turk-zirhlisi-arma-8x8e-ilk-gorev-819412.html,"Türk savunma sanayisinin zırhlı kara aracı üreticileri geliştirdikleri yeni nesil çözümleri yurt içinde ve dışında kullanıcıların hizmetine sunuyor. Bu çözümler, Cumhurbaşkanlığı Savunma Sanayii Başkanlığı koordinasyonunda yürütülen çeşitli projelerle Türk Silahlı Kuvvetlerine kazandırılıyor. Sektörün önde gelen üreticilerinden Otokar, 4x4, 6x6, 8x8 ve paletli özgün araçları farklı konfigürasyonlarda donatarak yüksek koruma seviyesi ve hareket kabiliyetiyle muharebe sahasındaki ihtiyaçları karşılıyor. Otokar'ın ARMA çok tekerlekli araç ailesi de halihazırda 3 kıtada, Türkiye dahil 5 ülkede, 9 ayrı kullanıcı tarafından aktif olarak kullanılıyor.    Son olarak ARMA ailesinin 8x8 versiyonu ASELSAN tarafından yürütülen YENER Modern Mayın Tespit Sistemi projesi kapsamında Türkiye'de ilk kez envantere girdi. Kara Kuvvetleri Komutanlığının kullanımına sunulan araç, sahip olduğu özel donanımlarla el yapımı patlayıcı ve mayınları tespit, teşhis ve işaretleme görevlerini yerine getirerek personel güvenliğini en üst seviyede tutuyor. ASELSAN YENER, entegre edildiği zırhlı aracın önü ve yanındaki mekanizmalarla yönlendirilen radar ve metal dedektörleri ile güzergah üstündeki mayın ve patlayıcılara karşı önlem alınmasını sağlıyor. Yeni nesil radar algoritmaları sayesinde farklı toprak tiplerinde dahi farklı tip ve büyüklükteki tehditleri tespit edebilen YENER, Türk Silahlı Kuvvetlerine önemli katkılar sağlayacak. Otokar, bu proje için ARMA 8x8'in sahip olduğu üstün özelliklerini koruyup, ilave zorlu isterleri sorunsuzca karşılayan bir araç üretti.    ARMA araç ailesinin lideri ARMA araç ailesi 2006'da geliştirildi ve 2015 yılında ihracat başarısına ulaştı. Araç ailesinin kullanımı zamanla yaygınlaşırken, Birleşik Arap Emirliklerine yapılan 400 adetlik 8x8 araç satışı bu alandaki en önemli ihracat başarılarından birini oluşturdu. Yüksek seviyede balistik ve mayın koruması sağlayan zırhlı monokok gövde yapısı, farklı niteliklerde görev ekipmanı veya silah sisteminin entegrasyonuna izin veren modüler yapısıyla öne çıkan araç ailesinin lideri ARMA 8x8, modern muharebe sahasında ve barış gücü operasyonlarında orduların ihtiyaçlarını en iyi şekilde karşılıyor. Otokar, zaman içinde ortaya çıkan daha fazla koruma, daha fazla iç hacim ve daha büyük kule kullanımı gibi taleplere yanıt verebilmek için ARMA II 8x8'i geliştirdi. ARMA II 8x8'de birçok alt sistemi yerlileştiren Otokar, araca yerli motor entegrasyonunu da gerçekleştirdi. Yerli motorla teçhiz edilen Türkiye'nin ilk 8x8 aracı olan ARMA II 8x8, 720 beygir, 12,7 litre Ecotorq motor seçeneğiyle sunuluyor."
129,"Savunma Sanayii Başkanı Görgün'den ""güçlü savunma sanayisi"" vurgusu","Cumhurbaşkanlığı Savunma Sanayii Başkanı (SSB) Haluk Görgün, ""Özellikle bölgemizde oluşan konjonktür ve daha uzun yıllar devam edeceği endişesini taşıdığımız istikrarsızlık, caydırıcılığımızın ancak güçlü bir savunma sanayisi ile mümkün olabileceğini ortaya koymaktadır"" dedi.",Savunma,https://www.trthaber.com/haber/savunma/savunma-sanayii-baskani-gorgunden-guclu-savunma-sanayisi-vurgusu-819348.html,"Görgün, ""Birlikte Gelişmek: Sorumluluklar, Eylemler ve Çözümler"" temasıyla bu yıl 7'ncisi düzenlenen ""TRT World Forum 2023"" etkinliğinde Türk savunma sanayisinin gelişimine ilişkin değerlendirmelerde bulundu. 1980'li yılların başında silahlı kuvvetlerin ihtiyaçlarının, yurt içi imkanların azami şekilde kullanılarak karşılanması ve modernizasyonunun sağlanması amacıyla çağdaş teknolojiye dayalı milli bir savunma sanayisinin kurulmasının öncelikli hedef olarak belirlendiğini ifade eden Görgün, 1990-2000 yılları arasında ihtiyaçların tedarikinin hazır alımdan ortak üretime doğru değişiklik gösterdiğini, bu süreçte Zırhlı Muharebe Aracı, Hafif Nakliye Uçağı, Başlangıç Eğitim Uçağı, Cougar Helikopteri gibi projelerin öne çıktığını söyledi. 2000-2010 yılları arasında ise ana platformlarda ""kısmi tasarım"" yaklaşımına yöneliş gerçekleştiğini dile getiren Görgün, 2010 yılından sonra ve özellikle son 5-6 yılda silahlı kuvvetlerin ihtiyaçlarının yerli üretim kapsamında ""özgün tasarım"" yolu ile karşılandığını belirtti. Görgün, 2019'da yayımlanan 11. Kalkınma Planı'nda savunma sanayisi ihtiyaçlarını azami ölçüde milli teknolojiler ve yerli imkanlarla karşılama, savunma ihracatını artırmak üzere savunma sanayisi ekosistemini güçlendirme ve savunma sanayisinde edinilen becerilerin sivil sektöre yayılımını sağlamanın temel amaç olarak belirlendiğini kaydetti. Haluk Görgün, bu bağlamda milli teknolojiler ve yerli imkanlarla savunma sanayisinde dışa bağımlılığı asgari seviyeye indirecek projelerin hayata geçirildiğini, mutlak yerlilik, ömür devri yönetimi ve performansa dayalı lojistik konularının ön planda yerini aldığını vurguladı. Belirlenen planlı stratejiler ve politikaların sonucu olarak savunma sanayisinin 3 bin 500'e yakın firma ve 80 bin kişilik çalışanıyla ülke ekonomisine en yüksek katkıyı veren sektörlerden biri haline geldiğinin altını çizen Görgün, savunma sanayisinde tüm süreçleri, gündemi ve ihtiyaçları, geleneksel algı ve işleyişin ötesinde, kapsamlı bir alanda, stratejik perspektifle ele aldıklarını ve çalışmalarını da bu minvalde ilerlettiklerini anlattı. ""Koşmaya başladık"" Harekat sahalarındaki ihtiyaçların karşılanmasında yerli imkanlardan ve milli teknolojilerden azami ölçüde faydalanılması ve bunların sürekli gelişiminin sağlanmasının temel hedefleri olduğunu ifade eden Görgün, şu değerlendirmelerde bulundu: ""Özellikle bölgemizde oluşan konjonktür ve daha uzun yıllar devam edeceği endişesini taşıdığımız istikrarsızlık, caydırıcılığımızın ancak güçlü bir savunma sanayisi ile mümkün olabileceğini ortaya koymaktadır. Ülkemizin savunma ve güvenlik ihtiyaçlarının karşılanmasında teknolojik bağımsızlık her zamankinden daha önemli bir konuma gelmiş bulunmaktadır. Bu ihtiyaçlar için biz bize yetemediğimiz durumda bağımsız bir Türkiye'den bahsedemeyiz. Bizler, Cumhurbaşkanımız Recep Tayyip Erdoğan'ın vizyonu ve ortaya koyduğu güçlü irade ve stratejiler, istikrar için yürüttüğü uluslararası temaslar ve fedakar çalışmaları ile savunma sanayisinde 20 yıl öncesinden başlayarak emeklemeye başladık, sonrasında ayağa kalktık, yürüdük ve koşmaya başladık. Bundan 20 yıl öncesine kadar savunma sanayisinde büyük oranda dışa bağımlı halde olan ülkemiz, Cumhurbaşkanımızın liderliğinde oluşturulan sinerji ile kendi helikopterini, insansız hava aracını, tankını, gemisini, uçağını yapma potansiyeline sahip bir güce dönüşmüştür. Bizler sahip olduğumuz en büyük güç olan genç ve dinamik insan kaynağımızla bu işin üstesinden geleceğimize inanıyoruz. Cumhurbaşkanımızın liderliğinde oluşturulan 'Küresel Güç Türkiye Vizyonu' ile belirlediğimiz yol haritamızla 'savunma sanayisinde tam bağımsız Türkiye' olma yolunda emin adımlarla ilerlemeye devam ediyoruz."""
130,Starlink Gürcistan’da: Rusya için yeni kabus senaryosu mu?,"Ukrayna’nın Starlink uydu bağlantılı insansız deniz araçlarıyla Rus donanmasını vurabilmesi Moskova için ciddi sonuçlar doğurdu. Rusya, Eylül’de unsurlarını Gürcistan’a çekti. Kasım’da ise Starlink’in Gürcistan’da da hizmete girdiği duyuruldu. Uzmanlara göre bu gelişme sadece Rusya'yı değil, Karadeniz’e kıyısı olan tüm ülkeleri ilgilendiriyor.",Savunma,https://www.trthaber.com/haber/savunma/starlink-gurcistanda-rusya-icin-yeni-kabus-senaryosu-mu-819128.html,"Bu sıralar gözler her ne kadar Gazze’de olsa da Rusya-Ukrayna savaşı arka planda farklı ve belki de son derece kritik gelişmelere ev sahipliği yapıyor. Hatırlanacağı üzere savaşın ilk günlerinde Rus Donanması, Ukrayna’ya karşı belki de askeri açıdan eleştirilebilecek kadar rahat bir şekilde unsurlarıyla boy gösteriyordu. Ancak Batı’dan gelen kimi füzeler ve diğer sistemlerle bu durum tersine dönmeye başladı. Karadeniz’deki sancak gemisini kaybeden Rusya, platformlarını önce Kerç Boğazı civarında tutmaya başladı.   Bu noktada Ukrayna denklemi doğrudan etkileyen bir kabiliyete daha kavuştu ve Starlink uydu bağlantısı üzerinden kesintisiz iletişim imkanına sahip insansız deniz araçları sahada boy göstermeye başladı. Kamikaze İDA’lar Rusya’yı oldukça zorlarken Moskova yönetimi bu kez gemilerini Gürcistan’daki Abhazya Limanı’na çekme kararı aldı. Bu kararın alınmasında en önemli etkenlerden biri de hiç şüphesiz ülkede Starlink bağlantısının olmamasıydı. Ancak işler planlandığı gibi gitmedi ve Kasım 2023 itibarıyla Starlink’in Gürcistan’da da hizmete girdiği duyuruldu. Peki, bu gelişme ne anlama geliyor, sahaya etkisi nasıl olacak? Daha da önemlisi Karadeniz’in çoğu kısmında Starlink’in kullanılabilir olması Türkiye başta olmak üzere bölge ülkeleri için nasıl okunmalı? Tüm bu soruların yanıtını Denizlik ve Savunma Sanayii Araştırmacısı Kozan Selçuk Erkan ile konuştuk.   “Starklink denizcilik için dönüm noktalarından biri” Önce Starlink ile ilgili temel bir çerçeve çiziyor Erkan ve “Uydu iletişimi sağlayan alışıldık uydulardan farklı bir sistem. Tek ana büyük iletişim uydusu yerine çok adetli yapıdan bahsediyoruz. Starlink projesi bittiğinde 12 bin adet küçük uydu yörüngede olacak. Küçük uydulardan oluşan küme şeklinde farklı, kolay ve çok hızlı olarak tanımlamak mümkün” bilgisini paylaşıyor. Uygun fiyat ve kolay kullanımı nedeniyle Starlink’in denizcilikte de öne çıktığını söylüyor Erkan. Ülkemizde bir firmanın BTK’ya başvurduğunu, yakın gelecekte Starlink’in Türkiye’de de kullanımının söz konusu olabileceğini belirtiyor.   “Ruslar elektronik harp ile iletişimi kesemedi” Ukraynalıların Rusya savaşında hem karada hem de denizde Starlink’i aktif olarak kullandığına dikkati çekiyor Erkan... “Denizde adeta bir güdüm sistemi olarak kullanılmaya başlaması bir dönüm noktasıydı. Bu yolla Rus donanmasına ve Kerç Köprüsü’ne büyük hasar verebildiler” hatırlatmasında bulunup devam ediyor: “Ruslar önce elektronik harp ile iletişimi kesmeyi denediler ancak başarılı olamadılar. Sonrasında Sivastapol Limanı’nın girişini adeta Haliç'e çekilen zincir misali fiziki olarak kapatarak engellemeye başladılar. Bu durum gemilerin Ukrayna savaşında Sivastopol limanı civarında bile etkisiz kalmalarına sebep oldu.   Ukrayna’nın bu başarısında en büyük pay uydudan canlı görüntü alarak sürekli kamikaze deniz araçlarını güdümleme imkanı bulması… Liman içinde özel olarak gemiyi hedef almak günümüzün son teknolojisi füzeleri için dahi çok zordur. Ancak Ukraynalılar bunu gece vakti kamikaze İDA’larla defalarca yapabildi. Sonunda Rusya pek çok gemisini çok daha uzaktaki Novorossiysk Limanı’na çekti. Ukrayna’nın hatta çoğu batı ülkesinin elinde o mesafeye ulaşabilecek füze yokken uydu bağlantısı sayesinde Ukrayna bu limana da Kamikaze İDA’lar ile saldırı düzenleyip gemilere zarar vermeyi başardı. Şu anda Karadeniz’in açık deniz kısmı tamamen Starlink iletişim ağı içinde.”   Rusya’nın Gürcistan hamlesine Starlink yanıtı Yukarıda da bahsettiğimiz üzere Rusya tüm bu gelişmeler üzerine Gürcistan kartını oynadı. Burada bir parantez açalım ve Abhazya Limanı’nın 2008’den bu yana Ruslar tarafından kontrol edildiğini hatırlatalım. Kozan Selçuk Erkan, Rusya’nın Abhazya Limanını kullanmaya karar verdiğini ve hızla genişletme çalışmalarına başladığını anımsatıyor. “Genişleme çalışmaları başlayana kadar Gürcistan, Starlink kullanıcısı bir ülke değildi. Abhazya Limanı’nın seçilmesindeki en büyük etkenlerden biri de buydu” bilgisini de paylaşıyor. Ancak bu adımdan kısa süre sonra Gürcistan’ın da hemen Starlink kullanıcısı olduğuna işaret ediyor Kozan ve “Haliyle bu liman da Starlink ile güdümlenebilen insansız deniz araçlarının menziline girdi” diyor.   Karadeniz’de Starlink Türkiye için ne anlama geliyor? Gelinen noktada aslında Starlink bir uydu haberleşme aracı olmanın ötesinde son derece stratejik bir unsur olarak da öne çıkıyor. Peki, bu gerçeklik Türkiye için ne anlam ifade ediyor? Kozan Selçuk Erkan, bu sorumuzu şöyle yanıtlıyor: “Denizlerde bu derece farklı amaçlara hizmet edebilecek bir iletişim sistemi ülkemiz için fırsatlar kadar tehditleri de beraberinde getiriyor. Ukrayna’da silah kontrolünün kaybolduğunu, bunun sonucunda da mühimmatların ve sistemlerin yanlış ellere geçtiğini görmeye başladık. Karadeniz’de sabit platformlarla gaz çıkaran her ülke için tehdit içeren durumlar olabilir. Sabit platformlar hareketli gemilere göre daha kolay hedefler. Herhangi bir saldırı olması halinde muhtemel can kayıplarının yanında üretime de gelebilecek zararlar ülke ekonomisini ciddi bir sıkıntıya sokabilir.   Söz konusu tehditlerin, elektronik harp ile belki yakın mesafelerden savaş gemilerine yaklaşmasını engelleyebilirsiniz. Ancak sabit duran platformlar için sadece elektronik harp ile sinyal keserek durdurmak çözüm olmaz. Çünkü platformlar büyük yapılar. Ve tehdit unsur onu bir kez gördükten sonra iletişim kopsa da hedefine ulaşabilir. Bu noktada açık deniz karakol gemileri ile devriye gezmek en net çözümlerden biri olabilir. İnşası bitmekte olan HİSAR sınıfı açık deniz karakol gemilerimiz elimizi oldukça rahatlatacak."""
131,AKINCI'dan başarılı atış testi: Hedefe tam isabet,"Savunma Sanayii Başkanlığı liderliğinde yürütülen AKINCI Projesi kapsamında Baykar'ın milli ve özgün olarak geliştirdiği Bayraktar AKINCI Taarruzi İnsansız Hava Aracı (TİHA), Süpersonik Füze Atış Testini başarıyla tamamladı.",Savunma,https://www.trthaber.com/haber/savunma/akincidan-basarili-atis-testi-hedefe-tam-isabet-819033.html,"Baykar'ın resmi sosyal medya hesabından Bayraktar AKINCI Taarruzi İnsansız Hava Aracı (TİHA)'nın atış testi görüntüleri paylaşıldı.  Sinop'ta yapılan IHA- 122 Süpersonik Füze Atış Testi başarıyla gerçekleştirildi. Test sırasında füze menzili 55 kilometre olarak açıklandı.  Bayraktar AKINCI TİHA, kendine özgü bükümlü kanat yapısıyla 20 metrelik kanat açıklığı, 4,1 metre yükseklik ve 12,2 metre uzunluğa sahip. Seyir hızı 200 knots (nats) , azami kalkış ağırlığı ise 6 ton olan AKINCI, 40 bin fit irtifaya kadar yükselebiliyor ve 24 saat uçuş gerçekleştirebiliyor.   Bayraktar #AKINCI ✈️????????

IHA- 122 Süpersonik Füze Atış Testi

???? Sinop
???? Menzil / Target Range: 55 km#BAYKAR ???? @roketsan

IHA-122 Supersonic Missile Firing Test pic.twitter.com/VGP44rsoIe"
132,TCG Anadolu için hazırlanıyor: Bayraktar TB3 SİHA bir testi daha geçti,Bayraktar TB3 SİHA 11. uçuş testinde 6 saat havada kalarak Sistem Performans Testi'ni başarıyla tamamladı.,Savunma,https://www.trthaber.com/haber/savunma/tcg-anadolu-icin-hazirlaniyor-bayraktar-tb3-siha-bir-testi-daha-gecti-819027.html,Veri Yok
133,Türkiye elektronik harp yeteneklerini yükseltecek,"Savunma Sanayii Başkanı Haluk Görgün, Türkiye'nin, elektronik harp yetenekleri konusunda iyi bir seviyede bulunduğunu ve bunu artırma çabasında olacaklarını belirtti.",Savunma,https://www.trthaber.com/haber/savunma/turkiye-elektronik-harp-yeteneklerini-yukseltecek-818994.html,"Savunma Sanayii Başkanı Haluk Görgün 1. Elektronik Harp Sempozyumu'nda yaptığı konuşmada, elektronik harbin, düşman kuvvetlerin elektronik sistemlerinin ve konumlarının tespiti, yok edilmesi, etkinliklerinin azaltılması, dost kuvvetlerin elektronik sistemlerinin ise düşman tarafından tespitine veya etkisiz hale getirilmesine engel olunması maksadıyla kullanılan sistem ve teknikleri kapsadığını söyledi. Elektronik harbin, modern yeteneklerin kullanıldığı savaş alanlarının vazgeçilmez unsuru haline geldiğini vurgulayan Görgün, özellikle gelişen teknoloji ile birlikte düşman kuvvetlerin konumlarını tespit etmenin, hava savunma sistemlerini etkisiz hale getirmenin, savaş yeteneklerini zayıflatmanın, siber uzayda iletişim bağlarını bozmanın sağladığı fayda dikkate alındığında geleceğin harekat alanının elektromanyetik spektrumla çok ilgili olacağını ifade etti. Görgün, savaş ve sıcak çatışma ortamlarını yakından takip ettiklerini dile getirerek, Rusya-Ukrayna Savaşı'ndan da elektronik harp unsurlarının etkin kullanılması ya da kullanılamamasının etkilerinin gözler önüne serildiğini belirtti. ""Var olan kaynaklarınızı ve insan kıymetinizi artırmanız gerekiyor"" Türk savunma sanayisinin elektronik harp yeteneklerine ilişkin değerlendirmelerde bulunan Görgün, ""Özellikle kara ve hava konuşlu sistemleri ele aldığımızda geldiğimiz nokta, hiç de azımsanacak bir nokta değil. Özellikle yaptığımız uzaktan karıştırma kabiliyetine sahip Hava SOJ, refakatte karıştırma kabiliyetine sahip olacak bir EH Pod, yakından karıştırma kabiliyetine sahip olacak bir İHA SOJ ve bunları karadan destekleyecek kabiliyete sahip olan KORAL gibi geliştirdiğimiz sistemler değerlendirildiğinde iyi bir seviyede olduğumuzu düşünebiliriz ama bu öyle bir alan ki her gün güncellemeniz, güncellenmeniz, yenilenmeniz, üstüne katmanız gerekiyor. Var olan kaynaklarınızı ve insan kıymetinizi artırmanız gerekiyor"" dedi. Görgün, basın mensuplarına yaptığı açıklamada da sempozyumda elektronik harp alanında hem gelecekte olabilecek yaklaşımları hem güncel durumu hem de bu alanda yapılabilecek yatırımları, faaliyetleri her yönüyle değerlendirdiklerini söyledi. Sektörün tüm paydaşlarının sempozyum kapsamındaki faaliyetlere yüksek katılım gösterdiğine işaret eden Görgün, etkinliğin düzenli olarak gerçekleştirilmesini planladıklarını kaydetti."
134,"""Nusret- 2023 Davet Tatbikatı"" Saros Körfezi'nde devam ediyor","Türkiye'nin ev sahipliğinde NATO, Türk Deniz ve Hava kuvvetleri ile Sahil Güvenlik Komutanlığına bağlı yüzer ve uçar birliklerle çeşitli ülkelerden gözlemcilerin katılımıyla Saros Körfezi'nde düzenlenen ""Nusret- 2023 Davet Tatbikatı"" devam ediyor.",Savunma,https://www.trthaber.com/haber/savunma/nusret-2023-davet-tatbikati-saros-korfezinde-devam-ediyor-818332.html,"Tatbikat kapsamında Saros Körfezi'nde Seçkin Gözlemci Günü faaliyetleri gerçekleştirildi. Faaliyet kapsamında ilk olarak TCG Bayraktar tarafından mayın döküş harekatı gerçekleştirildi. Ardından C-130 tipi uçak ile havadan denize mayın bırakıldı. ROV cihazıyla teşhis edilen mayınlar, Mayın harbi dalgıçları (MHD) tarafından patlatılarak imha edildi. Hafif Otonom Sualtı Aracı (HOSA) da mayınlı sahada görev aldı. Taktik Pençe Harekatı kapsamında bölgeye sevk edilen SAS komandoları, tespit edilen mayına yakın bir bölgeye helikopterden atladı ve fünye yerleştirdi. Tekrar helikoptere alınan komandolar, güvenli bölgeye geçtikten sonra mayın imha edildi. Tatbikat, imha sırasında yaralanan personelin helikopterle sevk edilmesi ve tören geçişinin ardından sona erdi.   Tatbikatta 10 ülkeden birlikler gözlemci olarak yer alıyor Tatbikata, Türkiye'den Mayın Filosu Komutanı 1. Arama Tarama Filotillası Komodoru, 2. Arama Tarama Filotillası Komodoru ve 1. Amfibi Gemiler Filotillası Komodoru ile 1 komuta kontrol gemisi, 1 fırkateyn, 2 karakol gemisi, 8 mayın avlama gemisi, 2 helikopter, 1 su altı savunma görev timi, 2 hafif otonom su altı aracı timi ve 1 insansız hava aracı, 2 Sahil Güvenlik gemisi, Kara Kuvvetleri Komutanlığından 2 helikopter, Hava Kuvvetleri Komutanlığından 2 görev uçuşu F-16 ve 1 C-130 nakliye uçağı iştirak etti. NATO Daimi Mayın Karşı Tedbirleri Görev Grubu-2 unsurlarından İtalya'ya ait bir komuta kontrol gemisi ile İtalya, İspanya ve Yunanistan'dan birer avlama gemisi, Hırvatistan, ABD, Malta, Romanya ve Suudi Arabistan'dan birer patlayıcı maddeleri zararsız hale getirme timinin de katıldığı tatbikatta, Azerbaycan, Bahreyn, Brezilya, Bulgaristan, Güney Kore, Filipinler, Kuveyt, Malezya, Pakistan ve Umman'dan birlikler gözlemci olarak yer alıyor.  "
135,Türk yapımı savaş gemileri için yeni rota Malezya,"Türk savunma sanayii savaş gemisi üretiminde dümeni bu kez farklı bir ülkeye kırılabilir. Her ne kadar resmen açıklanmasa da Malezya’dan gelen ""Savaş gemilerini Türkiye’den temin edeceğiz"" cümlesi çok değerli. Aynı anda hem kendine hem de başka ülkelere savaş gemisi üretebilen Türkiye, bu alanda dünyanın en iyileri arasında yer alıyor.",Savunma,https://www.trthaber.com/haber/savunma/turk-yapimi-savas-gemileri-icin-yeni-rota-malezya-818248.html,"Yerli ve milli savunma sanayiinde çoğunlukla uçar unsurlar daha çok göz önünde olsa da aslında Türkiye denizcilik alanında da son derece değerli işlere imza atıyor ve bunları uzun yıllardır yapabiliyor. Bugün geldiğimiz noktada ise geçmişten bu yana gelen tecrübelerin sadece askeri tersanelerde vücut bulduğu bir üretim becerisinden ziyade sivil tersaneleri de kapsayan dev bir ekosistemden bahsetmek mümkün.   Türk tersaneleri dümeni Malezya’ya kırıyor Ankara, bu ekosistemin meyvelerinden birini daha alacağa benziyor… Geçtiğimiz günlerde Malezya Savunma Bakanı Mohammad Hassan, bakanlığın faaliyetleri hakkında bilgi verirken LMS Batch 2 ihalesi kapsamında Türkiye’den gemi tedarik edileceğini de açıkladı. Söz konusu ihaleye Türkiye’den üç farklı şirketin katıldığı biliniyor. Ancak Malezya tarafı da Türkiye de ihaleyi kimin kazandığını ve kaç adet gemi tedarik edileceğini açıklamadı. Bu noktada bir parantez açalım ve Malezya’ya savaş gemisi üretimi noktasında resmi imzaların da henüz atılmadığı bilgisini paylaşalım.   Türkiye bir süredir denizcilik alanında attığı adımlarla kendi donanması için çok değerli platformlar üretiyor. Aynı zamanda başka ülkelere son derece yüksek teknoloji gerektiren savaş gemilerini eş zamanlı üretebileceğini de dünyaya gösteriyor. Mevcut tabloda Afrika’dan Orta Doğu’ya Avrupa’dan Asya’ya kadar çok geniş bir coğrafyaya savaş gemisi üretebilen bir noktaya gelinmesi Ankara’nın siyasi nüfuz denklemini de doğrudan etkiliyor. Çünkü savunma sanayiindeki iş birlikleri uzun soluklu olmalarıyla biliniyor. Örneğin, Türkiye’nin başka bir ülkeye savaş gemisi satması o ülkeyle yaklaşık 30 yıl boyunca bu ilişkinin bir şekilde devam etmesini de beraberinde getiriyor.   Türk gemiciliği altın dönemini yaşıyor Malezya’dan gelen haber kendi içinde çok anlamlı olmakla birlikte aslında resmin bütünü açısından da önemli emareler barındırıyor. Her şeyden önce bugün geldiğimiz noktada Türkiye tersanecilik anlamında ‘şampiyonlar ligi’ olarak kabul edilebilecek yerde anılıyor. Halihazırda hem kendine hem de Ukrayna, Pakistan, Nijerya gibi ülkelere savaş gemisi üreten Türkiye, aslında bu kabiliyetiyle iki çok değerli alanda gözleri üzerine çekiyor.   Bunlardan ilki, üretilen savaş gemilerinin yerli ve milli savunma sanayiine pozitif etkisi. TCG Anadolu, TCG İstanbul, TCG Ufuk, TCG Kınalıada gibi her biri kendi alanında son derece gelişmiş platformları üretebilmek ve bunları çok yüksek oranda yerli/milli imkanlarla donatabilmek başlı başına büyük bir iş. Bu gemiler üretilirken arka planda platformların yönetim sistemlerinden üzerine konulacak radarına ve atabileceği füzelere kadar oldukça geniş bir alanda da faaliyetler devam ediyor. Haliyle geminin üretimi ve üzerindeki donatılar ülkenin milli savunma sanayiine paradan çok daha değerli bir bilgi birikimi sağlıyor. Sadece bunlar da değil… Gemi donatılırken tercih edilen yerli/milli sistem de oluyor ve bu sayede ekosistemdeki çok sayıda şirket yüksek ve uzun ömürlü bir gelir kalemi edinmiş oluyor.   Yabancı ülkelere gemi yapabilmek çok kıymetli bir iş Bahsettiğimiz ikili sürecin diğer ayağında ise yabancı ülkelere savaş gemisi yapabilme becerisi var... Bu noktada akla haliyle ihracat geliyor. Türk tersaneleri gerek askeri gerek sivil fark etmeksizin son yıllarda çok değerli ihracat rakamlarına ulaşıyor. Ancak böylesine yüksek teknoloji gerektiren bir alana salt maddi kazanç olarak bakmak bazı çok kritik noktaları gözden kaçırmak anlamına geliyor. Pas geçilmemesi gereken konuların başında tecrübe ve gelişimi saymak gayet mümkün. Yurt dışına ürettiğiniz her savaş gemisi ülke içinde ‘know-how’ en basit haliyle ‘bir şeyin nasıl yapılabildiğini bilme’ becerinizi de en üst noktaya taşıyor. Ayrıca savaş gemileri çok büyük sistemler. Tersaneler bu çok farklı sistemleri birleştiren merkezler olarak öne çıkıyor. Yani bir savaş gemisi sadece bir tersaneye gelir sağlayan iş olmanın çok daha ötesinde anlamlar da taşıyor. Onlarca farklı kuruma iş ve AR-GE yapmasını sağlayan bir gelir modeli oluşuyor. Türkiye ne kadar çok üretirse bu alanda o kadar çok öğreniyor ve haliyle imza attığı işleri iyileştiriyor.   Sürdürülebilir bir yapı ortaya konuluyor Sadece bunlar da değil… Türkiye, çok değerli bir iş daha yapıyor ve savaş gemisi almak isteyen ülkeleri mümkün olduğunca kendi tercihlerini yapma noktasında serbest bırakıyor. Bu noktada bir parantez açalım ve dünyada bu alandaki ülkelerin satış yaparken geminin yönetim sisteminden tutun da atabileceği füzeler ve barındıracağı radarlara/sensörlere kadar bazı dayatmalarda bulunduğunu hatırlatalım. Türkiye ise çok esnek şartlarda çalışabiliyor ve böylece savaş gemisinin pek çok noktasında son kararı karşı tarafa bırakıyor.   Dünyanın giderek artan ‘her şeye erişilebilir’ yapısı farklı bir gerçekliği de beraberinde getiriyor. Büyük endüstrilerin hiçbiri sadece kendi ülkesinin ihtiyaçlarını gidererek sürdürülebilir olamıyor. Türk gemicilik sektörü, yurt dışına yaptığı satışlarla aslında kendi sürdürülebilir yapısının da kilometre taşlarını döşüyor. Öte yandan savaş gemisi inşa eden tersane tüm dünyada en üst kalitede iş yapan firma olarak kabul ediliyor. Türkiye, Cumhuriyet’in 100. yılında sadece savaş gemileri için değil pek çok farklı deniz aracının üretimi için de öne çıkıyor. Ukrayna, Nijerya, Türkmenistan, Pakistan ve belki de yakın gelecekte Malezya gibi ülkeler için üretilecek savaş gemileriyle Türkiye, bu alanda adından sıkça bahsettirmeye devam edecek gibi duruyor."
136,ASELSAN'ın projesi Arjantin'in ilgisini çekti,ASELSAN MEKO 360 destroyer modernizasyonu projesi Arjantin Donanmasının ilgisini çekiyor.,Savunma,https://www.trthaber.com/haber/savunma/aselsanin-projesi-arjantinin-ilgisini-cekti-818209.html,"Arjantin'in önde gelen savunma sanayisi sitesi ""Zona Militar""ın (Askeri bölge) internet sitesinde çıkan habere göre, ASELSAN firması, Arjantin Donanması'na sunulmak üzere MEKO 360 destroyerlerinin modernizasyonuna ilişkin bir proje üzerinde çalışıyor. Haberde, projenin, Türk Deniz Kuvvetleri tarafından işletilen MEKO 200TN Barbaros fırkateynlerinin modernizasyonuna yönelik bazı hususları içereceği belirtildi.   Deniz Filosu Komutanı Tuğamiral Carlos Maria Allievi, Mayıs 2023'teki açıklamasında, yeni fırkateynlerin satın alınmasının yanı sıra orta ve uzun vadeli projeleri arasında, MEKO 360 gemilerinin yeteneklerini geri kazanabilecek şekilde modernize edilebilmesinin önemini hatırlatmıştı. Gemilerin atış kontrol, radar ve elektronik sensörler gibi unsurlarının Türk üretimi sistemlerle modernize edilmesi bekleniyor. ASELSAN'ın Türk Deniz Kuvvetleri için yaptığı modernizasyon paketinin son derece başarılı bulunduğu ve dünya çapında ilgi gördüğü biliniyor. ""Arjantin Donanması, Geleceğe Bakış Açısıyla MEKO 360 Muhriplerini Modernize Etmeyi Hedefliyor"" başlığıyla çıkan haberde, farklı modernizasyon projelerinin gözden geçirileceği ve süreç içerisinde MEKO 200 üzerindeki çalışmanın kapsamının bütçeye göre değişiklik gösterebileceği belirtildi. Modernize edilecek unsurlara değinilen haberde algılama ve yönlendirme sistemleri, entegre komuta kontrol sistemleri, sevk tesisi, silahlardaki iyileştirmeler, Türkiye ve Yunanistan'daki Barbaros ve Hydra sınıflarının geliştirilmesinin ele alındığı kaydedildi. Türk donanmasının vurucu gücü Barbaros Haberde, Türk endüstrisinin ulaştığı tecrübeye işaret edilerek yakın zamanda Barbaros fırkateynlerindeki son deneyimleri ile Nijerya'nın tek MEKO 360'ının modernize edilmesi örnek gösterildi. Türk donanmasının ""vurucu gücünü"" oluşturan unsurlardan Barbaros sınıfı fırkateynler tepeden tırnağa yerli ve milli sistemlerle modernize ediliyor. Yarı Ömür Modernizasyonu-B (B-YÖM) programı kapsamında yenilenen TCG ORUÇREİS fırkateyni seyir testlerini sürdürüyor. ASELSAN yönetiminde gerçekleşen faaliyetle gemi, tüm sistemleriyle yerli hale geldi. Türk basınında çıkan haberlerde, Barbaros (Meko 200) sınıfı fırkateyn yarı ömür modernizasyonu projesinde çok detaylı bir icraat çıkaran ASELSAN'ın buradan kazandığı tecrübe ve referans sayesinde Arjantin'in Almirante Brown (MEKO 360) sınıfı destroyerlerinin modernizasyonu programı için teklif vereceği bilgisi paylaşıldı."
137,Mavi Vatan'da tüm heybetiyle TCG Anadolu...,İzmit Körfezi'nde demirleyen Türkiye'nin en büyük askeri gemisi 'TCG Anadolu' tüm heybetiyle havadan görüntülendi.,Savunma,https://www.trthaber.com/haber/savunma/mavi-vatanda-tum-heybetiyle-tcg-anadolu-817868.html,"Türkiye'nin yerli ve milli savaş gemisi TCG Anadolu, 29 Kasım tarihinde İzmit Körfezi'ne demirledi. 30 Kasım tarihinden itibaren ise vatandaşların ziyaretine açıldı. 6 Aralık Çarşamba gününe kadar ziyaretçilerini ağırlayacak olan savan gemisine, 3 günde yüzlerce kişi akın etti.   Limana yanaşamaması sebebiyle açıkta duran gemiyi, vapur seferleri ile ziyaret eden vatandaşlar, heybeti karşısında gururlanıyor. Askerlerin hazır olduğu gemi, havadan da görüntülendi. Havadan çekilen görüntülerde geminin üzerinde 10 savaş helikopteri yer aldı. "
138,Akdeniz'in uluslararası hava sahasında eğitim uçuşu yapıldı,"Milli Savunma Bakanlığı, Kıbrıs Adası'nın güneyinde, Akdeniz'in uluslararası hava sahasında, muharip ve destek uçaklarının yanı sıra İHA'ların da katılımıyla eğitim uçuşu gerçekleştirildiğini bildirdi.",Savunma,https://www.trthaber.com/haber/savunma/akdenizin-uluslararasi-hava-sahasinda-egitim-ucusu-yapildi-817711.html,"Bakanlığın sosyal medya hesabından yapılan açıklamada, ""Hava Kuvvetleri Komutanlığımıza bağlı çeşitli üslerden havalanan muharip ve destek uçaklarının yanı sıra İHA'ların katılımıyla Kıbrıs Adası'nın güneyinde, Akdeniz'in uluslararası hava sahasında eğitim uçuşu icra edildi"" ifadesi kullanıldı. Paylaşımda, eğitim uçuşuna ilişkin videoya da yer verildi.   ????️ 30 Kasım 2023

Hava Kuvvetleri Komutanlığımıza bağlı çeşitli üslerden havalanan muharip ve destek uçaklarının yanı sıra İHA’ların katılımıyla Kıbrıs Adası'nın güneyinde, Akdeniz’in uluslararası hava sahasında eğitim uçuşu icra edildi. #MillîSavunmaBakanlığı pic.twitter.com/PtSLhSPvux"
139,Hafif mühimmat ihtiyacına yerli çözüm,"Türkiye'nin hafif mühimmat ihtiyacını yerli imkanlarla karşılamak üzere kurulan ve ülke ekonomisine yıllık 80 milyon euro katkı sağlaması planlanan Mite Defence fişek fabrikası, seri üretime başladı.",Savunma,https://www.trthaber.com/haber/savunma/hafif-muhimmat-ihtiyacina-yerli-cozum-817633.html,"Çorum Sungurlu Organize Sanayi Bölgesi'nde 404 bin metrekare açık, 30 bin metrekare kapalı alana sahip tesisin temeli, 13 Ağustos 2022'de Cumhurbaşkanı Recep Tayyip Erdoğan tarafından atıldı. Türkiye'de tek seferde temeli atılan en büyük savunma sanayisi yatırımlarından olan tesiste deneme üretiminin başarıyla tamamlanmasının ardından 9,19 milimetre fişeklerin seri üretimine geçildi. Mite Defence Genel Müdürü Fatih Doğan, tam kapasite üretime ulaşmalarıyla Türkiye'nin hafif mühimmat ihtiyacını karşılayacaklarını, Türkiye'nin bu alanda pazar olmaktan çıkıp üretici pozisyonuna geçeceğini söyledi. Tesiste üç farklı çapta mermi üreteceklerini belirten Doğan, ""Milli Savunma Bakanlığımızın denetimlerinden geçerek şu anda 9,19 milimetre diye tabir ettiğimiz fişeklerimizin üretimini yapıyoruz. Bir sonraki aşamada 5,56 milimetre, 45 kalibre diye tabir ettiğimiz fişeklerin üretimine geçeceğiz. Daha sonra 7,62 milimetre, 51 kalibreli fişeğimizi Türk savunma sanayisine vermiş olacağız."" dedi.    Tesiste 150 kişinin çalıştığını, tam kapasite üretime geçmeleriyle istihdamın 400'e kadar yükseleceğini vurgulayan Doğan, ""Tesiste yılda 360 milyon fişek üretmeyi planlıyoruz. 360 milyon fişeği Milli Savunma Bakanlığımız, asker ve polisimize verdikten sonra ihracatını da yapacağız."" ifadesini kullandı. Tesisin tam kapasiteye ulaşmasıyla Türk savunma sanayi sektörüne yıllık 80 milyon euro civarında ekonomik katkı sağlayacaklarının altını çizen Doğan, ""Bu bizim için çok değerli. Artık Türk savunma sanayi kesinlikle dışa bağımlı değil. Artık yerli ve milli ürünlerimizi üretiyoruz. Türk savunma sanayisi geçmişte dışa bağımlıyken bugün kendi fişeğini üreten, kendi savunma sanayi araçlarını üreten pozisyona geldi. Bu da ülkemiz adına gurur verici."" diye konuştu. Doğan, Türkiye'nin, Cumhurbaşkanı Recep Tayyip Erdoğan öncülüğünde savunma sanayisini geliştirdiğine dikkati çekerek, şöyle devam etti: ""1980 öncesinde dışa bağımlı bir Türk savunma sanayisi var. Sonrasında ise kendi ayakları üzerinde yürüyen bir savunma sanayisi görüyoruz. Özellikle 2001'den sonra Cumhurbaşkanı'mızın himayelerinde Türk savunma sanayisi şaha kalkıyor. Bu da bize, savunma sanayi şirketlerine güç veriyor. Buradan aldığımız güçle artık Türk savunma sanayisi dünyada da dikkat çekiyor."" Türk savunma sanayisinde üretilen ürünlerin yurt dışında dikkati çektiğine işaret eden Doğan, ""Yurt dışına çıktığımızda Türk savunma sanayisinde üretilen malzemeler için 'Türkiye ürettiyse kaliteli üretmiştir, sağlam üretmiştir' dediklerini görüyoruz. Bu da bize gurur veriyor. Türkiye'nin en büyük hafif mühimmat fabrikasıyız. Türkiye olarak bu alanda pazar konumundayken, artık dünyayı Türkiye Cumhuriyeti'ne çeken aktör konumundayız."" açıklamasında bulundu."
140,Milli hava platformlarını Türk mühendisleri donatıyor,Türk mühendislerinin tasarım ve üretim yetenekleriyle ortaya çıkarılan yüksek kalitedeki ürün ve alt sistemler milli havacılık projelerinde birer birer yerini alıyor.,Savunma,https://www.trthaber.com/haber/savunma/milli-hava-platformlarini-turk-muhendisleri-donatiyor-817483.html,"Savunma sanayii için alt sistem, asamble ve hassas komponent tasarım ve üretimi yapan Alp Havacılık, kapılarını basın mensuplarına açtı. Alp Havacılık Ankara Koordinatörü ve Alpteknik Havacılık Yönetim Kurulu Başkan Yardımcısı Yılmaz Güldoğan, Alp Havacılık Milli Programlar Müdürü Cihan Albayrak ve Alp Havacılık Mühendislik ve Tasarım Direktörü Atilla Kaya, şirketin yürüttüğü çalışmalara ilişkin bilgiler verdi, soruları yanıtladı.    Yüksek teknoloji, kalite, tasarım, mühendislik ve üretim standartlarına sahip şirket, helikopter üreticisi Sikorsky'nin en nitelikli iştiraklerinden biri olarak helikopter, motor, yapısal ve iniş takımı alanlarında çözümler sunuyor. Tümüyle Türk yönetici ve mühendis kadrolarıyla faaliyetlerini sürdüren, çalışan yaş ortalaması 33 olan şirket, yıl sonunda 1350 çalışan sayısına ulaşacak. Cirosunun yüzde 90'dan fazlasını Kuzey Amerika başta olmak üzere ihracattan elde eden Alp Havacılık, Airbus ve Boeing'in ürettiği tüm platformlarda ağırlıklı iniş takımları için olmak üzere ürettiği parçalarla yer alıyor. Şirket, Türkiye'nin tüm havacılık ve uzay ihracatının yaklaşık yüzde 20'sine katkıda bulunuyor ve üçüncü büyük havacılık ihracatçısı olarak dikkati çekiyor.    Özgün hava platformlarına tasarım ve üretim desteği veriyor Türkiye'de GÖKBEY, ATAK-2, KAAN gibi özgün hava platformlarına ve TEI'nin motor projelere tasarım ve üretim desteği veren şirket, Türkiye'nin F35 Programı'ndan çıkarılmasına rağmen ürettiği motor komponentlerin çok nitelikli olması ve bunların kalifiye edilememesi nedeniyle geçen yıl ağustos ayına kadar tedarik sağlamayı sürdürdü. Şirket, bilindiği kadarıyla F22 uçağına ABD dışında komponent üreten tek firma olma özelliği taşıyor. T70 Genel Maksat Helikopter Programı kapsamında 38 adetlik ilk üretim paketinde 6. helikopterle birlikte dişli kutusu ve iniş takımı tedarik etme sorumluluğu üstlenen şirket, iniş takımlarının tümünü teslim etti, dişli kutularında da sona geldi. Programın devamı ve helikopterin başka ülkelere ihracatı durumunda bu üretimlere devam edilecek.    Japon rakibi geride bıraktı, GÖKBEY'deki yerini aldı Tasarım çalışmalarına eğitim uçaklarına yönelik iniş takımı tasarımıyla başlayan şirket, daha sonra helikopterde pilotun verdiği komutu ileten mekanik itki çubuklarında Sikorsky'nin tedarikçisi olmak için yaptığı çalışmaları seri üretim yapabilir düzeye getirmeyi başardı. GÖKBEY helikopterine güç verecek milli TEI TS1400 turboşaft motorunun çok önemli bir alt sistemi olan aksesuar dişli kutusunun tasarım, test, üretimi için görevlendirilen Alp Havacılık, ortaya koyduğu ürünle Japon menşeli muadil ürünü geride bıraktı. Motorun ve bazı ekipmanların görevini yapmasını sağlayan aksesuarları çalıştıran, helikoptere ilk hareketi veren parçanın çalışmasına imkan tanıyan bu aksesuar dişli kutusu, yerli motorla ilk uçuşunu yapan GÖKBEY helikopterinde görevini yerine getirdi. Ürün teslimatlarına devam edilirken 7. prototipten sonra tasarım dondurulacak. GÖKBEY'de 2025 yılının ikinci yarısında 35'inci helikopterle birlikte yerli motora geçilmesiyle bu dişli kutuları da kullanılacak. Alp Havacılık'ın bu ilk büyük tasarım projesi sonunda 30 set dişli kutusu siparişi aldı. Aksesuar dişli kutusu tasarım ve üretimindeki bu kabiliyetlerin TF6000 ve milli muharip uçak motorlarının ihtiyaçlarının karşılanmasında da kullanılması hedefleniyor.    KAAN'da yer alacak özgün tasarımlar Özellikle aksesuar dişli kutusunda yakalanan başarı, milli muharip uçak KAAN'a yönelik bazı projelerin önünü açtı. Bunlardan biri olan Yivli Kramiyer Dişli Mekanizması, motora ve pilotun kullandığı gaz koluna bağlı olarak yakıt akış hızını ayarlıyor. Pilotun istediği manevraları yapabilmesi için gerekli olan yakıt kullanımı bu mekanizmayla ayarlanıyor. Alp Havacılık tarafından 6 aylık sürede tasarlanıp üretilen 2 mekanizma uçak üzerindeki yerini aldı. 27 Aralık'ta yapılması hedeflenen ilk uçuşta da KAAN'ın üzerinde bulunacak. Fonksiyonel testleri biten mekanizmanın çevresel testlerinin de bu hafta tamamlanması öngörülüyor. Yivli Kramiyer Dişli Mekanizması'nın KAAN'da ilk çevresel testleri tamamlanan ürünlerden olduğu belirtiliyor. KAAN için tasarlanan bir diğer ürün Dümen Mekanizması. Bu üründe ilk uçuşta farklı bir tedarikçinin mekanizması kullanılacak, seri üretimde ise sorumluluk Alp Havacılık'ta olacak. Dümen mekanizması için 40 setlik sipariş alınırken teslimatlar 2024 yılının ikinci yarısında başlayacak. ""Milli programlar"" kapsamında bu tasarım faaliyetleri dışında üretime yönelik olarak GÖKBEY helikopteri için T70 Programı'nda elde edilen tüm kabiliyetler kullanılıyor. GÖKBEY'in ana şaftı, iniş takımı komponentleri, arka kuyruk sürücü şaftlarının üretimi gerçekleştiriliyor. ATAK-2'nin kuyruk sürücü şaftları, tümüyle iniş takımı, hangardan çıkan ve ilk uçuşu gerçekleştirecek KAAN'ın iniş takımlarının üretimi Alp Havacılık imzasını taşıyor. Silah sistemlerinin ömrü uzayacak Alp Havacılık, bu tasarım kabiliyetinden hareketle ayrıca ASELSAN için ""rulman ya da çember dişli"" olarak adlandırılan ürünleri geliştirdi. Söz konusu ürün kule sistemlerinde, kara araçlarında, uzaktan komutalı silah sistemlerde dönüşü sağlayan kritik bileşenler arasında yer alıyor. Helikopterlerde kullanılan ve havacılıktan devşirilen alüminyum-çelik yapıştırma içeren patentli çözümle rulman dişlinin fonksiyonu artırıldı, kullanım ömrü uzatıldı. Sanal testleri başarılı olan ürünlerin ilk teslimatları yıl sonunda yapılacak. Hedef platform üzerindeki onay sürecinin ardından gelecek yıldan itibaren seri üretime başlanacak. Kara platformlarına yönelik geliştirilen ve şu an için 1,2 metre çapla sınırlı ürünün ilerleyen aşamada daha büyük ölçekli olarak Fırtına obüsü gibi büyük platformlarda ya da deniz platformlarında da kullanılması hedefleniyor. Bunun yayında ASELSAN tasarımı platformların kompleks ve kritik alt sistemlerini üretmeye başlayan şirket, böylelikle faaliyetlerini çeşitlendirerek iş payını artırmayı amaçlıyor. Robotlar ve insansız taşıma araçları da işbaşında Alp Havacılık, etkinlik ve verimliliği artırmak için tesislerinde ""endüstri 4.0"" uygulamaları, endüstriyel robotlar ve insansız taşıma araçlarından yararlanıyor. Aktif olarak kullanılan ""esnek üretim hattında"" takımların, parça kesicilerin yüklemesi robotlar ve taşıyıcı araçlarla gerçekleştiriliyor. Tüm bu tezgahlarda gözlem amaçlı tek personel bulunuyor, her şey otomasyonla yapılıyor. Aynı zamanda onaylı bir AR-GE merkezi olan Alp Havacılık, nikel alaşımların işlenmesi için özel olarak geliştirdiği ve patent altına aldığı seramik kesiciler ile klasik üretim yöntemlerine göre yüzde 40 maliyet avantajı sağlayan ve daha dayanıklı olan ürünler ortaya koydu. Şirket bünyesinde üretilen bu kesiciler motor komponetlerinin üretimine de önemli katkı sağladı. Bu kesici takımları ticarileştiren şirket, ilk ihracatını da geçen hafta İtalya'ya yaptı."
141,Güçlü tedarik stratejisi Türk savunma ürünlerinin yolunu açıyor,Türk savunma sanayii son dönemde geliştirdiği özgün ürünlerin muharebe sahasındaki yüksek performansının yanında hayata geçirdiği tedarik zinciri stratejisiyle uluslararası pazarlardaki başarısını artırıyor.,Savunma,https://www.trthaber.com/haber/savunma/guclu-tedarik-stratejisi-turk-savunma-urunlerinin-yolunu-aciyor-817452.html,"Türk zırhlı kara aracı üreticisi Nurol Makina'nın geliştirdiği platformlar 20'den fazla ülkede kullanılıyor. NATO üyesi 2 ülke tarafından da tercih edilen araçların yeni ülkelerin kullanımına sunulmasına yönelik görüşmeler devam ediyor. Bu başarının arkasında araçların muharebe sahasındaki yüksek performansının yanı sıra özellikle yerli üreticilerle oluşturulan güçlü tedarik stratejisinin önemli payı bulunuyor. Nurol Makina hayata geçirdiği tedarik zinciri stratejisi ile tasarım, üretim, kalite, planlama, tedarik, yardımcı sanayi değerlendirme ve geliştirme, ürün destek fonksiyonlarının tamamını bütünleştiren bir yapı oluşturdu. Müşteri beklentilerini karşılıyor Bu kapsamda, ürünü kaynağından tüketim noktasına proje ihtiyaçları doğrultusunda optimum zaman ve maliyette getiren etkili bir tedarik zinciri küresel anlamda müşteri beklentilerini karşılıyor. Bunun beraberindeki stratejik planlamayla da uzun vadeli ve geleceğe dönük bir bakış açısıyla organizasyonel rekabet avantajı elde ediliyor. Stratejik Tedarik Zinciri Yönetimi ile yenilikçi ürün ve çözüm geliştirme kabiliyeti dahilinde talep ve tedarik süreçleri arasındaki etkileşim arttırılarak entegrasyonun sağlanması, müşteri talebinin en uygun maliyetlerle ve en etkin biçimde karşılanması hedefleniyor. Bu sayede daha yüksek müşteri memnuniyeti, lojistik maliyetlerin düşmesi, verimlilik ve kapasite artışı, teslimat performansında artış, tedarik çevrim süresinde azalış, üretimde devamlılık, pazardaki ani değişimlere karşı kazanılan direnç ve yerel/küresel risklerin etkisinin düşük olması, toplam maliyetlerde azalma ve tedarik zinciri yeteneğini geliştirme gibi kazanımlar elde ediliyor. Tedarikçilerin yetenekleri geliştiriliyor Nurol Makina söz konusu kazanımları elde edebilmek için ""tedarik zinciri yetenek geliştirme stratejileri"" uyguluyor. Birlikte çalışılan tedarikçiler teknoloji transferi ve stratejik işbirliktelikleriyle geliştiriliyor, yetkinlikleri artırılıyor. Kritik sorumluluklar üstelenen firmalara yönlendirme yapılırken, ihtiyaç duyulan alanlarda altyapılar güçlendiriliyor ve yatırım kararları alınıyor. Tedarik zinciri ile ilintili tüm faaliyetler izleniyor ve teknolojik gelişimler doğrultusunda hızlı uyarlamalar yapılıyor. Nurol Makina, Stratejik Tedarik Zinciri Yönetimi sayesinde Türkiye'de 5 coğrafi bölge, 17 il ve 10 ülkeye yayılmış tedarikçi ağıyla sürdürülebilir ve verimli bir hizmet sunuyor. Uluslararası bir marka haline gelme hedefine büyük katkı veren bu yaklaşım, sağladığı yüksek memnuniyet düzeyiyle Türk zırhlı araçlarının çok farklı coğrafyalarda ilgi görmesini sağlıyor."
142,Yerli uçak motorunda kritik viraj,Son yıllarda Türk savunma sanayiinin üzerinde en çok tartışılan konularından biri de üretilen platformlarda kullanılacak motorlar. İçinde bulunduğumuz dönemi ‘kritik yıllar’ olarak adlandıran sektör temsilcilerine göre işlerin yolunda gitmesi halinde Ankara’nın son derece stratejik bir alanda daha eli rahatlayacak…,Savunma,https://www.trthaber.com/haber/savunma/yerli-ucak-motorunda-kritik-viraj-817195.html,"Türkiye’nin ilk savaş uçağı KAAN, ilk insansız savaş uçağı KIZILELMA, envantere gireceği gün merakla beklenen ALTAY tankı ve daha nice kara, deniz, hava platformu… Cumhuriyet’in 100. yılında yoluna bazı alanlarda doludizgin devam eden Ankara’nın tüm bu projelerdeki en büyük meydan okumalarından biri de motor meselesi… Cumhurbaşkanı Recep Tayyip Erdoğan’ın geçtiğimiz günlerde yaptığı “KIZILELMA’da yerli/milli motorun üretimi maalesef neresinden baksanız 5 yılı alır” cümlesi bu süreci bir kez daha gündemin üst sıralarına taşıdı. Peki, bugüne kadar çok farklı tarihlerin telaffuz edildiği yerli/milli motor konusunda hangi noktadayız? Savunma Sanayii Araştırmacısı Yusuf Akbaba ile detayları konuştuk…   “En gerçekçi tarihi duyduk” Cumhurbaşkanı Erdoğan’ın '5 yıllık süre zarfı' vurgusuyla başlıyor anlatmaya Akbaba ve KIZILELMA'nın motoru konusunda verilen bu tarihin 'ihtiyatlı' olduğunu belirtiyor. Akbaba’ya göre Cumhurbaşkanı’na daha önce benzer projelerde verilen ancak tutturulamayan tarihler olması burada esas nokta. “Bu nedenle Sayın Cumhurbaşkanı’nın en gerçekçi tarih olan 5 yılı telaffuz etmesi çok önemli” diyor Akbaba. Her ne kadar verilen tarih için en ihtiyatlı yol düşünülmüş olsa da bir parantez açıyor ve Baykar’ın bu gibi süreçlerdeki performansına atıf yapıyor. “Ekibin potansiyeli düşünüldüğünde 5 yıldan kısa sürede hazır olma ihtimali de var” cümlesiyle beklentisini de aktarmış oluyor. Sadece ekip de değil… İnsanız platformda kullanılacak motorun, insanlı platformlarda kullanılacak bir motora göre daha rahat test süreci olduğuna da vurgu yapıyor Akbaba ve bu gerçekliğin de projenin erken bitmesine katkı sağlayabileceğine dikkati çekiyor.   KAAN’ın motorunu ne zaman operasyonel görebiliriz? KIZILELMA’nın motoru ve 5 yıllık süre, haliyle gözleri diğer alanlardaki mevcut duruma da çevirdi. Bu noktada akla ilk gelen proje Aralık 2023 sonunda gökyüzüyle buluşmayı hedefleyen Milli Muharip Uçak ya da KAAN. KAAN’ın test uçuşunda ABD yapımı iki motorla havalanacağı sır değil… Ancak bir yandan da yerli motorla ilgili çalışmalar sürüyor. KAAN’ın 2028’de yerli motorla uçması yönünde bir planlama olduğunu medyaya yansıyan haberlerden biliyoruz.   Yusuf Akbaba, KAAN’ın motoru için verilen tarihlerde çok ihtiyatlı olunması gerektiği görüşünde. İki yıla yakın süredir TRMOTOR şirketinin Ukrayna'nın desteğiyle motor geliştirmek için çalışmalarını sürdürdüğünü de ekliyor: “Bunun yanında TEI'nin de kendi içerisinde çalışmaları mevcut. 2028 yılında uçak üzerinde motorun testlerine başlanması hedefleniyor. Motoru tam operasyonel halde 2031-33 bandında göreceğimizi düşünüyorum. Tarihimizde ilk defa beşinci nesil uçak ve bu uçak için motor yapıyoruz. Malzeme ve teknik anlamda almamız gereken önemli bir yol var. Projenin zorluğu göz önünde bulundurulduğunda TRMOTOR, TEI, Kale ve hatta kara sistemleri için motor üreten firmalarımızın bilgi birikiminden ve altyapılarından ortak yararlanarak güç birliği yapılması gerekiyor.”   “Sektördeki başarının motorlara yansıması şart” Türk savunma sanayiinin son yıllarda insansız sistemler, kara araçları, elektronik harp unsurları, deniz ve füze sistemlerinde dünyada merak uyandıran başarılara imza atması elbette tesadüfi değil. Ancak madalyonun diğer yüzündeki konulardan biri de en başta da söylediğimiz üzere motorlar. “Çok farklı sistem ve platformlara gösterilen başarılar maalesef itki sistemlerinde gösterilemedi” diyor Akbaba.   Bu noktada bir dipnot daha veriyor, kimi motor projelerinin ya geç başlatıldığını ya da sonuca ulaşamadığından bahsedip, sözlerini şöyle tamamlıyor: “Türk savunma sanayii hafif zırhlı araçlar, füze sistemleri ve MALE sınıfı İHA'lar için yerli motorların kullanımına geçti ama daha yolun başındayız. TEI tarafından geliştirilen TS-1400 turboşaft motoru, BMC Power'ın Utku - Batu güç grubu projeleri, TRMOTOR'un üreteceği jet motoru ve deniz sistemleri için gelecek yerli itki sistemleri sonrasında Türk savunma sanayii dışa bağımlılığını önemli ölçüde bitirecek. Yukarıda saydığımız projelerin hepsi platformlara entegre edildiğinde ‘Türk savunma sanayiinin kalbi artık yerli ve milli atıyor’ sözünü de rahatlıkla kullanabileceğiz.”"
143,"""Nusret-2023 Davet Tatbikatı"" devam ediyor","Türkiye'nin ev sahipliğinde NATO ve Türkiye'den Kara, Deniz ve Hava Kuvvetleri ile Sahil Güvenlik Komutanlığına bağlı yüzer ve uçar birliklerle dost ve müttefik ülkelerden EOD timleri ve gözlemcilerin katıldığı ""Nusret-2023 Davet Tatbikatı"", Saros Körfezi'nde devam ediyor.",Savunma,https://www.trthaber.com/haber/savunma/nusret-2023-davet-tatbikati-devam-ediyor-816702.html,"Mayın Filosu Komutanı Tümamiral Mustafa Kaya, Çanakkale Deniz Müzesi'nde düzenlenen basın brifinginde, tatbikatın, katılımcı birlik ve komutanlıkların mayın harbi planlama, icra ve kıymetlendirme konularında eğitimini sağlamak, Türk Deniz Kuvvetleri ile dost ve müttefik deniz kuvvetleri arasında karşılıklı işbirliği ve birlikte çalışabilirliği geliştirmek amacıyla her yıl icra edilen mayın harbine yönelik bir davet tatbikatı olduğunu söyledi. Tatbikata adını veren Nusret Mayın Gemisi'nin 7-8 Mart 1915'te Çanakkale Boğazı'na 26 mayın döktüğünü ve 1. Dünya Savaşı'nın kaderini değiştirdiğini hatırlatan Kaya, Çanakkale Deniz Savaşı'na büyük katkısı olan kahraman geminin anısını yaşatmak için aslına birebir uygun olacak şekilde Deniz Kuvvetleri Komutanlığınca 2011'de TCG Nusret Gemisi'nin inşa edildiğini belirtti.    Kaya, dünyada birçok müze gemi bulunmakla beraber modern seyir cihazlarıyla donatılmış olan TCG Nusret'in yüzer müze gemi olarak emsallerinden ayrıldığını ifade etti. Dost ve müttefik ülkelerin ilgisi yüksek Nusret-2023 Davet Tatbikatı'nın Kuzey Deniz Saha Komutanlığı tarafından planlandığını aktaran Kara, şu bilgileri verdi: ""Tatbikat, Mayın Filosu Komutanlığınca sevk ve idare edilecektir. Tatbikata Türkiye'den Mayın Filosu Komutanı 1. Arama Tarama Filotillası Komodoru, 2. Arama Tarama Filotillası Komodoru ve 1. Amfibi Gemiler Filotillası Komodoru ile bir komuta kontrol gemisi, bir fırkateyn, 2 karakol gemisi, 8 mayın avlama gemisi, 2 helikopter, bir su altı savunma görev timi, 2 hafif otonom sualtı aracı timi ve bir insansız hava aracı, 2 Sahil Güvenlik gemisi, Kara Kuvvetleri Komutanlığından 2 helikopter, Hava Kuvvetleri Komutanlığından 2 görev uçuşu F-16 ve bir C-130 nakliye uçağı iştirak edecek. Tatbikata NATO Daimi Mayın Karşı Tedbirleri Görev Grubu-2 unsurlarından İtalya'ya ait bir komuta kontrol gemisi ile İtalya, İspanya, Türkiye ve Yunanistan'dan birer avlama gemisi, Hırvatistan'dan patlayıcı maddeleri zararsız hale getirme timi, ayrıca ABD, Malta, Romanya ve Suudi Arabistan'dan birer patlayıcı maddeleri zararsız hale getirme timi iştirak edecek. Tatbikatta Azerbaycan, Bahreyn, Brezilya, Bulgaristan, Güney Kore, Filipinler, Kuveyt, Malezya, Pakistan ve Umman'dan toplam 20 gözlemci personel birlikler gözlemci olarak yer alacak."" Dost ve müttefik ülkelerin yakın ilgisi ve yüksek oranlı katılımının, Nusret-2023 Davet Tatbikatı'nın karşılıklı işbirliğine ve birlikte çalışabilirliğe olan katkısının ne kadar yüksek olduğunu gösterdiğini dile getiren Kaya, tatbikatın TCG-Bayraktar sancak gemisinden teşkil edilecek mayın harbi harekat merkezi aracılığıyla Mayın Filosu Komutanlığınca sevk ve idare edileceğini belirtti. Kaya, mayın döküş, mayın karşı tedbirleri ve liman ziyaretlerini de içeren 3 safhada tatbikat icra edileceğini duyurdu. Konuşmasının ardından gazetecilerin sorularını yanıtlayan Tümamiral Kaya, ""Denizlerde 1. Dünya Savaşı'ndan kalan 200'ün üzerinde mayın tespit edildi. Bu mayınların 100 yılı aşkın bir süredir derin denizlerde olduğunu ve teknik bakımdan tehlikeli olma potansiyelini kaybettiklerini bilmemize rağmen gerekli emniyet tedbirlerini alıyoruz"" dedi. Rusya-Ukrayna Savaşı'nda Karadeniz'de sürüklenen mayınların sayısının bazı kaynaklara göre 417 olduğunu, bunlardan 17'sinin tespit ve imha edildiğini anlatan Kaya, Türk Deniz Kuvvetleri olarak denizden ve havadan bütün unsurlarla sahadaki bu riski minimize edecek şekilde 7 gün 24 saat esasına uygun olarak keşif ve gözetleme faaliyetlerini sürdürdüklerini sözlerine ekledi. Tatbikat, TCG Bayraktar'dan sevk ve idare edilecek Nusret-2023 Davet Tatbikatı, her yıl Türk Deniz Kuvvetleri ev sahipliğinde Mayın Filosu Komutanlığı tarafından icra edilen Mayın Harbi Davet Tatbikatı olarak gerçekleştiriliyor. Bu yıl icra edilecek Nusret-2023 Fiili Mayın Harbi Davet Tatbikatı, Türkiye'nin ev sahipliğinde müttefik ülkelerin unsurları, Türkiye'den Kara Kuvvetleri, Deniz Kuvvetleri, Hava Kuvvetleri ve Sahil Güvenlik Komutanlığına bağlı yüzer, uçar birlikler ile dost ve müttefik ülkelerden EOD timleri ve gözlemcilerin katılımıyla 28 Kasım'da başladı. Tatbikat, ""Katılan birlik ve komutanlıkların mayın harbinin planlama, icra ve kıymetlendirme konularında eğitimini sağlamak, farklı ülkelerden katılan mayın harbi unsurlarının birlikte çalışabilirliğini geliştirmek"" amacıyla icra ediliyor. Nusret-2023 Tatbikatı kapsamında, havadan su üstü gemileriyle mayınlanan saha ve kanallar, mayın avlama gemileri, mayın harbi dalgıçları ve EOD/AUV timleri tarafından mayın karşı tedbirleri harekatı icra edilerek temizlenecek. Mayın Filosu Komutanlığınca sancak gemisi olan TCG Bayraktar'dan (L-402) sevk ve idare edilecek tatbikat, mayın döküş, mayın karşı tedbirleri harekatı ve liman ziyaretini de içerecek şekilde 3 safhada tamamlanacak. Nusret-2023 Tatbikatı'na Türk deniz, kara ve hava unsurlarının yanı sıra NATO unsurlarından İtalya, İspanya, Yunanistan ve Hırvatistan ile dost ve müttefik ülkeler ABD, Malta, Romanya ve Suudi Arabistan katılırken, Azerbaycan, Bahreyn, Brezilya, Bulgaristan, Güney Kore, Filipinler, Kuveyt, Malezya, Pakistan ve Umman'dan birlikler gözlemci olarak yer alıyor. Tatbikat, 6 Aralık'ta sona erecek."
144,Türkiye'nin savunma sanayisindeki başarısının sırrı,"TBMM Milli Savunma Komisyonu üyeleri, Cumhurbaşkanlığı Savunma Sanayii Başkanlığına (SSB) çalışma ziyareti gerçekleştirdi.",Savunma,https://www.trthaber.com/haber/savunma/turkiyenin-savunma-sanayisindeki-basarisinin-sirri-816504.html,"Komisyon Başkanı Hulusi Akar ve beraberindeki komisyon üyelerini ziyaretlerinde SSB Başkanı Haluk Görgün karşıladı. Görgün, komisyon üyelerine Türk savunma sanayi ürünlerinin yer aldığı sergiyi gezdirdi, projeler hakkında bilgi verdi. Akar, burada yaptığı konuşmada, Görgün'ün ASELSAN Genel Müdürlüğü görevinin ardından SSB Başkanı olmasının sektör açısından büyük bir kazanım olduğunu ve hizmet bayrağını çok daha ileriye götüreceğine inandığını söyledi. Türkiye'nin savunma sanayisinde çok önemli bir noktaya geldiğini vurgulayan Akar, hafif silahlar sınıfı örneğiyle bu gelişimi anlattı. Akar, şöyle konuştu: ""Hafif silah diye tabir ettiğimiz yani tabanca, makineli tabanca, makineli tüfek, otomatik tüfek, kesin nişancı tüfeği, bombaatarlardan oluşan silah ailesinde yapamayacağımız şey yok. Ötesi bunlar şu anda ihraç ediliyor, Avrupa ve Amerika ordularında ve polisinde bunlar kullanılıyor. Dolayısıyla müthiş bir ilerleme var. Kendimize güvenelim, dikleşmeyelim, dik duralım. Bazen özellikle gençlerde 'Biz yapabiliyor muyuz' şeklinde şeyler oluyor. Arkadaşlar gemi, helikopter, uçak vesaire yapıyoruz. Allah arkadaşlarımızın yolunu açık etsin."" ""Yetmez daha çok çalışacağız"" Haluk Görgün de güvenlik güçlerinin ihtiyaçlarının karşılanması yanında sektördeki tüm bileşenleri regüle eden bir vazifeleri bulunduğunu söyledi. Başkanlığın özellikle son 20 yılda Cumhurbaşkanı Recep Tayyip Erdoğan'ın ortaya koyduğu vizyon, kararlılık ve destekle Türk Silahlı Kuvvetleriyle iç içe çalışarak ürünler geliştirdiğini, yerlileştirdiğini, millileştirdiğini ifade eden Görgün, şu değerlendirmelerde bulundu: ""Uluslararası fuarlara katıldığımızda hep şunu soruyorlar: 'Kendi ordunuz bu ürünü kullanıyor mu? Referans olacaklar mı?' Şu cevabı çok gururla veriyoruz: 'Ordumuz kullanmakla kalmıyor. Bu ürünlerin her birinin geliştirilmesinde bizzat proje mühendisi gibi çalışıyor, kullanıyor, sahadaki uygulamalardan firmalarımıza geri dönüş yapıyor. O güncellemelerle birlikte silahlarımız, mühimmatlarımız, platformlarımız geliştiriliyor.' Geldiğimiz noktada 170'ten fazla ülkeye platform, sistem, alt sistem, mühimmat ihraç edebilen, 250'nin üzerinde ürünü sunabilen bir konuma geldik.""  ""4,4 milyar dolarlık savunma sanayi ihracatı gerçekleştirildi"" Geçen yıl 4,4 milyar dolarlık savunma sanayi ihracatı gerçekleştirildiğini anımsatan Görgün, ""Bu gelişmişliğe göre yetmez. Daha çok çalışacağız. Ürünlerimizin ve platformlarımızın daha fazla dost ve müttefik ülkece kullanılması için gayret göstereceğiz. Bu sene kendimize 6 milyar dolar hedef koymuştuk. 11 ayda 5 milyar doları yakaladık. 6 milyar dolar müjdesini yıl sonunda paylaşacağız diye ümit ediyorum"" dedi. Sektörün 12 milyar dolar ciroya, 80 binin üzerinde çalışana, 2500'ün üzerinde sadece savunma sanayisinde faaliyet gösteren firmaya ulaştığına işaret eden Görgün, ""Savunma sanayisinde üretilen ürünlerin nitelikli ve her türlü saha koşullarında çalışabilir olması gerekiyor. Bu geliştirme kahraman ordumuzla beraber yapıldığında dünyada tercih edilen ürünlerimiz yerli-milli olarak gerçekleştiriliyor"" ifadelerini kullandı."
145,LUMTAS-GM atışı: Bir tanksavardan çok daha fazlası,"ROKETSAN tarafından test atışı yapılan LUMTAS-GM tanksavar füzesi atışı aslında harp sahasının değişen yapısına bir cevap olarak da değerlendiriliyor. Tanksavar füzelerin tank dışındaki hedeflere de ateşlendiğine değinen uzmanlar, Ankara’nın tanksavar füzeleriyle seyir füzeleri arasında kalan ara sınıfta uygun maliyetli bir füze ürettiği görüşünde.",Savunma,https://www.trthaber.com/haber/savunma/lumtas-gm-atisi-bir-tanksavardan-cok-daha-fazlasi-816322.html,"Yılın sonuna doğru Türk savunma sanayii firmalarından güzel haberler gelmeye devam ediyor… Bunun son örneklerinden biri de LUMTAS-GM Tanksavar Füzesi’nin uzun menzilli test atışının gerçekleştirilmesi oldu. Bu test atışının basit bir tanksavar füzesinden çok daha öte anlamlar taşıdığı konusunda sektörde hemen herkes hemfikir. LUMTAS-GM atışının neden önemli olduğunu ve gelecek dönem için ne ifade ettiğini Savunma Sanayii Araştırmacısı Fatih Mehmet Küçük ile konuştuk.   Günümüzde çok farklı amaçlar için de kullanılıyor Küçük, halihazırda UMTAS, OMTAS, LUMTAS füzelerinin Türk Silahlı Kuvvetleri tarafından aktif olarak kullanıldığını belirtiyor. Mühimmatın güdüm sistemleri ve tandem harp başlıkları ile son derece kritik tanksavar füzeler olduğunu da ekliyor. Son yıllarda harp sahasındaki değişimlerin tanksavarlara da yansıdığını söylüyor Küçük ve “Bunlara güdümlü tanksavar füzeleri desek de günümüzde bu sistemler yüksek infilaklı parçacık etkili ve termobarik harp başlıkları sayesinde farklı görevler için de kullanılıyor. Özellikle son yirmi yılda gerçekleşen nizami ve gayrinizami savaşlarda bunları çok sık gördük” diyor.   Türkiye çok değerli bir ‘ara füze’ kazandı Tanksavar füzelerinin genelde 5-8 km mesafelerde etkin olduğu biliniyor. Ancak, Fatih Mehmet Küçük’ün yukarıda bahsettiği değişim burayı da etkilemiş. Gelinen noktada tanksavar füzelerin görev profilinin genişlemesi daha uzun menzilden angajman ihtiyacını beraberinde getirmiş.   Azerbaycan’ın İsrail’den aldığı SPIKE NLOS füzeleriyle yaklaşık 15-20 km mesafelerden Ermeni hedefleri vurabilmesi gibi örneklere getiriyor sözü Küçük ve devam ediyor: “Kısa ve öz bir şekilde söylemek gerekirse tanksavar füzeleri günümüzde ‘çok rollü’ bir ürün halini aldı. Bu süreçte sensör kabiliyetleri ve füze teknolojileri de gelişti. Haliyle menziller de uzadı. LUMTAS-GM de böyle bir ürün. Yerden atıldığında 16, havadan atıldığında 20 kilometreye kadar etkili. Böylece Türkiye, tanksavar füzeleri ile seyir füzeleri arasında kalan alandaki ihtiyacını karşılamış olacak. Bu sayede hasım kuvvetin, radar, tank, füze aracı gibi her türlü kara hedefi için milli, maliyet etkin, etkili bir çözüm oluştu.”   Bu tür atışlarda ‘hedefin aydınlatılması’ da ayrı bir mesele Her ne kadar atış ve sonuca odaklanılsa da biz geri planda kalan kimi detayların da izini sürmek istiyoruz. Belli ki LUMTAS-GM füzesi gelecek dönemde Türkiye’nin insansız kara araçlarında da kullanılacak. Bu noktada bir başka zorluk daha karşımıza çıkıyor çünkü füzenin menzili artırmak hedefi vurabilmek adına tek başına yeterli olmuyor. Bir de o füzeyi hedefe son ana kadar doğru bir şekilde yönlendirebilmeniz gerekiyor.   ROKETSAN’ın test atışında lazer güdümlü bir füze kullanıldı. Lazer güdümlü füze ateşlediğinizde füzenin gideceği hedefi ‘aydınlatmanız’ da gerekiyor. Füze o lazer izini takip ederek hedefini vuruyor. Fatih Mehmet Küçük, “Ne kadar uzağı hedeflerseniz o kadar güçlü aydınlatıcıya ihtiyacınız var. Aydınlatabilmek için de o mesafeyi çok iyi gören bir kameranız olmalı. Görüldüğü gibi bir füze atışı aslında kendi içinde teknolojik zorlukları olan bir iş” diyerek süreci özetliyor. Türk S/İHA’larının hedefi aydınlatma ve başarıyla vurma konusundaki yeteneği dünyanın malumu. Kara araçları için de yerli/milli imkanlara geliştirilen sistemler olduğundan söz ediyor Küçük. Somut bir örnek veriyor ve ASELFLIR-410 isimli görüntüleme-işaretleme sisteminin FNSS tarafından geliştirilen zırhlı muharebe aracı KAPLAN’a entegre edileceğini söylüyor.   Hava ve deniz araçlarına da entegre edilebilir Savunma sanayiinde milli imkanlarla ortaya konan bir ürünün çok hızlı şekilde farklı rollere bürünebildiğini daha önce sıkça gördük. UMTAS füze ailesi için de benzer bir senaryo olup olamayacağını soruyoruz Fatih Mehmet Küçük’e... “Elbette LUMTAS deniz ve hava araçlarında da kullanılabilir. Biz halihazırda daha uygun maliyetli olduğu için havadan daha çok süzülerek hedefine giden mühimmat kullanıyoruz. Ancak kimi durumlarda helikopter gibi çok yükseğe çıkmayan ve görece yavaş olan platformdan füze atmak gerekiyor. Özellikle taarruz helikopterlerimizin güvenli mesafelerden hedefleri imha etmesi için LUMTAS gibi bir füze biçim için önemli. ROKETSAN UMTAS-GM’nin Blok-II versiyonunu da çalışıyor. UMTAS GM Blok-II ailesi karadan 32 havadan ise 50 km mesafeye kadar gidebilen daha büyük, daha etkin bir füze olacak. Bu da Türkiye gibi çok farklı alanlarda operasyon icra eden ülkenin kritik bir kabiliyet daha kazanmasına anlamına geliyor.”"
146,Milli hava araçları ANKA-3 ve KAAN ilk uçuşlarına hazırlanıyor,"İnsansız savaş uçağı ANKA-3, tasarım, yapısal ve alt sistem iyileştirmelerinin ardından ilk uçuşa hazır hale getirildi. Son montajda görev sistemleri ve alt sistemlerle donatılmaya başlanan milli muharip uçak KAAN ise aralık ayının ortasında yoğunlaşacak taksi testleriyle 27 Aralık'taki ilk uçuşa hazırlanacak.",Savunma,https://www.trthaber.com/haber/savunma/milli-hava-araclari-anka-3-ve-kaan-ilk-ucuslarina-hazirlaniyor-816070.html,"Türkiye'nin lider havacılık sanayisi şirketi Türk Havacılık Uzay Sanayii (TUSAŞ), havacılık yapısallarında artan talep, yurt içi ve dışındaki teslimatlar ile özgün geliştirme projeleriyle yoğun bir yıl geçiriyor. Yılın son günlerinde bu yoğunluk ve heyecan zirveye çıkacak. TUSAŞ yılın geri kalanında insansız savaş uçağı ANKA-3 ve milli muharip uçak KAAN'ın ilk uçuşlarını gerçekleştirmeyi hedefliyor. ANKA-3 gökyüzüyle buluşmaya hazır ""Uçan kanat"" yapısı sayesinde düşük radar görünürlüğü, yüksek hız, yüksek taşıma kapasitesi gibi birçok avantaja sahip ANKA-3, tasarım, yapısal ve alt sistem iyileştirmelerinin ardından ilk uçuşa hazır hale getirildi. ANKA-3'ün yıl tamamlanmadan ilk kez gökyüzüyle buluşması bekleniyor. KAAN ilk uçuş için son montajda Türkiye'nin en önemli teknoloji geliştirme projesi KAAN için bir süredir devam eden yük testleri tamamlandı. En ufak parçasına kadar sökülen KAAN'ın ilk uçuşunda üzerinde yer alacak görev sistemleri ve alt sistemleri de yapılan bağımsız testlerinin ardından uçak üzerindeki yerlerini almaya başladı. Bu montaj faaliyeti motorların prototipteki yerini almasıyla sonlanacak. Montaj faaliyetinin ardından piste çıkacak KAAN, önce yavaş sonra hızlı taksi ile ilk uçuşuna hazırlanacak. Aralık ayının ortasında bu faaliyetlerin yoğunlaşması ve 27 Aralık'ta KAAN'ın ilk uçuşunu gerçekleştirmesi hedefleniyor. ANKA-3 ve KAAN prototipleri daha önce HÜRJET gibi ilk uçuşlarını boyasız gerçekleştirecek. Bu sayede uçuş sırasında ortaya çıkacak ve hava araçlarında iyileştirme yapılacak hususların tespiti daha kolay mümkün olacak."
147,'KARAOK' hedefini tam isabetle vurdu,"Kısa Menzilli Tanksavar Silahı 'KARAOK' hedefini tam isabetle vurarak, test atışını başarıyla tamamladı.",Savunma,https://www.trthaber.com/haber/savunma/karaok-hedefini-tam-isabetle-vurdu-815915.html,Veri Yok
148,KUŞKAPANI'nın kabul testleri tamamlandı,"Helikopterlerin gemilere güvenle iniş yapmasını sağlayan ve Türk savunma sanayiindeki kabiliyetler kullanılarak yerlileştirilen Helikopter Yakalama ve Transfer Sistemi KUŞKAPANI'nın kabul testleri tamamlandı. İniş operasyonunu, Deniz Hava Komutanlığının tek kadın pilotu Deniz Yüzbaşı Hatice Yeşiltaş gerçekleştirdi.",Savunma,https://www.trthaber.com/haber/savunma/kuskapaninin-kabul-testleri-tamamlandi-815831.html,"Güvenlik güçlerine en gelişmiş teknolojilerin yerli ve milli imkanlarla kazandırılmasına yönelik çalışmalar çok yönlü olarak sürdürülüyor. Bu çabaların deniz platformları alanındaki kilometre taşlarından MİLGEM projesi ve projenin fazları birçok alt sistemin yerlileştirilmesini sağladı. Son olarak Türk Deniz Kuvvetleri gemilerinde kullanılmak üzere Kanada'dan tedarik edilirken kısıtlama getirilen Helikopter Yakalama ve Transfer Sistemi başarıyla yerlileştirildi. Cumhurbaşkanlığı Savunma Sanayii Başkanlığı (SSB) koordinasyonundaki çalışmalar kapsamında Mayıs 2021'de STM Savunma Teknolojileri Mühendislik ve Ticaret AŞ ile Altınay Savunma Teknolojileri arasında imzalanan Helikopter Yakalama ve Transfer Sistemi Yerlileştirme ve Tedariki Projesi tamamlandı. Gemi üzerindeki entegrasyon faaliyetlerinin ardından projenin finalinde SSB, Deniz Kuvvetleri Komutanlığı ve STM temsilcilerinin katılımı ile Deniz Kabul Testleri gerçekleştirildi. Yerli olarak geliştirilen Helikopter Yakalama ve Transfer Sistemi, testlerde SH-70 Sea Hawk helikopterinin güvenli şekilde Türkiye'nin ilk milli fırkateyni TCG İSTANBUL'a inişini sağladı. İniş operasyonu sonrasında helikopter emniyete alındı ve hangarlama operasyonu gerçekleştirildi. Testler kapsamında SH-70 Sea Hawk helikopter birden çok kez iniş gerçekleştirdi ve KUŞKAPANI tarafından yakalandı. KUŞKAPANI sistemi kullanılarak yapılan ilk helikopter iniş operasyonlarını Deniz Hava Komutanlığının tek kadın pilotu Deniz Yüzbaşı Hatice Yeşiltaş gerçekleştirdi. ""Rekor sürede"" gelen yerlileştirme başarısı KUŞKAPANI Helikopter Yakalama ve Transfer Sistemi, helikopterlerin gemiye güvenle inmesini, sabitlenmesini ve hangara çekilmesini sağlayacak donanımlardan oluşuyor. Kamera ve helikoptere monte edilmiş lazer sistemi gibi alt bileşenlerden yararlanılan sistemde, görüntü işleme ile helikopterin konumu hesaplanıyor. Hesaplanan bu veriler çabuk yakalama aracı vasıtasıyla helikopterin doğru bir açıda tutulmasını sağlıyor. Helikopter iniş yaparken çabuk yakalama aracı pençesi ani bir hareketle helikopteri yakalıyor. Tüm bu işlemler sırasında iniş alanında personel bulunmasına gerek kalmıyor. Tek personel, kontrol noktasından süreci yürütebiliyor. ""Rekor sürede"" göreve hazır hale getirilen sistem, envantere girecek yeni gemilerde de yerini alacak, milli gemilerdeki yerlilik oranını artıracak, savunma sanayisinin ihracat kalemleri arasına katılacak. Hedefte ihracat var STM Genel Müdürü Özgür Güleryüz, Türkiye'nin tam bağımsız savunma sanayisi hedefleri doğrultusunda önemli bir başarıya daha imza attıklarını belirterek, şunları kaydetti: ""Güçlü yerli ekosistemimiz ile ambargoya konu olan kritik bir sistemi daha yerlileştirerek Türk savunmasına kazandırdık. Altınay Savunma ile geliştirdiğimiz Helikopter Yakalama ve Transfer Sistemi sayesinde hem önemli bir kabiliyet kazandık hem de bu alandaki yurt dışı bağımlılığımızı bitirmiş olduk. Çok kısa bir sürede hazır hale getirilen yerli sistemimizi ilk olarak TCG İSTANBUL'a entegre ettik. Bundan sonra da Türk Deniz Kuvvetlerimizin gemilerinde ve yurt dışında yürüttüğümüz su üstü ihracat projelerimizde yerli Helikopter Yakalama ve Transfer Sistemi'mizden faydalanabileceğiz."""
149,"""Gök vatanın"" milli gözleri Türkiye'ye kazandırıyor","ASELSAN'ın geliştirdiği elektro-optik keşif, gözetleme ve hedefleme sistemleri hem operasyon sahasında hem de yüksek katma değerli ihracatla ülkeye katkı sağlıyor.",Savunma,https://www.trthaber.com/haber/savunma/gok-vatanin-milli-gozleri-turkiyeye-kazandiriyor-815647.html,"Cumhurbaşkanı Recep Tayyip Erdoğan'ın Şubat 2024'ten itibaren seri üretime geçmesinin planlandığını açıkladığı elektro-optik keşif, gözetleme ve hedefleme sistemi ASELFLIR-500, Türk savunma sanayisinin millileştirme çalışmalarının geldiği noktanın önemli örneklerinden birini oluşturuyor. Milli SİHA'larla yapılan testlerde sınıfındaki ürünlerden daha iyi performans gösteren ASELFLIR-500, 20 bin doları bulan ihracat kilogram değeriyle de ülke ekonomisine katkı sağlayacak. 700'den fazla ürün ve sistem millileştirildi 1974 Kıbrıs Barış Harekatı'nın ardından ambargolara cevaben 1975 yılında kurulan ASELSAN, geride bıraktığı yaklaşık yarım asırlık geçmişinde çok sayıda milli ürüne imza attı. Bunun yanında alt yüklenicileriyle birlikte 700'den fazla ürün ve sistemin millileştirilmesini sağladı. ASELSAN'ın bu çabalarının yoğunlaştığı alanlardan biri elektro-optik sistemler oldu. Hava platformlarına entegre edilmesi hedeflenen elektro-optik sistemlerin geliştirilmesi çalışmalarına 1990'lı yıllarda başlandı. Başlangıçta teknoloji transferi ile ülkeye kazandırılan ürünlerin ardından ASELSAN'ın özgün projeleriyle önemli bir altyapı oluşturuldu. Böylece dünyanın önde gelen elektro-optik sistem üreticileri arasına ASELSAN da katıldı. ""Gök vatanın"" milli gözleri Suriye'de terör koridorunun oluşmasını engellemek amacıyla 2019 yılında başlatılan Barış Pınarı Harekatı sonrasında Kanada'nın bu sistemlerle ilgili Türkiye'ye ambargo uygulaması önemli bir eşiğin dönülmesini tetikledi. Milli insansız sistemlere uygulanan kamera ambargosuyla başlayan bu süreç, elektro-optik keşif, gözetleme ve hedefleme sistemine yönelik çalışmaların hızlanmasını ve ASELSAN'ı dünya pazarında liderliğe taşıyacak CATS ve ASELFLIR-500 gibi ""gök vatanın"" milli gözlerinin ortaya çıkmasını sağladı. Bu çalışmaların ilk meyvesi CATS Projesi ile alındı ve 2021 yılında seri üretime geçildi. Bugüne kadar üretilen 160 CATS sisteminden 60 tanesi yurt dışına ihraç edildi. Hava platformlarına entegre edilen ve başarısıyla dikkati çeken ASELFLIR-500 de seri üretim aşamasına geldi. Birçok yetenek aynı sistemde buluşuyor Hava araçlarının gözü olarak kabul edilen bu sistemlerin görüntü performansının optimum seviyeye ulaşmasında birçok uzmanlık alanı rol oynuyor. Optik ve optomekanik tasarım kabiliyetleri ile 20-25 kilometreden insan hedeflerinin görülebilmesi için süper parlatma sistemleri ile teleskop aynaları ışığın dalga boyunun yarısını ifade eden 300 nanometreye kadar parlatılıyor. Ayrıca Türkiye ortak optik açıklık üzerinden fonksiyonel tasarım yapabilen 3 ülkeden biri konumunda bulunuyor. 350 mm boyutuna kadar çıkarılabilen tasarımlar sayesinde sistemler daha fazla enerji toplayarak yüksek görüntü kalitesi sağlayabiliyor. Kontrol sistem tasarım algoritmaları sayesinde de hassas seviyede stabilizasyon yakalanabiliyor. Böylece 10 kilometredeki hedefi işaretleyebilecek bir kontrol performansı elde ediliyor. Tasarımından üretimine kadar yüzde 100'ü yerli ve milli özgün lazer birimleriyle 50 mm boyutunda bir açıklıktan hedefler en iyi şekilde işaretlenebiliyor. Uluslararası pazarda iddialı FLIR sistem ailesi ASELFLIR-500 elektro-optik keşif, gözetleme ve hedefleme sistemi insansız hava araçları, helikopterler ve uçaklar dahil sabit ve döner kanatlı hava platformları için geliştirildi. ASELFLIR-500 ile geniş ortak açıklık, yüksek hassasiyetli stabilizasyon, yüksek kuantum verimliliğine sahip yüksek çözünürlüklü sensörler ve ileri menzil lazer işaretleme gibi özelliklerle üstün bir performans sergileniyor. Hedeflerin daha hassas tespit edilmesini sağlayan ASELFLIR-500, bu sayede operasyonların başarısını artıracak. Geliştirme çalışmaları 2021'de başlayan ASELFLIR-500, kısa sürede önemli aşamalar kaydederek ilk uçuşu Mart 2023'te yaptı. ASELFLIR-500 için temmuz ayında iki hava aracı üzerinde yapılan testlerde büyük başarıya ulaşıldı. Bu testlerde, ASELFLIR-500'ün rakip sistemlere göre üstün performans sergilediği ortaya konuldu. Milli sistem, yüksek çözünürlüklü sensörleri ve yüksek hassasiyetli stabilizasyon özellikleri ile elde ettiği görüntülerin netliğiyle rakiplerini geride bıraktı. ASELSAN, bu alandaki 20 yılı aşkın bilgi birikimiyle mükemmeli hedefleyerek teknolojik kazanımları artırmayı, uluslararası pazarda konumlandırılabilecek FLIR sistem ailesini oluşturmayı planlıyor."
150,Cumhurbaşkanı Yardımcısı Yılmaz: Savunma sanayii projeleri 90 milyar doların üzerine çıktı,"Cumhurbaşkanı Yardımcısı Cevdet Yılmaz, savunma sanayiinde Türkiye'nin öncü ülke olmaya devam ettiğini söyledi. Yılmaz, ""Savunma sanayii projelerimiz 16 kat arttı ve 90 milyar doların üzerine çıktı"" dedi.",Savunma,https://www.trthaber.com/haber/savunma/cumhurbaskani-yardimcisi-yilmaz-savunma-sanayii-projeleri-90-milyar-dolarin-uzerine-cikti-815429.html,"Yılmaz, TBMM Plan ve Bütçe Komisyonunda, Cumhurbaşkanlığı ve Cumhurbaşkanlığına bağlı, ilgili ve ilişkili kurum, kuruluşların 2024 yılı bütçelerinin sunumunu yaptı. Cumhurbaşkanlığının 2022 yılı harcamasının 5 milyar 363 milyon 434 bin lira olarak gerçekleştiğini belirten Yılmaz, Cumhurbaşkanlığının 2024 yılı bütçesinin 12 milyar 283 milyon 843 bin lira olarak öngörüldüğünü ifade etti. Yılmaz, bu ödeneğin yüzde 39'unun barışı destekleme faaliyetleri ve acil destek giderleri kapsamında diğer kurum ve kuruluşlara, yüzde 9'unun Hazine yardımı olarak Cumhurbaşkanlığı Hükümet Sistemi ile kurulan ofislere, yüzde 52'sinin ise Cumhurbaşkanlığı Merkez Teşkilatı ihtiyaçlarına ayrıldığını bildirdi. Cumhurbaşkanlığı Merkez Teşkilatına ayrılan kaynakta Millet Kütüphanesinin giderlerinin de yer aldığını dile getiren Yılmaz, şunları kaydetti: ""Kütüphanemizde, Devlet Arşivleri Başkanlığının sayısallaştırılmış 70 milyon belgesine ve Türkiye Yazma Eserler Kurumu Başkanlığının 500 bin kitabının künye bilgisine ve 100 binin üzerinde nadir/yazma eserin dijital görüntüsüne ulaşılabilmektedir. Cumhurbaşkanımız Recep Tayyip Erdoğan'ın büyük hedefler ile kuruluşuna öncülük ettiği Millet Kütüphanesi, Türkiye'nin en büyük kütüphanesi olmakla birlikte ilerleyen zamanlarda hem koleksiyon hem de sunulan hizmetler açısından dünyanın sayılı kütüphaneleri arasında olmayı hedeflemektedir. Cumhurbaşkanlığı Külliyesi bünyesinde yer alan Millet Kütüphanesi 125 bin metrekarelik alanda 5 bin kişilik oturma kapasitesi ile 7 gün 24 saat hizmet vermektedir. Kütüphanenin koleksiyonunda, 2 milyon 360 bin basılı kitap, 2 milyonun üzerinde süreli yayın mevcuttur. Ayrıca, 64 adet veri tabanı içeriğinde 750 bin e-kitap, 7 milyon tez, 77 bine yakın e-dergi olmak üzere toplamda 300 milyonun üzerinde e-kaynak bulunmaktadır. Millet Kütüphanesi açıldığı günden itibaren yaklaşık olarak 4,5 milyon ziyaretçi sayısına ulaşmıştır."" Yılmaz, Millet Kütüphanesinde ziyaretçi ve öğrencilere ücretsiz çeşitli ikramlarda bulunulduğunu, bu kapsamdaki harcamaların Cumhurbaşkanlığı bütçesinden karşılandığını söyledi. ""Dijitalin Yüzyılı çalışmaları aralıksız sürüyor"" Cumhurbaşkanlığına bağlı 8 başkanlık, bir Genel Sekreterlik, 4 ofis ve 9 politika kurulunun, Cumhurbaşkanlığı Hükümet Sisteminin strateji, politika ve öneriler geliştirilmesi ve uygulanmasının önemli birer parçası olduğunu anlatan Yılmaz, ""Dijitalleşme, çağımızın temel eğilimleri arasında olup hazırladığımız tüm makro politika dokümanlarında ülkemizin dijital dünyaya her alanda hızlı uyumu temel bir öncelik olarak yer almıştır."" dedi. Dijital Dönüşüm Ofisinin, Türkiye Yüzyılı'nı Dijitalin Yüzyılı yapmak, çağa yön veren bir ülke olmak adına çalışmalarına kararlı ve aralıksız şekilde devam ettiğini söyleyen Yılmaz, şunları kaydetti: ""Dijitalin Yüzyılı'nda, Cumhurbaşkanımız Recep Tayyip Erdoğan'ın liderliğinde vatandaşlarımıza en üst düzeyde nitelikli, hızlı ve güvenli hizmet sunabilmek için var gücümüzle çalışıyoruz. Nitekim bu çalışmalarımız sonucunda, uluslararası endekslerde ülkemizin üst sıralara yükseldiğini görüyoruz. Ülkemiz Dünya Bankası Devlet Teknolojileri Olgunluk Endeksi'nde 198 ülke arasında ilk yüzde 35'lik dilime girmiş ve 'GovTech liderleri' olarak nitelendirilen A grubunda diğer 68 ülke ile birlikte yer almıştır. Avrupa Komisyonu 2023 yılı e-Devlet Kıyaslama Raporu'nda ülkemiz 35 ülke arasında ilk kez 10. sırada yer almıştır. Ayrıca bu raporda ülkemiz, kullanıcı desteği ve dijital posta kutusu alt kırılımlarında 100 tam puan alarak genel sıralamada, Fransa, Almanya, Norveç, İspanya, İtalya ve İsveç gibi ülkeleri geride bırakmıştır."" Cevdet Yılmaz, 6 Şubat'taki deprem felaketinde, vatandaşların ihtiyaçlarını karşılamak ve yaraları sarmak için e-Devlet kapısı üzerinden sunulan toplam 21 hizmetle yaşanan afetler sırasında kamu yönetiminde dijitalleşmenin ne kadar önemli olduğunun bir kez daha görüldüğüne işaret etti. Azerbaycan ile e-Devlet entegrasyonunu sağladıklarını anlatan Yılmaz, Türkiye'de yaşayan Azerbaycanlı vatandaşlarla Azerbaycan'da yaşayan Türk vatandaşlarının hizmetlere e-Devlet üzerinden kolaylıkla erişebildiğini dile getirdi. Türkiye'nin e-Devlet Kapısı'nda edindiği tecrübe ve birikimi KKTC'ye de taşıdıklarını ifade eden Yılmaz, program kapsamında başlatılan projelerin gerçekleşme oranının bugün itibarıyla yüzde 90 seviyesine ulaştığını belirtti. Yılmaz, Dijital Avrupa Programı'na Katılım Anlaşmasının 1 Eylül 2023 itibarıyla Türkiye ile Avrupa Birliği arasında imzalandığını hatırlatarak, şöyle konuştu: ""Toplam bütçesi 7,5 milyar avro olan programla sanayicilerimizin, KOBİ'lerimizin ve kamu kurumlarımızın dijital dönüşümünü destekleyecek ve uluslararası arenada rekabet güçlerinin artmasına katkı sağlayacağız. Dijitalleşme alanında yapay zekadan siber güvenliğe her sektörde yerli-milli ürün ve teknoloji geliştirerek, bu ürünleri başta dost ve kardeş ülkelere yaygınlaştırma perspektifi ile Türkiye Yüzyılı'nı dijitalin yüzyılı haline getireceğiz. Dijital Dönüşüm Ofisi'nin, 2022 yılı harcaması 252 milyon 722 bin 187 lira olmuştur. Cumhurbaşkanlığı bütçesinden Ofise 2024 yılında aktarılması öngörülen kaynak 293 milyon lira olarak öngörülmüştür."" ""Yatırım sürecinin her aşamasında destek"" Cumhurbaşkanlığı Yatırım Ofisinin, Türkiye'nin yatırım fırsatlarının küresel iş dünyasına tanıtımını, Türkiye'deki uluslararası doğrudan yatırımları artırmayı, bu kapsamda ekonominin büyümesine ve kalkınmasına katkı sağlamayı amaçladığını ifade eden Yılmaz, ofisin, uluslararası çapta yürüttüğü tanıtım faaliyetlerinin yanı sıra, Türkiye'ye yatırım yapmaya karar vermiş yatırımcılara yatırım sürecinin her aşamasında destek sağladığını söyledi. Cevdet Yılmaz, ofisin, Türkiye'ye yatırım yapmış mevcut uluslararası yatırımcıların genişleme türü yatırımlarına da destek olduğunu, Türkiye'nin yatırım ortamının iyileştirilmesi için çalıştığını aktararak, şöyle devam etti: ""Ofis tarafından uluslararası düzeyde yürütülen yatırım destek ve tanıtım faaliyetleri çerçevesinde, 2022 yılından itibaren ülkemizde toplam değeri 4,5 milyar dolar olan 69 yatırım projesi faaliyete geçmiştir. Bu projelerle yaklaşık 16 bin 800 kişiye istihdam sağlanmıştır. Faaliyete geçen bu yatırımların 43'ü üretime, 12'si AR-GE merkezine, 4'ü lojistik/dağıtım merkezine, 2'si bölgesel yönetim merkezine ve 8'i hizmet sektörlerine yöneliktir. Bu projeler Almanya, ABD, Fransa, Rusya, İsviçre, Çin ve İspanya başta olmak üzere 22 ülkeye aittir. Faaliyete geçen bu projelerin yüzde 76'sı ülkemizin ihtiyaç duyduğu yüksek ve orta-yüksek teknoloji grubunda bulunmaktadır. 2022 yılının başından itibaren yatırım kararı alınan 65 yatırım projesinin toplam yatırım tutarı 11,1 milyar dolar ve toplam istihdam potansiyeli 14 bin 125 kişidir. Bu projeler Rusya, ABD, Almanya, İtalya ve İsviçre başta olmak üzere 19 ülkeye aittir. 2023 yılı Kasım ayı itibarıyla, Yatırım Ofisi bünyesinde toplam 287 yatırım projesi takip edilmektedir. Söz konusu projelerin toplam yatırım değeri yaklaşık 62 milyar dolar olup 89 bin kişiye istihdam sağlama potansiyeline sahiptir."" Ofisin özellikle katma değeri yüksek, yeşil ve dijital dönüşümü önceleyen, yüksek teknolojili, nitelikli istihdam sağlayan ve sürdürülebilirlik odaklı yatırımların Türkiye'ye çekilmesi için çalışmalarına devam edeceğini vurgulayan Yılmaz, ""Mayıs seçimleri sonrası siyasi belirsizliklerin ortadan kalktığı, hazırladığımız plan ve programlarla politika çerçevesinin netleştirildiği, böylece öngörülebilirliğin arttığı bir ortamda uluslararası doğrudan yatırımların önümüzdeki dönemde ivme kazanmasını bekliyoruz."" diye konuştu. ""İstanbul'da yeni bir finansal ekosistem"" Yatırım Ofisi'nin 2022 yılı harcamasının 169 milyon 158 bin lira olduğunu belirten Yılmaz, Cumhurbaşkanlığı bütçesinden ofise 2024 yılında 507 milyon lira kaynak aktarılmasının öngörüldüğünü söyledi. Cumhurbaşkanlığı Finans Ofisinin, Türkiye'de finans sektörünün etkin bir şekilde ilerlemesini sağlamayı amaçladığını, hazırladığı vizyon ve strateji belgeleriyle sektörünün geleceğine ışık tuttuğunu dile getiren Yılmaz, şunları söyledi: ""Türkiye Yüzyılı vizyonu ile hayata geçirilen İstanbul Finans Merkezinin (İFM) bankalar etabı, Cumhurbaşkanımız Recep Tayyip Erdoğan'ın teşrifleri ile 17 Nisan 2023 tarihinde açılmıştır. Yatırım, istihdam, üretim ve ihracat odaklı ekonomi yaklaşımımızın önemli bileşenlerinden birisi olan İFM, üç kıtanın buluşma noktası olan İstanbul'da yeni bir finansal ekosistem oluşturacaktır. İstanbul Finans Merkezi Portalı, Tek Durak Büro üzerinden kamunun desteğine ulaşarak, hizmetlerden hızlı ve kolay şekilde faydalanabilmesi amacıyla 19 Eylül 2023 tarihinde hayata geçirilmiştir. Yatırımcıların ülkemizde 'fintek'lere yapacakları yatırımlara ilişkin yol gösterici bir belge niteliğinde olan Türkiye Fintek Rehberi 2023 yılı Mart ayında yayımlanmıştır. Finans Ofisi tarafından, katılım finans alanında beşeri sermayeyi, farkındalığı ve finansal okuryazarlığı artırmak üzere 2021 ve 2022 yılında toplamda üç Katılım Genç Gelişim Programı düzenlenmiştir. 2023 yılında ise 6 Şubat depreminden etkilenen genç yeteneklere yönelik olarak Katılım Genç Gelişim Özel Programı gerçekleştirilmiştir. Ofis, Katılım Finans Derecelendirme Sistemi ve Uluslararası İslami Finans Tahkim mekanizmasının kurulması, Kira Sertifikası Garanti Fonunun kurulmasına ilişkin çalışmalarını sürdürmektedir."" ""Türkiye'yi cazibe merkezi haline getirecek çalışmalar"" İnsan Kaynakları Ofisinin, Türkiye'de başta kamu hizmetlerinde olmak üzere verimliliği artırmak ve insan odaklı yönetim kültürüne geçmek için fırsat eşitliğini gözeten, yenilikçi, şeffaf, veriye dayalı, kapsayıcı ve liyakati önceleyen projeleri hayata geçirmeyi hedeflediğini anlatan Yılmaz, Ofisin, ""Yeni Yüzyılın Yetenek Üssü"" vizyonuyla Türkiye'yi dünyada bir cazibe merkezi haline getirecek çalışmalar sürdürdüğünü kaydetti. Yükseköğretim mezunlarının iş gücü piyasası performansını analiz etmek ve politika önerileri üretilmesine destek olmak amacıyla ÜNİ-VERİ Projesi'nin uygulamaya geçirildiğini anımsatan Yılmaz, Yetenek Kapısı Platformu aracılığıyla 1,6 milyon gencin çevrimiçi iş ilanları ve kariyer etkinlikleriyle Türkiye'nin dört bir yanındaki her ölçekten işletmeyle aynı platformda buluştuğunu dile getirdi. ""Diyanet afetzedelerin yardımına koştu"" Diyanet İşleri Başkanlığının, çalışmalarıyla Türkiye'nin birlik ve beraberliğine, insanlığın barış ve huzuruna destek olduğunu ifade eden Yılmaz, toplumun tüm kesimlerine yaygın din eğitimi hizmetini ulaştırmayı kendine hedef olarak belirleyen Başkanlıkça, son 2 yılda, 3,2 milyon Türkçe, 1,1 milyon yabancı dilde eserin ücretsiz dağıtımının yapıldığını, 268 e-kitabın vatandaşların istifadesine sunulduğunu söyledi. Başkanlığın, şubat depremlerinde 25 bini aşkın gönüllü personeliyle afetzedelerin çeşitli acil ihtiyaçlarının giderilmesine katkıda bulunduğunu, pek çok alanda milletin yardımına koştuğunu, cami ve eğitim binalarında toplam 726 bin vatandaşın barınmasını sağladığını hatırlatan Yılmaz, Başkanlığın 2024 yılında toplumun birçok kesimine yönelik dini konularda aydınlatma ve rehberlik yapmaya, çalıştay ve ilmi toplantıların icrasına, kurban, hac hizmetlerine, yurt içindeki faaliyetlerinin yanı sıra yurt dışında din hizmetleri ve din eğitimi ile ilgili işlerini yürütmeye devam edeceğini belirtti. Yılmaz, Başkanlığın 2022 yılı kesin hesap giderinin 23 milyar 552 milyon 361 bin, 2024 yılı bütçesi için teklif edilen ödenek tutarının 91 milyar 824 milyon 805 bin lira olduğunu kaydetti."
151,"Kanada vermedi, dünyanın en iyilerinden birini Türkiye yaptı","Türk S/İHA’larının kamera meselesi uzun yıllardır sektörün en önemli başlıklarından biri. Suriye’ye yönelik harekat sırasında Kanada ambargosu Ankara için de yeni bir süreç başlattı. Gelinen noktada yerli ve milli S/İHA kameralarının dünyanın en iyilerinden olduğuna değinen uzmanlar, Türkiye’nin çok kritik bir teknolojiyi daha kazandığı görüşünde.",Savunma,https://www.trthaber.com/haber/savunma/kanada-vermedi-dunyanin-en-iyilerinden-birini-turkiye-yapti-815352.html,"Yerli ve milli savunma sanayiinin sadece ülkemiz için değil küresel anlamda en değerli unsurlarından biri hiç şüphesiz İHA ve SİHA’lar… Söz konusu platformlarda bugün gelinen nokta da elbette kolay olmadı. Özellikle de bazı alanlarda… ‘Made in Türkiye’ imzalı S/İHA’larda yıllardır süregelen konulardan biri de bu platformlara takılan ve ‘kamera’ diye bilinse de aslında görüntüleme, lazerle işaretleme, hedef takibi yapabilen keşif-gözetleme elektro-optiği meselesiydi. Hatırlanacağı üzere ilk dönemlerde Kanadalı bir şirketle yol alındı. Ancak Suriye’ye yönelik harekatların ardından Kanada Hükümeti söz konusu şirkete ambargo uygulaması konusunda baskı yapmış ve sonuç almıştı.   BAYKAR tesislerinde kritik test Milli Savunma Bakanlığı ihtiyaçları doğrultusunda Savunma Sanayii Başkanlığı koordinesinde yürütülen kritik başlıklardan biri de yerli/milli imkanlarla S/İHA’ların ‘gözü’ denilebilecek bu sistemi üretmek olmuştu. Bu süreci detaylıca anlatacağız ama önce bugün gelinen noktayı göstermesi açısından kısa bir parantez açalım. ASELSAN Genel Müdürü Ahmet Akyol geçtiğimiz günlerde bir açıklama yaptı ve “BAYKAR tesislerinde bizim yeni kameramızın uçuş testleri oldu. Muadilleriyle beraber uçuruldu. Testi yapan otorite BAYKAR ‘Bu artık dünyanın en iyi kamerasıdır’ diye bize raporladı. 80 kilometrelerde tank gören, 20 kilometrelerde bunu işaretleyebilen, siste görme özelliği olan, yapay zekaya sahip bir sistem"" bilgisini paylaştı.   Ambargodan sonra ‘zorunluluk’ haline geldi Savunma Sanayii Araştırmacısı Kadir Doğan, şirketin bugün ortaya koyduğu başarının son derece değerli olduğunun ancak tüm bunların ‘bir anda’ gerçekleşmediğinin altını çiziyor. İlk olarak 2017 yılında CATS isimli bir keşif gözetleme elektro-optiği çalışıldığını hatırlatıyor Doğan. Ancak projede bazı alt sistemlerinde temin edilememesi ve kimi teknik zorluklar nedeniyle gecikmeler yaşandığını kaydediyor. Bu noktada Kanada’dan ambargo yendiğini ve haliyle CATS’in kullanımının bir zorunluluk haline geldiğini sözlerine ekliyor ve “CATS ilk üretildiğinde Kanadalı rakibinin performansını doğal olarak sergileyemedi ancak geliştirme faaliyetleri devam etti. Zaten bu gibi teknolojiler çok kısa sürede geliştirilebilecek durumda değil. Kanadalı rakip şirket çok uzun yıllardır bu alanda çalışırken Türkiye bu konuda çok daha yakın bir geçmişte çalışmalara başladı” bilgisini paylaşıyor.   “Ekrana yansıyan görüntü dünyaya bir mesajdı” CATS’in sahada kullanımı, burada elde edilen tecrübeler, bizzat kullanıcılardan gelen geri dönüşler Türk mühendisler için yeni bir yol da açtı. Bu noktada 2020 itibariyle ASELSAN ASELFLIR 500’ün tasarım çalışmaları başladı. “Performansı CATS’den daha yüksek, onun kimi alanlardaki eksikliklerini gidebilecek bir iş için kollar sınandı. Haliyle CATS sürecinde elde edilen tecrübeler de ASELFLIR projesinde büyük bir fark yarattı. ASELFILR 500 bu nedenle çok daha hızlı bir şekilde geliştirildi” diyor Doğan ve şöyle devam ediyor: “Geçtiğimiz yıl düzenlenen ve dünyanın bu alandaki en büyük organizasyonlarından biri olan IDEF’23’ü hatırlayalım… Cumhurbaşkanı Erdoğan'a ASELFLIR 500'ün maketi verilirken arka planda Kanadalı mx15 ve ASELFLIR 500'ün test görüntüleri de ekrana yansıdı. Her iki kameranın da 50 kilometre mesafeden aldığı görüntüler paylaşıldı. Ve ASELFLIR 500'ün Kanadalı rakibinden uzun menzilde daha iyi bir görüntüleme performansı sağladığı net bir şekilde ortaya konuldu. Burada bir parantez açalım… ASELFLIR 500’de çok daha gelişmiş sensörlerin azami yerlilik ile kullanılması da oldukça etkili bir durum. Ayrıca yine CATS’den farklı olarak ASELFLIR 500’de lazer işaretleme performansı da iyileştirildi. CATS’e kıyasla çok daha uzun menzilde lazer işaretleme yapabilir bir kabiliyete erişildi. Bu işaretleme menzilinin artması hedeflerin daha uzun menzillerde angaje olması anlamına geliyor ki bu da entegre edilen platforma ciddi bir avantaj sağlıyor. Bununla birlikte ASELFLIR 500’ün bir diğer özelliği ise stabilizasyon performansı. CATS’den farklı olarak kullanılan stabilizasyon elemanları ve mekanik yapılar çok daha ileri bir seviyeye taşındı. Bu da uzun menzilde doğru ve hassas bir şekilde işaretleme yapılmasına olanak sağladı.”   Ankara ‘geliştirilmesi çok zor bir teknolojiyi’ kazandı

Kadir Doğan, ASELFLIR 500’ü anlatırken bu ürünle Türkiye’nin söz konusu alanda ulaştığı teknik kabiliyetin de dünyaya gösterildiğine işaret ediyor. Kaldı ki tüm bunların çeşitli ambargolar varken yapıldığı düşünüldüğünde aslıda Ankara’nın bu sistemlerle dünyaya bir cevap verdiğine dikkat çekiyor. Bu gibi yüksek teknoloji ürünlerin geliştirilmesinin oldukça zor olduğuna işaret ediyor Doğan. Böylesine bir sistem ortaya koymanın farklı üst düzey teknolojileri de kazanma anlamına geldiğini söylüyor.   Performansı böylesine yüksek bir ürünün çok ciddi ihracat potansiyeli de taşıdığının altını çiziyor ve “Bu noktada kritik olan husus; ASELFLIR 500’ün yüksek adetlerde üretildiği sürece ihracat potansiyeline sahip olması. Optik sistemlerin en temel zorluğu çok hassas yapılar olması. Bu sistemler bir seri üretim mantığı ile değil de el işçiliğiyle üretiliyor. Bu nedenle genellikle bir sistemin üretilmesi bile haftalar hatta aylar alabiliyor. Bu da üretim kapasitesinin artırılmasının ne kadar zor olduğu anlamına geliyor. ASELFLIR 500 yüksek adetlerde üretilir ve sahada başarılarını perçinlerse dünyada bu alanda en çok kullanılan optik sistemlerin başında gelme potansiyeli taşıyor” diyerek sözlerini tamamlıyor.
 "
152,Siper 2024'te envantere girecek,"Uzun Menzilli Hava Savunma ve Füze Sistemi Siper Ürün-1, 2024'te Hava Kuvvetleri Komutanlığı'nın kullanımına sunulacak.",Savunma,https://www.trthaber.com/haber/savunma/siper-2024te-envantere-girecek-815283.html,"Savunma Sanayii Başkanlığı tarafından uzun menzilli bölge hava ve füze savunma sistemi ihtiyacını karşılamak amacıyla başlatılan 'Siper' projesinde sona gelindi. ASELSAN'ın sosyal medya hesabından yapılan açıklamada, 'Siper Ürün-1'in 2024'te Hava Kuvvetleri Komutanlığı'nın kullanımına sunulacağı belirtildi. ""Siper sistemi, milli güvenliğimiz için önemli görevler üstlenecek"" Savunma Sanayii Başkanı Haluk Görgün, hava savunmasını beka meselesi olarak gördüklerine işaret ederek, ""Şu an için en ileri teknolojiye sahip olan Siper sistemi, milli güvenliğimiz için önemli görevler üstlenecek. Vatan semalarının güvenliği için gece gündüz demeden çalışan tüm ekibi gönülden tebrik ediyoruz"" ifadelerini kullandı."
153,Donanmanın yeni gemileri göreve başlamak için gün sayıyor,"Donanmanın yeni gemileri göreve başlamak için gün sayıyor. TCG İstanbul fırkateyni aralık ayında, TCG Akhisar ve Koçhisar deniz karakol gemileri de 2024 yılı içinde Deniz Kuvvetleri Komutanlığı'na teslim edilecek. Reis sınıfı denizaltı TCG Pirireis'in geçici teslimi ise Şubat 2024'te yapılacak.",Savunma,https://www.trthaber.com/haber/savunma/donanmanin-yeni-gemileri-goreve-baslamak-icin-gun-sayiyor-814087.html,"Deniz Kuvvetleri'nin 'Mavi Vatan'daki milli gücü olacak. Karakol ve erken ihbar faaliyetleri, gelişmiş hava savunma ve su üstü harbi, denizaltı savunma harbi ile üs ve liman savunmasında aktif görev alacak. MİLGEM Projesi'nin 5'inci gemisi, İstanbul Fırkateyni; aralık ayı içinde Deniz Kuvvetleri Komutanlığı'na teslim edilecek. Yerlilik oranı yüzde 80 olan F-515 borda numaralı TCG İstanbul fırkateyni, MKE Deniz Topu, ATMACA gemi savar füzesi, GÖKDENİZ yakın hava savunma sistemi gibi modern ve milli silah sistemleri ile donatıldı. Deniz Kuvvetleri'nin gücüne güç katacaklar Milli Açık Deniz Karakol Gemileri de teslim için gün sayıyor. TCG Akhisar'ın Haziran 2024, TCG Koçhisar'ın Ekim 2024'te Deniz Kuvvetleri Komutanlığı'na teslim edilmesi öngörülüyor. Gemiler; istihbarat, gözetleme, keşif, arama kurtarma, terörle mücadele, denizde denetim harekatı ve deniz özel harekatı görevlerinde kullanılacak. TCG Pirireis gün sayıyor Denizaltı projelerinde önemli aşama kaydedildi. Reis Sınıfı Yeni Tip Denizaltı Projesi'nin ilki TCG Pirireis denizaltısının, Şubat 2024'te geçici teslimi yapılacak.
Denizaltılar havadan bağımsız tahrik sistemine sahip... Milli Denizaltı Projesi'nde yerli malzemelerle test blokunun inşasına 2024 içerisinde başlanması hedefleniyor."
154,"İnsansız deniz araçlarının ""aklı"" ilk sınavı geçti",Türk savunma sanayisi bünyesinde geliştirilen farklı tipteki insansız deniz araçları yakın zamanda Türk Silahlı Kuvvetleri envanterine katılacak. Donanmanın su üstü platformlarında da kullanılan ADVENT Savaş Yönetim Sisteminin insansız araçlarda kullanılacak versiyonu ADVENT ROTA ve ADVENT KALYON Görev Sistemi'nin Faz-1 fabrika kabulü yapıldı.,Savunma,https://www.trthaber.com/haber/savunma/insansiz-deniz-araclarinin-akli-ilk-sinavi-gecti-813941.html,"Muharebe sahasındaki etkinliği ve çeşitliliği son yıllarda artan insansız platformların güvenlik güçlerine kazandırılmasına yönelik çalışmalar sürüyor. İnsansız hava ve kara araçlarından sonra yakın zamanda insansız deniz araçları da Türk Silahlı Kuvvetleri envanterine katılacak. Bu kapsamda, Cumhurbaşkanlığı Savunma Sanayii Başkanlığı (SSB) tarafından tedarik edilecek ve Deniz Kuvvetleri Komutanlığının hizmetine sunulacak SANCAR Silahlı İnsansız Suüstü Aracı (SİDA), HAVELSAN-Yonca Onuk Tersanesi işbirliğinde geliştiriliyor. Önemli kabiliyetleri beraberinde getirecek SİDA; üs koruma, arama-kurtarma, istihbarat, keşif, gözetleme, devriye, su üstü harbi, mayına karşı tedbir gibi kritik görevlerde aktif rol üstlenecek.    Tüm bu görevleri insansız olarak yerine getirebilmesi için SANCAR'ın sahip olduğu ve onu benzerlerinden ayrıştıran ""görev aklı"" ADVENT ROTA'nın Faz-1 safhası ""fabrika kabul testleri"" SSB ve Deniz Kuvvetleri Komutanlığı yetkililerinin de katılımıyla başarıyla tamamlandı. Türk donanmasının su üstü platformlarının birçoğunda yer alan, rüştünü ispatlamış ADVENT Savaş Yönetim Sisteminin (SYS), insansız araçlarda kullanılacak versiyonu olan ADVENT ROTA'nın konuşlanacağı ilk platform SANCAR SİDA olacak. SANCAR SİDA, NATO Birlikte Çalışabilirlik Standartlarına uygun ADVENT C4ISR görev sistemine sahip kontrol istasyonundan kontrol edilebiliyor. Araç, bu yetkinlik sayesinde ADVENT SYS konuşlu diğer deniz platformlarıyla da birlikte çalışabilme yeteneğine sahip olacak. Kontrol istasyonunda yer alacak ADVENT KALYON Görev Sistemi de ROTA ile müşterek olarak Faz-1 safhası ""fabrika kabul testlerini"" başarıyla geride bıraktı.    Diğer projelerde de kullanılabilecek çözümler Proje kapsamında HAVELSAN, platform otonomisi, görev sistemi yazılımları, yer kontrol istasyonu, mini-GVDS (Gemi Veri Dağıtım Sistemi), anti jam özellikli GNSS ve Uydu Haberleşme Sistemi geliştirip üretiyor. Yonca-Onuk ise SİDA platformu olan teknenin üretilmesi ve teknede kullanılacak olan faydalı yüklerin tedarik ve entegrasyonunu gerçekleştiriyor. Proje tamamlandığında, otonom seyir ve görev icra edebilen, ADVENT SYS ile entegre ve Yer Kontrol İstasyonu ile ADVENT SYS üzerinden kontrol edilebilen HAVELSAN'ın geliştirdiği ilk otonom su üstü aracı ortaya çıkmış olacak. Yapay zeka, öğrenen algoritmalar, büyük veri, veri füzyonu, otonom sistemler teknolojileri kullanılarak geliştirilmekte olan Sancar, 12,73 metre uzunluğuna, 3,3 metre genişliğine, 9 ton deplasmana sahip bulunuyor. Sancar, 40 knots'ın üzerinde hıza, 740 kilometrenin üzerinde seyir menziline ulaşıyor.    Uzaktan kontrol edilebilen SANCAR SİDA, liman/üs koruma, arama/kurtarma, istihbarat, keşif, gözetleme, karakol, su üstü harbi, mayın karşı tedbirleri görevlerini otonom olarak yerine getirebilecek. SİDA Projesi ile komple bir insansız su üstü platformu üretildi ve seri üretime hazır bir ürüne dönüştürüldü. Ayrıca komuta kontrol entegrasyon yazılımı, görev planlama ve görev sonrası değerlendirme ve analiz yazılımları gibi sistemin alt bileşenleri de müstakil ürünler olabilecek. Böylece HAVELSAN ürün ailesine, stratejik seviyeden taktik seviyeye kadar kullanılabilecek pazarlanabilir ürünler kazandırılacak. ADVENT ROTA ve ADVENT KALYON ürünleri diğer insansız deniz aracı projelerinde de görev yapabilecek."
155,Savunma sanayii nitelikli insan kaynağı bulmakta zorlanmayacak,Savunma sanayii sektörün nitelikli insan kaynağı ihtiyacının karşılanmasına katkıda bulunmak amacıyla eğitim sistemine örnek kurumlar kazandırıyor. Dünya standartlarında verilen mesleki ve teknik eğitimle öğrencilere savunma sanayiinde istihdam ve parlak bir kariyer fırsatı sunuluyor.,Savunma,https://www.trthaber.com/haber/savunma/savunma-sanayii-nitelikli-insan-kaynagi-bulmakta-zorlanmayacak-813598.html,"Türkiye'nin savunma sanayiinde son dönemde yakaladığı gelişim çeşitli düzeylerde nitelikli insan kaynağı ihtiyacını da beraberinde getirdi. Sektörün önde gelen kuruluşları bu ihtiyaçtan yola çıkarak son dönemde orta öğretim düzeyinde mesleki ve teknik eğitim kurumlarının kurulmasında sorumluluk üstlenmeye başladı. Öğrenci kabulüne başlayan bu eğitim kurumları sundukları imkanlar dolayısıyla yoğun talep görüyor. Şile Ayet Azer Aran Savunma Sanayi Mesleki ve Teknik Anadolu Lisesi bu çabaların bir örneği olarak hayata geçirildi. Milli Eğitim Bakanlığı Mesleki ve Teknik Eğitim Genel Müdürlüğü ile REPKON Makine ve Kalıp Sanayi ve Ticaret AŞ ve Şile Belediyesi arasında 2021'de imzalanan protokol kapsamında kurulan lise, REPKON yerleşkesinde eğitim-öğretim faaliyetine başladı. Milli Eğitim Bakanlığı tarafından düzenlenen Liselere Giriş Sınav (LGS) sonuçlarına göre öğrenci kabul edilen, eğitim-öğretim süresi 5 yıl olan lisede, ilk yıl İngilizce hazırlık eğitimi veriliyor. Savunma sanayiine yönelik verilen üst düzey eğitim sayesinde öğrencilere istihdam ve parlak bir kariyer fırsatı sunuluyor. Kamu ve özel sektör olanaklarının dünya standartlarında verilen mesleki ve teknik eğitimle birleştirilmesiyle öğrencilerin mühendislik eğitimi öncesi temel teknik birikimlerinin oluşturulması da amaçlanıyor. Şile Ayet Azer Aran Savunma Sanayi Mesleki ve Teknik Anadolu Lisesi, 2024-2025 eğitim-öğretim yılında ise inşaatı devam eden yeni yerleşkesine taşınacak. Okulda ""makine ve tasarım teknolojileri"" alanı altında Savunma Mekanik Sistemleri, ""endüstriyel otomasyon teknolojileri"" alanı altında Endüstriyel Otomasyon Teknolojileri dalı bulunuyor. Lisenin yeni yerleşkesindeki binalarda; birçok atölye, fizik, kimya, biyoloji ve bilişim laboratuvarları ile konferans ve spor salonu olacak. Kontenjanı her yıl için 30 öğrenci ile sınırlı olan lisede, her iki dal için 15'er öğrenci mevcutlu birer sınıf açılıyor. Öğrencilere REPKON tarafından staj imkanları sağlanıyor. LGS puanı ile okula yerleşen ilk 5 öğrenciye REPKON tarafından 5 yıl boyunca burs veriliyor. Mezun öğrencilerin istihdamı da REPKON tarafından desteklenecek. Bakanlık ve okul tarafından planlanan projelere de REPKON katkı sağlıyor. Ezber yerine üretim alanında pratik REPKON İş Geliştirme ve Kurumsal İletişim Müdürü Uğur Cem Gürpınar, şirketin, yüzde 40'tan fazlası lisans, yüksek lisans ve doktora diplomasına sahip çalışanlardan oluşan uzman bir mühendislik firması olduğunu söyledi. Şirket olarak AR-GE'ye ciddi yatırım yaptıklarını ifade eden Gürpınar, şöyle konuştu: ""Bu kapsamda teori ve uygulamanın beraber yürümesi gerektiğini bildiğimiz için Milli Eğitim Bakanlığı ile bir protokol imzaladık. Bu protokolün amacı, Makine ve Tasarım Teknolojileri Alanı Savunma Mekanik Sistemleri Dalı ile Endüstriyel Otomasyon Teknolojileri Alanı Endüstriyel Otomasyon Teknolojileri Dalı'nda eğitim veren okulu açarak nitelikli insan gücü yetiştirmek, mezunların istihdamına destek olmak ve rekabet kabiliyetini yükseltmek. Bunu yaparken de sektör ihtiyaçlarına ve dinamizmine uygun, etkinlik ve verimlilik esasına dayanan deneyimleri de dikkate alan bir yönetim ve işleyiş modeliyle hareket edilecek. Mesleki eğitimin yanında sosyal ve kültürel etkinliklerle öğrencilerin gelişimlerine katkı sunulacak. Öğrenciler, teknik ezbere dayalı bir eğitim sisteminden çok uygulamalı ve üretim alanında pratik yapma fırsatı sunan bir ortamda gerçek hayata hazırlanacak."""
156,STM ALPAGU ilk kez ihraç edildi,Harp sahasının kritik unsurlarından biri de ‘Kamikaze İHA’lar… Sadece ülkemizin değil dünyanın da bu alanda en önemli oyuncularından biri olan STM’den savunma sanayii için gurur verici bir haber daha geldi. Türk mühendislerce geliştirilen ve dünyada çok az sayıda ülkenin sahip olduğu sabit kanatlı vurucu İHA sistemi ALPAGU ilk kez ihraç edildi.,Savunma,https://www.trthaber.com/haber/savunma/stm-alpagu-ilk-kez-ihrac-edildi-813434.html,"İnsansız hava araçlarında dünyanın en iyilerinden biri olarak kabul edilen Türkiye, bu alandaki konumunu peş peşe gelen güzel haberlerle daha da perçinliyor… Ülkemizin savunma sanayiindeki taşıyıcı kolonlarından biri olan ve geliştirdiği milli sistemlerle adından sıkça söz ettiren STM Savunma Teknolojileri son derece değerli bir gelişmeye daha imza attı… STM tarafından tamamen yerli/milli imkanlarla geliştirilen ve kamuoyunda ‘Kamikaze İHA’ olarak da bilinen sabit kanatlı milli vurucu İHA sistemi ALPAGU ilk kez ihraç edildi. Bu kritik gelişmeyi TRT Haber aracılığıyla ilk kez kamuoyuna duyuran STM Genel Müdürü Özgür Güleryüz, ismi açıklanmayan ülkeyle yürütülen ihracat süreciyle ilgili çok değerli bilgiler verdi.   Tüm saha testlerini başarıyla tamamladı Bu süreçte ALPAGU’nun mühimmatlı test atışı da dahil olmak üzere tüm saha testlerini başarıyla tamamladığını ifade eden Güleryüz, söz konusu ülkeye ilk teslimatları gerçekleştirdikleri bilgisini de paylaştı. Böylece, Türkiye'de envantere girmeden ihracat başarısı yakalan milli teknolojilere bir yenisi daha eklenmiş oldu. STM’nin dünyada ve Türkiye’de taktik mini İHA üretiminde öncü olduğunu belirten Güleryüz, Milli Savunma Bakanlığı’nın ihtiyaçları doğrultusunda Savunma Sanayii Başkanlığı koordinesinde gerçekleşen çalışmaların her geçen gün daha da olgunlaştığının altını çizdi.   ALPAGU için sırada bekleyen ülkeler var Türkiye’de ilk kez milli mühendislik gücüyle taktik mini İHA ailesi oluşturduklarının altını çizen Güleryüz, yine STM imzalı döner kanatlı vurucu İHA Kargu’nun da üç farklı kıtada 10’dan fazla ülkeye ihraç edildiğini hatırlattı. Şimdi de sabit kanatlı vurucu İHA ALPAGU’nun ilk ihracatını gerçekleştirdiklerine işaret eden Güleryüz, şöyle devam etti: “Vurucu İHA’mız KARGU ve gözcü İHA’mız TOGAN’da olduğu gibi ALPAGU’ya da farklı kıta ve ülkelerden yoğun ilgi var. Şu anda çok sayıda ülke ile ALPAGU’nun yeni ihracatları için görüşme halindeyiz. ALPAGU için sırada bekleyen ülkeler var. ALPAGU’nun Türk Silahlı Kuvvetleri’nin envanterine girmesi için de sözleşme görüşmeleri devam ediyor. Görüşmelerin tamamlanmasının ardından TSK’ya çok sayıda ALPAGU’nun teslimatını yapacağız Milli teknolojilerimizle ordumuzu donatırken, yurt dışı satışlarla savunma sanayiimizin ihracat hedeflerine katkı vermeye devam edeceğiz.”   Kendisi hafif etkisi ‘ağır’ Eski Türkçe’de ‘düşmana tek başına saldıran yiğit’ anlamı taşıyan ALPAGU, hafif yapısı, dalış hızı, yüksek manevra kabiliyeti, düşük radar kesit alanı ve süratiyle öne çıkıyor. Terörle mücadele operasyonlarında, sınır ötesi harekatlarda ve meskun mahal çatışmalarında aktif olarak kullanılabilen ALPAGU’nun menzili 10 kilometre. Sahip olduğu elektro optik ve kızılötesi kameralarla gece-gündüz fark etmeksizin etkin görev yapabiliyor. Lançerden fırlatıldıktan sonra yaklaşık 15 dakika boyunca uçuş gerçekleştiren ALPAGU sahip olduğu kritik yazılımlar vasıtasıyla hedefi başarıyla takip edebiliyor. Elektronik yaklaşma tapası, görevi terk veya kendini imha kabiliyetleri bulunan ALPAGU, tek bir asker tarafından kolayca taşınıp görev alanında 1 dakika içinde kurularak kullanılabiliyor.   Eş zamanlı saldırı yapabiliyor Bu özelliklerin yanı sıra ALPAGU, üzerindeki yapay zeka ve görüntü işleme kabiliyetleri, sessizliği, taşıdığı patlayıcıyı hedefe tam ulaştırma yetenekleriyle de öne çıkıyor. Tüm bunları alt alta eklediğiniz zaman da kullanıcısına önemli bir ‘sürpriz etki’ ve operasyonel üstünlük sağlayan son derece kritik bir platform halini alıyor. ALPAGU, sahip olduğu üstün kabiliyetler yanında, kara-deniz-hava araçlarına entegre olabilmesi gibi özellikleriyle de rakiplerinden ayrışıyor. Dört adet ALPAGU aynı anda, tek bir yer kontrol istasyonu vasıtasıyla, aynı hedefe veya farklı hedeflere eş zamanlı saldırı yapabiliyor. Ağırlığı 2 kilogramın altında olan ALPAGU’ya benzer dünyada yalnızca iki platform bulunuyor. STM mühendisleri tarafından geliştirilen görev bilgisayarı ve uçuş kontrol sistemi ile tamamen otonom şekilde seyrüsefer icra eden ALPAGU, hedeflerin tespiti ve imhasını ‘Man-in-the-Loop’ prensibi ile tamamen operatör kontrolünde gerçekleştiriyor. STM ALPAGU'nun daha büyük ve daha fazla patlayıcı taşıyabilen, daha hızlı ve daha uzun menzile sahip versiyonu Akıllı Dolanan Mühimmat Sistemi ALPAGUT’un geliştirme çalışmalarına da STM-ROKETSAN iş birliğinde başarıyla devam ediliyor."
157,Roketsan BAE'nin en büyük savunma ve havacılık şirketleri grubuyla anlaşma yaptı,Roketsan Birleşik Arap Emirlikleri'nin (BAE) en büyük savunma ve havacılık şirketleri grubu EDGE Group'la yeni ve gelişmiş akıllı silah teknolojilerinin ortak geliştirilmesine yönelik anlaşma imzaladı.,Savunma,https://www.trthaber.com/haber/savunma/roketsan-baenin-en-buyuk-savunma-ve-havacilik-sirketleri-grubuyla-anlasma-yapti-813379.html,"Birleşik Arap Emirlikleri'nin Dubai şehrinde gerçekleştirilen Dubai Airshow 2023, 95 ülkeden 1400'den fazla katılımcıyı ağırlıyor. Fuarda şirketler arasında çeşitli işbirliği anlaşmaları yapılıyor. Bu kapsamda Roketsan ve EDGE Group arasında akıllı mühimmatların geliştirilmesine yönelik anlaşma imzalandı. İmza töreni, Roketsan İleri Teknolojiler ve Sistemler Genel Müdür Yardımcısı Cenk Önen, Roketsan Pazar Geliştirme ve Tanıtım Direktörü Mustafa Odabaş ve EDGE Group yetkililerinin katılımıyla gerçekleştirildi. Anlaşma kapsamında Roketsan ve EDGE Group, yeni ve gelişmiş akıllı silah teknolojilerinin ortak geliştirilmesine yönelik fırsatları araştırmak için birlikte çalışacak. ""İleri teknolojiye sahip silah sistemleri ve mühimmatlarla alakalı işbirliklerine çalışmaya başlayacağız"" Roketsan Pazar Geliştirme ve Tanıtım Direktörü Odabaş, AA muhabirine yaptığı açıklamada, yaklaşık 2 ay önce Ankara'da SAHA İstanbul-EDGE Savunma Sanayi Buluşması'nın yapıldığını hatırlatarak, bu etkinlik kapsamında da EDGE'in savunma sanayisinde yaklaşık 25 firmayla mutabakat muhtırası imzaladığını söyledi. Bugün imzaladıkları anlaşmanın daha detaylı işbirliğine yönelik bir anlaşma olduğunu belirten Odabaş, ""İşbirliği yapabileceğimiz alanlarla alakalı konuları da belirledik. Bundan sonra EDGE ile yeni ve ileri teknolojiye sahip silah sistemleri ve mühimmatlarla alakalı işbirliklerine çalışmaya başlayacağız."" dedi. Dubai'de Türk bayrağını dalgalandırmanın kendileri için bir şeref olduğunu belirten Odabaş, ""BAE'ye Türk SİHA'larının satışı gerçekleşti. Bu SİHA'ların üzerinde Roketsan mühimmatları kullanılıyor. Özellikle BAE Hava Kuvvetleri'nden son kullanıcılar MAM-C, MAM-L ve MAM-T'yi görmek için geldiler. Son kullanıcılara mühimmatlarımız hakkında detaylı bilgiler aktardık. Dubai'de yoğun bir ilgiyle karşılaştık."" diye konuştu. Odabaş, ÇAKIR, SUNGUR, CİRİT'in aralarında bulunduğu birçok Roketsan üretimi mühimmatın da fuarda çok ilgi gördüğünü aktararak, son kullanıcıların haricinde BAE'nin önde gelen savunma sanayi kuruluşlarıyla da görüşmeler yaptıklarını ifade etti. Odabaş ayrıca, BAE Uzay Ajansı ile fırlatma sistemlerine yönelik bir görüşme gerçekleştirdiklerini sözlerine ekledi."
158,"Yerli uçuş kontrol, haberleşme ve güç sistemleri Dubai'de sahne aldı","Aralarında uçuş kontrol, haberleşme ve güç sistemlerinin de bulunduğu havacılık sektörüne yönelik yerli teknolojiler, dünyanın en büyük havacılık etkinliklerinden Dubai Airshow 2023'te sergileniyor.",Savunma,https://www.trthaber.com/haber/savunma/yerli-ucus-kontrol-haberlesme-ve-guc-sistemleri-dubaide-sahne-aldi-813320.html,
159,Dalgıç terörist tehdidine Türkiye'den 'milli' çözüm,"Çatışma ortamlarının giderek arttığı bugünlerde harp sahasının dinamiklerinde de ciddi değişiklikler göze çarpıyor. Asimetrik savaş unsurları arasında yükselen tehditlerden biri de dalgıç teröristler... Üç tarafı denizlerle çevrili Türkiye, yerli/milli imkanlarla bu tehdide çözüm üretebilen dünyadaki 5 ülkeden biri.",Savunma,https://www.trthaber.com/haber/savunma/dalgic-terorist-tehdidine-turkiyeden-milli-cozum-813243.html,
160,Yerli silah fabrikası yeni yatırımla üretim kapasitesini artıracak,Orta kalibre yerli silah sistemlerinin üretiminde önemli bir yer tutan MKE Çankırı Silah Fabrikası'nın kapasitesi ve yetenekleri modernizasyon çalışmasıyla artırılacak.,Savunma,https://www.trthaber.com/haber/savunma/yerli-silah-fabrikasi-yeni-yatirimla-uretim-kapasitesini-artiracak-813281.html,"Türk Silahlı Kuvvetlerinin silah, mühimmat ve patlayıcı ihtiyaçlarının yerli imkanlarla karşılanması amacıyla faaliyet gösteren Makine ve Kimya Endüstrisi (MKE), kabiliyetlerine yeni ürün ve teknolojiler eklemek, mevcut üretimin nitelik ve kapasitesi artırmak amacıyla yeni yatırımlar hayata geçiriyor. Bu kapsamda, silah ve mühimmat üretimine yönelik faaliyet gösteren ve MKE'nin çalışmalarında önemli bir yer tutan Çankırı Silah Fabrikası'nda modernizasyon çalışması yürütülecek. Üretim kapasitesi artacak Makina ve techizat yatırımlarının da katkısıyla proje sonunda tesiste yılda 30 adet 35 milimetre çift namlulu uçaksavar topu, 1000 adet 40 milimetre tamburalı bombaatar, 400 adet 40 milimetre otomatik bombaatar, 1000 adet 12,7 milimetre uçaksavar makinalı tüfek ve 20 adet 105 milimetre BORAN obüsü üretim kapasitesine ulaşılacak. Şirkete bu yatırım için gümrük vergisi muafiyeti, KDV istisnası, yüzde 80 vergi indirimi, yüzde 40 yatırım katkısı gibi destekler sağlanacak. Yurt dışına bağımlılığın önüne geçilmesine katkı sağlıyor MKE Çankırı Silah Fabrikası, özellikle güvenlik güçlerinin ihtiyaç duyduğu orta kalibre silah sistemlerinin üretiminde görev alıyor. Fabrika, ürün yelpazesinde bulunan silah sistemleriyle söz konusu ürünlerde yurt dışına bağımlılığın önüne geçilmesine katkı sağlıyor. Test ve muayene altyapısı bulunuyor Fabrikada üretim tesislerinin yanında birçok test ve muayene altyapısı bulunuyor. MKE Çankırı Silah Fabrikası, 74 bin metrekare kapalı, 1 milyon 342 bin metrekare açık alan olmak üzere toplamda 1 milyon 416 bin metrekare alanda faaliyetlerini sürdürüyor."
161,Savunma sanayii ürünleri Dubai'de sahne alıyor,"Bayraktar Akıncı, Bayraktar TB2, Şimşek Yüksek Hızlı Hedef Uçak Sistemi'nin de aralarında bulunduğu birçok Türk savunma sanayisi ürünü, dünyanın en büyük havacılık etkinliklerinden Dubai Airshow 2023'te tanıtılıyor.",Savunma,https://www.trthaber.com/haber/savunma/savunma-sanayii-urunleri-dubaide-sahne-aliyor-813017.html,"Birleşik Arap Emirlikleri'nin Dubai şehrinde gerçekleştirilen Dubai Airshow 2023, 95 ülkeden 1400'den fazla katılımcıyı ağırlıyor. Fuarda, farklı ülkelerden şirketlerin geliştirdiği çok sayıda hava aracı ve havacılık sektörüyle ilgi çözümler sergileniyor. Fuarda açtıkları stantlarda ürünlerini sergileyen Türk şirketleri arasında, Pavelsis, Roketsan, Turkish Cargo, Turkish Technic, Garanti Kompozit, Keyvan Havacılık, Redstar Havacılık ve Transvaro yer alıyor.    Bayraktar Akıncı ve Bayraktar TB2'ye ilgi Stantlarıyla katılan yerli şirketlerin yanı sıra Birleşik Arap Emirlikleri'nde faaliyet gösteren International Golden Group (IGG) standında Türk savunma sanayisinin çeşitli ürünleri de ziyaretçilere tanıtılıyor. Tanıtılanlar arasında, Baykar'ın milli ve özgün olarak geliştirdiği Bayraktar Akıncı ve Bayraktar TB2, Türk Havacılık ve Uzay Sanayii'nin geliştirdiği Şimşek Yüksek Hızlı Hedef Uçak Sistemi ve ASELSAN'ın çeşitli ürünleri yer alıyor. Bayraktar Akıncı ve Bayraktar TB2'nin prototipleri fuar katılımcılarından ilgi görürken, ziyaretçilere ürünlerle ilgili yetkililer tarafından detaylı bilgi veriliyor. Dubai Airshow 2023, 17 Kasım'a kadar ziyaretçilerini ağırlayacak."
162,"700 uçuş saatini deviren GÖKBEY, ilk görevine hazırlanıyor","Zorlu testleri başarıyla geçen GÖKBEY genel maksat helikopteri, ilk görevi için gün sayıyor. Toplam 700 uçuş test saatine ulaşan GÖKBEY'in ilk teslimatı yakın zamanda Jandarma Genel Komutanlığı'na gerçekleştirilecek.",Savunma,https://www.trthaber.com/haber/savunma/700-ucus-saatini-deviren-gokbey-ilk-gorevine-hazirlaniyor-812964.html,"Türkiye'nin ilk özgün helikopteri GÖKBEY, zorlu testleri birer birer geride bırakarak ilk görevi için gün sayıyor. Türk Havacılık Uzay Sanayii'nin özgün projesi GÖKBEY genel maksat helikopterinin test ve sertifikasyon faaliyetleri başarılı şekilde devam ediyor. Bu kapsamda önemli kilometre taşlarını birer birer geride bırakan GÖKBEY helikopteriyle son dönemde hız ve irtifa testleri gerçekleştirildi. Maksimum servis irtifasında uçtu GÖKBEY maksimum servis irtifası olan 20 bin fite ilk kez ulaşarak başarılı bir testi geride bıraktı. Motor performans testleri tamamlandı. 1 saat süren testlerde GÖKBEY helikopteri bu irtifada hem çift motor hem de tek motorla uçuş yaptı. Böylece önemli bir güvenli uçuş gereksinimi başarı ile tamamlanmış oldu.   700 saat uçuş test saatine ulaşıldı GÖKBEY Programı kapsamında 3 prototip helikopterle toplamda 700 uçuş test saatine ulaşıldı. Helikopterin askeri versiyonları, askeri sertifikasyon ve kalifikasyon süreçleri sonrasında kullanıcılara teslim edilecek. Sivil versiyon ise Sivil Havacılık Genel Müdürlüğü ile yürütülen sivil sertifikasyon sürecinin sonunda Genel Müdürlük tarafından yayınlanacak tip sertifikası ile sivil kullanıcılara sunulacak. Bu doğrultuda 3 adet GÖKBEY, yakın zamanda Jandarma Genel Komutanlığına teslim edilecek. Milli motoru da hazırlanıyor Türk Silahlı Kuvvetleri ve diğer kurumların genel maksat helikopteri ihtiyacının karşılanması amacıyla Özgün Helikopter Programı Sözleşmesi 2013 yılında imzalandı. Cumhurbaşkanlığı Savunma Sanayii Başkanlığı ile Türk Havacılık Uzay Sanayii arasında imzalanan sözleşme kapsamında geliştirilen GÖKBEY helikopteri, ilk uçuşunu 6 Eylül 2018'de gerçekleştirdi. GÖKBEY, 19 Nisan 2023'te TEI tarafından milli imkanlarla geliştirilen ve üretilen TS1400 turboşaft motorları ile ilk test uçuşunu başarıyla tamamladı. GÖKBEY, geniş görev yelpazesine sahip olmasından ötürü taşıma, VIP, kargo, hava ambulans, arama kurtarma ve kıyı ötesi taşıma görevlerinde bulunabilecek. Yerli ve yabancı ihtiyaç sahibi kullanıcılar için GÖKBEY helikopteri, görevlerini en zorlu iklim ve coğrafyalarda, yüksek irtifa ve sıcaklıkta, gece ve gündüz koşullarında milli TS1400 turboşaft motorları ile etkin şekilde icra edebilecek."
163,Deniz Harp Okulu 250 yaşında,Türkiye Cumhuriyeti'nin deniz hak ve menfaatlerini korumak üzere kurulan Deniz Harp Okulu 250 yaşında. Okulda teorik ve uygulamalı eğitimlerle mavi vatanın savunması için geleceğin Barbarosları yetiştiriliyor.,Savunma,https://www.trthaber.com/haber/savunma/deniz-harp-okulu-250-yasinda-812845.html,"Onlar mazisi şanlı zaferlerle dolu Türk bahriyesinin kahramanları...
Milli Savunma Üniversitesi Deniz Harp Okulu'nda 250 yıldır deniz subayları yetiştiriliyor. Okul, Kaptan-ı Derya Cezayirli Gazi Hasan Paşa tarafından 18 Kasım 1773'te Mühendishane-i Bahr-i Hümayun adıyla Kasımpaşa'da kuruldu. 1937 yılından günümüze 11 bin 832 deniz subayı okuldan mezun oldu. Milli Savunma Üniversitesi deniz harp okulu 18 Kasım 1773'te Mühendishane-i Bahr-i Hümayun adıyla kuruldu. 31 Ağustos 1985'te Tuzla'daki modern tesislerine kavuştu. 1937 yılından günümüze 11 bin 832 deniz subayı mezun oldu.  Kuleli, Heybeliada ve Tuzla'da toplam bin 685 öğrenci eğitim görüyor. Bunların 96'sı 13 dost ve müttefik ülkeden misafir öğrenci. Deniz Harp Okulu'ndaki öğrenci sayısı Kuleli 318, Heybeliada 363, Tuzla bin 4 toplam bin 685 Köprüüstü Simülatörü Öğrenciler, teorik gemicilik bilgilerini uygulamalarla pekiştiriyor. Bu konuda yerli ve milli imkanlarla üretilen köprüüstü simülatöründen yararlanılıyor. Geminin her türlü deniz durumunda ve meteorolojik şartlarda kontrolü, uygulamalı şekilde öğretiliyor. Deniz Albayı Yavuz Sedef,  ""Çanakkale Boğazı ve İstanbul Boğazı geçişlerini simüle etmekte ve İzmir, Samsun, Antalya, Odessa, Köstence, Navaroski limanlarını simüle ederek öğrencilerin bu limanlara avara ve aborda eğitimlerini yapmalarını sağlamaktadır"" dedi. Deniz Harp Okulunda 5 mühendislik dalında lisans eğitimi ile birlikte toplam 5 yıl deniz subaylığı eğitimi veriliyor. Deniz harp okulu öğrencileri, iletişimin kesildiği anlarda bayrak kullanarak gemiler arasında iletişimin nasıl sağlanacağını öğreniyor. Okulda 129 öğretim üyesi var. 5 milli denizaltı kavramsal tasarım çalışmalarına aktif katkı sağlıyor. Deniz Kurmay Albayı Emin Yılmaz, ""MİL-GEM projesinin karar verme dizayn ve yapım sürecinde görev alan, milli gemilerimizi dünya denizlerinde başarıyla komuta eden tüm subayların deniz harp okulu mezunu olduğunu söylemekten onur ve mutluluk duymaktayız"" diye konuşmakta. Öğrenciler üniversiteler arası yarışmalara da katılıyor TEKNOFEST 2023'te Jet Motor Tasarımı kategorisindeki yarışmada birincilikleri bulunuyor. Eğitimlerin yanı sıra sosyal faaliyetler de sürüyor. Çeşitli sınıflarda 110 yelkenli tekne ve 80 kürekli tekneden oluşan geniş filo sayesinde aynı anda 500 öğrenci deniz eğitimlerine katılabiliyor. Öğretmen Albay, ""Tenis takımı antrenmanlarını kapalı kortumuz ve açık kortumuz olmak üzere haftada 3 gün olmak üzere icra etmektedir"" dedi.
 "
164,"Ambargolara karşı kurulan ASELSAN, 48'inci yaşını kutluyor","Türk Silahlı Kuvvetlerini Güçlendirme Vakfı kuruluşu ASELSAN, 14 Kasım 1975’te başlayan yerli ve milli teknolojiler geliştirme yolculuğunda 48’inci yaşına ulaştı.",Savunma,https://www.trthaber.com/haber/savunma/ambargolara-karsi-kurulan-aselsan-48inci-yasini-kutluyor-812751.html,"Dünyanın en büyük 100 savunma sanayi şirketi arasında yer alan ASELSAN, 48’nci kuruluş yıldönümü nedeniyle 14 Kasım’da Ulu Önder Mustafa Kemal Atatürk’ün ebedi istirahatgâhını ziyaret etti. ASELSAN Genel Müdürü Ahmet Akyol başkanlığındaki ASELSAN üst yönetimi, Anıtkabir’de saygı duruşunda bulunarak, İstiklal Marşını okudu. ASELSAN heyeti, Anıtkabir ziyaretinde 48’nci yıla özel olarak hazırlanan kokartı yakalarında taşıdı. Atatürk’ün mozolesinde gerçekleşen törenin ardından Akyol, beraberindeki ASELSAN heyeti ile birlikte, Misak-ı Milli Kulesine geçerek Anıtkabir Şeref Defterini imzaladı.    ""Yeni başarılarla milletimizin yüzünü güldürmeyi sürdüreceğiz"" Akyol, Şeref Defterine şunları yazdı: ""ASELSAN’ın 48’inci kuruluş yıl dönümünü kutladığımız bu günde huzurlarınızda bulunmanın gururunu yaşıyoruz. Bu yıl, tarihi şanlı zaferlerle dolu olan Türk milletinin zorluklar karşısında neleri başarabileceğinin en büyük kanıtı olan Cumhuriyetimizin 100’üncü yaşını coşkuyla kutluyoruz. ASELSAN olarak, Cumhuriyeti kutlamanın en iyi yolunun ülkemize yeni ve kritik teknolojileri kazandırmak olduğuna inanıyoruz. Cumhuriyetimize olan vefa borcumuzu, geliştirdiğimiz yerli ve milli sistemlerimizle ödemeyi sürdürüyoruz.    Güçlü devletlerin, güçlü kurumları olur. Milletimizin gözbebeği olan ASELSAN, geliştirdiği özgün teknolojilerle, bugün dünyanın en büyük savunma sanayi şirketleri arasında 47’nci sırada yer almaktadır. ASELSAN, sadece Türkiye’de değil küresel alanda da itibar sahibi bir şirket kimliği kazanmıştır. Bugüne kadar gösterdiğimiz başarılar ile yetinemeyeceğiz. Yeni başarılarla milletimizin yüzünü güldürmeyi sürdüreceğiz. Güvenlik güçlerimizin ihtiyaç duyduğu ürünleri yerli ve milli olarak üreteceğiz. Bunun da ötesine geçeceğiz, alanında dünyanın en iyi, en başarılı sistemlerini geliştireceğiz. Dünyaya yeni teknolojileri sunan bir şirket olacağız. Yüksek teknolojili ürünlerimizle ihracat odaklı olarak büyüyeceğiz. 10 bini aşkın büyük bir aile olarak, kurucusu olduğunuz Cumhuriyeti yükseltmek için çalışmaya devam edeceğiz.""    Ambargolara en büyük yanıt ASELSAN, Kıbrıs Barış Harekatının ardından başlatılan ambargolara yanıt olarak Türk Silahlı Kuvvetleri'nin haberleşme ihtiyaçlarının milli imkanlarla karşılanması için 1975 yılında kuruldu. ASELSAN, günümüzde nanometre boyutlarında detayları olan malzemelerin tasarımından başlayarak her türlü kara, hava, deniz, uzay araçlarına sistem üretebiliyor. Ürettiği teknolojilerin savunma sanayi dışında da kullanımı için çalışan ASELSAN, ulaşım, enerji, güvenlik ve sağlık alanlarında faaliyetlerine devam ediyor."
165,"Türkiye'nin drone avcısı, yeni yeteneklerle güçleniyor",Türk savunma sanayii bünyesinde geliştirilen ve 10'dan fazla ülkeye ihraç edilen dron tespit ve engelleme sistemi hem güçlendi hem de dost-düşman ayırma yeteneği kazandı.,Savunma,https://www.trthaber.com/haber/savunma/turkiyenin-drone-avcisi-yeni-yeteneklerle-gucleniyor-812681.html,"Türk savunma sanayisi bünyesinde geliştirdiği dron tespit ve engelleme sistemleriyle güvenlik güçlerinin ihtiyaçlarını karşılayan, 10'dan fazla ülkeye ihracat yapan Boğaziçi Savunma, muharebe sahasındaki talep ve ihtiyaçlardan hareketle yeni çözümler geliştirdi. Boğaziçi Savunma Yönetim Kurulu Başkanı Fatih Aslan, dünyada tehdit tiplerinin sürekli değiştiğini ve adeta bir ""kedi-fare oyunu"" gibi değişen bu tehditleri yakalamak için çaba harcadıklarını söyledi.    Bu kapsamda dron tespit ve engelleme sistemleri geliştirdiklerini ifade eden Aslan, bunu yaparken sahadaki gelişmeleri ve ihtiyaçları yakından takip ettiklerini vurguladı. Ürünlerinin gittiği her yerde ekiplerinin de varlık gösterdiğini, bunun kendilerine önemli katkılar sağladığını dile getiren Aslan, ""Buralarda tehdit tiplerini gördük. Gerçek muharebe sahasında bu sistemlerin nasıl kullanıldığını, nerelerde eksik kaldığını tahlil etme imkanımız oldu."" dedi. ""Güvenlik kalkanımızı kimse delemedi"" Aslan, yeni teknolojiler sayesinde 3-5 bin dolarlık bir ürünle milyonlarca dolarlık bir tankın ya da zırhlı aracın zarar görebildiğini, imha edilebildiğini belirterek, asıl önemlisinin de olası can kayıpları ve karşı tarafın sağladığı psikolojik üstünlük olduğunu kaydetti.    Bulundukları her alanda bu saldırıları önleme görevini üstlendiklerine işaret eden Aslan, bunun ağır bir sorumluluk olduğunu vurguladı. Bir komutanla aralarında geçen diyalogu paylaşan Aslan, şöyle konuştu: ""Bir gün çok üst düzey bir komutanımız 'Lütfen sistemleriniz iyi çalışsın çünkü insanlar size güvenip yatıyor' dedi. Bu cümle üzerimde var olan sorumluluğa 5 katını yüklemiş oldu. Hep bu bilinçteyiz. İnsanlar bize güvenip, bu sistemlere güvenip uyuyorlar. En azından havadan bir şey gelmeyeceğine ikna olup başka şeylere odaklanıyorlar. Yurt içinde ve dışında yüzlerce noktada, Türkiye'nin 81 ilinde ki bunların hepsi çok kritik bölgeler, koruma sağlıyoruz. Hiçbirinde çok şükür bir saldırı görmedik. Çok deneme oldu ama hiçbirinde saldıramadılar. Güvenlik kalkanımızı kimse delemedi. Çünkü her geçen gün sistemlerimizi geliştiriyoruz. Sistemimizi yazılım tabanlı değişiklik yapılabilir şekilde kurduğumuz için bir tehdit olduğunda ya da yeni bir tehdit ortaya çıktığında buna uygun çözüm sadece birkaç günümüzü alıyor. Hemen ona uygun sahada güncelleme yapabiliyoruz."" Değişen tehditlere karşı daha güçlü cevap Fatih Aslan, yeni geliştirdikleri İLTER J350 Dron Tespit ve Engelleme Sistemi'nin prototipinin üretilip, saha testlerinin tamamlandığını ve en yakın zamanda seri üretiminin başlayacağını bildirdi. J350 modeli ile daha önce 250 vat olan sinyal çıkış gücünü 350 vata yükselttiklerini belirten Arslan, bu sayede sistemin karıştırma ve yanıltma kapasitesinin arttığını ifade etti. Dost-düşman dron ayrılacak Sahadaki en büyük sorunlardan birinin düşman unsurlara engelleme yaparken dost unsurların bundan olumsuz etkilenmesi olduğunu dile getiren Arslan, bunun için geliştirdikleri çözüme ilişkin şu bilgileri verdi: ""Düşmandan kendimizi korurken bizim unsurlarımızın da uçması gerçeğimiz var. Bu sistemler karışırken her ne kadar sistemlerimiz bu konuda dayanıklı olsa da bir noktada karıştırmaya karşı etkinliğini yitiriyor ve başka sonuçlar doğuyor. Hem bununla alakalı bir ürünümüz var hem de dost-düşman ayrımını daha iyi yapabileceğimiz yeni bir ürün geliştirdik. Ürünün AR-GE çalışması bitti, ilk prototip üretildi, kalifikasyonu tamamlanmak üzere. Protokol tabanlı çalışan bir ürün. Bu ürüne tehdit tanıtabiliyorsunuz. Kendi kütüphanesinden zaten yüzlerce ürün var. Fakat kendi envanterimizde olan ürünleri tanıttığımız zaman havada uçtuğunda dost-düşman ayrımını yapabiliyor. Kimliklendirebiliyoruz çünkü protokol tabanlı çalışıyor. Bunun dışında tehdit varsa görebiliyor. Aynı anda 250 hedefi takip edebiliyor ve hangisini isterseniz düşürebiliyorsunuz. Türkiye'de ilk bizim yapmış olduğumuz bir sistem. Benzer sistemlerin olduğunu duyuyoruz ama bizim çözümümüz tamamen yerli imkanlarla geliştirilmiş bir sistem. Bunu da yakın zamanda envantere dahil etmeyi planlıyoruz."" ""İLTER yakalarsa affetmez"" Bu sayede uçuş izni almış olmasına rağmen karıştırma dolayısıyla uçuş gerçekleştiremeyen kullanıcıların sorunlarının çözüleceğini kaydeden Aslan, ""Bazı hobiciler valilikten izin almalarına rağmen uçamıyor. Çünkü yakınında bir kritik tesisimiz var. Bizim sistemler yakaladığı zaman tamamen karıştırıyor. Bu sistemde altyapıyı kurduk. Vatandaş izin almışsa ve bu izin sistemi kullanan kuruma, bu valilik, jandarma, emniyet olabilir, ulaştığında bu sistemin ara yüzünden dronun ID'si, uçuş zamanı ve süresini girildiğinde izin aldığı bölgede uçabiliyor. Bölgesinin dışına çıktığında yine düşüyor."" ifadelerini kullandı. Dronları düşen kullanıcıların ""İLTER yakalarsa affetmez"" şeklinde bir slogan geliştirdiklerini aktaran Aslan, izni olanların uçmasını sağlayabilmek için böyle bir çözüm oluşturduklarını bildirdi. Hareketli birlikler de mobil çözümle korunuyor Muharebe sahasındaki hareketli birliklerin korunmasına yönelik çözümlerinin sınır ötesi operasyonlarda, ayrıca Azerbaycan, Sudan gibi ülkelerde kullanıldığını bildiren Aslan, İLTER Mobil ile saatte 130 kilometre hıza kadar başarıyla görev yapan sistemlerini çeşitli ülkelerin envanterinde yer aldığını söyledi. Özellikle sınır ötesi operasyonlarda gündeme gelen karşı karıştırma sistemlerine yönelik de bir çalışma yaptıklarını ve ortaya çıkan ürünün 2024 yılında envantere gireceğini ifade eden Fatih Aslan, şunları kaydetti: ""100 kilometre boyunca karıştırma altında herhangi bir unsurumuzu yapay zekayla doğru konuma yüzde 1 yanılmayla götüreceğiz. Ürün bitti, saha testleri yapıldı. Seri üretime hazır, ocak ayı itibarıyla seri üretimini başlatacağız. Mart-nisan aylarında envanterde olmasını planlıyoruz. Envantere girdiğinde kendi sistemlerimizin güvenli şekilde görevlerini yapmalarını sağlayacağız."" Ürün geliştirme yanında bu alanda nitelikli insan kaynağının artması için de çaba gösterdiklerini dile getiren Aslan, mühendis adaylarını şirket bünyesine alarak 4-5 yıla yayılan bir süreçte onların gelişimine katkı verdiklerini belirtti."
166,AKSUNGUR 30 bin feet yükseklikte uçuş gerçekleştirdi,TUSAŞ'ın sosyal medya hesabından yapılan paylaşımda AKSUNGUR'un 30 bin feet yükseklikte uçuş gerçekleştirdiği görüntüler paylaşıldı.,Savunma,https://www.trthaber.com/haber/savunma/aksungur-30-bin-feet-yukseklikte-ucus-gerceklestirdi-812443.html,"Türk Havacılık Uzay Sanayii AŞ (TUSAŞ) tarafından yerli ve milli imkanlarla geliştirilen Aksungur silahlı insansız hava aracı (SİHA), TUSAŞ Motor Sanayii (TEI) tarafından üretilen TEI-PD170 yerli motorla 30 bin feet'lik yüksekliğe ulaştı. Şirketten yapılan yazılı açıklamada, ""İlkleri gerçekleştirmeye devam eden Aksungur, azami uçuş yüksekliğini milli motorla birlikte aştı. TEI tarafından üretilen TEI-PD170 motorlarıyla birlikte havalanan Aksungur, 2 saat 30 dakikalık uçuşunda 30 bin feet'lik yüksekliğe ulaştı. Aksungur böylece, milli imkanlarla üretilen motorla birlikte bir başarıya daha imza attı"" denildi. Şirketin ayrıca, Aksungur'un yerli motorla 40 bin feet'lik yükseklikte uçmasını hedeflediği belirtildi. "
167,Türkiye'nin yeni zırhlı aracı PARS X görücüye çıktı,Türk savunma sanayii bünyesinde geliştirilen taktik tekerlekli araçlara PARS X 8X8 eklendi.,Savunma,https://www.trthaber.com/haber/savunma/turkiyenin-yeni-zirhli-araci-pars-x-gorucuye-cikti-811798.html,"Silah Taşıyıcı Araçlar Projesi kapsamında 300'üncü aracın teslimatı dolayısıyla düzenlenen törende, Türk savunma sanayisinin önde gelen zırhlı kara aracı üreticilerinden FNSS'nin bir süredir üzerinde çalıştığı ve sır gibi saklanan 8X8 taktik tekerlekli zırhlı araç, PARS X 8X8 isimlendirmesiyle ilk kez görüntülendi. İhtiyaca özel, etkin, güvenilir ve yenilikçi paletli ve tekerlekli zırhlı araçlar tasarlayan, üreten ve alanında dünyanın en iyileri arasında gösterilen çözümlerine imza atan FNSSŞ; 15 ton sınıfında paletli zırhlı araçlardan orta ağırlık sınıfı tanka, 4X4’ten 8X8 taktik tekerlekli zırhlı araçlara, seyyar yüzücü hücum köprüsünden zırhlı istihkam iş makinesine uzanan geniş bir ürün portföyüne sahip bulunuyor.    FNSS, taktik tekerlekli zırhlı araçlarını PARS ailesi altında geliştirip kullanıma sunuyor. Bu kapsamda bugüne kadar geliştirilen çok sayıda 4X4, 6X6 ve 8X8 araç yurt içinde ve dışında görev yapıyor.    Yüksek hareket kabiliyeti, sürati ve koruma seviyesiyle kullanıcısı için fark yaratacak PARS X 8X8 en gelişmiş görev sistemleriyle donatılacak."
168,Türk Silahlı Kuvvetleri 300'üncü tank avcısına kavuştu,Türk Silahlı Kuvvetlerinin kara unsurlarının ateş gücünü artıran yeni nesil tank avcılarında 300'üncü teslimat gerçekleştirildi.,Savunma,https://www.trthaber.com/haber/savunma/turk-silahli-kuvvetleri-300uncu-tank-avcisina-kavustu-811785.html,"Silah Taşıyıcı Araçlar Projesi kapsamında 300'üncü aracın teslimatı dolayısıyla FNSS tesislerinde tören düzenlendi. Cumhurbaşkanlığı Savunma Sanayii Başkanı Haluk Görgün, törende, güvenlik güçlerinin ihtiyaçlarını günümüzün teknolojik yeniliklerine göre karşılamak için çalışmalarını sürdürdüklerini söyledi. Projede birkaç unsur dışında yerli çözümlerin ve altyapıların kullanılmasının önemine işaret eden Görgün, ""Kara araçlarında bütün ihtiyaçları yerli karşılayabilmenin haklı gururunu yaşıyoruz. Dost ve müttefik ülkelerin ihtiyaçlarını karşılamak da ayrı bir gurur verici."" dedi. Hem güvenlik güçlerine yeni araçlar kazandırdıklarını hem de var olan araçları en son teknolojilerle modernize ettiklerini anlatan Görgün, Türkiye'nin 35'ten fazla ülkeye 4000 binden fazla aracın teslimatını gerçekleştirdiğini kaydetti.    İhracatın sektör için çok önemli olduğunu vurgulayan Görgün, geçen yılın aynı döneminden 1 milyar dolar daha fazla ihracat gerçekleştirdiklerini söyledi. Hibrit teknolojiler ve otonomi konusunda hafif, orta ve ağır sınıfta ürünleri devreye almak için planlarını yaptıklarını ifade eden Görgün, kazanılan tecrübelerle ağır sınıfta otonomi ve hibrit sistemleri kullanıma sunacaklarını dile getirdi. Proje kapsamında ayda 19 araç üretim kapasitesine ulaşılmasının önemli bir başarı olduğunu vurgulayan Görgün, 344 aracın teslimatının gelecek yılın ortalarında tamamlanacağını kaydetti.    Hedefte ihracat var FNSS Genel Müdürü Nail Kurt, proje kapsamında 300'üncü aracı teslim etmenin gururunu yaşadıklarını söyledi. Araçların muharebe sahasında koruma seviyeleri, kara ve suda görev yapabilmeleri ve kule sistemi özellikleriyle kendi sınıflarının en yetenekli tanksavar sistemleri olarak dikkati çektiğini vurgulayan Kurt, SSB ve Kara Kuvvetleri Komutanlığı proje ekiplerinin yaklaşımlarıyla ortaya bir sektörel başarı hikayesi çıktığını belirtti. Yaklaşık 500 yerli ve milli çözüm ortağı ile çalıştıklarını dile getiren Kurt, yurt içindeki bu başarıyı her iki aracın ihracatını gerçekleştirerek taçlandırmayı amaçladıklarını kaydetti.    İlklerin projesi FNSS tarafından teslimatları ve teslimat sonrası lojistik destek faaliyetleri sürdürülen Silah Taşıyıcı Araçlar Projesi kapsamında, Kara Kuvvetleri Komutanlığına, PARS 4X4 ve KAPLAN araçları ile Kornet-E ve OMTAS Silah Kulesi teslimatları gerçekleştiriliyor. Özellikle Roketsan tarafından geliştirilen KMC-U kule sistemi entegre edilen KAPLAN araçları da Türkiye'nin milli tanksavar sistemi olarak ön plana çıkıyor. Araçların teslimat sonrasındaki ihtiyaçlarına yönelik hayata geçirilen lojistik destek sözleşmesi de yine bu alanda bir ilk olma özelliği taşıyor. Özellikle tanksavar platformu olarak kullanılmak üzere tasarlanan PARS 4x4 ve KAPLAN araçları, çevik ve modüler yapıları ile zırhlı bir muharebe aracının sağlayacağı hareket ve taktik manevra kabiliyetini, üstün koruma yeteneği ve ateş gücüyle birleştiriyor. Tanksavar özelliklerinin yanı sıra ateş destek, keşif, iç güvenlik görevleri ve konvoy koruma gibi çeşitli harekat gereksinimlerine uygun hale getirilebilen modüler tasarıma sahip PARS 4x4 ve KAPLAN, değişen operasyonel ihtiyaçları karşılamak için esneklik ve çok yönlülük sağlıyor. Araçların muharebe ortamının şartlarına/tehditlerine göre belirlenmiş siluetleri ve güç-ağırlık oranları, gelişmiş süspansiyon sistemleriyle birleşerek, farklı arazilerde ve tüm hava koşullarında yüksek hızlarda manevra yapabilmelerine olanak tanıyor. İki platform da amfibi özelliğiyle dikkat çekerken, bu özellik nehir ve akarsular gibi sulu açıklıkları hızlı ve etkin şekilde geçebilmelerine imkan sağlıyor."
169,Bayraktar TB3 SİHA beşinci uçuş testini başarıyla tamamladı,"Baykar’ın milli ve özgün olarak geliştirdiği Bayraktar TB3 SİHA, ilk defa iniş takımları kapalı uçtuğu 5. test uçuşunu başarıyla tamamladı.",Savunma,https://www.trthaber.com/haber/savunma/bayraktar-tb3-siha-besinci-ucus-testini-basariyla-tamamladi-811784.html,"Baykar tarafından milli ve özgün olarak geliştirilen silahlı insansız hava aracı Bayraktar TB3’ün test süreci devam ediyor. Milli SİHA’nın orta irtifadaki sistem performansının ölçüldüğü 5. uçuş testi Tekirdağ’ın Çorlu ilçesindeki AKINCI Uçuş Eğitim ve Test Merkezi’nde gerçekleştirildi. İniş takımlarını kapadı Bayraktar TB3 SİHA, 5. test uçuşu kapsamında orta irtifada gerçekleştirdiği performans testi sırasında ilk kez iniş takımları kapalı şekilde uçtu. Milli SİHA, 6 saatlik başarılı uçuş testi sonucunda önemli bir eşiği daha atladı. #BayraktarTB3 5. uçuş testini de başarıyla tamamladı. ✈️⚓️????#BayraktarTB3 successfully completed its fifth flight test. ✈️⚓️????

Orta İrtifa Performans Testi

Medium-Altitude Performance Test#MilliTeknolojiHamlesi ???????????? pic.twitter.com/NclJFnndiY Zorlu şartlarda uçtu TEI tarafından yerli olarak geliştirilen PD-170 motoruyla uçan Bayraktar TB3 SİHA, 4 Kasım 2023’te Marmara bölgesini etkisini alan ve 130 km/sa hıza ulaşan güçlü lodos fırtınasının oluşturduğu zorlu hava koşullarına rağmen 3. uçuş testinde 5 saatlik uçuş gerçekleştirdi. Milli SİHA, 8 Kasım’da yapılan 4. uçuş testinde ise 6 saat havada kalarak yüksek ve düşük hızlarda sistem tanımlama testlerini başarıyla tamamladı. Bayraktar TB3 SİHA, Cumhuriyetimizin 100. yılını taçlandırmak için 3 büyük şehirde düzenlenen TEKNOFEST kapsamında 27 Nisan – 1 Mayıs tarihleri arasında Atatürk Havalimanı’nda TEKNOFEST İstanbul’da ilk kez halka açık olarak sergilendi. Ardından Ankara ve İzmir’de yapılan TEKNOFEST’lere de katıldı. Kanatları katlanabilir yapıda tasarlanan Bayraktar TB3 SİHA ve Türkiye’nin ilk insansız savaş uçağı Bayraktar KIZILELMA, daha önce dünyanın ilk SİHA gemisi olarak adlandırılan TCG Anadolu’nun uçuş güvertesinde İstanbul ve İzmir’de sergilendi. Cumhuriyetimizin 100. yılı nedeniyle yapılan törenlerde de TCG Anadolu’nun uçuş güvertesindeki yerlerini alan Bayraktar TB3 ve KIZILELMA’yı yüz binlerce vatandaş ziyaret etti. İlk uçuş 2024'te Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Baykar Yönetim Kurulu Başkanı ve Teknoloji Lideri Selçuk Bayraktar, Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı. Bayraktar TB3’ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak. 33 ülkeye ihracat Başlangıçtan bugüne tüm projelerini öz kaynakları ile yürüten Baykar, 2003 yılında İHA Ar-Ge sürecinin başlangıcından itibaren tüm gelirlerinin %83'ünü ihracattan elde etti. 2021 ve 2022 yıllarında Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı %99.3 olan Baykar, 1.2 milyar dolarlık ihracat gerçekleştirdi. Bayraktar TB2 SİHA için 32 ülkeyle, Bayraktar AKINCI TİHA için ise şimdiye kadar 8 ülke ile olmak üzere toplam 33 ülkeyle ihracat anlaşması imzalandı."
170,"Türkiye'nin doğuştan zırhlı ilk SUV'u TULGA, 2025'te göreve başlayacak","BMC tarafından üretilen Türkiye'nin ilk yerli ve milli, doğuştan zırhlı SUV'u ""TULGA"" 2025 yılı başında güvenlik güçlerine teslim edilecek.",Savunma,https://www.trthaber.com/haber/savunma/turkiyenin-dogustan-zirhli-ilk-suvu-tulga-2025te-goreve-baslayacak-811616.html,"BMC İcra Kurulu Üyesi ve Üst Yöneticisi Murat Yalçıntaş, BMC'nin yürüttüğü projelerle ilgili açıklama yaptı. Son yıllarda dünyanın savaşlarla sarsılmaya başladığını belirten Yalçıntaş, ülkelerin savunma sanayisine yönelik yatırımları artırdığına işaret etti. Yeni araçlar geliştiriliyor Kendilerinin de yaşanan son savaşlardan elde edilen tecrübelere göre yeni araçlar üzerinde çalıştıklarını dile getiren Yalçıntaş, sözlerini şöyle sürdürdü: ""Bu savaşlarda edinilen tecrübeler de yeni ihtiyaçlar doğurdu. Bu ihtiyaçlar doğrultusunda Türk Silahlı Kuvvetlerinin taleplerinde hem bazı değişiklikler hem de bazı daha evvel olmayan noktalar oluştu. Bu çerçevede Türk Silahlı Kuvvetleri ile geliştirmekte olduğumuz araçlar var. Bunların çok fazla detaylarını vermeyeyim, gelişme aşamasında olduğundan dolayı ama şunu söyleyebilirim; çok hızlı hareket kabiliyetine sahip, otonom özellikleri olan, uzaktan kullanma özellikleri olan akıllı araçlara bir yöneliş var. Bu anlamda da bizlerin de geliştirmekte olduğu yeni araçlar var."" ""TULGA"" 2025'te yollarda olacak İlk kez İzmir'de düzenlenen TEKNOFEST'te sergilenen Türkiye'nin ilk yerli ve milli, doğuştan zırhlı SUV'u TULGA'ya ilişkin bilgi veren Yalçıntaş, aracın pikap versiyonunun da bulunduğunu söyledi. Aracın doğuştan zırhlı olarak tasarlandığını belirten Yalçıntaş, şunları ifade etti: ""Şu anda TULGA aracımızın hedef kitlesi jandarma ve emniyet. Onların ihtiyaçlarına göre tasarlandı, onların ihtiyaçlarına göre üretildi. Şu anda prototiplerin üretilmesi bitti, test aşamasındalar. Bu testin en az 6 ay, çıkacak olan sonuçlara göre belki biraz daha uzun 8 veya 10 ay süreceğini düşünüyoruz. Dolayısıyla test aşaması herhalde 2024 sonuna doğru biter. 2025 başında da inşallah bunu hem Emniyet Genel Müdürlüğü'müze hem de jandarmamıza vermiş oluruz. Bunun sivil versiyonu ne yazık ki olmayacak. Zırhlı bir araç olduğundan dolayı sivillere hitap eden bir araç değil."" Motor çalışmaları BMC'nin 4 tip yerli motor üzerinde çalıştığını, 400 beygirlik ""Tuna"" ismini verdikleri motorda seri üretime başladıklarını anlatan Yalçıntaş, ""Bu motorun hem tüm tasarımı bize ait hem de yerli olarak üretiliyor. Dolayısıyla tüm hakları da bizim. Hiçbir lisans altında değildir. Bunu şu anda 'Kirpi' ve 'Vuran' gibi zırhlı araçlarımıza takıyoruz."" dedi. Diğer 3 motor üzerinde çalışmaların sürdüğünü dile getiren Yalçıntaş, şöyle konuştu: ""İkinci geliştirdiğimiz motor bunun bir büyüğü, 'Azra' adını verdiğimiz 600 beygirlik motorumuz. Bunu 8x8 büyük askeri kamyonlara takacağız. Bu motorumuzun seri üretime giriş tarihi büyük ihtimalle 2025 ortası veya sonu olacak. Bu motorun aynı şekilde 'Marin', yani deniz versiyonunu da geliştiriyoruz. Bu su üstü insansız deniz araçlarında kullanılacak. Türk Deniz Kuvvetlerinin muhtelif deniz gemilerinde yardımcı motor olarak kullanılacak. Bu da 2025'in ortası gibi gözüküyor. Üçüncü geliştirdiğimiz 1000 beygir gücündeki güç grubu. Güç grubundan kastettiğimiz, motor var, transmisyon var ve soğutma grubu var. Bu fırtına obüslerinde kullanılacak. Seri üretime giriş tarihini 2026 sonları olarak hedefledik. Dolayısıyla 2026 sonlarından itibaren inşallah ürettiğimiz fırtına obüslerinin hepsi yerli güç grubuyla hizmete girmiş olacak. Bir de 1500 beygirlik güç grubumuz var. Altay tankımızı yerli olarak hareket ettireceğiz. Bunda da 2027 sonu 2028 başı gibi seri üretim gözüküyor. İnşallah bu 4 tip motorumuzla Türk Silahlı Kuvvetlerine ve de aynı şekilde dost ve müttefik ülkelerin silahlı kuvvetlerine hizmet edeceğiz."" ""2023'ü daha iyi rakamlarla kapatacağımıza inanıyoruz"" BMC olarak geçen yıl savunma sanayi kara aracı ihracatında Türkiye birincisi olduklarını belirten Yalçıntaş, şunları kaydetti: ""Türk Silahlı Kuvvetleri dünyanın en iyi ordularından bir tanesi. Bu çerçevede Türk Silahlı Kuvvetlerinin kullandığı araçlar tüm ordular tarafından kullanılmak isteniyor ve büyük talep görüyor. Bu yüzden Türk savunma sektörünün ihracatı da her geçen gün artıyor. 2022 yılında biz Türk savunma sanayi kara aracı ihracatında Türkiye birincisiydik. Tüm Türkiye'nin savunma sanayii kara aracı ihracatının yüzde 45'ini biz gerçekleştirdik. Tüm üretimimizin yaklaşık yüzde 85'ini ihraç ettik. 2023 yılında bu rakamlar artarak devam etti. Dolayısıyla 2023'ü çok daha iyi rakamlarla kapatacağımıza inanıyorum. 2024'te de yeni ürünlerimizin devreye girmesiyle hem Türk Silahlı Kuvvetlerine hem de dost ve müttefik ülkelerin silahlı kuvvetlerine hizmet etmeye devam edeceğiz."""
171,Kıyı savunmada 'milli' çözüm,"Son dönemlerde dünyanın dört bir yanından çatışma sesleri yükseliyor. Bu noktada kıyılar özel bir öneme sahip. Uzmanlar, milli imkanlarla geliştirilen ve 'ölüm üçgeni' oluşturabilen Barbaros kıyı savunma sisteminin Türkiye için hayati öneme sahip olduğu görüşünde.",Savunma,https://www.trthaber.com/haber/savunma/kiyi-savunmada-milli-cozum-811502.html,"Ukrayna ile Rusya’nın aylardır devam eden savaşı, kardeş ülke Azerbaycan’ın Ermenistan ile yaşadıkları ve son olarak İsrail ve Filistin arasında yaşananlar… Çatışma alanlarının ve sürelerinin giderek arttığı bir dönemden geçtiğimiz sır değil. İşte tam da bu noktada Türkiye’nin yerli/milli savunma sanayiinde ortaya koyduğu kimi sistemler ve platformlar dikkate değer. Bunlardan biri de Barbaros Kıyı Savunma Sistemi…   Milli Savunma Bakanlığı’nın ihtiyaçları için Savunma Sanayii Başkanlığı koordinesinde ROKETSAN tarafından üretilen bu sistem Ankara için pek çok alanda kritik bir kabiliyet kazanımı anlamına geliyor. Savunma Sanayii Araştırmacısı Anıl Şahin ile hem sistemin çalışma prensibini hem de bölgede en geniş kıyılara sahip ülke olan Türkiye için ne tür faydalar sağlayabileceğini konuştuk…    “Karaya bir firkateyn koyduğunuzu düşünün” Kıyı savunma sistemleri son dönemde bir trend haline geldi... Anıl Şahin bunun sebebini Ortadoğu’dan Karadeniz’e Akdeniz’den Asya ve Afrika’ya kadar çok geniş bir alanda görülen çatışmalara bağlıyor… “Böyle bir ortamda sizin kara ve hava sınırlarınız kadar deniz sınırlarınızı da korumanız elzem” diyor Şahin. Burada akıllar ilk gelen husus haliyle ‘donanma’ oluyor. Donanması güçlü olan ülkelerin neden kıyı savunmaya ihtiyaç duyduğu meselesini havada bırakmıyor ve detaylıca anlatıyor: “Güçlü bir donanmanız varsa bunu savaş gemileriniz ile yapabilirsiniz. Ancak donanması güçlü olmayan ya da tıpkı Türkiye gibi güçlü bir donanmaya sahip ama deniz sınırları da oldukça geniş olan ülkeler kıyı savunma sistemlerine yöneliyor. Kıyı savunma sistemleriniz sayesinde esasında siz ‘kara konuşlu bir firkateyne' sahip oluyorsunuz. Çünkü kıyı savunma sistemleri hem birçok gemisavar füzeyi bünyesinde barındırıyor hem de düşman deniz platformlarını tespit edebilecek radar ve diğer sensörlere sahip oluyor. Bunlar çok değerli işler... Ancak kritik bir parantez daha açalım… Denizlerde en önemli unsurlardan biri de tahmin ettiğiniz gibi denizaltılar. Bütün meselesi ‘bilinmezlik’ olan bir platformdan bahsediyoruz. Siz savunmanızı kıyıya konuşlandırdığınız zaman denizaltılar tarafından hedef olma ihtimalini de ortadan kaldırıyorsunuz.”   Barbaros ile düşmana ‘ölüm üçgeni’ kurulabilir Her ne kadar kıyı savunma sistemi olması nedeniyle kara kısmı öne çıksa da aslında madalyonun diğer yüzü de dikkate değer… Barbaros Kıyı Savunma Sistemi’nin muharip gemileri de desteklediğinden bahsediyor Şahin… Ege ile Akdeniz'in birleştiği alanı örnek veriyor ve şunları söylüyor: “Akdeniz ve Ege tarafında 1'er adet Barbaros Kıyı Savunma Füze Sistemi olsun. Deniz tarafında da bir adet savaş gemimiz bulunsun. Siz, karadaki kıyı savunmalarınız ve denizdeki savaş geminiz ile esasında her kenarı 250'şer kilometre uzunluğa sahip bir 'ölüm üçgeni' oluşturuyorsunuz. Hatta bunu iki savaş gemisiyle destekleyip, 'ölüm diktörtgeni' veya 'ölüm hattı’ kurmanız da mümkün. Bu alana giren bir düşman unsurun hayatta kalabilme ihtimali neredeyse yok. Tabii bir de bu gemilerin ve kıyı savunmaların, insanlı ve insansız hava araçları ve hatta denizaltılar tarafından da destekleneceğini unutmamak lazım.”   “KKTC’ye konuşlanacak Barbaros büyük avantaj” Anıl Şahin, Barbaros Kıyı Savunma Sistemi’nden yakın zamanda yine ROKETSAN imzalı Çakır füzesinin ateşlenmesini de bekliyor. Sistem için şu anda sipariş olup olmadığı henüz net değil. Şahin’e göre sipariş olması kuvvetle muhtemel. Bu nedenle sistemin gelecek yıl envantere girmesini bekliyor. Barbaros envantere girdikten sonra nerelere konuşlanabileceğini de soruyoruz Şahin’e… Tıpkı hava savunma sistemlerinde olduğu gibi Türkiye için kritik noktalara bu sistemlerin yerleştirilebileceğini kaydediyor. Aksaz Deniz Üssü, İstanbul Boğazı'nın kuzey kısımları, Antalya, İskenderun, Çanakkale, İzmir gibi yerler akla ilk gelenler. Anıl Şahin, KKTC’yi de bu listeye ekliyor ve burada konuşlanacak bir kıyı savunma sisteminin Ankara için Mavi Vatan’da çok büyük bir kazanım anlamına geleceğine de sözlerine ekliyor. İnfo Grafik: Ayhan Akgün - TRT Haber
 "
172,Bayraktar TB3 SİHA 4. uçuş testinde de başarılı,"Bayraktar TB3 SİHA, 4. uçuş testi için bir kez daha gökyüzündeydi... Selçuk Bayraktar, 6 saat süren sistem performans test uçuşunun da başarıyla tamamlandığını duyurdu.",Savunma,https://www.trthaber.com/haber/savunma/bayraktar-tb3-siha-4-ucus-testinde-de-basarili-811169.html,"Milli gururumuz bir kez daha gökyüzüyle buluştu, 4. uçuş testini başarıyla tamamladı. Milli ve özgün olarak geliştirilen Bayraktar TB3 SİHA, 3. uçuşunu 4 Kasım'da gerçekleştirdi. Yine test için Bayraktar TB3 SİHA, Tekirdağ Çorlu'daki pistten teker kesti. Bu kez sistem performans ölçümü için gökyüzündeydi. Bundan önceki uçuşunda 5 saat havada kalan Bayraktar TB3 SİHA, 6 saat daha uçtu. Tekrar piste döndü, test uçuşunu sonlandırdı. Bayraktar TB3 SİHA, bir testi daha başarıyla geçmiş oldu. Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak."
173,GÖKBEY 'yüksek' uçtu: Maksimum servis irtifasına ulaşıldı,"TUSAŞ tarafından üretilen GÖKBEY helikopteri, 20 bin feet yükseklikte uçuş gerçekleştirerek maksimum servis irtifasına ulaştı. GÖKBEY, uçuşta tek motor testini de başarıyla geçti.",Savunma,https://www.trthaber.com/haber/savunma/gokbey-yuksek-uctu-maksimum-servis-irtifasina-ulasildi-811091.html,"Türk Havacılık ve Uzay Sanayii (TUSAŞ) tarafından üretilen genel maksat helikopteri GÖKBEY, iki testi daha başarıyla tamamladı. Şirketin X sosyal medya hesabından yapılan paylaşımda, GÖKBEY'in 20 bin feet yükseklikte uçuş gerçekleştirerek maksimum servis irtifasına ulaştığı kaydedildi. GÖKBEY, çift motorla gerçekleştirilen uçuşta tek motor testini de başarıyla geçti."
174,Donanma’nın 100. yıl geçişinde kritik mesaj: Harbe hazırlık seviyesi,Cumhuriyet’in 100. yılında Donanma’ya ait 100 geminin Boğaz’dan geçmesi önemli mesajlar da barındırıyordu. Yerli/milli imkanlarla ilk kez üretilen gemiler öne çıksa da aslında Türkiye son derece zorlu bir denizde en ufak bir sıkıntı yaşamadan 100 parça platformu buradan geçirerek ‘harbe hazırlık seviyesinin ne denli yüksek olduğunu' da gösterdi.,Savunma,https://www.trthaber.com/haber/savunma/donanmanin-100-yil-gecisinde-kritik-mesaj-harbe-hazirlik-seviyesi-810499.html,"Türkiye Cumhuriyeti Devleti’nin 100. yıl dönümü dolayısıyla gerek yurdumuzun dört bir yanında gerek dünyanın farklı bölgelerinde çeşitli etkinlikler düzenlendi. Bu kapsamda en dikkat çekici organizasyonlardan biri hiç şüphesiz İstanbul Boğazı’ndan geçen 100 savaş gemisi ve onlara eşlik eden hava araçlarıydı.   Söz konusu törende ağırlıklı olarak, Türkiye’nin ve belki de dünyanın ilk S/İHA gemisi olacak TCG Anadolu ve yerli/milli imkanlarla üretilen TCG İstanbul firkateyni öne çıktı.   Yine bu geçitte yer alan ülkemizin ilk yerli/milli korvetleri TCG Heybeliada, TCG Büyükada ve TCG Burgazada da dikkati çekti. Aynı şekilde havadan bağımsız tahrik sistemine sahip ilk yerli denizaltı TCG Pirireis de en çok paylaşılan platformlardan biri oldu. Cumhurbaşkanı Recep Tayyip Erdoğan, 100. yıl etkinliklerinin ardından yaptığı bir açıklamada “Geçit törenimiz, donanmamızın gücünü göstermesinin yanında stratejik önemli mesajlar da içeriyordu” cümlesini kullandı. Savunma ve Denizcilik Araştırmacısı Kozan Selçuk Erkan da geçit töreninin platform özelinde değil de daha kapsamlı bir şekilde ele alınması gerektiği görüşünde…   Yüksek eğitim ve tecrübeli personel olmadan imkansız Erkan, 29 Ekim’deki törenin ‘Türk Donanması’nın alışılagelmiş geçitlerinden biri olmadığı bilgisini paylaşıyor öncelikle. Tören kapsamında 100 savaş gemisinin İstanbul Boğazı gibi akıntılı ve dar bir kanaldan nizami geçmesine dikkati çekiyor. “Bunu yaparken TCG Anadolu geçişinden sonra sabit kaldı. Diğer gemiler geçiş boyunca yerini korudu. Çok farklı bir geçiş kompozisyonu Boğaz’ın aksi istikametinde yapıldı” detayını paylaşıyor Erkan. Bu tip bir geçişin planlanması ve gemilerin muntazam aralıklarla görevlerini yapabilmesinin ise ancak yüksek eğitimli ve tecrübeli personellerle başarılacağının altını çiziyor.   “Dünyada bu geçişi yapabilecek donanma sayısı çok az” Kozan Selçuk Erkan’a göre TCG Anadolu, TCG Derya, TCG İstanbul gibi platformlar Türkiye’nin dünyaya ‘her geçen gün daha da gelişiyoruz’ mesajının ete kemiğe bürünmüş hallerinden biriydi. Erkan bu noktada bir parantez açıyor ve İstanbul Boğazı’nın dünyada bu tip bir geçişin halk ile bu kadar yakından yapılabileceği belki de tek doğal su yolu olduğunu belirtiyor. Cumhurbaşkanı Erdoğan’ın ‘anlayana stratejik mesajlar da vardı’ cümlesine biraz daha eğiliyoruz… “Burada görmemiz gereken, Türk Deniz Kuvvetleri kendi kıyılarında ve görev aldığı uluslararası görevlerde herhangi bir zafiyete uğramaksızın 100 parça harbe hazır gemisi ile tören geçişi yapması” diyor Erkan.   Boğaz geçişi her ne kadar kolay sanılsa da aslında bunun tam tersi bir durum olduğuna işaret edip, şunları söylüyor: “İstanbul Boğazı kesinlikle kolay bir su yolu geçişi değil… Harbe hazır olmayan bir geminin idareten seyir yaparak bu şekilde bir düzende hareket etmesi mümkün değil. Burada sadece gemi sistemi ve benzer detaylardan bahsetmiyorum… Bu gibi zorluk seviyesi yüksek meydan okumalarda personelinizin durumu da en temel hususlardan biri olur. Türk Donanması, personellerinin eğitim seviyesi açısından da hazır olduğunun mesajını dünyaya veriyor. Günümüzde 100 savaş gemisiyle böylesine bir geçiş yapacak donanma dünyada çok çok nadirdir. Haliyle hem Donanmamızın personel yönüyle hem de Türk mühendislerce ortaya konan yerli/milli savunma sanayii platformlarımızla ne kadar gurur duysak az.”
 "
175,Baykar Genel Müdürü Bayraktar'a Kosova'da üstün hizmet madalyası,"Kosova Savunma Bakanı Ejup Maqedonci, Türkiye'nin milli ve özgün insansız platformlarını geliştiren Baykar'ın Genel Müdürü Haluk Bayraktar’a üstün hizmet madalyası takdim etti.",Savunma,https://www.trthaber.com/haber/savunma/baykar-genel-muduru-bayraktara-kosovada-ustun-hizmet-madalyasi-810337.html,"Başkent Priştine'de Bayraktar'ı kabul eden Maqedonci, görüşmeyle ilgili sosyal medya hesabından yaptığı paylaşımda, Baykar'ın ürünleri ile ""askeri teknolojinin manşeti"" haline geldiğini belirtti. Maqedonci, Baykar ile yaptıkları işbirliğiyle kısa sürede Kosova Güvenlik Gücünün (FSK) muharebe kapasitesini, tüm vatandaşların güvenliği ve toprak savunmasını garanti altına alacak düzeye çıkardıklarını vurguladı.    Paylaşımında, görüşmede bundan sonra yatırım yapılacak projeler ve bu işbirliğinin satın almaların ötesine yaygınlaşmasını ele aldıklarını aktaran Maqedonci, ""Bu şirketin ve Türkiye Cumhuriyeti'nin, Kosova hükümeti ve Savunma Bakanlığı ile işbirliği konusunda gösterdiği istek ve hazırlıktan dolayı Haluk Bayraktar'ı üstün hizmet madalyası ile ödüllendirerek derin şükranlarımı sundum."" ifadesini kullandı. Maqedonci, paylaşımının sonunda, ""İki ülke arasındaki güçlü bağ devam edecek."" değerlendirmesine yer verdi.    Görüşmede, Türkiye’nin Priştine Büyükelçisi Sabri Tunç Angılı ve FSK Komutanı Bashkim Jashari de hazır bulundu. Kosova Başbakanı Albin Kurti, temmuzda sayı bilgisi vermeden Türkiye’den satın aldıkları Bayraktar TB2 SİHA’ların ülkeye ulaştığını açıklamıştı."
176,Savunma sanayii insansız sistemlerde ilke imza attı,"İnsansız otonom kara aracı BARKAN 2'ye çoklu lançer üzerinde ""kamikaze İHA"" olarak da nitelendirilen dolanan mühimmat entegre edildi.",Savunma,https://www.trthaber.com/haber/savunma/savunma-sanayii-insansiz-sistemlerde-ilke-imza-atti-810287.html,"BARKAN'ı güvenlik güçlerinin kullanımına sunan HAVELSAN, araca yeni yetenekler kazandırmak için çalışmalarını sürdürüyor. Yıl içerisinde ROKETSAN'a ait güdümlenebilir mini füze METE ile BARKAN 1 aracından atış gerçekleştirilirken bu kez BARKAN 2'den ilk kez kamikaze mühimmat atışı yapıldı. BARKAN, ""kamikaze insansız hava aracı (İHA)"" olarak da nitelendirilen dolanan mühimmat entegrasyonu ile sınıfında ilk olma özelliğini kazandı. BARKAN 2 ile 15 kilometre yarıçaplı bir bölgede görev ve faaliyet icra edilirken tek kuleye bağlı, aynı anda atış yapılabilen hidrojen destekli iki lançerli sistemden (bir lançer lazer güdümlü sistem, bir lançer dolanan mühimmat) Gürbağ Savunma'ya ait keşif gözetleme ve kamikaze amaçlı dolanan mühimmatın atışı başarı ile gerçekleştirildi. Tek kuleden insansız kara aracı üzerinden bu tip mühimmat ve çoklu lançer atışı, uluslararası arenada bir ilk olarak kabul ediliyor. Atışı yapılan dolanan kamikaze mühimmat, elektrikli tahrik sistemi, 3000 metre uçuş irtifa yüksekliği, 40 dakika havada kalma süresi ile 15 kilometre menzile ulaşabiliyor. Geçen aylarda Türk Silahlı Kuvvetleri envanterine de giren BARKAN'a modüler yapısı sayesinde farklı faydalı yükler hızlı biçimde entegre edilebiliyor.    Geleceğin muharebe sahasına hazırlık HAVELSAN Ürün Geliştirme ve Üretim Direktörü Veysel Ataoğlu, Cumhurbaşkanlığı Savunma Sanayii Başkanlığı tarafından yürütülen proje kapsamında Orta-1 kategorisinde geliştirdikleri BARKAN insansız kara araçlarını Türk Silahlı Kuvvetlerine teslim ettiklerini söyledi. Araçla sahada eğitimler gerçekleştirdiklerini dile getiren Ataoğlu, bu süreç sonunda seri üretim taleplerinin gelmesini beklediklerini ifade etti. BARKAN 2 aracıya hareket kabiliyetini artırdıklarını anlatan Ataoğlu, araca farklı faydalı yükler entegre ettiklerini bildirdi. Son olarak BARKAN 2 ile 15 kilometre yarıçaplı bir alanda faaliyet icra edebilecek lançer sistemi entegre ettiklerini belirten Ataoğlu, ""Atış ve test faaliyetlerimizi tamamladık. Dolanan mühimmat dediğimiz faydalı yükün sürü olarak kullanabildiği, diğer sistemlerle entegre ederek sahadaki askerin işini kolaylaştırabilecek, kuvvetin bir öncü birliği gibi rol alabilecek bir uygulama için deneme çalışmaları yapıyoruz. Gürbağ Savunma ile işbirliği yaparak bu sistemi aracımıza entegre ettik."" dedi. Bu ve benzer sistemleri geliştirdikleri Karma Sürü Operasyon Merkezi'ne entegre ederek geleceğin muharebe sahası konseptini oluşturmaya çalıştıklarını vurgulayan Ataoğlu, farklı firmaların bir dizi ürününü bu kapsamda değerlendirdiklerini ve entegrasyon faaliyetlerini tamamladıklarını bildirdi. Ataoğlu, şöyle konuştu: ""Kuvvetimize kazandıracağımız bu yetenekler ile 100. yılımızda 'daha güçlü ordu, daha güçlü bir Türkiye' kavramını HAVELSAN olarak daha ileriye götüreceğiz. 'Uluslararası platformlarda ilk defa Orta-1 sınıf bir insansız kara aracından dolanan mühimmat atışı yapıldı.' diyebiliriz. Modüler bir yapıya sahip olan BARKAN aracımıza farklı tip faydalı yükler entegre etme noktasında çalışmalarımız devam ediyor. Buradaki ana hedefimiz HAVELSAN'ın yazılım kabiliyetlerini bu platform üzerinde daha iyi kullanabilmek, bu yazılım kabiliyetlerini ön plana çıkarmak. Özgün otonomi, özgün otopilot çalışmalarımız var ve bunları insansız sistemlerimize entegre ediyoruz. Bu insansız sistemler ileride Türk Silahlı Kuvvetlerinin bir öncü birliği olarak kullanılacak ve bu kabiliyeti kuvvete kazandırmak bizim için mutluluk verici."" Cumhuriyet'in 100. yılında tüm bu kabiliyetlerin sahada kendini gösterdiğini belirten Ataoğlu, bunları daha da geliştirmek için platform üreticisi alt yüklenicilerle çalışmalara devam edeceklerini, mevcut çözümlere yenilerinin ekleneceğini vurguladı. Ataoğlu, ""Hedefimiz, geleceğin muharebe sahası dediğimiz alana özgün ürünlerimizle damgamızı vurmak."" diye konuştu. ""Karma sürünün"" parçası olacak Dolanan mühimmata aynı zamanda sürü kabiliyetleri kazandırılabileceğine işaret eden Ataoğlu, ""karma sürü"" konseptinde bu yetenekten yararlanarak caydırıcılığı artırmayı amaçladıklarını söyledi. Ataoğlu, ""Hem karada hem havada hem denizde bütün sistemlerin sürü olarak kullanım konseptini sahaya yansıttık. Buradaki ikinci amaç da aslında 8-10 dolanan mühimmatın aynı anda atılması, havada bir sürü haline gelmesi ve diğer insansız araçlarımızla aynı anda görev yapabilmesini sağlamak."" bilgisini paylaştı. BARKAN 2'ye biraz daha genişlediği, büyüdüğü, hareket kabiliyeti arttığı için daha ağır silahlar entegre edebildiklerini belirten Ataoğlu, ""Ana hedefimiz, silaha entegrasyonundan çok, bunun otonom kabiliyeti. Sahada verilen görevi herhangi bir kullanıcı arayüzü olmadan, kullanıcı olmadan idame ettiriyor olabilmesi. Yani HAVELSAN'ın ana misyonu olan otonom kabiliyetini bu araçlara katmak. Bu otonom kabiliyeti diğer firmaların ürettiği araçlarda uygulamak için de görüşmeler yapıyoruz."" dedi. Silah çeşidiyle fark yaratacak Aracın aynı anda farklı silah sistemleri kullanabilmesine yönelik de çalışmalar yaptıklarını anlatan Ataoğlu, bu sayede tek bir silaha bağlı kalmadan birkaç çeşit silahla görev yapılabileceğini belirtti. Yaptıkları testle silah sistemi ve aracın kabiliyetlerinin birbiriyle örtüştüğünü ortaya koyduklarını dile getiren Ataoğlu, gelecek taleplere göre nihai çözümlerin ortaya çıkacağını ve sahaya sunulacağını bildirdi. Dolanan mühimmatın sürü kabiliyetiyle farklı konseptlerde kullanılmasına yönelik Cumhurbaşkanlığı Savunma Sanayii Başkanlığı ile yürüttükleri bazı projelerin bulunduğuna değinen Veysel Ataoğlu, ""Bu silahı bir projemizde aktif olarak kullanacağız. Tek eksiğimiz, şu anda silah üzerinde bunların bir grup şeklinde atılması ve sürü olarak görev yapabilmesi. Buna da başladık. İnsansız araçlarımızdaki bu kabiliyeti kısa sürede onlar üzerinde de kullanıyor olacağız."" diye konuştu."
177,Bayraktar TB3 SİHA üçüncü uçuş testini başarıyla tamamladı,"Baykar’ın milli ve özgün olarak geliştirdiği Bayraktar TB3 SİHA, Marmara bölgesini etkisi altına alan ve 130 km/sa hıza ulaşan lodos fırtınasının zorlu koşullarında gerçekleştirdiği 5 saatlik 3. test uçuşunu başarıyla tamamladı.",Savunma,https://www.trthaber.com/haber/savunma/bayraktar-tb3-siha-ucuncu-ucus-testini-basariyla-tamamladi-809950.html,"Baykar tarafından milli ve özgün olarak geliştirilen silahlı insansız hava aracı Bayraktar TB3’ün test süreci devam ediyor. Milli SİHA’nın 3. uçuş testi Tekirdağ’ın Çorlu ilçesindeki AKINCI Uçuş Eğitim ve Test Merkezi’nde gerçekleştirildi. Lodos fırtınasında 5 saat uçtu Milli SİHA Bayraktar TB3, Marmara bölgesini etkisini alan ve 130 km/sa hıza ulaşan güçlü lodos fırtınasının oluşturduğu zorlu hava koşullarına rağmen 5 saatlik test uçuşunu başarıyla tamamladı. TEI tarafından yerli olarak geliştirilen PD-170 motorla uçan Bayraktar TB3, fırtına şartlarında yüksek ve düşük hızda yapılan sistem tanımlama testlerinin de başarıyla tamamlanmasının ardından test uçuşunu sonlandırdı. İlk kez TEKNOFEST'te sergilendi Bayraktar TB3 SİHA, Cumhuriyetimizin 100. yılını taçlandırmak için 3 büyük şehirde düzenlenen TEKNOFEST kapsamında 27 Nisan – 1 Mayıs tarihleri arasında Atatürk Havalimanı’nda TEKNOFEST İstanbul’da ilk kez halka açık olarak sergilendi. Ardından Ankara ve İzmir’de yapılan TEKNOFEST’lere de katıldı. Cumhuriyetin 100. yılında vatandaşla buluştu Kanatları katlanabilir yapıda tasarlanan Bayraktar TB3 SİHA ve Türkiye’nin ilk insansız savaş uçağı Bayraktar KIZILELMA, daha önce dünyanın ilk SİHA gemisi olarak adlandırılan TCG Anadolu’nun uçuş güvertesinde İstanbul ve İzmir’de sergilendi. Cumhuriyetimizin 100. yılı nedeniyle yapılan törenlerde de TCG Anadolu’nun uçuş güvertesindeki yerlerini alan Bayraktar TB3 ve KIZILELMA’yı yüz binlerce vatandaş ziyaret etti. TCG Anadolu'dan ilk uçuş 2024’te Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Baykar Yönetim Kurulu Başkanı ve Teknoloji Lideri Selçuk Bayraktar, Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı. Bayraktar TB3’ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak. 33 ülkeye ihracat Başlangıçtan bugüne tüm projelerini öz kaynakları ile yürüten Baykar, 2003 yılında İHA Ar-Ge sürecinin başlangıcından itibaren tüm gelirlerinin %83'ünü ihracattan elde etti. 2021 ve 2022 yıllarında Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı %99.3 olan Baykar, 1.2 milyar dolarlık ihracat gerçekleştirdi. Bayraktar TB2 SİHA için 32 ülkeyle, Bayraktar AKINCI TİHA için ise şimdiye kadar 8 ülke ile olmak üzere toplam 33 ülkeyle ihracat anlaşması imzalandı."
178,"TUSAŞ Genel Müdürü Kotil: KAAN, Türkiye yüzyılını değiştirecek","Türk Havacılık ve Uzay Sanayii (TUSAŞ) Genel Müdürü Temel Kotil, ""KAAN, Türkiye yüzyılını değiştirecektir, şimdi uçurmaya çalışıyoruz. Sayın bakanımız 'İkinci yüzyılın ikinci aylarında uçacak' dedi, inşallah biz de o gayretteyiz, uçacak."" dedi.",Savunma,https://www.trthaber.com/haber/savunma/tusas-genel-muduru-kotil-kaan-turkiye-yuzyilini-degistirecek-809766.html,"Kotil, Bartın Üniversitesi'nin Kutlubey Yerleşkesi konferans salonundaki ""6. Ar-Ge Proje Pazarı"" etkinliğinin ödül töreninde yaptığı konuşmada, ülkenin en önemli teknoloji geliştirme projelerinden milli muharip uçak KAAN'ın çok başka bir şey ve ülkenin stratejik aseti olduğunu söyledi. Savunmada bir şeyin ""stratejik aset"" olduğunda onun yerine başka bir şey konulamayacağını, strateji olan bir şeyin yüzde 100 milli olması gerektiğini ifade eden Kotil, ""Bir şey stratejikse kimseye selam durmadan, istediğini yapacaksın ve istediğin kişiye satacaksın. Bunun orijinali bu. Bunun motoru ve bir sorun olduğunda pilotun kendisini kurtarması için fırlatma koltuğu var. Bu ikisi yurt dışından. Gerisi yerli ve milli. TR bize motor sözünü verdi, bunun da motorunu verecek, fırlatma koltuğunu da biz yapıyoruz, yüzde yüz yerli."" dedi. Bir savunma sisteminin stratejik bir asetse onun yüzde yüz Türkiye'de yerli olması gerektiğini belirten Kotil, ""Türkiye'de yabancı şirket de olabilir. Şimdi yerli ve milli bir kavram var ya, hissedarlarının Türk vatandaşları olması gerekiyor. KAAN, Türkiye yüzyılını değiştirecektir, şimdi uçurmaya çalışıyoruz. Sayın bakanımız 'İkinci yüzyılın ikinci aylarında uçacak' dedi, inşallah biz de o gayretteyiz, uçacak. Bütün dünyanın ne olduğunu görmesi için uçması gerekiyor. Çok yakınız ona. bütün testleri yapılıyor."" ifadesini kullandı. TUSAŞ'ta şu anda 6 bine yakın mühendis olduğunu ve başarılarının mühendislerin yaş ortalamasının üniversite çağındaki gençlerin yaş ortalamasında olmasına bağladığını anlatan Kotil, işe genç mühendisleri aldıklarını ve bu gençlerin işlerini başarı ile yürüttüklerini dile getirdi. En iyi projeler ödüllendirildi Programda, AR-GE ve yenilik bilincinin yaygınlaştırılması, finansman veya diğer yetersizliklerle hayata geçirilemeyen önemli projelerin sektör temsilcileriyle buluşturulması amacıyla düzenlenen organizasyonun ödül töreni yapıldı. Farklı üniversitelerden akademisyenler ve sektör temsilcileri tarafından yapılan değerlendirmeler sonucunda en başarılı bulunan projelerin sahiplerine ödülleri verildi. Rektör Yardımcısı ve AR-GE Proje Pazarı Düzenleme Kurulu Başkanı Prof. Dr. Mehmet Zahmakıran, birincisini 2017 yılında düzenledikleri AR-GE proje pazarının dalga dalga büyüdüğünü belirterek, büyük kıvanç duyduklarını söyledi. 6. Ar-Ge Proje Pazarı'nda ilkokul kategorisinde en iyi 3 proje ""Tartair Bag: Araç İçi Yolcu Güvenlik Sistemi"" projesiyle Göktürk Ahmet Büyükşahin, ""Akıllı Yaya Geçidi"" projesiyle Cansu Büber, Erva Uzunkol, İdil Azra Aydoğan, ""Kolay Hasta Taşıma Sistemi"" projesiyle Ayşe Duru Torun, Duru Akçin seçildi. Lise kategorisinde, ""Triboelektrik-Piroelektrik Özellikli Giyilebilir Hibrit Nanojenaratör Tasarımı"" projesiyle Meltem Gönül Çelikooğlu birinci, ana kategoride ""Dikey Eksenli Rüzgar Türbinlerinde Stepped Airfoil Yapısının Aerodinamik Performansa Etkisinin Deneysel İncelenmesi ve Saha Uygulamasının Yapılması"" projesiyle Erhan Tok birinci oldu. Dereceye girenlere ödülleri Bartın Belediye Başkanı Hüseyin Fahri Fırıncıoğlu, TUSAŞ Genel Müdürü Kotil, Bartın Üniversitesi Rektörü Prof. Dr. Orhan Uzun ve diğer protokol üyeleri tarafından verildi."
179,Bayraktar TB3'ün 2. uçuş testi: 4 saat havada kaldı,"Baykar’ın milli ve özgün olarak geliştirdiği Bayraktar TB3 SİHA, 4 saat süren 2. uçuş testini de başarıyla tamamladı.",Savunma,https://www.trthaber.com/haber/savunma/bayraktar-tb3un-2-ucus-testi-4-saat-havada-kaldi-808945.html,"Baykar Yönetim Kurulu Başkanı ve Teknoloji Lideri Selçuk Bayraktar, X sosyal medya hesabından yaptığı açıklamada, Bayraktar TB3'ün 4 saat süren 2. uçuş testini başarıyla tamamladığını kaydetti. Bayraktar TB3 SİHA, ilk uçuşunu Cumhuriyet'in 100. yılında gerçekleştirmişti. Yerli motorla uçtu Kısa pistli gemilere iniş-kalkış yapacak olan Bayraktar TB3, TEI tarafından yerli olarak geliştirilen PD-170 motorla havalandı. TB3'ün kullandığı ve 170 beygir güç üreten motor, deniz şartlarına uyumlu geliştirildi. İlk kez TEKNOFEST'te sergilendi Bayraktar TB3 SİHA, Cumhuriyetimizin 100. yılını taçlandırmak için 3 büyük şehirde düzenlenen TEKNOFEST kapsamında 27 Nisan – 1 Mayıs tarihleri arasında Atatürk Havalimanı’nda TEKNOFEST İstanbul’da ilk kez halka açık olarak sergilendi. Ardından Ankara ve İzmir’de yapılan TEKNOFEST’lere de katıldı. Kısa pistli gemilerden kalkış ve iniş kabiliyetiyle güç çarpanı olacak Bayraktar TB3, vatandaşlardan yoğun ilgi gördü. Yüz binlerce insan TCG Anadolu'da ziyaret etti Kanatları katlanabilir yapıda tasarlanan Bayraktar TB3 SİHA ve Türkiye’nin ilk insansız savaş uçağı Bayraktar KIZILELMA, dünyanın ilk SİHA gemisi olarak adlandırılan TCG Anadolu’nun uçuş güvertesinde İstanbul ve İzmir’de sergilendi. Bu kapsamda yüz binlerce vatandaş Bayraktar TB3’ü güverte üzerinde görmek için Türkiye’nin en büyük savaş gemisini ziyaret etti. Çok uzun mesafelerden kumanda edilebilecek Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Bayraktar TB3’ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak. Gemiden uçuş testleri 2024'te yapılacak TCG Anadolu Gemisi Teslim Töreni’ne katılan Baykar Yönetim Kurulu Başkanı ve Teknoloji Lideri Selçuk Bayraktar, geminin uçuş güvertesine konuşlandırılan Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı."
180,ASELSAN’dan yeni sipariş rekoru,"ASELSAN Genel Müdürü Ahmet Akyol, şirketin ilk 9 aylık dönemine ilişkin finansal sonuçları ile ilgili ""2023 yılının ilk dokuz ayında karlı büyümemizi sürdürürken aldığımız işlerin toplamıyla tarihimizin en büyük bakiye sipariş tutarı olan 10,8 milyar dolara ulaştık. Türkiye Yüzyılına emin adımlarla girdik"" dedi.",Savunma,https://www.trthaber.com/haber/savunma/aselsandan-yeni-siparis-rekoru-808697.html,"ASELSAN, 2023 yılı ilk 9 aylık dönemine ilişkin finansal sonuçları açıkladı. ASELSAN'ın cirosu geçen yılın aynı dönemine göre yüzde 81 büyüyerek, 32,1 milyar TL'ye ulaştı. Şirketin brüt kârı yüzde 75 artarken, Faiz, Amortisman ve Vergi Öncesi Kâr (FAVÖK) yüzde 74 artış gösterdi. ASELSAN'ın net karı ise yüzde 72 oranında artarak 9,8 milyar TL seviyesine ulaştı. Tarihteki en büyük sipariş tutarı Açıklamada görüşlerine yer verilen ASELSAN Genel Müdürü Ahmet Akyol, Cumhuriyetin 100’ncü yılında şirketin Türk milletine ilkleri yaşattığını belirtti. Akyol, ""ASELSAN olarak, Cumhuriyetimizin birinci yüzyılında savunma sanayinde ülkemizin bayraktarı olduk. Bu çalışmaların meyvesini ilk dokuz aylık finansal sonuçlarımızla gösterdik. 2023 yılının ilk dokuz ayında karlı büyümemizi sürdürürken aldığımız işlerin toplamıyla tarihimizin en büyük bakiye sipariş tutarı olan 10,8 milyar dolara ulaştık. Başta dost ve kardeş ülkeler olmak üzere paydaşlarımızla imzaladığımız yeni sözleşmelerle Türkiye Yüzyılına emin adımlarla girdik"" ifadelerini kullandı. ""Milli sistemlerimizi armağan ettik"" Akyol, 2023 yılının ilk dokuz ayında güvenlik güçlerine sahada yeni yetenekler kazandıracak olan bazı milli sistemleri ilk kez vitrine çıkardıklarını vurgulayarak şunları aktardı: ""Türkiye'nin ilk otonom su altı aracı DERİNGÖZ'ü Mavi Vatanımız için geliştirdik. Milli mühendislik gücümüz ile geliştirdiğimiz ALBATROS Kamikaze İnsansız Deniz Aracı sürüsü de Mersin’de yapılan testlerde hedef gemiyi etkisiz hale getirerek günümüz insansız sistemlerinde de yeni bir çağ açtı. İleri teknolojimizle imzamızı attığımız ilk dokuz ayda gök vatanın savunmasına güç katacak GÜRZ Hibrit Hava Savunma Sistemini, GÖKSUR Yakın Hava Savunma Füze Sistemini, GÖKDEMİR Füze Fırlatma Sistemini ve GÖKBERK Mobil Lazer Silah Sistemlerinde önemli aşamaları başardık. Bu sistemlerimiz, yurt dışı bağımlılığımızı ortadan kaldırırken, muadil sistemlerden çok daha üstün performans ortaya koyuyor. EJDERHA, ERTUNGA, SÖKMEN ve TUNGA’dan oluşan yeni elektronik harp ve insansız sistemlerimizle de geleceğin savaş ortamındaki olası tehditleri bertaraf etmeyi hedefliyoruz. ASELSAN için oldukça verimli geçen ilk dokuz ayda GÖZDE güdüm kitini, SADAK milli salan sistemimizi, KARAKURT Keşif ve Hedefleme Sistemlerimizi, YARASA HF Elektronik Destek Sistemimizi ve AYI HF Elektronik Taarruz Sistemini ülkemize kazandırdık. Günümüz muharebe sahasının çeşitlenen tehditlerine karşı ASELSAN teknolojileriyle kalkan oluyoruz."" ""Yatırımlarımız artıyor"" ASELSAN olarak, bütün bu teknolojileri geliştirmek ve üretmek amacıyla ciddi yatırımları hayata geçirmeye devam ettiklerine dikkati çeken Akyol, ""Yeni Aviyonik Üretim Tesisimizi kısa bir süre önce devreye aldık. AESA Radar Entegrasyon ve Üretim Binamızı tamamladık. Güdümlü Mühimmat ilave üretim tesisimizin yatırımına başladık. Hava savunma, radar, elektronik harp ve mikroelektronik sistemlere ilişkin stratejik yatırımların çalışmalarını da başlatmış durumdayız. Bütün bu yatırımlar, ASELSAN’ın büyük bir özgüvenle geleceğe yürüdüğünün açık bir ifadesidir."" değerlendirmesinde bulundu. ASELSAN’ın Türkiye Yüzyılı hedefleri Akyol, ASELSAN olarak cumhuriyetin birinci yüzyılında yerli ve milli sistemleri geliştirme hedeflerini büyük oranda başardıklarına değinerek, ""Cumhuriyetimizin ikinci yüzyılında ise kendimize üç ana hedef belirledik. Birincisi alanında en iyi ürünleri yapmak, ikincisi dünyada ilkleri yapmak ve üçüncüsü daha yüksek teknolojide ihracat odaklı büyümek. Küresel pazarda yarattığımız değerlerle yeni rotalara açılacağız. Çeşitli iş birliği modellerini kullanarak, dost ve müttefik ülkelerin güvenliğine katkı sunacağız. Bağımsız, milli, ileri teknolojilerimizi daha büyük azimle cumhuriyetimizin yeni yüzyılına armağan etmeyi sürdüreceğiz."" bilgisini verdi."
181,Savaş gemileri 'görünmeyen tehditlerden' milli sistemlerle korunuyor,"Türk savaş gemileri, ""görünmeyen tehdit"" olarak nitelendirilen kimyasal, biyolojik ve nükleer tehditlere karşı ""KBRN Tespit ve Teşhis Sistemi"" ile korunuyor.",Savunma,https://www.trthaber.com/haber/savunma/savas-gemileri-gorunmeyen-tehditlerden-milli-sistemlerle-korunuyor-808504.html,"Türkiye'nin ""tam bağımsız savunma sanayisi"" hedefine katkı sağlayan STM Savunma Teknolojileri Mühendislik ve Ticaret, kritik sistemlerdeki millileştirme çalışmalarını sürdürüyor. Askeri denizcilik alanında güçlü ekosistemiyle işbirliğine giden STM, yurt dışından tedarik edilen kritik bir sistemin milli imkanlarla üretilmesini sağladı. STM ile MAKEL Teknoloji AŞ arasında sağlanan işbirliği kapsamında su üstü savaş platformlarında kullanılan ve gemileri KBRN tehditlere karşı koruyan KBRN Tespit ve Teşhis (KBRN TT) Sistemi geliştirildi.    İlk olarak MİLGEM Ada Sınıfı korvetlere entegre edildi Türk Deniz Kuvvetlerinin de katkılarıyla göreve hazır hale getirilen sistem, ilk olarak MİLGEM Ada Sınıfı korvetlere entegre edildi. MİLGEM'in 3. ve 4. gemisi olan TCG BURGAZADA ve TCG KINALIADA korvetleri, milli KBRN TT Sistemi'nin ilk kullanıcıları oldu. Sistem, STM ana yükleniciliğinde inşa edilen test ve eğitim gemisi TCG UFUK ile Türkiye'nin ilk milli fırkateyni TCG İSTANBUL'a da başarıyla entegre edildi. Türk donanması bağlısı TCG ALEMDAR ve TCG BAYRAKTAR gemilerinde de tercih edilen milli KBRN TT Sistemi, ihracat başarılarına imza atarak Pakistan MİLGEM Projesi'nde yer aldı. Sistem ayrıca STM'nin ana yüklenicisi olduğu ihracat projesi kapsamında iki korvette de kullanılacak. Sistem, Türk savaş gemileri ve yurt dışı askeri gemi projeleri dahil 10'dan fazla platformda görev yapıyor. Erken uyarı veriyor, tedbir almaya imkan sağlıyor Sürekli gelişen bir tehdit olan konvansiyonel KBRN silahları ve zehirli endüstriyel tehlikeler, savaş gemileri için öncelikli riskler arasında yer alıyor. Milli KBRN TT Sistemi, KBRN tehdit unsurlarının tespit edilmesini sağlıyor. Sistem; KBRN TT Sistemi ana konsolu, biyolojik ajan tespit cihazı, biyolojik örnekleme cihazı, radyoaktif tespit sensörü, yarı seyyar kimyasal harp maddeleri ve zehirli endüstriyel ajan tespit ve teşhis cihazı olmak üzere 5 farklı donanım ve özgün yazılımlardan oluşuyor.    KBRN tehditlerin varlığına ilişkin hızlı ve güvenilir bir uyarı veren sistem, gemi personelinin gerekli savunma tedbirlerini almalarına imkan tanıyor. Sistem sahip olduğu son teknoloji ürünü sensörlerle tehditlere karşı erken uyarı veriyor. Her türlü zorlu çevre koşulunda 7/24 görev yapan KBRN TT sistemi, çeşitli kimyasal maddelerin, biyolojik varlıkların ve toksik endüstriyel malzemelerin tespitini eş zamanlı olarak gerçekleştiriyor. Sıvı, katı veya gaz formundaki tüm tehditlerin tespit edilip numune alındığı sistemde, geniş algılama aralığı ve sürekli veri kaydı özellikleri yer alıyor. KBRN sisteminde tespit edilen tehditler, sistemin ana konsol üzerinden ve geminin Entegre Platform Kontrol ve İzleme Sistemi üzerinden izlenebiliyor. Gelişen yetkinlikler meyvesini veriyor STM Genel Müdürü Özgür Güleryüz, yaptığı açıklamada, KBRN'nin günümüzde önemli tehditlerden bir tanesi olduğunu ve bu durumun ilerleyen dönemde de süreceğini söyledi. Savunma sanayisinde ""tam bağımsız Türkiye"" yaklaşımıyla adım adım ilerlediklerini vurgulayan Güleryüz, askeri denizcilikte MİLGEM projelerinin belli bir aşamaya geldiğini, ihracat başarıları yakalandığını, sistem yerlileştirmelerinin de artmaya başladığını belirtti. KBRN TT Sistemi faaliyetlerine 2014 yılında başlandığını dile getiren Güleryüz, bu projede olduğu gibi belli yetkinlikleri olan firmalara ihtiyaçları yönlendirerek, gerekirse onları mühendislik desteği vererek ve belki biraz da risk alarak aslında yeni sistemlerin, milli sistemlerin geliştirilmesini, bunların deniz platformlarına entegre edilmesini sağladıklarını ifade etti. MİLGEM projesinin 3 ve 4'üncü korvetleriyle kullanılmaya başlanan sistemin TCG ALEMDAR gibi gemilere, Pakistan'a ihraç edilen 4 MİLGEM gemisine, STM'nin yurt dışı için geliştirdiği korvetlere takıldığını anlatan Güleryüz, sistemin TCG İSTANBUL yanında MİLGEM 6, 7 ve 8'inci gemilerde de yer alacağını bildirdi. Sivil alanlara entegre edebilmek de mümkün KBRN tehlikelerine karşı gemileri ve personeli korumak için en kısa sürede, en etkin şekilde tespit ve etkinin ne olduğunun teşhis edilebilmesinin gerekli önlemlerin alınabilmesi için son derece kritik olduğunu vurgulayan Güleryüz, şöyle konuştu: ""Bu sistemler daha önce yurt dışından temin edilen sistemlerdi ama geliştirdiğimiz proje kapsamında artık kendi yerli-milli ürünümüzü kullanıyoruz. Bu ürün sayesinde aslında Türkiye'de kalibrasyon imkanları da mevcut. Gaz, sıvı, katı unsurların tespit edilmesi gibi yetkinlikler de kazandırılmış vaziyette. Buradaki yetkinlikleri sivil alanlara entegre edebilmek de mümkün. Hem bu yetkinlikleri kazanmış oluyoruz hem de yurt dışından alınan sistemleri yerlileştirmiş oluyoruz. Ülkemizden yurt dışına döviz kaybını engellemiş oluyoruz. Yaptığımız ihracatla da yurt dışından kaynak sağlıyoruz."" Kendi platformları için geliştirilen ürünlerin firmalar tarafından çeşitli ülkelere ihraç edildiğine dikkati çeken Güleryüz, askeri denizcilik ekosistemini geliştirmenin ülkeye çok pozitif etkisi olduğunu kaydetti. Sistemin oldukça komplike olduğunu ifade eden Güleryüz, ""Oldukça yoğun mühendislik isteyen, farklı teknoloji, bilim alanlarında bilgi birikimini bir araya getirmek gereken sistemler. Ülkemize böyle bir yetkinliği kazandırmış olmanın çok kritik olduğunu değerlendiriyoruz."" dedi."
182,Türk savunma sanayii ürünleri Kırgızistan'daki tatbikatta boy gösterdi,Türk savunma sanayii ürünleri Kırgızistan ordusunun tatbikatında etkin şekilde kullanıldı.,Savunma,https://www.trthaber.com/haber/savunma/turk-savunma-sanayii-urunleri-kirgizistandaki-tatbikatta-boy-gosterdi-808010.html,"Ordusunun sahip olduğu kabiliyetleri Türk savunma sanayisi ürünleriyle artıran Kırgızistan ordusu, bu ürünlerin kullanıldığı bir tatbikat icra etti. Kırgızistan Cumhurbaşkanı Sadır Caparov ve Baykar Genel Müdürü Haluk Bayraktar'ın da takip ettiği tatbikatta, Baykar tarafından üretilen Bayraktar TB2, Bayraktar AKINCI ile TUSAŞ tarafından üretilen AKSUNGUR, Sınır Muhafız Teşkilatı tarafından tanımlanan görevleri yerine getirdi. Milli silahlı insansız hava araçları, Roketsan'ın ürettiği MAM-L ve MAM-T ile atışlar gerçekleştirdi. Tatbikat senaryosu kapsamında Bayraktar AKINCI, Bayraktar TB2'nin lazer işaretlemesiyle belirlediği hedefe bulut üstünden başarılı atış yaptı. Bayraktar TB2 de MAM-L ile hedefini isabetle vurdu.   Tatbikatta ayrıca STM Savunma Teknolojileri Mühendislik ve Ticaret AŞ'nin ürettiği döner kanatlı vurucu İHA KARGU, ASELSAN'ın dron karşı tedbir sistemi İHTAR ve 40 milimetre fiziksel imha sistemi ŞAHİN kullanıldı. Tatbikat ve SİHA'ların uçuşları Baykar tarafından kurulan Komuta Merkezi'nden canlı izlendi. Envanterine daha önce Bayraktar TB2'yi katan Kırgızistan ordusunun Bayraktar AKINCI ile AKSUNGUR'u kullanmaya başlaması ve bu amaçla oluşturulan üssün açılışı dolayısıyla tören düzenlenmişti. Caparov, törende Haluk Bayraktar'a Dank Devlet Ödülü'nü takdim etmişti."
183,ASELSAN Genel Müdürü Akyol: Yeni yüzyılda ilkleri başaracağız,"ASELSAN Başkanı Ahmet Akyol, geliştirdikleri milli sistemlerle bütün ambargoları boşa çıkardıklarını ifade ederek, ""Yeni dönemde alanında daha iyisini ve ilkleri yapmak için çalışacağız."" dedi.",Savunma,https://www.trthaber.com/haber/savunma/aselsan-genel-muduru-akyol-yeni-yuzyilda-ilkleri-basaracagiz-807746.html,"Şirketten yapılan açıklamaya göre, Ankara'daki Eymir Gölü çevresinde gerçekleştirilen yürüyüşe, Genel Müdür Ahmet Akyol'un yanı sıra yöneticiler, çalışanlar, şirketten emekli olanlar ile ASELSAN Mesleki ve Teknik Anadolu Lisesi (MTAL) ve Ankara Fen Lisesi öğrencileri, ASİL spor ve sanat toplulukları katıldı.    Öğrencilerin Türk bayrakları taşıdığı yürüyüşü tamamlayanlar, 100'üncü yıl için özel tasarlanan madalyayı almaya hak kazandı.    ASELSAN Genel Müdürü Akyol, yürüyüş öncesi yaptığı konuşmada cumhuriyetin 100’üncü yıldönümünü kutladı. Akyol, ""Cumhuriyet coşkusunu birlikte yaşamak için buluştuk. 100 yıllık cumhuriyetimizin yarım asrına damga vuran bir şirketiyiz. İstiklal yürüyüşümüzün yad edilmesi için yürüyüş gerçekleştiriyoruz. Başta Gazi Mustafa Kemal Atatürk olmak üzere vatan uğruna can veren tüm şehitlerimizi rahmetle yad ediyorum."" dedi. ""Nice başarıları yarım asırlık ASELSAN tarihinde birlikte yaşadık"" ASELSAN ailesinin, Cumhuriyetin 100'üncü yılında Türkiye'yi adım adım geleceğe taşımaya devam ettiğini ifade eden Akyol, ""Biz bağımsızlık mücadelesine girerken paramızla almak istediğimiz silahlar bize verilmedi. Kanımızla canımızla kazandığımız cumhuriyet bize atalarımızdan miras kaldı. 100 yıllık cumhuriyet tarihinde karşılaştığımız ambargolar ASELSAN’ı doğurdu. Nice başarıları yarım asırlık ASELSAN tarihinde birlikte yaşadık."" ifadelerini kullandı ""500’ü aşkın ürünümüzle güvenlik güçlerimizin ihtiyacını karşılıyoruz"" Haksız ambargoları ileri ve milli teknolojiyle aştıklarını vurgulayan Akyol, şöyle devam etti, ""100 yıldan beri ne zaman ihtiyacımız olsa karşımıza ambargolar çıktı. Biz ASELSAN olarak bütün ambargoları geliştirdiğimiz milli sistemlerle boşa çıkardık. Şimdi ikinci yüzyıla giriyoruz. Türkiye Yüzyılında yeni bir vizyonun başlangıcını bu yürüyüşle başlatıyoruz. 500’ü aşkın ürünümüzle güvenlik güçlerimizin ihtiyacını karşılıyoruz. Yeni dönemde alanında daha iyisini ve ilkleri yapmak için çalışacağız. Bize ambargo uygulayan ülkeler Türkiye’ye bir daha gelip baksak diyorlar. Barıştan, kardeşlikten, müttefiklikten yanayız. Biz dışarıdan alamadıklarımızın daha iyisini yaptık, dünyada rekabet edilebilir olanını yaptık. Gece gündüz daha ileri teknoloji geliştirmek için yürüyeceğiz."""
184,ATAK ve GÖKBEY'den 100. yıl uçuşu,"Cumhurbaşkanlığı Savunma Sanayii Başkanı Haluk Görgün'ün kokpitinde yer aldığı ATAK helikopteri, Cumhuriyetin 100. yılı kutlamaları kapsamında 4 GÖKBEY ile tarihi bir uçuş gerçekleştirdi.",Savunma,https://www.trthaber.com/haber/savunma/atak-ve-gokbeyden-100-yil-ucusu-807703.html,"Başkanlıktan yapılan açıklamaya göre, uçuş kapsamında milli olarak geliştirilen platformlar eş güdüm içerisinde hareket ederek, Türkiye'nin havadaki gücünü bir kez daha perçinledi. ATAK helikopteri telsizinden, tüm savunma sanayisi çalışanlarına seslenen Görgün, ""Türkiye'nin Yeni Yüzyılı'nı, büyük ve güçlü Türkiye'yi birlikte inşa edeceğiz. Cumhuriyetimizin 100. yılı kutlu olsun"" ifadelerini kullandı. ""Hep birlikte güçlü Türkiye'yi inşa etmeye devam edeceğiz"" Uçuşa ilişkin değerlendirmelerde bulunan Görgün, şunları kaydetti: ""Türkiye'nin yerli imkanlarla geliştirilen ilk taarruz helikopteri ATAK'la uçmak kadar, ilk milli helikopter olan 4 adet GÖKBEY’le uçmak, ülkemizin gücünü, bileğinin bükülemeyeceğini binlerce çalışanı ile savunma sanayimizin uluslararası arenada kendini üst sıralara taşıdığını bir kez daha dünyaya gösterdi. TUSAŞ'ın ürettiği platformların ASELSAN'ın katkılarıyla uçması, ROKETSAN'ın mühimmatlarıyla vurması, bizim büyük bir aile olduğumuzu bir kez daha kanıtladı. Çıktığımız bu yolda inançla, emekle ve başarıyla adım atmaya; hep birlikte güçlü Türkiye'yi inşa etmeye devam edeceğiz."" TUSAŞ tarafından tasarlanıp üretilen ATAK helikopterlerinde, ASELSAN'ın geliştirdiği aviyonik sistemler, elektronik harp sistemleri, haberleşme sistemleri ve sistem yönetim bilgisayarları ile vuruş gücü için ROKETSAN tarafından üretilen CİRİT ve UMTAS füzeleri yer alıyor. Aynı şekilde Türkiye'nin milli imkanlarla geliştirilen ilk helikopteri olan GÖKBEY'in de aviyonik sistemleri, haberleşme sistemleri ve sistem yönetim bilgisayarları ASELSAN tarafından geliştirildi."
185,Bayraktar TB3 gökyüzüyle buluştu,"Baykar’ın milli ve özgün olarak geliştirdiği Bayraktar TB3 SİHA, Cumhuriyet'in 100. yılında yaptığı ilk uçuşunu başarıyla gerçekleştirdi.",Savunma,https://www.trthaber.com/haber/savunma/bayraktar-tb3-gokyuzuyle-bulustu-807545.html,"Baykar Yönetim Kurulu Başkanı ve Teknoloji Lideri Selçuk Bayraktar’ın yönetiminde yapılan Bayraktar TB3 SİHA’nın ilk uçuş testi Tekirdağ'ın Çorlu ilçesindeki AKINCI Uçuş Eğitim ve Test Merkezi'nde yer testlerinin tamamlanmasıyla başladı.    Saat 08.30'da havalanan Bayraktar TB3, havada yapılan sistem tanımlama testlerini de başarıyla tamamlayarak bir saatlik uçuş gerçekleştirdi.    ""Hava muharebesinde bir devrim yaşanacak"" Uçuş sonrası Bayraktatr TB3 SİHA test ekibine hitap eden Selçuk Bayraktar, ""Bayraktar Kızılelma İnsansız Savaş Uçağı ve Bayraktar TB3 SİHA, kısa pistli uçak gemimiz TCG Anadolu'da göreve başladığında hava muharebesinde bir devrim yaşanacak. Gemiye konuşlanmalarıyla birlikte, uzun süreli keşif ve taarruz kabiliyetleri sayesinde deniz aşırı operasyonlarda büyük bir kuvvet çarpanı olacaklar."" dedi.    ""Cumhuriyetimizin 100. yılına armağanımız olsun"" Cumhuriyet'in 100. yılında TB3 insansız hava aracının, ilk uçuşunu başarıyla gerçekleştirdiğini ifade eden Bayraktar, ""Yaklaşık 20 senedir ülkemizin tam bağımsız ve hür yarınları için geliştirdiğimiz insansız hava araçları serüveninde, 6 kilodan başlayarak 6 tona ulaşan, Bayraktar KIZILELMA ile ülkemizin ilk insansız savaş uçağına yürüyen yolculuğumuzda, bizler Cumhuriyetimizin 100. yılında mühendisler ve teknisyenler olarak elimizden gelenin en iyisini yapmaya çalıştık. Cumhuriyetimizin 100. yılına armağanımız olsun."" diye konuştu.    Yerli motorla uçtu Kısa pistli gemilere iniş-kalkış yapacak olan Bayraktar TB3’ün 1 saat süren ilk uçuşu dünya havacılığında yeni bir dönemin habercisi oldu. İlk uçuşunda TEI tarafından yerli olarak geliştirilen PD-170 motorla havalanan Bayraktar TB3’ün kullandığı ve 170 beygir güç üreten motor, deniz şartlarına uyumlu geliştirildi.    İlk kez TEKNOFEST'te sergilendi Bayraktar TB3 SİHA, Cumhuriyetimizin 100. yılını taçlandırmak için 3 büyük şehirde düzenlenen TEKNOFEST kapsamında 27 Nisan – 1 Mayıs tarihleri arasında Atatürk Havalimanı’nda TEKNOFEST İstanbul’da ilk kez halka açık olarak sergilendi. Ardından Ankara ve İzmir’de yapılan TEKNOFEST’lere de katıldı. Kısa pistli gemilerden kalkış ve iniş kabiliyetiyle güç çarpanı olacak Bayraktar TB3, vatandaşlardan yoğun ilgi gördü. Yüz binlerce insan TCG Anadolu'da ziyaret etti Kanatları katlanabilir yapıda tasarlanan Bayraktar TB3 SİHA ve Türkiye’nin ilk insansız savaş uçağı Bayraktar KIZILELMA, dünyanın ilk SİHA gemisi olarak adlandırılan TCG Anadolu’nun uçuş güvertesinde İstanbul ve İzmir’de sergilendi. Bu kapsamda yüz binlerce vatandaş Bayraktar TB3’ü güverte üzerinde görmek için Türkiye’nin en büyük savaş gemisini ziyaret etti.    Çok uzun mesafelerden kumanda edilebilecek Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Bayraktar TB3’ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak milli SİHA, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye’nin caydırıcı gücünde çarpan etkisi yapacak. Gemiden uçuş testleri 2024'te yapılacak TCG Anadolu Gemisi Teslim Töreni’ne katılan Baykar Yönetim Kurulu Başkanı ve Teknoloji Lideri Selçuk Bayraktar, geminin uçuş güvertesine konuşlandırılan Bayraktar TB3 için 2024 yılı içinde TCG Anadolu gemisinde testlere başlanmasını planladıklarını açıklamıştı."
186,Bayraktar TB3 ve Kızılelma göreve hazırlanıyor,"Türk savunma sanayii, Cumhuriyet'in 100. yılında geleceğin muharebe sahasında oyun değiştirici olacak Bayraktar TB3 ve Bayraktar Kızılelma'yı göreve hazırlıyor.",Savunma,https://www.trthaber.com/haber/savunma/bayraktar-tb3-ve-kizilelma-goreve-hazirlaniyor-807496.html,"Baykar Yönetim Kurulu Başkanı Selçuk Bayraktar, Cumhuriyet'in 100. yılına hazırladıkları en büyük sürprizin 20 yıllık hedefleri olan, havacılıkta geleceğin muharebe dünyasında oyun kurucu olmayı ifade eden Türkiye'nin ilk insansız savaş uçağı Bayraktar KIZILELMA'nın ilk uçuşunu gerçekleştirmesi olduğunu söyledi. Bayraktar, şöyle konuştu: ""Kızılelma yüksek bir hedefe, ideale yürümekse bu ilk günden beri en büyük hedefimizdi. Cumhuriyet'in 100. yılında uçuracağız demiştik. Bir sürpriz yapak 2023'e 1 ay kala ilk uçuşunu gerçekleştirdik. Sonrasında Kızılelma geliştirme ve test faaliyetlerine devam etti. Dünya havacılık tarihine damgasını vuracak uçuşlar icra etti. Bunlardan bir tanesi Bayraktar Akıncı ile yakın kol uçuşuydu. Bu dünyada ilk defa yapıldı. Bir anlamda geleceğin muharebesine şimdiden göz atmış olduk."" ""Kızılelma 2023 yılında bütün dünyaya damgasını vuracak uçuşlar gerçekleştirdi"" Artık 5. Nesil savaş uçaklarına üretilecek son insanlı savaş uçakları olarak bakıldığının altını çizen Bayraktar, ""SİHA'larımız muharebe tarihinde nasıl paradigma değişikliğine yol açtıysa benzer bir durum yaşanacak. Filo otonomisiyle, yapay zekayla donatılmış ve pilotu tehlikeye sokmayan insansız savaş uçakları olacak. Geleceği bir anlamda ülkemiz adına yakınlaştırmış olduk. Kızılelma 2023 yılında bütün dünyaya damgasını vuracak uçuşlar gerçekleştirdi. Kızılelma ve Akıncı bu uçuşları milli teknoloji geliştirme seferberliğimizin milletimizle buluştuğu TEKNOFEST İstanbul'da gerçekleştirdi. Aynı zamanda Türk Yıldızları ile yakın kol uçuşu bir gösteri uçuşu olarak yapıldı. Bu da dünya havacılık tarihi açısından toplum önünde yapılması hasebiyle ilkti. Bu anlamda dolu dolu bir 100. yıl yaşadık. Semalarımda hür ve bağımsız olacağım diyen milletimizin ifadesi olan bu teknolojiler Cumhuriyet'in 100. yılında kutlanmış oldu."" dedi. TEKNOFEST'te rekorlar da ""öğrenilmiş çaresizlik"" de kırıldı Cumhuriyet'in 100. yılına verilebilecek en güzel hediyenin TEKNOFEST'in 3 büyükşehirde gerçekleştirilmesi olacağına inanarak bu projeyi hayata geçirdiklerini dile getiren Bayraktar, festivalin 3 kentte de coşkuyla kutlandığını, yalnızca İstanbul'da 2,5 milyon kişinin katılım sağladığını ve katılım rekorları kırıldığını vurguladı. Bayraktar, bugüne kadar festivale katılan sayısının da 10 milyonu geride bıraktığını belirtti. Teknoloji geliştirme serüveninde adeta dip dalgası olacak teknoloji yarışmalarına da 1 milyonun üzerinde sayıyla rekor başvuru aldıklarına işaret eden Bayraktar, bunların da 100. yıla damgasını vuran gelişmeler olduğunu söyledi. Selçuk Bayraktar, ""TEKNOFEST, ülkemiz savunma sanayisinde nasıl bir ivme yakaladıysa teknolojinin tüm diğer sivil alanlarında da benzer bir ivmenin, bayrağımızı en yükseğe çekecek nice yüzbinlerce gencin olacağının göstergesi oldu. Bu da ikinci 100 yıla çok daha büyük hayallerle, umutlara bakacağımız anlamına geliyor. Bir anlamda da öğrenilmiş çaresizliğin yıkıldığına işaret ediyor. Bunlar bir anlamda 100. yıla damgasını vurmuş oldu."" dedi. ""TB3 ve Kızılelma havacılık tarihinde aslında bir devrimi işaret ediyor"" Kızılelma'nın yanında dünyanın ilk SİHA gemisi olacak kısa pistli uçak gemisi TCG Anadolu için tasarladıkları Bayraktar TB3'ü geliştirme çalışmaları yürüttüklerini anlatan Bayraktar, yakın zamanda yer testlerinin, yerden havalanma ve iniş testlerinin gerçekleştirildiğini söyledi. Selçuk Bayraktar, şunları kaydetti: ""Bugün itibarıyla ilk uçuşunu gerçekleştirmeyi hedefliyoruz. TCG Anadolu'ya konuşlanacak olan Bayraktar TB3 ve Kızılelma havacılık tarihinde aslında bir devrimi işaret ediyor. Nasıl ki dünyada SİHA'larla ilk savaşı Türk orduları Karabağ'da kazandıysa Bayraktar TB2'ler vesilesiyle, filolar halinde uçan ve en gelişmiş hava savunma silahlarını, zırhlı araçları, tankları imha eden Bayraktar TB2'ler sayesinde dünyada muharebe paradigması değiştiyse, Bayraktar TB3 ve Kızılelma'nın TCG Anadolu'ya konuşlanmasıyla da dünya muharebe tarihinde devrim yaratacak bir çığır açılmış olacak. Bu da Cumhuriyetimizin 100. yılına bir diğer hediyemiz olacak."" Dünyanın tercih ettiği milli SİHA'lar Bayraktar TB2'nin başarısının da artarak devam ettiğini dile getiren Selçuk Bayraktar, Türk SİHA'larının yurt dışındaki başarılarına ilişkin şunları söyledi: ""Bayraktar TB2, en yakın rakibinden 5 kat daha fazla bilinir, dünyanın en meşhur ve kendi sınıfında en gelişmiş SİHA'sı oldu. Dünyada en fazla ülkeye ihraç edilen SİHA oldu. 32 ülkeye ihracatımız var. Elde edilen gelirlerle, tümüyle öz kaynaklarımızla Bayraktar TB3'ü, Kızılelma'yı geliştirmiş olduk. Bayraktar TB2, 31 ülkeye ihraç edildi. Daha üst sınıf bir platform olan, 6 tonluk kalkış ağırlığına sahip Akıncı hava aracımız da 8 ülkeye ihraç edilmiş oldu. Ülkemiz savunma sanayisi gibi bir yüksek teknoloji alanında dünyaya damgasını vururken, yeni ve gelişmiş platformlar için önemli bir kaynak olmuş oldu."" Mini akıllı seyir füzesi Kemankeş'in Bayraktar TB2'den atılarak ilk deneme uçuşunu gerçekleştirdiğini anımsatan Bayraktar, Türkiye'nin Roketsan, ASELSAN ve TÜBİTAK ile bütün akıllı mühimmat ailesini yapar hale geldiğini ifade etti. Bayraktar, Türkiye'nin artık çok yetenekli milli mühimmatlarla operasyonlarını yürüttüğünü, bu ürünlerdeki milliliğin çok kritik olduğunu vurguladı. Bayraktar, şu değerlendirmelerde bulundu: ""Bundan 10-20 sene öncesine dönecek olsanız savunma sanayisinde yüzde 85 oranında yurt dışına bağımlı bir Türkiye görüyordunuz. Artık bırakın bağımlılığı yüzde 80'e yakın bir oranda savunma sanayisini yerlileştirmiş ve bütün dünyaya geliştirdiği en ileri düzey teknoloji platformları, SİHA'ları, İHA'ları, bunlarla beraber elektro-optik sistemleri, akıllı mühimmatları dünyaya ihraç eden bir Türkiye görüyorsunuz. Dünyanın da parlayan yıldızı bir anlamda Türk savunma sanayisi ürünleri. O hale geldi. Biz istiyoruz ki Milli Teknoloji Hamlesi dönüşümü ve seferberliğiyle birlikte bu dönüşüm tüm diğer sivil alanlara da yayılsın ve ülkemiz teknolojinin tüm diğer sivil alanlarında tam bağımsız ve müreffeh olabilmek için gençlerimizle, TEKNOFEST kuşağımızla birlikte bu dönüşümü gerçekleştirsin."" ""Ruhları bu mücadelede yaşıyor"" ""Baykar'ın hikayesi bir adanmışlık hikayesi"" diyen Bayraktar, 4 bin kişilik, yaş ortalaması 28-29 olan bir ekibe kendisinin ağabeylik yaptığını söyledi. Selçuk Bayraktar, şöyle konuştu: ""Rahmetli babam iş yerinde yaşadı. Burada ufak bir odası vardı, orada yaşıyordu. Bir anlamda Çanakkale'deki ruh neydiyse o ruhu taşıyarak yaşadı. Biz asla görev yerini, mücadele hattını bırakamayız, buradan başka bir yerde yatamayız diyerek yaşadı. Bir anlamda ülkemizin tam bağımsız, güçlü yarınlarına hayatını vakfetti. Milli Teknoloji Hamlesi seferberliğine vakfetti. Ondan aldığımız ilhamla ekibimizle birlikte benzer şekilde mücadele etmeye gayret ettik. Annem de bizlerle birlikte çalışıyor. Babam vatanperver ve çok yetenekli bir mühendisti. Yazılımcılık tarafım nereden geliyor diye soracak olursanız annemin ben doğmadan önce kartlı bilgisayarlarda assembly dilinde yazılım yazdığını görüyorsunuz. Bir anlamda hem teknik hem de manevi olarak bizlere liderlik ediyorlar. Annem şu anda bizimle birlikte çalışıyor. O da burada yaşıyor aynı zamanda. Baykar'ın hikayesi baktığınızda tüm ailesiyle tam manasıyla bir adanmışlık hikayesi. Bizler de mühendisler olarak ülkemize ve insanlığa en fazla faydayı nasıl veririz diye bu yolculukta adımlarımız ayarladık. 2003'te başlayan bu serüven dünyada insansız hava araçları henüz tam bilinmiyorken geleceğin bir teknoloji alanına ufacık bir platformdan tümüyle öz kaynaklarıyla yatırım yaparak, çalışarak, büyük bir kısmı da askerlerle birlikte cephede, üs bölgelerinde, ekibimizle birlikte, rahmetli babamla bugünlere geldi. Hep arazideydik. Sırt sırta vererek Türk Silahlı Kuvvetlerimizle, güvenlik güçlerimizle en ufağından başlayarak 20 senede bu platformlar gelişti, dünyaya damgasını vurdu. Terörle mücadelede ülkemizin başına büyük bela olan bir problemin belini kırdı. İşgal edilmiş topraklarımızı 'can Azerbaycan'da geri almamıza vesile oldu ve bir anlamda dünyada mazlumlara bu teknoloji umut oldu. Bir taraftan dünyaya damgasını vururken 100. yıla vardığımızda bu 20 senelik mücadele bir anlamda havacılıkta akamete uğratılmış serüvenimizin yeniden doğuşunun hikayesi oldu."" ""Ülkemiz için çalışmalarımıza devam edeceğiz"" ""Elbette mücadelenin örnek aldığı ruh vatanı, bağımsızlığı için her şeyden vazgeçen Çanakkale ruhudur."" ifadesini kullanan Bayraktar, ""Bu serüvende Hakk'ın rahmetine kavuşmuş yol ve dava arkadaşlarımız oldu rahmetli babam gibi. Onların da ruhları bu mücadeleyle beraber, bu büyük aileyle beraber yaşamaya devam ediyor. İnşallah ikinci 100 yılında da kadim medeniyetimizin değerlerinden aldığı ilhamla, milletimize yakışır şekilde bu çaba ve gayretlerine devam edecekler."" dedi. Selçuk Bayraktar, Cumhuriyet'in 100. yılına ilişkin mesajında da ""Cumhuriyet'in ilk 100 yılının son 20 senesinde semalarımızda hür ve bağımsız olabilmek için ülkemizin ilk insansız hava araçlarını, ilk silahlı insansız hava araçlarını, ilk insansız savaş uçağını geliştirmeye odaklandık. Kızılelma atmosferde yaptığımız en gelişmiş platformdu. 20 senelik hayalimizdi. Bundan sonra semalarımızın da ötesinde uzayda. Ülkemizin tam bağımsız ve güçlü olması için çalışmalarımıza devam edeceğiz."" diye konuştu."
187,KAAN ilk uçuşa hazırlanıyor: İniş takımları takılacak,"TUSAŞ Genel Müdürü Temel Kotil, milli muharip uçak KAAN'ın bu yıl sonunda uçacağını belirterek, ""Statik testlerden, mukavemet testlerinden geçti. İçindeki ekstra ekipmanlar yerleştiriliyor. İniş takımları takılacak. Daha önce vardı ama bu kez uçacak iniş takımları takılacak"" dedi.",Savunma,https://www.trthaber.com/haber/savunma/kaan-ilk-ucusa-hazirlaniyor-inis-takimlari-takilacak-807105.html,"Milli muharip uçak KAAN, bu yılki ilk uçuş öncesi kritik aşamalardan birini daha başarıyla tamamladı. KAAN, tam boy statik testinde üzerine uygulanan yüklere karşı dayanıklılığını ortaya koydu. Aralık ayı başında hızlı taksi testlerine başlaması hedeflenen KAAN, ilk uçuşu için geri sayıma geçecek. TUSAŞ Genel Müdürü Temel Kotil, yaptığı açıklamada, Türkiye Cumhuriyeti için nice 100 yıllar diledi. Orta Doğu'da ve ülkenin içinde bulunduğu bölgede yaşananların Türkiye'nin savunma sanayisinde güçlü olması gerektiğini ortaya koyduğunu vurgulayan Kotil, TUSAŞ olarak özellikle 1 Mayıs öncesinde ve Cumhuriyet'in 100. yılı dolayısıyla özel bir gayret içinde olduklarını söyledi. Jet eğitim uçağı HÜRJET'in ilk uçuşunu yapması, sonrasında 32. başarılı uçuşunu gerçekleştirmesinin Cumhuriyet için önemli bir katkı sunduğuna işaret eden Kotil, ""Bu jet uçağı, jet motorları olan bir uçak ve süpersonik olarak yakında uçacak. İkinci yanma odasını da çalıştırdı."" dedi. Yıl içinde 6 tonluk GÖKBEY helikopterinden sonra 11 tonluk ATAK-2 helikopterini havaya kaldırmayı başardıklarını anımsatan Kotil, ""ATAK-2 uçmaya devam ediyor. Amerikalılar'ın Apache'si, Ruslar'ın Mi-28'i, bizim de ATAK-2'miz var. İsmi konulmadı. Sayın Cumhurbaşkanımız teslimata yakın isimleri koyuyor. İnşallah bunu da koyar. GÖKBEY'imizi teslim etmek üzereyiz jandarmaya. Bu arada ilave siparişler almamız söz konusu."" diye konuştu.   KAAN dayanıklılık sınavını geçti En önemli gündemlerinin KAAN projesi olduğuna dile getiren Kotil, ""KAAN inşallah bu yıl sonunda uçacak. Onun için çok özel bir gayret içindeyiz. Bu sabah şirkete gelince KAAN'ı ziyaret ettim, onu ziyaret etmek bir alışkanlık oldu. İyi gidiyor, yıl sonu sözümüzü inşallah Allah tutmamızı nasip eder. Statik testlerden, mukavemet testlerinden geçti. İçindeki ekstra ekipmanlar yerleştiriliyor. İniş takımları takılacak. Daha önce vardı ama bu kez uçacak iniş takımları takılacak. Bütün gayretimiz KAAN'ı 100. yılımızda gökyüzünde görmek için."" ifadelerini kullandı. KAAN'ın 5. nesil bir savaş uçağı olduğuna dikkati çeken Kotil, uçakla ilgili şu değerlendirmelerde bulundu: ""Kocaman bir uçak. HÜRJET'i cebine iki kere sokup çıkarıyor. İki tane de F-16'yı yanında taşır, o kadar büyük bir uçak. Şu anda Amerikalılar, Çinliler, Ruslar'ın elinde olan uçağın muadili. Avrupalılar'da yok bu uçaktan. Japonya, Güney Kore uçak yaptı ama bu klasta değil. Bunu göz önüne alırsak bu stratejik bir aset. İlk uçuşla uçurabildiğimizi göstereceğiz. Yani o kadar dev yapıyı havada tutabiliyorsak, stabil olarak kontrol edebiliyorsak arkası gelir. Bu yılki en önemli hediyemiz KAAN olacak, bahtı açık olsun inşallah."" ""Kesin başarılı olması gerekiyor"" Temel Kotil, savunmadaki stratejik aset nitelemesinin ""yerine başka bir şeyin geçemeyeceği"" anlamı taşıdığını vurgulayarak, bu nitelikte KAAN gibi bir ürünün yerli ve milli olmasının zorunluluk olduğunu söyledi. KAAN'ın motorunun, fırlatma koltuğunun henüz yerli olmadığını ifade eden Kotil, ancak bunların da 2028'de Hava Kuvvetlerine 20 uçak teslim ederken Türk ürününe dönüşeceğini belirtti. ""Amerikalılar Türkiye'ye F35 satmadılar"" Dost ülkelerin ve Türkiye'nin ana filosunun ya Rus yapımı SU-35 ya da ABD yapımı F-16'lardan oluştuğuna dikkati çeken Kotil, şöyle konuştu: ""Avrupa ülkelerinin ana filosunun da Eurofighter, Rafale ya da F-16'dan oluşuyor. Batı ülkelerinin F-35'e ulaşımları söz konusu. Çevremizdeki birçok ülke F-35 filosu oluşturuyor. F-35; SU-35, F-16, Eurofighter ve Rafale'in üstünde bir uçak. KAAN'ın gelmesi dost ülkeleri ve Türkiye'yi F-35 ayarında bir uçağa sahip kılıyor. Amerikalılar Türkiye'ye F35 satmadılar. Diğer dost ülkelere ne kadar satarlar emin değilim. Hiçbir dost ülkeye (Müslüman ya da Türk cumhuriyeti) satmadılar. Dolayısıyla KAAN şu anda bizim ve dost ülkelerimizin uçak olarak en önemli aseti gözüküyor. Bu açıdan kesin bitirilmesi, başarılı olması gerekiyor. 1500 çalışanımız var orada. Fiziksel altyapıları, laboratuvarları, imalat yerlerini pratik olarak bitirdik. Nice 100 yıllara. İnşallah bundan 100 yıl sonra yapacağımız uçaklar KAAN'ın türevleri olacak. KAAN, bu coğrafyanın bu klasta yaptığı ilk uçak."" ""Contayı vermediler"" Proje kapsamında TUSAŞ'ın yanında alt sistem tedarikçilerinin yapması gerekenler bulunduğuna işaret eden Kotil, ""Bir Türk firması Volo kanopiyi yaptı. Fırlatma tesislerinden, kuş çarpa testlerinden geçti. Bu bir devrim aslında. Uçağı kaplayan bir saydam nihayet denilebilir ama ben biliyorum ki 2016'da HÜRKUŞ'un kanopisinin contasını İsviçre bize vermedi."" dedi. İniş takımının pratik olarak yapıldığını, ancak uçacak iniş takımının yeniden üretilip test edilmesi gerektiğini anlatan Kotil, güç dağıtım sisteminin de İzmir'deki bir firma tarafından yapıldığını söyledi. ""Her gördüğümüzü, 'uçmayacaksa senin yüzünden uçmayacak' diye baskı altına alıyoruz."" diye espri yapan Kotil, tüm firmalara ve TUSAŞ'taki ekiplere ""her şeyi bırakın bunu yapın"" dediklerini, kısa zamanda çok iş yaptıklarını, yapmak zorunda olduklarını vurguladı. Bakan Mehmet Şimşekle 6. nesil uçak diyalogu Temel Kotil, kendilerinden 6. nesil savaş uçağı beklendiğini belirterek, Hazine ve Maliye Bakanı Mehmet Şimşek ile aralarında geçen diyalogu şu şekilde anlattı: ""Bakanımız küçük bir video attı, Amerika'nın 6. nesli. 'Sayın Bakanım 5'i bitirelim 6'da gelir' dedim. Bunlar kademe aslında. KAAN bitince ülke 6. nesil isteyecek. Daha sonrası var. 6. nesil biraz daha güçlü bir uçak. Etrafında da insansız uçaklar var demek oluyor. Sayın Bakanıma dediğim gibi önce bunu bitirelim, sonra gerisini bitiririz. Önemli olan KAAN değil aslında, bunu yapabilme yeteneği. İlk taksi yaptığımızda bir Yunan televizyonunda şöyle bir yorum vardı: Türkler belki bunu bitiremeyebilir ama bunu yapacak altyapıya sahip oldular. Aslında önemli olan burada 6800 pırıl pırıl mühendisimiz, bir o kadar teknisyenimiz ve bunlara hizmet eden çaycımız dahil 15 bin kişimiz. Gerisi nasıl olsa olur."" ""Türkiye en büyük güçlerden biri olmalı"" Türkiye'nin üzerinde bulunduğu toprakların çok önemli olduğuna işaret eden Kotil, Cumhuriyet'in 100. yılı mesajında şunları kaydetti: ""Burada durmak da çok zor, sıkıntılı oluyor. Tek yapacak şeyimiz var, 7/24 üretmek. Ne üretiyorsak... Gıdasından, KAAN'ına kadar yapmamız gerekiyor. Bu topraklar bizim uyuyacağımız topraklar değil. Bütün milletin 7/24 çalışması gerekiyor. 100 yıl bunu gösterdi. Özellikle son 10-20 yıl biraz daha tempolu geçti. Bu tempo katlanarak gider. Önümüzdeki yıllar geri bıraktığımız yıllardan daha esnek, yan gelip yatacağımız yıllar olmaz. Ama nasıl olsa yoğun çalışmaya alıştık, arttıralım. Özellikle son Orta Doğu'daki olay bize şunu gösterdi ki Türkiye, dünyadaki en büyük güçlerden bir tanesi olmak zorunda, başkası yok."""
188,"TCG İstanbul, Cumhuriyet'in 100. Yılında TSK'ya teslim edilecek","Türk savunma sanayii, Türkiye'nin ilk milli fırkateyni TCG İstanbul'u Cumhuriyet'in 100'üncü yılında Türk Silahlı Kuvvetleri'ne teslim edecek.",Savunma,https://www.trthaber.com/haber/savunma/tcg-istanbul-cumhuriyetin-100-yilinda-tskya-teslim-edilecek-806850.html,"STM Savunma Teknolojileri Mühendislik ve Ticaret Genel Müdürü Özgür Güleryüz, Cumhuriyet'in 100. yılına ulaşmasının ne kadar değerli olduğunu, bundan sonrası için çok daha çalışmaları gerektiğini bildiklerini söyledi. STM'nin 1991 yılında o dönemki adıyla Savunma Sanayii Müsteşarlığına danışmanlık vermek, proje yönetimi, sistem mühendisliği yetkinlikleri sunmak amacıyla kurulduğunu ifade eden Güleryüz, oluşturdukları mühendislik birikimini 2007'den sonra başta askeri denizcilik olmak üzere çeşitli alanlarda ürüne dönüştürdüklerini belirtti.    MİLGEM 5. gemi projesinde ana yüklenici sorumluluğunu üstlendiklerini, 6, 7 ve 8. gemiler için kritik bir görev aldıklarını dile getiren Güleryüz, bir yandan da savunmada tam bağımsız Türkiye amacına ulaşabilmek için yerli-milli katkı payını artırmaya yönelik projeler yürüttüklerini vurguladı. İlk gemilerde yüzde 15-20 civarındaki yerlilik oranının bugün yüzde 80-85'lere geldiğine işaret eden Güleryüz, askeri denizcilikte ülke ihtiyaçlarını ekosistemle birlikte karşılayabilecek noktaya geldiklerini kaydetti.    ""Satmadılar, yaptık"" STM'ye 2016-2017 yıllarındaki meskul mahal operasyonları sırasında kamikaze İHA'lar gibi belli ürünleri tedarik etme görevi verildiğini anlatan Güleryüz, şöyle konuştu: ""O dönemde kimse bize bunları satmadı. STM olarak bunları biz geliştirebiliriz dedik ve başladık. KARGU ile başladık 2018'de envantere girdi. 10'dan fazla ülkeye ihraç edilmiş vaziyette. Türk Silahlı Kuvvetlerimizin ihtiyaçlarına yönelik sürekli güncellemeler yapıyoruz. ALPAGU, BOYGA, TOGAN platformlarımız sürekli devam ediyor. STM olarak bugüne kadar hiçbir savunma sanayisi firmamıza rakip olmadık, olmayacağız. İleri mühendislik gerektiren alanlara gözü kara şekilde girip, yatırım yaptık, kendimizi geliştirmeye çalıştık. Bu alanlardan bir diğeri de siber güvenlik. Bu alanda önemli sorumluluklar aldık. İçinde bulunduğumuz faaliyet alanlarında gerçekten önemli pozisyonlara geldik. STM'nin geliştirdiği ürünlerin neredeyse tamamı ihraç edilmeye başlandı. Çok fazla ülkeye girmeye başladık. Gittiğimiz her yerde de ürünlere, hizmetlere talep giderek artıyor."" ""Türkiye 10 civarındaki ülkeden biri"" Özgür Güleryüz, dünyada kendi savaş gemisini tasarlayıp üretebilecek 10 civarında ülke olduğunu, edinilen tecrübelerle Türkiye'nin de bu ülkeler arasına girdiğini söyledi. ""STM'de en büyük motivasyonumuz vatan sevgisi. Ülkemiz için bir şeyler yapabilmek"" diyen Güleryüz, bu motivasyon ve ekosistem desteğiyle bugün yüksek yerlilik oranına sahip platformlara imza attıklarını vurguladı. Güleryüz, şu değerlendirmelerde bulundu: ""Artık ülke olarak da savunma sanayisinde kendimize güvenimiz geldi diye düşünüyorum. ASELSAN'ımızın kuruluşunda bile aslında belki tersine mühendislik faaliyetleriyle başlayan aktivitelerden şu anda her türlü tasarımı yapabilecek vaziyete geldik. Artık amacımız Cumhuriyetimizin 100. yılından sonra belki dünyada savunma sanayisine yön verebiliyor olmak."" 200'den fazla Türk firmasının katkısı var Tüm bu gelişmeler sonunda ortaya çıkan ilk milli fırkateyn TCG İstanbul'un şu anda yerlilik oranı en yüksek gemi olduğuna dikkati çeken Güleryüz, şöyle konuştu: ""Silah sensör sistemlerinin neredeyse tamamı yerli diyebiliriz. Üzerindeki ürünlerin birçoğu ilk kez kullanılıyor ama tamamen yerli geliştirilmiş vaziyette. ASELSAN'ın elektronik sistemleri, işte her türlü sensör sistemleri kullanılıyor TCG İstanbul'da. Roketsan'ımızın Milli Dikey Atış Sistemi gibi çok kritik bir ürünü var. 200'den fazla Türk firmasının hep beraber emeğiyle, bir araya gelmesiyle oluşmuş bir ürün. Türkiye'deki sanayinin, teknolojinin gelişimi ve savunma sanayisinin geldiği noktayı göstermesi anlamında TCG İstanbul çok kritik. TCG İstanbul'umuzu Cumhuriyetimizin 100. yılında ülkemize, donanmamıza armağan olarak veriyor olmak, böyle kritik, büyük ve önemli bir projenin ana yükleyicisi olmak STM için gerçekten çok gurur verici. Bizler vatan sevgisi motivasyonunda çalışıyoruz ve ülkemizde böyle bir eser bırakıyor olmak da bizleri son derece mutlu ediyor ve gurur duymamızı sağlıyor."" Askere güç, ekonomiye destek Tam bağımsızlık mücadelesinin devam etmek zorunda olduğunu vurgulayan Güleryüz, ""Sürekli karşımızda zorluklar çıkartılıyor. Atalarımız ülkemizin bağımsızlığı için canlarını feda ettiler. Bizler de şunun bilincindeyiz: Bugün bu görevlerde oturuyorsak ve bugün bile Mehmetçik sınırda bağımsızlığımız için çarpışmak durumunda kalıyorsa, canını tehlikeye atıyorsa bizim rahat rahat oturma lüksümüz yok. Sürekli çalışmamız, çok çalışmamız, çok geliştirmemiz lazım."" ifadelerini kullandı. Geliştirilen her sistemin askeri anlamda ülkenin gücüne güç kattığına dikkati çeken Güleryüz, aynı zamanda daha önce para verilip alınan sistemlerde artık yurt dışına satar hale gelmenin ülke ekonomisine katkı sağladığını söyledi. Güleryüz, ""O yüzden üzerimizde çok ciddi bir yük var. Bunun farkındayız ve gece-gündüz bütün ekip olarak, STM ailesi olarak bunun karşılığını verebilmek için bu bilinçle, vatan sevgisiyle, atalarımıza layık olabilmek için çalışmaya devam edeceğiz."" dedi. ""İhracatını da göreceğiz"" Milli fırkateynin ihracatının da kesinlikle gerçekleşeceğini dile getiren Güleryüz, şunları kaydetti: ""MİLGEM platformları gerçekten kendini ispatladı. Muadilleriyle karşılaştırıldığında belki alanının en başarılı platformları. Teknik anlamda bu böyle hem de fiyat-maliyet açılarından baktığımızda önemli avantajlar sağlayabildiğimizi düşünüyoruz. Tasarım bize ait olduğu için, güçlü bir ekosistemimiz olduğu için masaya oturduğumuzda yeni bir talep geldiğinde kimle, nasıl yapabileceğimizi çok çok iyi biliyoruz. O gücü hissediyoruz arkamızda. Korvetlerimize yoğun bir ilgi var. Korvet satışları devam edecek. İ sınıfı fırkateynimizle MİLGEM projemize çok önemli yetkinlikler kazandırmış oluyoruz. Dikey atış sistemleri olacak. CENK-S radarı gibi özellikle hava savunma konusunda çok önemli yetkinlikler kazandıracağız. Bütün silah sensör sistemleri bizlere ait. O anlamda geliştirmelere devam edeceğiz. İhtiyaçlara yönelik çözümler oluşturmaya devam edeceğiz. İ sınıfı fırkateynlerin korvetlerde olduğu kadar çok yoğun ilgi görmesini bekliyoruz."""
189,Türk savunma sanayiinin Cumhuriyet'in 100. yılına armağanları TAYFUN ve SİPER,"Türk savunma sanayiinin önemli firmalarından Roketsan, silahlı kuvvetlerin caydırıcılığını üst seviyeye çıkaracak TAYFUN ve SİPER füzelerini ülkeye kazandırıyor.",Savunma,https://www.trthaber.com/haber/savunma/turk-savunma-sanayiinin-cumhuriyetin-100-yilina-armaganlari-tayfun-ve-siper-806810.html,"Türkiye'nin şu ana kadarki en uzun menzilli füzesi TAYFUN, ""kısa menzilli balistik füze"" olarak Türkiye'nin güvenliğine katkı sağlayacak. Uzun Menzilli Hava Savunma ve Füze Sistemi SİPER ise 100 kilometrenin üzerindeki menzili ile yüksek irtifa, uzun menzil hava savunmanın belkemiğini oluşturacak. Roketsan Genel Müdürü Murat İkinci, yaptığı açıklamada, Cumhuriyet'in 100. yılında ""tam bağımsız savunma sanayisi"" misyonuyla gelinen noktanın çok sevindirici olduğunu söyledi. ""Roketsan ülkemizin ihtiyaçlarını karşılayacak düzeyde"" Türkiye'nin kendi savunma ihtiyaçlarını kendi karşılayan, bu teknolojiye hakim, dost ve kardeş ülkelerin de ihtiyaçlarına cevap verebilen bir endüstriye sahip hale geldiğini vurgulayan İkinci, bu durumun ihracat yoluyla ülke ekonomisi için çok büyük bir potansiyel ve fırsat sunduğunu ifade etti. İkinci, şu değerlendirmelerde bulundu: ""100. yılda ülkemizin böyle bir teknolojiye, böyle güçlü bir endüstriye sahip olması bundan sonraki yıllarda da aslında ülkemizin amaçlarına emin adımlarla ilerleyeceğinin en büyük göstergesi. Roketsan bu yıl 35. yaşını kutluyor. Cumhuriyetimizin 100. yılında 35 yaşında olan Roketsan, aslında genç, dinamik kadrolarıyla bundan sonraki aşamalarda da savunma sanayisinde kendi üzerine düşen görevleri yerine getirecek. Roketsan bu sürede Türkiye'nin ihtiyaç duyduğu güdümlü füze, güdümlü mühimmat, akıllı mühimmat ve uzay teknolojileriyle ilgili kendisine verilmiş olan görevleri başarıyla yerine getirdi. ATMACA füzemiz, AKYA torpidomuz, birçok sistemimiz Deniz Kuvvetlerimize başarıyla hizmet veriyor. Kara Kuvvetlerimizin zaten çok uzun zamandır balistik füze, güdümlü mermi ihtiyacını karşılıyoruz. SİHA'larımızın kullandığı güdümlü mühimmatların çoğunu Roketsan üreterek, teslim ederek hem Silahlı Kuvvetlerimizin hem de dost ve kardeş ülkelerimizin kullanımını sağlıyor. Bu ürünlerin hepsi sahada rüştünü ispatlamış ürünler. Bunun yanı sıra tanksavarlardan hava savunma sistemlerine, uçaklarımızdan atmış olduğumuz akıllı bombalarımıza kadar Roketsan ülkemizin ihtiyaçlarını karşılayacak düzeyde."" 100 kilogramlık yük 400 kilometrenin üzerinde bir yörüngeye yerleştirilecek Roketsan'ın bir diğer görevinin Türkiye'yi uzaya bağımsız olarak taşıyabilecek teknolojileri geliştirmek olduğuna işaret eden Murat İkinci, bu alanda da başarılı çalışmalara imza atıldığını ifade etti. Uzaya erişimi üst üste bağımsız olarak sağlandıklarını anımsatan İkinci, ""Tamamen kendi teknolojimizle bunu sağlıyor olmamız ülkemizin aslında gelmiş olduğu teknolojik imkanları, seviyeyi göstermesi açısından çok kıymetli ve değerli. Hedefimiz çok yakın zamanda inşallah bu sene içerisinde 300 kilometreye ulaşabilecek sonda roketimizi fırlatmak. Onun sonrasında da 100 kilogramlık bir yükü 400 kilometrenin üzerinde bir yörüngeye yerleştirebilmek. Bu konudaki çalışmalarımız bütün hızıyla devam ediyor."" dedi. Bu konudaki bütün temel teknolojilere herhangi bir yurt dışı bağımlılığı bulunmadan ekosistemle birlikte sahip olduklarını vurgulayan İkinci, ""Cumhuriyetimizin 100. yılında emin adımlarla savunma sanayimizi belli bir noktaya taşımış olmamız bundan sonraki aşamalar için bizim açımızdan garantiyi oluşturuyor."" diye konuştu. ""Dünyadaki rakipleri yenebilecek güçteyiz"" Murat İkinci, 35 yıllık birikimin bundan sonraki çalışmalara nasıl yansıyacağına ilişkin soruya karşılık, son yıllarda yapılan atılımla Türkiye'nin uygulanan ambargoların birçoğunu başarıyla geçtiğini, kendi kendine yeten teknolojileri savunma sanayisi içerisinde oluşturduğunu söyledi. Bu teknolojilerin birçok alanda kullanımının gündeme geleceğine işaret eden İkinci, şunları kaydetti: ""Bu teknolojileri kullanarak sadece savunma sanayisinde değil, ulaştırma, sağlık, enerji alanında da birçok başarılı işin altına imza atacağımızı şimdiden söylemek mümkün. Roketsan, bundan sonraki aşamalarda Sayın Cumhurbaşkanımızın liderliğinde, Savunma Sanayii Başkanlığımız, Milli Savunma Bakanlığımızın öncülüğünde dünyada bilinen, dünyadaki pazarı domine eden ve o pazarda çok uzun süredir faaliyet gösteren büyük şirketleri yenebilecek güce ulaştığını düşünüyor ve bunu sahada gösteriyor. Özellikle ihracat başarıları, ürünlerimizin sahadaki başarıları bunun en büyük göstergesi. Roketsan'ın hedefleri büyük, savunma sanayimizin de hedefleri büyük. En başta ihracat hedeflerimizi revize etmek durumunda kaldık. Bundan sonraki 10 yıl içerisinde Türkiye'nin savunma sanayisi ihracatının eksponansiyel (üstsel) şekilde artacağını ve 20-25 milyar dolar seviyesine ulaşacağını söylemek çok yanlış olmaz. Bununla ilgili potansiyelimiz de şu anda mevcut."" Talebe yetişmek için kapasite ve kabiliyetler artıyor İkinci, dünyanın konjonktürel durumunun bu potansiyeli gerçekleştirmek için uygun koşullar sunduğunu, bu konudaki talebe yetişmek için üretim kapasitesi ve kabiliyetlerini çok daha hızlı arttırmaları gereken bir döneme girdiklerini ve Roketsan'ın buna ciddi hazırlık yaptığını bildirdi. İkinci, şu görüşleri dile getirdi: ""Roketsan hem kapasite hem de yurt dışı pazarlama ve satış olanakları anlamında çok ciddi bir gayret içerisinde. Bu gayretin sonuçlarını da aslında görüyoruz. Roketsan her yıl kendi ihracatını çok ciddi şekilde artırıyor. En son yapmış olduğumuz çalışmalarda Roketsan şu anda tüm gelirinin yaklaşık yüzde 35'ini ihracattan elde ediyor. Bu güzel bir oran ama bizim için yeterli değil. Hem ihracatımızı hem de iş potansiyelimizi bundan sonraki süreç içerisinde hızla arttırmayı ve dünyadaki rakiplerimizle başa çıkar, onları da yener olarak dünyanın en önemli 50 savunma sanayisi şirketi içerisinde yer almayı biz hedefliyoruz. Bunu da Cumhuriyetimizin 100 yılında söyleyebiliyor olmak, dünyadaki büyük şirketlere rakip konumuna gelmek ve bu konuda da geleceğe emin adımlarla yürümek bizim için en büyük kıymet."" Yeni TAYFUN'lar geliyor Murat İkinci, Roketsan'ın geniş ürün çeşitliliği içerisinde hem savunma hem de saldırı kabiliyeti olan ürünler yaptığını söyledi. HİSAR, SİPER gibi hava savunma sistemleriyle saldırıları engellemeye çalışırken tehdidi ortaya çıkmadan bulunduğu yerde imha edebilecek güdümlü mühimmatlar ve uzun menzilli füze ihtiyacını da karşıladıklarını dile getiren İkinci, TAYFUN projesinin de Roketsan'ın kendi imkanları, AR-GE faaliyetleri ve öz kaynaklarıyla geliştirildiğini ifade etti. TAYFUN projesinin yüzde 100 yerli imkanlarla ortaya çıktığını vurgulayan İkinci, şöyle konuştu: ""TAYFUN, ülkemizin füze teknolojisi noktasına gelmiş olduğu noktayı en üst düzeyde temsil eden bir proje. Bu proje kapsamında ülkemizin silahlı kuvvetlerine derin darbe, derin saldırı kabiliyetini verebilecek bir ürünü kazandırmış bulunmaktayız. TAYFUN füzesi tek bir üründen oluşmayacak, varyantları olacak. Harp başlığı çeşitliliği, harp başlıklarında kabiliyet çeşitliliğiyle bir ürün ailesi olarak silahlı kuvvetlerimize hizmet edecek stratejik bir silah sistemi olarak yoluna devam edecek. TAYFUN'un seri üretimleri devam ediyor. Silahlı kuvvetlerimiz zaten bu konudaki ihtiyaçlarını da bizimle paylaşıyor. Bundan sonraki aşamalarda da TAYFUN projesi biten bir ürün olarak değil, varyantlarıyla, yeni kabiliyetleriyle ve bundan sonraki süreç içerisinde silahlı kuvvetlerimizin ihtiyacını en üst düzeyde karşılayacak bir sistem olarak hayatına devam edecek."" Milli füzelerle koruma kalkanı oluşturulacak Cumhuriyet'in 100. yılındaki bir diğer büyük projenin uzun menzilli hava savunma sistemi SİPER olduğunu belirten İkinci, projenin geldiği aşamaya ilişkin şu bilgileri verdi: ""SİPER stratejik seviyedeki hava savunma sistemimiz. SUNGUR ile HİSAR-A, HİSAR-O ile devam eden katmanlı hava savunma sistemimizin en üst katmanını oluşturan SİPER Hava Savunma Sistemi, TÜBİTAK SAGE, ASELSAN ve Roketsan ortaklığıyla hayata geçiriliyor. Bu yıl içerisinde SİPER'i silahlı kuvvetlerimize teslim ederek Türkiye Cumhuriyeti'nin hava savunma noktasında gelmiş olduğu en büyük kabiliyeti alanda sergilemiş olacağız. SİPER, 100 kilometrenin üzerinde engelleme kabiliyetine sahip hava savunma sistemi olarak ülkemizin çok ciddi bir ihtiyacını karşılayacak. Başta Hava Kuvvetlerimiz olmak üzere ülkemizin güvenliği açısından kritik olan bütün unsurları SİPER, HİSAR ve SUNGUR ailesiyle katmanlı bir yapı olarak koruma altına alacağız. Bundan sonraki aşamalarda bu sistemler de ömür döngüsü içerisinde yeni kabiliyetlerle hayatına devam edecek. 100. yılda SİPER'in sahada silahlı kuvvetlerin kullanımında envantere girmiş bir sistem olarak varlığını sürdürmesi bizim için çok kıymetli olacak."","
190,"Bayraktar TB3 SİHA, 3. koşu testini başarıyla tamamladı","Bayraktar TB3 SİHA, 3. hızlı koşu testini başarıyla tamamladı. Baykar Yönetim Kurulu Başkanı Selçuk Bayraktar, testlere ilişkin görüntüleri paylaştı.",Savunma,https://www.trthaber.com/haber/savunma/bayraktar-tb3-siha-3-kosu-testini-basariyla-tamamladi-806747.html,"Baykar'ın milli ve özgün olarak geliştirdiği Bayraktar TB3 SİHA, ilk uçuşu için gün sayıyor. Türkiye'nin, katlanabilir kanat yapısına sahip TB3 Silahlı İnsansız Hava Aracı (SİHA), 3.  hızlı koşu testini de başarıyla tamamladı. Baykar Yönetim Kurulu Başkanı Bayraktar, test süreçlerine ilişkin görüntüleri, ""Önce göğe, sonra TCG Anadolu'ya..."" ifadeleriyle paylaştı. 24 saat havada kalabiliyor Kısa süre içerisinde Bayraktar TB2 üzerinden geliştirilen Bayraktar TB3; katlanabilir kanatlara, SATCOM faydalı yüküne, 1450 kilogram kalkış ağırlığına, 24 saat havada kalış süresine, 6 adet silah istasyonuna ve yüksek irtifada görev yapabilme yeteneğine sahip.    Çok uzun mesafeden kumanda edilebilecek Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak Bayraktar TB3, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye'nin caydırıcı gücünde çarpan etkisi yapacak."
191,Savunma sanayii gemilerdeki kritik bir sistem daha millileşti,"Gemilerin her türlü hava ve deniz koşulunda emniyetle görev yapmasını sağlayan ve yurt dışından temin edilen Yalpa Sönümlendirme Sistemi, ilk kez yerli imkanlarla üretildi.",Savunma,https://www.trthaber.com/haber/savunma/savunma-sanayii-gemilerdeki-kritik-bir-sistem-daha-millilesti-806158.html,"STM Savunma Teknolojileri Mühendislik ve Ticaret AŞ, askeri denizcilik alanındaki kritik yerlileştirme ve millileştirme adımlarına bir yenisini ekledi. STM ile Robotek Otomasyon Teknolojileri arasında yapılan işbirliği ile su üstü harp gemilerinin rüzgar, dalga, akıntı, fırtına gibi dış etmenler nedeniyle maruz kaldığı kuvvetleri sönümlendirerek güvenli şekilde muharebe görevlerini sürdürmesini sağlayan sistem millileştirildi. Sistem, STM'nin yürütmüş olduğu bir ihracat projesi kapsamında iki korvete entegre edilecek. Böylece Yalpa Sönümlendirme Sistemi, ilk görevini bir ihracat projesinde gerçekleştirecek. Sistemin Türkiye'nin milli fırkateyn projesi kapsamında MİLGEM 6, 7 ve 8. gemilerine de entegre edilmesi bekleniyor.    Geminin her iki yöndeki aşırı yalpalamasına karşı direnç sağlamak amacıyla geliştirilen Yalpa Sönümlendirme Sistemi, dalgalı denizlerde gemilere operasyon kabiliyeti sağlıyor. Personelin güvenliğini ve platformun operasyonel verimliliğini artıran sistem, geminin seyir ve savaş durumunda karşılaşacağı zorlu deniz koşulları ve ani manevra hareketleri sonucu ortaya çıkan hareketleri en aza indiriyor. Helikopter harekatına, atış esnasında silah stabilizasyonuna ve denizde ikmal, malzeme ve personel transferine destek sağlayan Yalpa Sönümlendirme Sistemi, zorlu deniz koşullarına dayanıklı tasarımı, otomatik ve adaptif çalışma özellikleri ile ön plana çıkıyor. ""Balığın yüzgeci gibi"" STM Genel Müdürü Özgür Güleryüz, Cumhurbaşkanlığı Savunma Sanayii Başkanlığı öncülüğünde savunmada tam bağımsız Türkiye'yi gerçekleştirebilmek için adım adım ilerlediklerini söyledi. Özellikle askeri denizcilik projelerinde STM'ye verilen ana görevin, milli katkı payını giderek arttırmak olduğunu vurgulayan Güleryüz, Ada sınıfı korvetlerin ilkinde yüzde 15-20 civarında olan yerli-milli katkı payının yüzde 80-85'e ulaştığına işaret etti. Gemiler yüzde 100 yerli olana kadar çalışmalarının devam edeceğini dile getiren Güleryüz, Yalpa Sönümlendirme Sistemi'nin de yurt dışından alınırken millileştirme projeleri kapsamına alındığını bildirdi. Sistemin bir balığın yüzgeci gibi düşünülebileceğini ifade eden Güleryüz, şöyle konuştu: ""Yalpa Sönümlendirme Sistemi, geminin intikali sırasında stabil, güvenli şekilde ilerleyebilmesine destek olabilmek için adaptif tepkiler de veren ve bu anlamda geminin güvenliğini sağlayabilecek önemli kritik sistemlerden bir tanesi. Yurt dışından alınabilen bir çözümdü. Yapılan bu çalışmalardan sonra mevcut gemilerimiz, bundan sonra geliştirecek farklı tonajlı, farklı boyutlardaki gemiler için bir mühendislik yetkinliği kazanmış olduk. Her zaman şunu dile getiriyoruz: Biz ekosistemimizle beraber büyümek istiyoruz. Ne kadar güçlü ekosistem olursa bir platform geliştiricisi, üreticisi olarak kendimizi çok daha güvende ve güçlü hissediyoruz. Özellikle ihracat motivasyonumuz çok fazla yüksek. Yurt dışında arkamızdaki ekosistemin de gücünü alarak her türlü çözümü, platformu, entegrasyon faaliyetini gerçekleştirebileceğimizi düşünüyoruz. Yalpa Sönümlendirme Sistemi de ekosistemimizdeki güçlü mühendislik firmalarından biriyle geliştirdiğimiz bir ürün."" Birçok kazanım sağlayacak Gemi atış yapacağı zaman strabilizasyon konusunda bu sistemin çok daha hassas destek verebileceğini belirten Güleryüz, ayrıca helikopter operasyonunda helikopterin güvenli şekilde platforma inmesini sağlayacak önemli bir yetkinlik olduğunu aktardı. İleri mühendislik çözümüyle ülkeye yeni bir teknolojiyi kazandırmaktan mutlu olduklarını vurgulayan Güleryüz, şunları kaydetti: ""İhraç ettiğimiz iki korvete takacağız. İnşallah MİLGEM 6, 7, 8. gemilerinde yine bu çözüm kullanılacak. Edindiğimiz bu yetkinliği bundan sonra tasarlayacağımız her türlü gemiye uyarlama yetkinliğini de elde etmiş vaziyetteyiz. Savunmada tam bağımsız Türkiye önemli motivasyonlarımızdan bir tanesi ama bir taraftan da yurt dışına döviz çıkışını engellemeyi amaçlıyoruz. Satın almakta sıkıntı yaşamasak bile yurt dışına para ödemek zorunda kalıyoruz. Her türlü yerlileştirme faaliyetiyle kaynağın ülkede kalmasını sağlıyoruz, ihracatla da ülkeye gelir getirme anlamında önemli adımlar atılmış oluyor."""
192,"Milli radar Retinar, dron ve paramotorlara geçit vermeyecek","Türk savunma sanayii bünyesinde milli olarak geliştirilen 3 boyutlu çevre gözetleme radarı Retinar FAR-AD, dron ve paramotor gibi tehditlerin tespit edilmesine imkan veriyor.",Savunma,https://www.trthaber.com/haber/savunma/milli-radar-retinar-dron-ve-paramotorlara-gecit-vermeyecek-805686.html,"Değişen tehditlerin önlenmesi amacıyla geliştirilen yenilikçi çözümlere yenileri ekleniyor. Son dönemde önemli bir tehdit unsuruna dönüşen mini/mikro insansız hava araçları (İHA), paramotorlar karşı tedbir arayışlarında önemli bir yer tutuyor. Meteksan Savunma Genel Müdürü Selçuk Kerem Alparslan, yaptığı açıklamada, Türk Silahlı Kuvvetlerinin ihtiyaçlarını karşılamak ve savunma sanayisindeki ihracat hedeflerine katkı sağlamak üzere yerli ve milli teknolojiler geliştirdiklerini söyledi. Özellikle sınır güvenliği, kritik tesis güvenliği gibi alanlarda radar ve elektronik harp temelli çözümleri bulunduğuna, hava platformlarında özel radar çözümleri oluşturduklarına işaret eden Alparslan, sınır güvenliği ve kritik tesis güvenliğine yönelik Retinar isimli bir ürün ailesi ortaya çıkardıklarını belirtti. Bu ailenin anti-dron özellikli bir üyesinin Retinar FAR-AD olarak isimlendirdiklerini anlatan Alparslan, radarın güncel bazı hedef kategorileri mini-mikro İHA'lar, gezinen ya da dolanan mühimmatlar, kamikaze İHA'lar, paramotor ya da delta kanat gibi özel İHA'lara yönelik geliştirildiğini bildirdi. ""Gelen hedef mi, kuş mu, dron mu, hatta paramotor mu ayrıştırabiliyor"" ""Asimetrik hedef"" olarak nitelendirilen bu tehditlere karşı konvansiyonel hava savunma sistemlerinin önemli zaaflara sahip olduğuna işaret eden Alparslan, şöyle konuştu: ""Onların boşluklarını değerlendiriyor bazı unsurlar. Terörist faaliyetlerde kullanabiliyor hatta devlet aktörlerinin de sıklıkla kullanmaya başladıklarını görüyoruz güncel olaylarda. Mini-mikro İHA dediğimiz bu kategorideki hedefler alçakta uçuyor, görünmüyorlar. Yani çok kolay görünebilir hedefler değil. Yavaş geliyorlar, yerine göre hızlanabiliyorlar, dolanabiliyorlar, gezinebiliyorlar o kadar zor bir hedef kategorisi ki bunlara yönelik unsurlar geliştirmeniz gerekiyor. Retinar FAR-AD anti-dron radarı 360 derece yancada, yükselişte de 40 derece gibi geniş bir kesit konide, uzayda hedefleri coğrafi olarak konumlandırıyor. Onların konumlarını yüksek çözünürlük ve doğrulukta buluyor. Yönelimlerini, hızlarını buluyor ve bunları da komuta kontrol sistemleri üzerinden karşı tedbir gösteren unsurlara yönlendiriyor. Bu hedeflere karşı çok önemli bir kuvvet çarpanı. Retinar FAR-AD bu tür hedeflere karşı etkili olmak için hedefleri arayıp bulurken izlemeye alıyor, izlerken de sınıflandırıyor. Yani gelen hedef mi, kuş mu, dron mu, hatta paramotor mu ayrıştırabiliyor. Bu da onu benzerlerinden çok farklı kılıyor açıkçası."" Testlerde kendini kanıtladı, en yeni teknolojilerle güncelleniyor Güncel bazı gelişmelerde ortaya çıkan tehditlerle Türk güvenlik güçlerinin uzun süredir ilgilendiğini ifade eden Alparslan, kendilerinin de teknolojik çalışmalarını buna göre yönlendirdiklerini ve kapsamlı testler gerçekleştirdiklerini söyledi. Testlerde 9 kilometrenin üzerinde bir menzilde hedefleri arayıp izlemeye alabildiklerini anlatan Alparslan, sistem radar temelli olduğu için gece-gündüz koşullarından, hava şartlarından, sisten etkilenmediğini ifade etti. Alpaslan, ""Çok yoğun sis ortamında da testler yaptık. Öyle ki görüş mesafesi çok düşük, bulut çökmüş ortamlarda testler gerçekleştirdik. 9,3 kilometreden tespitler yapabildiğimizi gördük. Bu tespitlerde doğru teşhis ve sınıflandırma yapabildiğimizi gördük. Bu anlamda Silahlı Kuvvetlerimizin envanterinde yer alan, onlara çok önemli kuvvet sağlayan bir unsur çıkartmış olduk. İhracat çalışmalarına da yoğun olarak devam ediyoruz."" Selçuk Kerem Alparslan, envanterde olan ve teslimatları süren tüm Retinar FAR-AD radarlarının bu özelliklere sahip olduğunu, milli teknoloji ürünü olmasının avantajıyla da çözümleri sürekli destekleyip en yeni teknolojilerle güncellediklerini söyledi. Yeni hamlelere karşı tamamlayıcı çözümler geliyor Selçuk Kerem Alparslan, bugün teknolojilerin çok kolay ve hızlı elde edilebildiğini, bunlara ulaşan karşı güçlerin çok çevik, hızlı hareket ettiğini ve hızlı ürün geliştirdiğini belirtti. Alparslan, şu değerlendirmelerde bulundu: ""Buna konvansiyonel, standart bakış açısıyla yaklaşırsanız, çok uzun seneler alan projeler, büyük, pahalı sistemlerle oyunu baştan kaybediyorsunuz. Meteksan Savunma olarak çevik ve dinamik bir şirketiz. Teknolojik hazırlık seviyemiz çok yüksek. Hızla reaksiyon gösteriyoruz açıkçası. Bu paramotor tabir edilen hedef türlerine birkaç sene evvelinden konsantre olmuştuk. Bu sırada dedik ki hedef ya da hedef olmayan unsurların ayrıştırılması ve çok zamanlı ayrıştırılması çok kritik. Bu yüzden ona odaklandık ve hızlı tarama rejimleri uyguladık. Tararken sınıflandırma gibi özellikler barındırdık. Asimetrik harbin gereği olarak karşı taraf da bunları nasıl kırarım diye çalışıyor. Ona yönelik olarak sürü saldırıları çok gündemde. Yakında bu tür savunma sistemlerini satüre edecek yani doyuma ulaştıracak yaklaşımlarla geleceklerini düşünüyorum. Biz de sırf buna yönelik olarak uzun süredir aktif elektronik taramalı ve MIMO özellikli bir radar üzerinde çalışıyoruz. Bunun da son noktalarına gelmiş vaziyetteyiz. Saha testleri çok başarılı gidiyor. Retinar FAR-AD'yi tamamlayan ya da onu genişleten bazı özellikleri var. Bütün yukarı koniyi, yarı küreyi çok hızlı tarayabiliyor. Bir saniyede bütün uzayı tarayabiliyor ve birden fazla hedefi aynı anda konumlandırabiliyor ve takip edebiliyor. Yüksek hızlı ve düşük hızlı hedefleri aynı anda tespit ve takip edebilmek zor bir problemdir. MIMO özelliği sayesinde bunları da yapabiliyoruz. Radar karmaşıklığı yoğun olan ortamlarda dahi yüksek performans alıyoruz ve teknolojimizi bu alanda sürekli geliştiriyoruz. Karşı tarafa hızla reaksiyon göstermemiz büyük bir mühendislik çevikliği, becerisi gerektiriyor. Radarlarda, özellikle çevre gözetleme radarlarında da bu olgunlukta olduğumuzu düşünüyorum. Hareket halinde de dron tespit edebilen sistemler üzerinde çalışıyoruz, bunları yapabildiğimizi görüyoruz."""
193,Türk savunma ürünlerinin cazibesi artıyor,"Savunma Sanayii Başkanı Görgün, kalite, performans ve maliyet etkinliğiyle ön plana çıkan Türk savunma sanayii ürünlerinin Avrupa ve dünyanın her yerindeki kullanıcılarının arttığını belirtti.",Savunma,https://www.trthaber.com/haber/savunma/turk-savunma-urunlerinin-cazibesi-artiyor-805481.html,"Cumhurbaşkanlığı Savunma Sanayii Başkanı Haluk Görgün, Türk savunma sanayiinin kara aracı üreticileri Otokar ve Nurol Makina'nın, Estonya'ya yaklaşık 230 adet 4X4 ve 6X6 zırhlı personel taşıyıcı ihracatına yönelik Tallinn'deki sözleşme imza törenine katıldı. Görgün, Türk savunma sanayisinin her geçen gün güzel haberler paylaştığını söyledi. ""Estonya'yla kara araçlarında önemli bir anlaşma sağladık"" Askeri kara araçlarında Türk şirketlerinin 20'den fazla ülkeye farklı büyüklükteki araçlarını ihraç ettiğine değinen Görgün, ""Bu platformlara sahip oldukça ve bu platformların üzerinde kullanılan teknolojik ekipmanları kendi ülkemizde geliştirip fonksiyonlarını arttırdıkça yurt dışında tercih edilme sebeplerini de ön plana çıkarmış oluyoruz. Tabii ki maliyet etkin olması, zamanında teslim edilebilmesi, verilen sözlerin tutulması, satış sonrası bakımların güvence vermesi tercih sebepleri arasında oluyor son kullanıcılar tarafından. Son olarak NATO müttefiklerimizden bir tanesi Estonya'yla kara araçlarında önemli bir anlaşma sağladık. Hem 6X6 hem 4X4 iki farklı firmamız güzel imzalar attılar."" diye konuştu. ""Bu süreç bize çok ciddi tecrübe kazandırdı"" Türkiye'nin savunma sanayisinin ürün geliştirme sürecinde çok büyük tecrübeler edindiğini vurgulayan Görgün, şu değerlendirmelerde bulundu: ""Bu tecrübeler sadece kendi ülkemizde yerli ve milliliği üst düzeye çıkarma konusunda değil. Aynı zamanda yurt dışından alımla başlayan süreçte şimdi kendi tasarımlarımızı yapıp, platformlarımızı üretip, ihraç etme aşamasına geldik. Bu süreç bize çok ciddi tecrübe kazandırdı. Bu kazanılan tecrübeyle ihracat faaliyetlerine giriştiğimizde firmalarımız, Milli Savunma Bakanlığımız, Savunma Sanayi Başkanlığı personelimiz karşı tarafı çok iyi anlayıp, ihtiyaçları çok iyi bilip bunları çözümünü masaya samimi şekilde koyuyor. Bunun yanında hem teknik olarak iyi hem ekonomik olarak tercih edilen ürünler de sunduğumuzda bu ihracat haberlerini paylaşıyoruz."" Tüm aktörler ihracat için birlikte çalışıyor Türk savunma sanayisinin geçen yılı 4,4 milyar dolar ihracat rakamıyla kapattığını anımsatan Haluk Görgün, bu yılki beklentileri yakalamak için özel şirketlerin, Vakıf şirketleri ve bağlı ortaklıklarının, Milli Savunma Bakanlığının, Savunma Sanayii Başkanlığının birlikte koordineli çalıştığını belirtti. Hedeflerinin ihracatı artırmak olduğunu vurgulayan Görgün, şunları kaydetti: ""Hem karada hem havada hem denizde büyük platformlar üretiyoruz. Kendi ihtiyaçlarımızı karşılıyoruz. Kendi ihtiyaçlarımızı karşılamakla birlikte dost ve müttefik ülkelerimizin ihtiyaçlarını da tercih edilen bir ortak olarak karşılamak için elimizden geleni yapıyoruz. Bunların içindeki alt sistemleri, teknolojik sistemleri, sensörleri yapabiliyoruz, geliştirebiliyoruz. Bunları farklı fonksiyonlarda kullanılabilecek hale getirebiliyoruz. İnsan, insansız sistemler... Malumunuz insansız hava araçlarımız, SİHA'larımız zaten dünyada ayrı bir marka. Denizde, karada ve havada yine bu insansız sistemlerle geliştirdiğimiz ve envantere katmak üzere olduğumuz birçok platformumuz var. İşte bunlar, bütün platformlar kendi envanterimizde kullanıldıkça ve elde ettiğimiz sahadaki tecrübe ürünlere teknolojik yönleriyle aktarıldıkça ve maliyet etkin hale getirildikçe bahsettiğim birikimle beraber yurt dışında da tercih ediliyor olacak ve ihracatımız artacak diye düşünüyorum. Bütün gayretlerimiz bu yönde."" 170'ten fazla ülke, 230'dan fazla ürün Haluk Görgün, dünyanın farklı bölgelerinden Türk savunma sanayisi ürünlerine gösterilen ilgiye ilişkin şöyle konuştu: ""Ürünlerimizi son derece kaliteli yapıyoruz. Önemli test süreçlerinden geçiriyoruz. Her türlü çalışma şartlarına uygun ürünler geliştiriyoruz. Sadece Avrupa'da değil dünyanın her yerinde kullanıcılarımız artmaya başladı. 170'in üzerinde ülkeye savunma sanayisi ürünlerimizi ihraç ediyoruz. Ürün çeşitliliğimiz de çok fazla. 230'un üzerinde farklı ürün Türkiye'den dost ve müttefik ülkelere ihraç edilir durumda. Avrupa'da da farklı ülkelerde son zamanlarda gelişen anlaşmaları farklı platformlar için kara, hava vesaire konuşuyoruz, satışını gerçekleştiriyoruz. Bunlar sadece Avrupa'da değil dünyanın her tarafında geçerli. Elde ettiğimiz tecrübe, birikim, yetkinlik, kapasite ve kaliteyle bu örnekler artacak diye değerlendiriyorum."""
194,Avrupa’da sahne Türk zırhlıların,"Türkiye’nin ihracat başarılarına bir katkı da zırhlı kara araçlarından geldi. Estonya, ülkemizden iki farklı tipte yaklaşık 230 adet zırhlı araç tedarik edecek. Rakiplerine oranla hem daha düşük maliyete hem de daha yüksek performans ve işletme kolaylığına sahip Türk zırhlılarının Avrupa’nın farklı ülkelerinde de boy göstermesi bekleniyor.",Savunma,https://www.trthaber.com/haber/savunma/avrupada-sahne-turk-zirhlilarin-805454.html,"Türkiye özellikle son dönemlerde savunma sanayii ihracatında insansız hava araçları ya da deniz platformları ile öne çıksa da aslında kara araçları bakımından da Ankara dolu dizgin bir yol izliyor. Yerli/milli üretim zırhlı araçların ağırlıklı olarak Afrika ve Orta Asya coğrafyalarında kullanılmasına alışkınız. Ancak Estonya’dan gelen bir haber Türk zırhlılarının Avrupa’da daha çok teker çevireceğini gösteriyor.   Bir NATO ülkesi olan Estonya’nın Otokar Arma 6x6 ve Nurol NMS 4x4 tedarikine yönelik sözleşme imzalaması yeni dönemin kilometre taşlarından biri. Estonya’nın halihazırda Finlandiya ile bu alanda ortak gelişim programı olmasına ve ürettiği zırhlı araçlarla dünyada adından söz ettiren Avrupalı komşularına rağmen ihaleyi Türkiye’nin kazanması dikkate değer. Peki, Estonya neden Türk zırhlılarını tercih etti, Arma 6x6 ve Nurol NMS 4x4 hangi özellikleriyle öne çıktı? Ve tabii ki bu sözleşme yakın gelecekte başka Avrupa ülkeleri için de bir referans olabilir mi? Savunma Sanayii Araştırmacısı Ahmet Alemdar ile hem bu soruların yanıtını hem de Estonya’daki imzaların perde arkasını konuştuk.   Avrupa’nın geliştirme programından sonuç çıkmadı Arma 6x6 zırhlı kara aracı üzerinden anlatmaya başlıyor Alemdar ve Otokar’ın bu ihaleyi kazanmasında ticari ve teknik yönü yani performansının belirleyici olduğunun altını çiziyor. Estonya’nın Finlandiya liderliğindeki Ortak Zırhlı Araç Sistemi (CAVS) programına dahil olduğu bilgisini paylaşıyor ve “Almanya dahil 5 ülke vardı burada. Nihayetinde ortaklar için Patria AMW 8x8 üzerinden 6x6 kara aracı geliştirilecekti. Ancak programın uzun sürmesi, ortaya çıkacak ürünün ihtiyaçları karşılayıp karşılamayacağı konusundaki belirsizlik ve giderek daha fazla bütçe talep edilmesi Estonya için soru işaretlerine neden oldu. Nihayetinde Estonya kendi yolunu çizdi ve bir ihale açtı” diyerek süreci özetliyor.   Teknik kabiliyetler ve düşük fiyat öne çıkardı İhalenin kazananı olan Otokar Arma 6x6 ve Nurol NMS 4x4 için çok temel bir hususa dikkat çekiyor Ahmet Alemdar. Türk zırhlıların performans açısından rakiplerinden kesinlikle geride kalmadığı, maliyet ve işletim kolaylığı açısından onlardan çok daha iyi noktada olduğunu söylüyor. Alemdar, Otokar için bir parantez açıyor ve şirketin satılan araçların idamesi ve personelin eğitilmesi gibi süreçlerde de yetkililerle çok yakın çalışacağını bunun da Estonya’nın hem ekonomisine hem de savunma sanayiisine katkı sağlayacağına dikkat çekiyor.   Sahadan gelen dönüşlerle mükemmelleşiyor Savunma sanayiinde en temel kurallardan biridir; Eğer platformu siz kendiniz üretiyor, yazılımını milli imkanlarla geliştiriyorsanız istediğiniz değişikliği de kolayca yapabilirsiniz. Türkiye’nin son 20 yılda kazandığı en büyük yeteneklerden biri de bu. Nasıl ki SİHA’lar, mühimmatlar, elektronik ve optik sistemler sahada kullanıldıkça giderek daha iyi bir hal alıyorsa kara araçlarında da benzer bir senaryodan bahsediyor Ahmet Alemdar. Türkiye’nin uzun yıllardır hem sınır ötesi harekatlarda hem yurt içindeki operasyonlarda zırhlı araçlarıyla çeşitli görevler icra ettiğini, sahadan alınan geri beslemelerle bu platformların geliştirilme sürecinin sürdüğünü söylüyor. Sahadan yapılan dönüşleri aracınıza uyguladığınız zaman zaten uluslararası ihalelerde şansınız da giderek artıyor.   Türk kara aracı üreticileri müthiş bir esnekliğe sahip Tam da bu noktada gözden kaçmaması gereken bir detay var… Türkiye’nin coğrafi yapısı, iklimi, terörle mücadele ettiği ortamların yapısı ile diğer ülkelerin şartları çok çok farklı olabiliyor. Bu durumda Türk zırhlıları farklı bir coğrafyada nasıl iyi sınav verebiliyor? Ahmet Alemdar, şöyle yanıtlıyor: “Mesela BMC firmasının Kirpi 2 aracının Birleşik Arap Emirlikleri’ne (BAE) ihracatına bakalım… Kirpi 2 zırhlısı BAE’de K2 adıyla kullanılıyor. Kirpi 2’nin kullanılacağı coğrafya çöl ortamı ya da sıcaklığın çok yüksek olduğu yerler… Bu nedenle bazı yapısal ve donanımsal değişiklik yapıldı. Kullanıcının isteğine göre Türk mühendisler hızlı ve faydalı çözümler üretti. Ya da Otokar’ın Arma 8x8 zırhlı aracını yine BAE’nin taleplerine yönelik konfigüre etmesi ve ortaya Rabdan adı verilen özel bir zırhlının çıkması önemli bir örnek. Türk firmalar, son kullanıcının isteklerine göre değişiklik yapabilmede oldukça esnek ve bu alanda ciddi tecrübesi var.”   Avrupa pazarında Türk zırhlılarını daha çok görebiliriz Estonya'nın ihraç edeceği iki zırhlı araç da Türkiye’de kullanılıyor. Bu önemli… Çünkü ihaleyi açan ülke ‘senin bana satmak istediğin bu aracı kendi ülkenin ordusu kullanıyor mu?’ sorusunu mutlaka yöneltiyor. Ve cevap ‘evet’ ise bu sizi bir adım ileri taşıyabiliyor. Türk kara araçları Afrika’da oldukça yaygın… Çad’dan Uganda’ya Somali’den Libya’ya kadar zor iklim ve arazi şartlarında Türk zırhlıları kullanılıyor. Ejder Yalçın’ın Macaristan’a ihracatı ile NATO ve Avrupa Birliği ülkesine ilk 4x4 segmentinde zırhlı kara aracı ihracatımızı yapmıştık. Şimdi ise Estonya’ya 4x4’ün yanı sıra Arma 6x6 ile yeni bir segmentte ihracat yapıyoruz.   Romanya'daki ihaleyi de Türk firmaları kazanabilir Romanya'nın 1000 adedin üzerinde alım yapacağı 4x4 zırhlı araç ihalesinde kısa listeye Türkiye’den yine Nurol ve Otokar’ın kaldığını biliyoruz. Savunma Sanayii Araştırmacısı Ahmet Alemdar’a ‘Türk zırhlılarını Avrupa’nın başka ülkelerinde de görebilir miyiz?’ diye soruyoruz: “Romanya’daki ihaleyi bir Türk firmasının kazanmaması için sebep göremiyorum. Ancak siyasi alımlarda teknik veya maliyet unsurları göz ardı edilebiliyor. Önümüzdeki süreçte Avrupa pazarında Türk kara aracı üreticilerini yeni imzalar atarken görebiliriz.   Ukrayna’daki gerçek savaş ortamında hem BMC Kirpi zırhlısı ve Otokar Cobra II zırhlısı özellikle koruma noktasında iyi performans gösterdiler. Tabii tüm bu hususlar ihalelerde Türk tarafına ‘+’ olarak dönüyor. Türk firmalarını pazardaki rakiplerinden ayrıştıran en önemli unsurlardan birisi yerel iş birliklerine çok önem vermesi. Türk firmaları ihaleyi kazandığında o ülkedeki yerel sanayiyi güçlendirecek, kalkındıracak projeler de hayata geçiriyor. Mesela ilgili ülkede yedek parça, bakım hizmeti gibi konularda yerel partnerler bularak onlarla çalışıyor. Bu gibi avantajları da eklediğimizde zırhlı araçlar konusunda Avrupa yolunun Türkiye için ‘açık’ olduğuna inanıyorum.”
 "
195,TB3 'Anadolu' için havalandı,"Türkiye'nin, katlanabilir kanat yapısına sahip TB3 Silahlı İnsansız Hava Aracı (SİHA), ilk teker kesme testini başarıyla tamamladı.",Savunma,https://www.trthaber.com/haber/savunma/tb3-anadolu-icin-havalandi-805456.html,"Baykar'ın milli ve özgün olarak geliştirdiği Bayraktar TB3 SİHA, ilk uçuşu için gün sayıyor. Katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak TB3 SİHA, ilk teker kesme testini başarıyla tamamladı.    Gökyüzündeki ilk adım.

Yolu bahtı açık olsun...

✅ #BayraktarTB3 Teker Kesme Testi ✈️⚓️????

✅ #BayraktarTB3 Takeoff & Land Test ✈️⚓️???? pic.twitter.com/kN1PJp5iMm ""TEKNOFEST'ten sonra ilk uçuşunu yapacağız"" Baykar Yönetim Kurulu Başkanı Selçuk Bayraktar, TEKNOFEST'te basın mensuplarıyla sohbetinde, ""Bayraktar TB3 şu anda Çorlu’da. Hemen TEKNOFEST’ten sonra ilk uçuşunu yapacağız. Gemiye inip kalkmakta ilk olacak. Türkiye, Amerika Birleşik Devletleri ve İsrail, bakalım ilk kim yapacak?” ifadelerini kullanmıştı.    24 saat havada kalabiliyor Kısa süre içerisinde Bayraktar TB2 üzerinden geliştirilen Bayraktar TB3; katlanabilir kanatlara, SATCOM faydalı yüküne, 1450 kilogram kalkış ağırlığına, 24 saat havada kalış süresine, 6 adet silah istasyonuna ve yüksek irtifada görev yapabilme yeteneğine sahip.   Çok uzun mesafeden kumanda edilebilecek Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak Bayraktar TB3, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye'nin caydırıcı gücünde çarpan etkisi yapacak."
196,Türk savunma sanayii Avrupa'daki varlığını güçlendiriyor,"Türk savunma sanayiinin zırhlı kara aracı üreticisi Nurol Makina, Estonya'da 9 firmanın yarıştığı 4x4 zırhlı araç ihalesinin galibi oldu.",Savunma,https://www.trthaber.com/haber/savunma/turk-savunma-sanayii-avrupadaki-varligini-guclendiriyor-805060.html,"Nurol Makina ve Estonya Savunma Tedarik Kurumu arasında 100 adet NMS 4x4 (YÖRÜK) tedariki için Tallinn'de sözleşme imzalandı. Sözleşmeye Nurol Makina adına Genel Müdür Engin Aykol imza attı. Aykol, yaptığı açıklamada, Avrupa'ya ve bir NATO ülkesine ilk satışlarını Macaristan'la birlikte gerçekleştirdiklerini daha sonra Nurol Makina İngiltere'yi kurduklarını anımsattı. Nurol Makina İngiltere ile Avrupa'ya açılma konusunda çok ciddi planları bulunduğunu dile getiren Aykol, Estonya projesini de yaklaşık 2 yıldır takip ettiklerini bildirdi. Kullanıcı ve tedarik makamıyla her aşamada çok sıkı, karşılıklı güven çerçevesinde çalışarak, aracın üstün performansı ve fiyat avantajıyla sözleşme imzalama noktasına geldiklerini vurgulayan Aykol, Milli Savunma Bakanı Yaşar Güler ve Cumhurbaşkanlığı Savuma Sanayii Başkanı Haluk Görgün'ün desteğini alarak bu imzayı atmaktan çok büyük mutluluk ve gurur duyduklarını ifade etti. ""Estonya, BM ve NATO görevlerinde son derece önemli bir aktör"" Estonya'nın Birleşmiş Milletler ve NATO görevlerinde son derece önemli bir aktör olduğuna işaret eden Aykol, şöyle konuştu: ""Onları bu alanda destekliyor olmak hem bizim hem ülkemiz adına çok gurur verici. 2 senelik süreç; çok zorlu da bir süreçti. 6 ülkeden 9 firmayla bir noktaya gelindi. Bundan sonra işimiz daha zor ama daha zevkli. Çünkü artık kullanıcıyla ki son derece profesyonel ve ne istediğini bilen bir kullanıcı, çalışarak ihtiyaçlarını en kısa sürede tamamlamak en büyük hedefimiz."" Yüksek mobilite ve korumanın ürettikleri araçlarda en kritik konu olduğunu vurgulayan Aykol, şu değerlendirmelerde bulundu: ""NMS 4X4, artık efsane haline gelmiş EJDER YALÇIN aracının bir türevi. Dolayısıyla son derece güvenilir bir araç. EJDER YALÇIN'da olduğu gibi faydalı yük kapasitesi yüksek. En büyük avantajı 11 kişilik ve hızlı bir araç olması. Torku yüksek, beygir gücü fazla. Dolayısıyla konvoy, hızlı intikal konularında önemli bir açığı kapatacak bir araç."" Engin Aykol, araçların teslimatını 18 ay içinde tamamlayacaklarını bildirdi. Nurol Makina, sözleşme kapsamında ilk araçları 2024 yılı içinde Estonya Savunma Kuvvetleri 2. Piyade Tugayı'na teslim edecek."
197,Türk zırhlısı ARMA 6x6 Avrupalı rakiplerini geride bıraktı,"Otokar tarafından geliştirilen ARMA 6x6 zırhlı personel taşıyıcı, Avrupalı rakiplerini geride bırakarak Estonya'da ihracat başarısına ulaştı.",Savunma,https://www.trthaber.com/haber/savunma/turk-zirhlisi-arma-6x6-avrupali-rakiplerini-geride-birakti-804970.html,"Otokar, Estonya Savunma Yatırımları Merkezi (ECDI) tarafından güvenlik güçlerinin kullanımına sunulacak 4X4 ve 6X6 araçlara yönelik olarak Estonya'nın başkenti Tallinn'de sözleşme imzaladı. Otokar, Avrupalı rakipleri geride bırakarak imzaladığı sözleşme kapsamında yaklaşık 130 milyon avro karşılığında ARMA 6X6 zırhlı personel taşıyıcı ihraç edecek. Araçlarla birlikte bakım ekipmanları ve eğitim hizmetlerini de kapsayan sözleşmeye göre, teslimatların 2024 yılının ikinci yarısında başlaması ve 2025 yılında tamamlanması planlanıyor. Otokar Askeri Araçlar Genel Müdür Yardımcısı Sedef Vehbi, yaptığı açıklamada, Estonya'da imzaladıkları sözleşmeyle pazar çeşitliliğini artırdıklarını söyledi. ""Avrupalı rakiplerimizin önüne geçtik"" ARMA 6X6 ile önemli bir Avrupa ülkesinin tedarikçisi konumuna geldiklerine işaret eden Vehbi, proje için 2020'den beri çaba harcadıklarını ve çok yol katettiklerini belirtti. Vehbi, ""Ülkenin çok profesyonel yaklaşımı vardı. Çok adil bir rekabet ortamı oldu. Hem teknik özelliklerimiz hem de ticari koşullarımızla öne çıktık, en önemlisi Avrupalı rakiplerimizin önüne geçtik."" dedi. ARMA 6X6 ile yakaladıkları başarının en büyük sebeplerinden birinin aracın sahadaki başarısı olduğunu vurgulayan Vehbi, ARMA 6X6'nın halen 5 farklı kullanıcı tarafından tercih edildiğini bildirdi. Sahadaki başarı rekabette avantaj sağladı Konuyu ""çok tekerlekli araç ailesi"" olarak değerlendirdiklerini dile getiren Vehbi, ""ARMA 6X6 ve 8X8 yaklaşık aynı platformlar sadece bir aks var aralarında. ARMA 6X6 5 farklı kullanıcıya yüksek riskli bölgelerde hizmet veriyor. Büyük başarılar elde etti. Savunma sanayisinde her ne kadar işler gizli yürüse de bunlar duyuluyor. Bu sebeple de burada çok büyük rekabet avantajı yakaladık."" diye konuştu. ARMA araç ailesinin ""yüzde 100"" yeni ihracat başarılarına imza atacağını ifade eden Vehbi, şunları kaydetti: ""Otokar mühendislik kabiliyetleri çok yüksek bir şirket. En büyük gurur kaynağımız, övünç kaynağımız, mühendislik kabiliyetlerimiz ve geniş ürün gamımız. Bu sebeple dünyanın her yerinde şu anda Avustralya hariç sadece ARMA değil çeşitli araçlarımızla rekabet halindeyiz. Dolayısıyla bizden iyi haberler duymaya devam edeceksiniz. Burada devletimizin desteğini arkamızda görmek bizim için büyük onurdu. Çok gurur kaynağıydı. Umarım bu destek de şirketlerimizin uluslararası başarıları da devam eder. Çok gururluyuz, mutluyuz."" En zorlu arazi ve iklim koşullarında kendini ispatladı Otokar'ın yüksek taktik ve teknik özelliklere sahip çok tekerlekli modüler zırhlı aracı ARMA 6x6, halihazırda farklı coğrafyalarda 5 farklı kullanıcı envanterinde aktif olarak hizmet veriyor. ARMA 6x6, üstün hareket kabiliyeti, yüksek mayın ve balistik koruma özelliğinin yanı sıra orta ve yüksek kalibre silah sistemleri entegrasyonuna imkan sunuyor. Yüksek taktik ve teknik özelliklere sahip ARMA, geniş varyant yelpazesiyle en zorlu arazi ve iklim koşullarında kendini kanıtladı. ARMA 6x6 özellikle yüksek muharebe ağırlığı ve geniş iç hacmi ile dikkat çekiyor. ARMA, istek ve ihtiyaçlar doğrultusunda farklı silah ve kule sistemleri ile donatılabiliyor. ARMA ailesi zırhlı personel taşıyıcı, zırhlı muharebe aracı, komuta kontrol, KBRN keşif aracı gibi farklı görevlerde kullanılabiliyor."
198,Türkiye'den Bosna Hersek'e destek,"Milli Savunma Bakanlığının sağladığı hibeyle Bosna Hersek Silahlı Kuvvetlerine ait tank ve zırhlı personel taşıyıcıların bakım ve onarımı yapıldı, yedek parça tedariki gerçekleştirildi.",Savunma,https://www.trthaber.com/haber/savunma/turkiyeden-bosna-herseke-destek-804942.html,"Milli Savunma Bakanlığı bünyesinde faaliyet gösteren Askeri Fabrika ve Tersaneler İşletme Anonim Şirketi (ASFAT) ve Bosna Hersek Savunma Bakanlığı arasında önceki yıllarda imzalanan anlaşma çerçevesinde, Bosna Hersek Silahlı Kuvvetlerinin envanterinde yer alan tank ve zırhlı personel taşıyıcıların yerinde bakım onarımı yapılarak, Bosna Hersekli yerel personele eğitim hizmeti verildi. Söz konusu sistemlerin gelecek dönemde işletme, bakım ve idamesi için ihtiyaç duyulacak yedek parçaların tedariki de anlaşma kapsamında gerçekleştirildi. Anlaşmanın başarıyla tamamlanması vesilesiyle başkent Saraybosna'daki Orduevi'nde tören düzenlendi.    Törene, Bosna Hersek Savunma Bakan Yardımcısı Slaven Galic, Bosna Hersek Genelkurmay Başkanı Korgeneral Senad Masovic, Türkiye'nin Saraybosna Büyükelçisi Sadık Babür Girgin, Saraybosna Büyükelçiliği Askeri Ataşesi Albay Mustafa Sıtkı Tatar ve ASFAT Genel Müdürü Esad Akgün katıldı. Galic, Türkiye ile işbirliğinin devam etmesi temennisinde bulunarak, böyle projelerle ülke savunmasının güçlendiğini söyledi. Tören kapsamında ayrıca, Tatar ve Galic devir teslim belgesi de imzaladı. Bu arada, tank ve zırhlı personel taşıyıcıların bakım ve onarımı için Türkiye'den 12 kişilik teknik ekibin geldiği kaydedildi."
199,Türk savunma sanayiinden Estonya'ya 200 milyon euroluk ihracat,"Türk savunma sanayisinin kara aracı üreticileri Otokar ve Nurol Makina, Estonya'ya yaklaşık 230 adet 4X4 ve 6X6 zırhlı muharebe aracı ihraç edecek.",Savunma,https://www.trthaber.com/haber/savunma/turk-savunma-sanayiinden-estonyaya-200-milyon-euroluk-ihracat-804889.html,"Estonya Savunma Yatırımları Merkezi (ECDI) tarafından güvenlik güçlerinin kullanımına sunulacak 4X4 ve 6X6 araçlara yönelik olarak Estonya'nın başkenti Tallinn'de sözleşme imza töreni düzenlendi. Törende Milli Savunma Bakanı Yaşar Güler ve Estonya Savunma Bakanı Hanno Pevkur tarafından Niyet Mektubu, Cumhurbaşkanlığı Savunma Sanayii Başkanı Haluk Görgün ve Estonya Savunma Yatırımları Merkezi (ECDI) Genel Müdürü Magnus Valdemar Saar tarafından iki ülkenin savunma sanayisindeki iş birliğine yönelik protokol imzalandı. Daha sonra ECDI ile Otokar arasında ARMA 6X6, Nurol Makina arasında NMS (YÖRÜK) 4X4 zırhlı muharebe aracı tedarikine yönelik sözleşmelerin imzası atıldı. Sözleşmeleri Otokar Genel Müdür Yardımcısı Sedef Vehbi ve Nurol Makina Genel Müdürü Engin Aykol imza etti. Törende verilen bilgilere göre, sözleşmeler kapsamında yaklaşık 200 milyon euro karşılığında 230 civarında araç Estonya güvenlik güçlerinin kullanımına sunulacak. Bakan Güler, törende yaptığı konuşmada, imzalanan niyet mektubunun iki ülke arasındaki mükemmel ilişkileri daha ileriye taşıyacağını, savunma sanayisi ve şirketlerinin daha fazla işbirliği yapmasına imkan vereceğini söyledi.    İki ülke arasında karşılıklı saygıya dayalı çok iyi ilişkiler olduğunu vurgulayan Güler, gelecek yıl ikili ilişkilerin 100. yılının kutlanacağına işaret etti. Güler, ""Savunma sanayisindeki ilişkiler iki ülkeyi daha da yakınlaştıracak. Türk firmalarının ürünleri Estonya ordusunu daha da güçlendirip bölgesel güvenliğe katkıda bulunacak. Niyet anlaşması iyi ilişkileri daha geliştirecek."" dedi. Estonya Savunma Bakanı Pevkur da iki ülke arasında ilişkilerin ikinci 100 yılında özellikle savunma sanayisindeki ilişkilerin çok artacağını ifade etti. Savunma sanayisi olarak çeşitli projeler çalıştıklarını dile getiren Pevkur, ""Ukrayna-Rusya savaşından sonra savunmayı güçlendirmek için çok vaktimiz olmadığını anladık. Bu araçlar hakkında çok iyi şeyler duyduk. Estonya savunma sanayisi şirketleri de Türk ordusuna çok şey temin edebilir. NATO büyük bir askeri güç. Ukrayna ve İsrail'deki gelişmeler bu büyük gücü bir arada tutmanın önemini bir kez daha teyit etti. Bu niyet mektubunu imzalamaktan çok memnuniyet duyuyorum. Savunma sanayisindeki işbirliğimizi daha ileriye taşıyacak."" değerlendirmesinde bulundu. ""Ortak projeler çalışabiliriz"" Cumhurbaşkanlığı Savunma Sanayii Başkanı Görgün, imzalanan anlaşmalar ve sözleşmelerle NATO müttefiki Estonya ile savunma alanında işbirliğine başladıklarını söyledi. Estonya'nın savunması ve güvenliğinin Türkiye için büyük önem taşıdığını ifade eden Görgün şöyle konuştu: ""Tüm savunma ve güvenlik ihtiyaçlarınız için, NATO standartlarında, uygun maliyetli, hızlı teslimat çözümleri sunmaya her zaman hazırız. Özellikle savunma sanayisi firmalarımız son teknolojiye sahip zırhlı araçlarla sahada kendilerini kanıtlamış ve dünyanın sayılı üreticileri arasına girmiştir. Zırhlı araçlarımız dünya çapında çok sayıda ordu tarafından başarıyla kullanılmaktadır. İmzaladığımız protokol, firmalarımıza olan güvenimizin tam olduğunu ortaya koyuyor ve Nurol Makina ve Otokar ile gerçekleştireceğiniz projelere tam desteğimizi vereceğimizi vurgulamak istiyorum. Zırhlı araç projelerinde olduğu gibi Estonya Savunma Bakanlığına ve Estonya Savunma Kuvvetlerine diğer tüm alanlarda da aynı seviyede destek sunacağımızdan emin olabilirsiniz. Estonya Savunma Kuvvetlerinin ihtiyaçlarını karşılamak için çeşitli alanlarda işbirliği yapabileceğimize inanıyoruz. Estonya savunma sanayisindeki kritik teknolojilerden yararlanırken ihtiyaçlarınızı karşılamak için ortak üretim projeleri ve ortak girişimler üzerinde çalışabiliriz. Her iki ülkenin savunma sanayii firmaları, sadece kendi ülkelerimizin değil, üçüncü ülkelerin ihtiyaçlarının karşılanmasında da işbirliği yapabilirler.""    ECDI Genel Müdürü Magnus Valdemar Saar, Estonya güvenlik güçlerinin sahip olduğu imkanları artırmak için Türk tedarikçilerle çalışma kararı aldıklarını söyledi. Geçmişte Türk şirketleriyle küçük sözleşmeler yaptıklarını dile getiren Saar, bu kez pek çok zorluğa sahip iddialı bir planı hayata geçireceklerini vurguladı. Saar, Türk şirketlerinin güçlü destek ve güvenilir tedarik zinciri oluşturma çabası için teşekkür etti. Konuşma ve imza törenlerinin ardından anlaşmaların tarafları günün anısına birbirlerine hediyeler takdim etti."
200,"Milli İHA'ların öncüsü Özdemir Bayraktar ile ""milli teknoloji"" yürüyüşü sürüyor","Türk savunma sanayii bünyesinde geliştirilen ve sınıfının en iyisi haline gelen insansız hava araçlarının mimarı Özdemir Bayraktar, hayatı boyunca yürüttüğü çabaları kalıcı hale getiren eser ve etkinliklerle yaşatılıyor.",Savunma,https://www.trthaber.com/haber/savunma/milli-ihalarin-oncusu-ozdemir-bayraktar-ile-milli-teknoloji-yuruyusu-suruyor-804808.html,"Girişimci, yüksek mühendis ve sanayici Özdemir Bayraktar, 18 Ekim 2021 yılında hayata gözlerini yumduğunda geride Milli Teknoloji Hamlesi için kritik önemde olan ve başarıyla dönülen kilometre taşları bıraktı.   Özdemir Bayraktar, tek bir matkap ile kurduğu Baykar'da hassas talaşlı imalat sektörüne yönelik birçok özgün makine tasarımı ve imalatı, parça işleme aparat tasarım süreçlerini yönetti. Baykar'ın milli ve özgün insansız hava aracı teknolojisi geliştirmesi atılımında öncü rol üstlenen Bayraktar, bu projelerin hayata geçirilmesinde tasarım aşamasından prototip aşamasına, imalat aşamasından yatırım planlamasına kadar her aşamada aktif ve lider olarak yer aldı. Baykar, geçen sürede dünyanın önde gelen insansız hava aracı sistemleri üreticilerinden biri haline geldi. Özdemir Bayraktar Milli Teknoloji Merkezi Milli Teknoloji Hamlesi idealinin öncü ismi Bayraktar'ın vefatının ardından anısını yaşatmak ve hayatı boyunca yürüttüğü çabaları kalıcı eserler ve etkinliklerle devam ettirmek adına başta Baykar, Bayraktar Teknoloji ve T3 Vakfı olmak üzere çeşitli kurum ve kuruluşlarca bir dizi proje hayata geçirildi, çeşitli bağışlar yaptı. Özdemir Bayraktar'ın isminin yaşatıldığı en önemli tesis, milli insansız hava araçlarının geliştirilip üretildiği Baykar'a ait teknoloji merkezi. Bayraktar'ın kurucusu olduğu ve zaman içerisinde bir ""İHA/SİHA mükemmeliyet merkezi"" haline gelen üretim üssü, Özdemir Bayraktar Milli Teknoloji Merkezi ismiyle faaliyetlerine devam ediyor. 200 bin metrekare arazi üzerine kurulu tesis, üretim, mekanik ve elektronik entegrasyon fazları bir arada olan 58 bin metrekarelik AR-GE Tasarım Merkezi'ne sahip bulunuyor. Burada 13 farklı mühendislik disiplini bir arada çalışıyor. Özdemir Bayraktar Milli Teknoloji Merkezi'nde 100 bin metrekare kapalı alanda üretim ve entegrasyon faaliyetleri yürütülüyor. Baykar ve Bayraktar Teknoloji bağışlarıyla Kocaeli Gebze'deki TÜBİTAK MAM Kampüsü ve Erzincan'da 3. Ordu Komutanlığı Özdemir Bayraktar Camii projeleri hayata geçirildi. İstanbul Teknik Üniversitesi, İTÜ 1773 Teknopark ve Baykar'ın katkılarıyla İTÜ Özdemir Bayraktar Tasarım ve Prototipleme Merkezi, Baykar tarafından Kabataş Erkek Lisesi Özdemir Bayraktar İHA Atölyesi kuruldu. ""Çocuk üniversitesi"" Özdemir Bayraktar adına hayata geçirilen projelerde çocuk ve gençlerin bilim ve teknolojiyle buluşma noktaları olan bilim merkezleri de önemli bir yer tuttu. Trabzon’daki Özdemir Bayraktar Bilim Merkezi, oluşturulan imkanlar ve donatımla önemli bir teknolojiyle buluşma noktası haline geldi.    Merkez, farklı yaş gruplarından ve farklı birikime sahip bireyleri bilimle buluşturarak bilim ve teknolojiyi toplum için anlaşılır ve ulaşılır bir hale getirmek ve bilimin, teknolojinin önemini toplum gözünde artırmak amacıyla Trabzon Büyükşehir Belediyesi, Doğu Karadeniz Kalkınma Ajansı, TÜBİTAK ve T3 Vakfı işbirliğiyle hayata geçirildi. Özdemir Bayraktar Bilim Merkezi'nde, 6 farklı atölye, planetaryum (gezegen evi) ve sergi alanı bulunuyor.    Canik Özdemir Bayraktar Keşif Kampüsü ve Özdemir Bayraktar Başakşehir Bilim Merkezi'ne de eğitim malzemeleri ve donatım anlamında bağışlar yapıldı. Samsun Valiliği, Canik Belediyesi, T3 Vakfı, Samsun Üniversitesi, Ondokuz Mayıs Üniversitesi, Samsun İl Milli Eğitim Müdürlüğü katkılarıyla oluşturulan Özdemir Bayraktar Keşif Kampüsü, bilim ve teknolojiyi çocuklarla buluşturmak amacıyla bir ""çocuk üniversitesi"" projesi olarak hayata geçirildi. Keşif Kampüsü'nde öğrenciler, tematik atölyelerde çeşitli bilim alanlarında sorgulama ve keşfetmeye dayalı eğitim alıyor. Bunlara ek olarak, çeşitli sanat ve kişisel gelişim eğitimleri ile öğrencilerin sosyal ve duygusal alanlarda da gelişimini destekleyici atölye çalışmaları yapılıyor. Keşif Kampüsü'nde, 1-4. sınıf öğrencilerinden oluşan okul grupları hafta içi eğitim görürken, sınavla seçilen öğrenciler 2 yıl boyunca hafta sonları sarmal müfredat yöntemi ile 8 farklı alanda kariyer ve farkındalık eğitimleri alıyor.    Her temada bulunan birbirinden farklı keşif alanları, çeşitli deney düzenekleri sayesinde atölyelerde sunulan kavramlarının deneyerek ve yaşayarak öğreniliyor. Keşif Kampüsü içerisinde, tematik atölyeler ve keşif alanlarına ek olarak Deneyap Teknoloji Atölyesi ve Girişimcilik Atölyesi bulunuyor. İnşaatı devam eden Başakşehir Özdemir Bayraktar Bilim Kültür Yaşam Parkı içerisinde bilim merkezi ve Deneyap Atölyesi kurulacak.    Her yıl büyüyen burs programı Baykar, 2022 yılından itibaren T3 Vakfı aracılığıyla Özdemir Bayraktar Milli Teknoloji Burs Programı'nı hayata geçirdi. Hem maddi olarak desteklerin sunulduğu hem de Milli Teknoloji Hamlesi'nin önemli projelerinde önemli rollerin verildiği burs programında, Vakfın kuruluş̧ yılından bu yana 8 bin 150 öğrenciye burs verildi. 2024 yılında 5 bin öğrenciye burs verilmesi planlanıyor. 2022 yılından itibaren burs programı için 181 milyon 550 bin lira bütçe ayrıldı.    İmkansızlıklar aşıldı Özdemir Bayraktar'ın ismiyle hayata geçirilen bir diğer organizasyonla dünyanın en büyük teknoloji ve havacılık festivali TEKNOFEST, çocukların ve gençlerin teknolojiyle buluşmasına imkan sağladı. Baykar'ın desteğiyle gerçekleştirilen ve imkanı olmayan çocukların aileleri ile birlikte ulaşım masrafları da dahil olmak üzere ücretsiz bir şekilde TEKNOFEST'te ağırlandığı Özdemir Bayraktar Bir Çocuk Gelsin Bir Uçağa Dokunsun Gezi Programı kapsamında Samsun, Ankara ve İzmir’de 150 bin öğrenci TEKNOFEST etkinliklerine taşındı. Baykar, Bayraktar Teknoloji ve T3 Vakfı dışında da birçok kurum Özdemir Bayraktar ismini kalıcı hale getirmek ve yeni kuşaklarla tanışmasını sağlamak için çeşitli adımlar attı. Özdemir Bayraktar ismi eğitim kurumlarında Ankara Elmadağ Özdemir Bayraktar Havacılık ve Uzay Teknolojileri Mesleki ve Teknik Anadolu Lisesi ise çocukları ortaöğretim sıralarında uzay ve eğitim teknolojileriyle tanıştırmak için faaliyet yürütüyor. Lise, milli ve yerli bilgi ve teknolojinin ışığında, çağın ihtiyaçlarına cevap verecek insan kaynağı yetiştirmeye katkıda bulunuyor. Toplam 4 bin 770 metrekarelik alanda; eğitim, atölye ve pansiyon binası olmak üzere 3 ana binadan oluşan tesiste, 32 derslik, 6 laboratuvar, 2 resim ve müzik atölyesi yer alıyor. Esenler Belediyesi, Bilişim Vadisi, İbn Haldun Üniversitesi, İTÜ, İstanbul Üniversitesi, Yıldız Teknik Üniversitesi, Enter Tech İstanbul Teknopark, YTÜ Yıldız Teknopark tarafından TEKNOPARK Esenler Özdemir Bayraktar Yerleşkesi oluşturuluyor. Samsun Üniversitesi tarafından tütün hangarından dönüştürülen bir binada Özdemir Bayraktar Havacılık ve Uzay Bilimleri Fakültesi hayata geçirildi. Sultangazi Belediyesi tarafından Sultangazi Özdemir Bayraktar Gençlik ve Kültür Merkezi kuruldu. Gaziosmanpaşa Belediyesi, TÜBİTAK, T3 Vakfı Gaziosmanpaşa Özdemir Bayraktar Bilim Merkezi'ni oluşturdu. Bilim Gaziosmanpaşa bünyesinde 6-14 yaş grubunun eğitim aldığı 5 farklı bilim atölye teması ve ortaokul ile lise gruplarına yönelik uzun dönem eğitim uygulanan Deneyap Atölyesi bulunuyor."
201,"Türkiye, savunma ve havacılıkta hedef büyütüyor","Türk savunma ve havacılık sanayisi, 5 yıllık dönemde hayata geçirilecek politika ve tedbirlerle ihracat, istihdam ve yerlilik oranı gibi göstergelerde yeni başarılara imza atmaya hazırlanıyor.",Savunma,https://www.trthaber.com/haber/savunma/turkiye-savunma-ve-havacilikta-hedef-buyutuyor-804392.html,"12. Kalkınma Planı'ndan (2024-2028) derlediği bilgilere göre, plan döneminde Türkiye'nin savunma ve güvenlik ihtiyaçlarını milli teknolojilerin ve yeteneklerin azami ölçüde kullanımını temin ederek karşılamak, savunma ve havacılık sanayisinin rekabetçiliğini küresel ölçekte artırmak, savunma sanayisinde edinilen becerilerin sivil sektöre yayılımını da sağlayarak ülke için önemli ekonomik değer üreten bir seviyeye taşımak temel amaçlardan olacak. Bu amaca ulaşmak için Türk savunma sanayisi gerek ülkenin savunma ve güvenlik ihtiyaçlarını gerekse dost ve müttefik ülkelerin bu alandaki taleplerini yurt içi imkanlarla karşılayabilecek yetkinliğe ulaştırılacak. Yerli üretim yetkinlikleri geliştirilecek Türkiye'nin savunma ve güvenlik ihtiyaçlarında dışa bağımlılığı azami ölçüde ortadan kaldırmak amacıyla başta alt bileşenler olmak üzere yerli üretim yetkinlikleri geliştirilecek. Kuantum teknolojileri, yapay zeka, otonom sistemler, hipersonik teknolojiler gibi derin ve çığır açan teknolojilerde askeri ve sivil kullanıma yönelik AR-GE ve ÜR-GE faaliyetleri desteklenecek. İlgi artırılacak Sektörün artan nitelikli insan kaynağı ihtiyacını karşılamak amacıyla eğitim altyapısı güçlendirilecek, teknoloji yarışma ve programları yoluyla savunma sanayisine yönelik ilgi artırılacak. Savunma sanayisinde yüksek teknoloji geliştiren yenilik tabanlı girişimci firmaların sayısının artırılması ve büyük ölçekli savunma sanayisi firmalarının yerli tedarik ekosistemlerini geliştirmesi ve girişimciliği desteklemesi sağlanacak. Sektörün ülkenin dijital dönüşümüne öncülük etmesi amacıyla savunma sanayisi şirketlerinin dijital dönüşüm olgunluğu artırılacak, verinin etkin kullanımı ve güvenliği sağlanacak. Odakta ihracat ve yeteneklerin sivil alanda kullanımı var Sektör genelinde yeşil dönüşüm alanında farkındalık artırılacak, sektörün ihracat potansiyelinin küresel ölçekte atılan düzenleyici adımlardan etkilenmemesi için yeşil dönüşüm yükümlülüklerine ilişkin bilgilendirici faaliyetler düzenlenecek. Savunma sanayisinin ihracatı artırılacak, uluslararası işbirliği güçlendirilecek, yüksek teknolojili alanlarda yetenek kazanımı ve kullanımı çerçevesinde sivil pazarla etkileşimi desteklenerek Türkiye'nin sanayileşme hedefleri ve dış ticaret dengesi ile sektörün sürdürülebilirliğine katkı sağlanacak. Türk savunma sanayisini küresel ölçekte rekabetçi bir konuma ulaştırmak amacıyla çalışmalar yürütülecek. Askeri alanda teknoloji yoğun ürün ve hizmetler için kazanılan yeteneklerin sanayileşme hedefleri doğrultusunda sivil alanda etkin kullanımı sağlanacak. Sektör paydaşları arasında işbirliğini güçlendirmeye yönelik platformlar oluşturulacak. Gerek savunma ve güvenlik gerekse sivil alanda siber güvenlik ihtiyaçları, azami ölçüde yerli ve yetkin çözümlerle karşılanacak. Ciro 26 milyar dolara çıkarılacak Tüm bu politika ve tedbirlerle geçen yıl 12,2 milyar dolar olan savunma ve havacılık sanayisi cirosu 2028 yılında 26 milyar dolara çıkarılacak. Son yıllarda ivme kazanan ve geçen yıl 4,4 milyar dolara ulaşan savunma ve havacılık sanayisi ihracatı 2028 yılında 11 milyar doları bulacak. İstihdam 158 bine yükseltilecek Plan döneminde sektörün istihdamı da yaklaşık olarak ikiye katlanacak. Geçen yıl 81,1 bin olan sektör istihdamı 2028'de 158 bine yükselecek. Sektörün yerlilik oranında da plan döneminde gelişme kaydedilecek. Geçen yıl yüzde 73,4 seviyesinde bulunan yerlilik oranı, 2028'de yüzde 85'e ulaşacak."
202,TB-3'ün menzili: Türkiye'den yeni bir meydan okuma,"Son yıllarda yerli ve milli insansız hava araçlarında ortaya koyduğu performansla dünyaya bu alanda yön veren ülkelerden biri olan Türkiye, yakın gelecekte ilk uçuşunu yapacak TB-3 ile yeni bir dönemin kapısını aralayacak. Yaklaşık 1900 km menzille TB-3’ün keşif, gözetleme, istihbarat ve vurucu güç olarak çok kritik kazanımlar sağlaması bekleniyor.",Savunma,https://www.trthaber.com/haber/savunma/tb-3un-menzili-turkiyeden-yeni-bir-meydan-okuma-804013.html,"İnsansız hava araçları, Türk savunma sanayiinin bugüne kadar ürettiği marka değeri en yüksek platformlardan biri olarak öne çıkıyor. Burada en önemli unsur şüphesiz bu platformların dünyanın dört bir yanında bizzat harp sahasında ortaya koyduğu başarılar. Aslına bakılırsa özellikle Bayraktar TB-2 ve ANKA-S’in sahada dengeleri değiştirmesinin ardından en çok merak edilen konulardan biri Ankara’nın bu platformlardan daha iyisini üretip üretemeyeceğiydi... Geldiğimiz noktada gerek Baykar’ın AKINCI KIZILELMA gibi işleri ortaya çıkarabilmesi gerek TUSAŞ tarafında AKSUNGUR ve ANKA-3 gibi platformların gün yüzüne çıkması Türkiye’nin bu alanda hız kesmeden yoluna devam edeceğinin en değerli işaretleri oldu.   TB-3’ün ilk uçuşu için sona gelindi Bu yıl sadece İstanbul’da değil aynı zamanda Ankara ve İzmir’de de düzenlenen TEKNOFEST kapsamında Selçuk Bayraktar projelere ilişkin merak edilenleri yanıtladı. Bu noktada en çok dikkat çeken detaylardan biri de TB-3’ün menzilinin ilk kez en yetkili ağızdan net bir şekilde duyurulmasıydı. Bayraktar’a göre TB-3’ün menzili 1000 deniz mili yani yaklaşık 1900 kilometre olacaktı. Bu menzilin ne anlama geldiğine geçmeden önce kısa bir hatırlatma yapalım ve ABD ile İsrail’in de gemiden iniş-kalkış yapabilecek silahlı insansız hava aracı için çalıştığını hatırlatalım. Hatta bu süreci Selçuk Bayraktar, “Onlar da çalışıyor. Biz de. TEKNOFEST’in hemen ardından ilk uçuşu yapmak istiyoruz. Bakalım ilk kim başaracak?” cümlesiyle özetliyor. İlk hangi platformun kalkacağını bilmiyoruz. Şimdilik bildiğimiz tek şey TB-3’ün açıklanan menzilinin Türkiye için çok ama çok önemli olduğu gerçeği.   SİHA’ları tek başına düşünmek doğru olmayabilir Yerli ve milli S/İHA’ların başarısı ortada. Ancak yine de tüm süreci sadece bu platformlara yüklemek ve operasyon sırasında diğer platformlardan ya da sistemlerden alınan destekleri görmezden gelmek 'yapboz'un parçalarını eksik bırakıyor. Aslına bakılırsa TB-3 ve menzil meselesine de belki de bu yönden bakabilmek gerekiyor. TB-3’ün üzerinde taşıyacağı faydalı yükler, belki ileriki dönemlerde ateşleyebileceği mühimmatlar ve başta TCG Anadolu olmak üzere kimi deniz platformlarının üzerinden havalanabilecek olması gibi detaylar burada öne çıkıyor.   TB-3 Türkiye için neden önemli? Sektörü yakından takip eden isimlerin hemen hepsi 1900 kilometre menzil değerinin bu seviyedeki İHA için çok iyi bir rakam olduğu görüşünde. Tabii bu noktada az önce bahsettiğimiz detaylardan biri devreye giriyor ve TCG Anadolu üzerinde konuşlu bir TB-3’ün menzil değerinin çok daha farklı anlamlar taşıdığı gerçeği ortaya çıkıyor. TCG Anadolu'nun herhangi bir görevdeyken bulunduğu coğrafyada taşıdığı 1900 km menzilde harekat yapabilen onlarca TB-3, gerek taktik gerekse operatif manada karar vericilerin elini oldukça rahatlatacak gibi duruyor. TCG Anadolu, İ sınıfı ya da Ada sınıfı ve belki de ileriki yıllarda TF-2000 gibi deniz platformları... Tüm bunları birlikte düşündüğünüzde TB-3 başta olmak üzere bu gemilerin üzerine konuşlanacak hava araçları çok farklı görevler üstlenebiliyor ve çok kritik kazanımlar sağlayabiliyor.   TB-3 sahada ne gibi kazanımlar getirir? İnsansız hava araçları dendiğinde ülkemizde genelde taarruz gücü ön plana çıksa da aslında bu araçların keşif/gözetleme ve istihbarat için biçilmiş kaftan olduğunu unutmamak gerekiyor. TB-3 de sahip olduğu menzille çok geniş bir alanda Türkiye’ye bu avantajı sağlayacak ve Ankara’nın son yıllarda üzerinde sıkça durduğu ağ merkezli yapı sayesinde elde ettiği tüm verileri anlık olarak ilgili yerlere aktarabilecek. Bu da taktik fotoğrafın çok net bir şekilde oluşmasına büyük katkı sağlayacak.   Açık denizlerde Türkiye için büyük kazanım Türkiye üç tarafı denizlerle çevrili olan ve son yıllarda konjonktür gereği Doğu Akdeniz ile Libya açıklarında daha fazla bayrak gösteren bir ülke. Burada en önemli meselelerden biri açık denizlerde istihbarat-keşif ve gözetleme işlerini eksiksiz yapabilmek. TB-3 bu açıdan da son derece önemli. Tehdidi uzaktan algılamak ve bunu havadan 24 saat kesintisiz bir şekilde yapabilecek olmak Türkiye için şüphesiz büyük kazanım. Sadece bunlar da değil… Hedef bölgede tanımlanmış deniz resminin tesisi, tespit edilen temasların teşhisi, sıcak temas ya da savaş sırasında son mevkilerin güncellenmesi ve hedef tarifi, hasar kıymetlendirmesi gibi hususlarda da bu platformlar büyük görevler icra edebilir. Burada başka bir örnek daha akıllara geliyor… Diyelim ki elinizdeki Atmaca füzesi ile bir hedefe angaje oldunuz. Hedefin vurulması ya da aldığı hasar konusundaki kıymetlendirme yine menzili böylesine yüksek olan denizin ortasından da havalanabilen TB-3 gibi bir platformla rahatlıkla sağlanabilir. Bu da karar vericinin tekrar yapacağı durum muhakemesi için faydalı veriler getirir.   ABD ve İsrail ile yarış içinde TB-3 konusunda Baykar’ın uzun yıllardır çalıştığı biliniyor. ABD ve İsrail de bu alanda çalışmalarını sürdüren diğer iki ülke. Burada değerli bir parantez açmak gerekiyor. Türkiye, İHA ve SİHA’ların kullanımı konusunda Bahar Kalkanı Harekatı’nda bir konsept denedi ve bunda da başarılı oldu. Sonrasında dünya Türkiye’yi takip etti. Trendi belirleyen ülkenin operasyonel konsepti doğru kurduğu takdirde teknolojik üstünlüğü elinde tuttuğu gerçeğini düşünürsek belki TB-3 ile Ankara bir kez daha çok değerli bir eşiğin önünde duruyor…"
203,"Milli savaş gemileri için yerlileştirildi, ilk görevi ihracat oldu","STM, savaş gemilerinde kullanılan Helikopter Görsel İniş Destek Aydınlatma Sistemi'nin ilk kez yerli ve milli imkanlarla Türkiye’de üretilmesini sağladı. İlk olarak bir ihracat projesinde kullanılacak sistem, pilotların helikopteri gemiye güvenli şekilde yaklaştırması ve indirmesi için kritik rol oynuyor.",Savunma,https://www.trthaber.com/haber/savunma/milli-savas-gemileri-icin-yerlilestirildi-ilk-gorevi-ihracat-oldu-804000.html,"STM Savunma Teknolojileri Mühendislik ve Ticaret AŞ, Türk savunma sanayisinde liderlik ettiği askeri denizcilik projeleriyle bu alanda kritik yerlileştirme ve millileştirme çalışmalarını hayata geçiriyor. Bu kapsamda son olarak su üstü savaş gemilerinde kullanılan ve bugüne kadar yurt dışından tedarik edilen Helikopter Görsel İniş Destek Aydınlatma Sistemi (HEGİDAS), yerlileştirme çalışmaları ile Türkiye'ye kazandırıldı. STM ile Berkin Savunma Sanayi Mühendislik Ticaret AŞ'nin ortaklaşa geliştirdiği HEGİDAS, yurt içinde Milli Gemi Projesi MİLGEM başta olmak üzere tüm askeri su üstü platformlarında kullanılabilecek. STM, HEGİDAS sistemini şu an yürüttüğü bir ihracat projesi kapsamında 2 korvete entegre edecek. Böylece ilk defa yerli bir firma tarafından milli kaynaklar kullanılarak geliştirilen HEGİDAS sistemi ihracat başarısı da yakalamış olacak.    Helikopter pilotlarının gözü kulağı Görsel yönlendirme ve uçuş güvertesi aydınlatma ekipmanlarından oluşan, sistem ekipmanlarının uygun konfigürasyonda çalışmasını sağlayan yazılımları barındıran HEGİDAS, pilotların helikopteri gemiye güvenli şekilde yaklaştırması ve indirmesi için kritik rol oynuyor. HEGİDAS ile helikopterler hem gündüz hem de gece operasyonlarında gemiye güvenli iniş gerçekleştirebiliyor. Pilotlara görüş şartlarının uygun olmadığı ve gece durumunda emniyetli şekilde operasyon yapma imkan tanıyan HEGİDAS, pilot iş yükünü en az seviyeye indiriyor. HEGİDAS, helikopter platformuna sahip korvet, fırkateyn, lojistik destek veya tanker gemileri dahil olmak üzere tüm askeri su üstü platformlarda kullanılabiliyor. Yerlilik adım adım yükseliyor STM Genel Müdürü Özgür Güleryüz, şirket olarak Cumhurbaşkanlığı Savunma Sanayii Başkanlığı öncülüğünde yürüttükleri her türlü faaliyette en büyük motivasyonlarının ""savunmada tam bağımsız Türkiye'yi sağlayabilmek"" olduğunu söyledi.    Askeri denizcilikte Türkiye'nin lider firması olarak özellikle inşadan başlayarak yerli yetkinlikleri arttırmaya odaklandıklarını ifade eden Güleryüz, bunu yaparken gemilerdeki, platformlardaki yerliliği adım adım yükseltmeyi amaçladıklarını vurguladı. Kimi sistemleri ambargodan dolayı alınamadığı kimi sistemleri ileride ambargo riskiyle karşılaşılabileceği için yerlileştirdiklerini anlatan Güleryüz, kimi sistemleri de yurt dışından temin edilmesine rağmen döviz çıkışına neden olduğu için yerlileştirme gündemine aldıklarını belirtti. Güleryüz, şöyle konuştu: ""Amacımız hem mühendislik yetkinliklerimizi arttırabilmek hem de yurt dışına döviz çıkışını engelleyip hatta tam tersi belki ihracatla beraber ülkemizde döviz girişini sağlayabilmek. HEGİDAS da bu sistemlerden bir tanesi. Helikopterin geminin üzerine sağlıklı şekilde inmesini sağlayacak, görsel inişi destekleyecek bir aydınlatma sistemi. Özellikle platforma yerleştirilen aydınlatma sistemlerinden oluşuyor. Hem helikopterin platformu görebilmesi hem de ona belli yönlendirmeler yapabilmesi için ileri mühendislik içeren bir sistem. Bugüne kadar bunu yurt dışından temin ediyorduk. Yerli firmalarımızla beraber STM olarak bunu ortak bir şekilde geliştirdik. Bundan sonraki platformlarımızda inşallah kullanılabilir hale geleceğiz.""    Muadil ürünlere karşı rekabetçi Sistemin özellikle zorlu deniz şartlarında pilotların güvenli şekilde gemilere iniş yapmasına imkan vereceğini dile getiren Güleryüz, HEGİDAS'ın geliştirme sürecinin tamamlandığını ve platformlara entegre edilmeye başlanacağını bildirdi. HEGİDAS'ın ihracat projelerinde, MİLGEM 6, 7 ve 8. gemilerinde kullanılacağına işaret eden Güleryüz, ""Amacımız bir taraftan firmalarımıza da etkinlik kazandırmak. Ekosistemimizle beraber büyümek istiyoruz. Çünkü ekosistemizde yer alan firmalar mühendislik anlamında, kas gücü anlamında ne kadar güçlenirlerse bizler de o kadar güçlenmiş oluyoruz. HEGİDAS'ı da bu anlamda ülkemize kazandırdık, diye düşünüyoruz. Bundan sonra helikopter platformu içeren bütün gemilere entegre edebilecek, yurt dışındaki rakipleriyle çok rahat rekabet edebilecek bir sistem gelişmiş vaziyette."" diye konuştu. Özgür Güleryüz, bu kabiliyete ulaşan firmaların, ürünleriyle yurt dışında rahatlıkla rekabet edebileceğini, farklı platformlara ürünlerini taşıyabileceğini söyledi. Güleryüz, HEGİDAS'ı ilk kez yurt dışına ihraç edecekleri korvetlerde kullanmaya başlayacaklarını ve devamının geleceğini bildirdi."
204,Milli Deniz Topu envantere girdi,Deniz platformlarının ana silahları arasında yer alan 76/62 milimetre Milli Deniz Topu'nun ilk teslimatı Açık Deniz Karakol Gemisi için yapıldı.,Savunma,https://www.trthaber.com/haber/savunma/milli-deniz-topu-envantere-girdi-803760.html,"Türk Silahlı Kuvvetlerinin ihtiyaçlarını güvenli ve istikrarlı şekilde karşılamak amacıyla faaliyet gösteren Makine ve Kimya Endüstrisi (MKE) AŞ, bir yandan güncel tehditlere yönelik yeni çözümler geliştirirken bir yandan da yurt dışından tedarik edilen sistemlere milli alternatifler üretiyor. Bu kapsamda, bugüne kadar yurt dışından temin edilen ve MKE AŞ tarafından yürütülen çalışmalarla yerli imkanlarla geliştirilip üretilen Milli Deniz Topu'nun, sözleşme karşılığı ilk teslimatı gerçekleştirildi. Kara testlerini başarıyla tamamlamasının ardından liman ve deniz testleri için TCG BEYKOZ korvetine entegre edilen Milli Deniz Topu, platform üstü testler sonrası göreve hazır hale getirildi. Bu gelişmenin ardından aldığı siparişler için harekete geçen MKE AŞ, Milli Deniz Topu'nun ilk teslimatını Açık Deniz Karakol Gemisi'ne yönelik gerçekleştirdi. Türkiye'nin denizlerdeki hak ve menfaatlerini etkin şekilde korumak amacıyla yürütülen Açık Deniz Karakol Gemisi Projesi kapsamında geliştirilen 2 gemide, Milli Deniz Topu kullanılacak. Ağır silahlı karakol gemileri; istihbarat gözetleme ve keşif, arama kurtarma, terörizmle mücadele, denizde denetim harekatı, deniz özel harekatı gibi temel görevleri icra edecek.    Yeni teslimatlar için üretim başladı MKE AŞ, Açık Deniz Karakol Gemisi Projesi'nin ikinci gemisi ile MİLGEM 6, 7, 8'inci gemilerinde yer alacak Milli Deniz Topu için Cumhurbaşkanlığı Savunma Sanayii Başkanlığı ile sözleşme imzaladı ve üretime başladı. Şirket, ciddi bir ihracat potansiyeline sahip olan Milli Deniz Topu'nun yakın zamanda yurt dışı kullanıcılara sunulması için de görüşmeler yürütüyor. Türk Deniz Kuvvetlerinin çok daha güçlü ve etkin bir hareket kabiliyetine kavuşmasına imkan sağlayacak Milli Deniz Topu sayesinde yurt dışından tedarikte karşılaşılan yüksek maliyetler ve gizli ambargoların önüne geçilecek. Yurt dışından temin sürecinde verilen uzun süreler nedeniyle projelerde yaşanan gecikmeler de ortadan kalkacak.    Sırada 127 milimetre Deniz Topu var Milli Deniz Topu; hava savunma harbi, su üstü harbi ve kara bombardımanı görevlerinde kullanılıyor. Dakikada 80 atıma ulaşabilen sistem, yaklaşık 20 kilometre menzile ulaşıyor. Proje için Türk savunma sanayisindeki kabiliyetlerden etkin şekilde yararlanan MKE AŞ, Milli Deniz Topu'nu 12 ay gibi kısa sürede üretti. 76 milimetre topta elde edilen başarı ve tecrübe ile 127 milimetre Deniz Topu'nun da MKE AŞ tarafından üretilmesi için Deniz Kuvvetleri Komutanlığı ve Milli Savunma Bakanlığı Tersaneler Genel Müdürlüğü ile koordineli geliştirme çalışmalarına başlandı."
205,"Mehmetçik, 'Ateş Serbest'te hedefleri 'nokta atışı' ile imha etti","Türk Silahlı Kuvvetleri'nin (TSK) ateş gücünün sergilendiği ""Ateş Serbest- 2023"" faaliyetinde hedefler, aralarında milli imkanlarla üretilen silah ve silah sistemleri tarafından tam isabetle vurularak imha edildi.",Savunma,https://www.trthaber.com/haber/savunma/mehmetcik-ates-serbestte-hedefleri-nokta-atisi-ile-imha-etti-803371.html,"""Ateş Serbest-2023"" faaliyetinin Seçkin Gözlemci Günü, Milli Savunma Bakanı Yaşar Güler, Genelkurmay Başkanı Orgeneral Metin Gürak, Kara Kuvvetleri Komutanı Orgeneral Selçuk Bayraktaroğlu, Deniz Kuvvetleri Komutanı Oramiral Ercüment Tatlıoğlu, Hava Kuvvetleri Komutanı Ziya Kemal Kadıoğlu ile Milli Savunma Bakan Yardımcıları ve ordu komutanlarının da katılımıyla Polatlı'daki General Nahit Şenoğul Atış ve Tatbikat Bölgesi'nde gerçekleştirildi. TSK'nın ateş gücünü göstererek caydırıcılık sağlamayı, envanterindeki silahların hedefteki etkisini göstermeyi ve kuvvetler arası ateş desteğinin koordinasyonunu geliştirmeyi amaçlayan müşterek faaliyete, kuvvet komutanlıkları ve Özel Kuvvetler Komutanlığından 963 personel katıldı. F-16 savaş uçakları ve ATAK taarruz helikopterleri ile 42 silah ve silah sisteminin kullanıldığı faaliyet, ""Ateşin Gücü"" sloganıyla yapıldı. Faaliyette, SAR 762 MT makineli tüfek, KN-12 uzman nişancı tüfeği, KARGU vurucu insansız hava aracı, BORAN hafif çekili obüs, HİSAR A alçak irtifa ve HİSAR O orta irtifa hava savunma sistemleri ilk kez sergilendi. Bunlardan SAR 762 MT makineli tüfek, KN-12 uzman nişancı tüfeği ile AKINCI Taarruzi İnsansız Hava Aracı (TİHA) ilk kez atış faaliyetinde kullanıldı.   Kahraman Tankçılarımız, Ateş Serbest Faaliyeti’nde hedefleri uzak mesafeden tam isabetle vurdu! #AteşSerbest???????? pic.twitter.com/nkKPrfiHh9 Hedefler başarıyla imha edildi Faaliyet, Bakan Güler'in, tatbikat bölgesindeki yerini almasının ardından ""Ateş Serbest 2023 faaliyetini başta yurt içi ve sınır ötesinde devam eden harekatlarda görev alan şanlı ordumuza, vatan savunmasında kanını ve canını esirgemeyen aziz şehitlerimize ve kahraman gazilerimize ithaf ediyoruz."" anonsuyla başladı. İlk olarak, Pençe serisi dahil birçok harekatta etkin kullanılan yerli üretim milli piyade tüfek atışlarının gerçekleştirildiği faaliyette, keskin nişancıların 600 metre ve bir kilometre mesafedeki küçük cam hedeflere yaptıkları isabetli atışlar, protokol üyelerince beğeniyle takip edildi. Atışlarda, yerli üretim KNT-76 ve Bora-12 keskin nişancı tüfekleri de kullanıldı. ""Tek atış, tek vuruş"" sloganıyla yapılan keskin nişancı atışları sonrasında makineli tüfek atışları gerçekleştirildi. İstihkam birlikleri tarafından mayınlı sahalardan geçit açılması görevinin yerine getirilmesinden sonra uçaksavar, zırhlı personel taşıyıcı üzerine monte edilen Sarp silah sistemleri ve bomba atar atışlarına geçildi. Daha sonra hareket halindeki tank takımı, önce duran, ardından hareketli hedefleri ateş altına aldı. Sonrasında zırhlı muharebe araçlarındaki toplar hedefleri vurdu. Hedeflerin tam isabetle imha edildiği atışları, tanksavar atışları izledi. Kornet füzesinden ""nokta atışı"" Yerli ve milli hava savunma sistemi KORKUT ile yapılan atışlarla, tehdit unsuru simülatörü olarak üretilen hedef uçak ""Cengaver"" etkisiz hale getirildi. Faaliyet sahasındaki tankların, sis havanları kullanarak mevziler arasında gerçekleştirdiği hareketin ardından yaklaşık 5 bin metredeki hedefe Kornet füzesiyle ""nokta atışı"" yapıldı. Özel Kuvvetler Komutanlığı personeli tarafından kullanılan Kargu kamikaze drone tarafından, belirlenen hedefe saldırı gerçekleştirildi. Havan ve obüs bataryalarının hedef bölgelerini ateş altına almasının ardından faaliyette, ""dünyanın en iyi kundağı motorlu obüslerinden"" olarak nitelendirilen yerli üretim Fırtına obüslerinin atışlarına geçildi. Fırtına obüslerinin hedeflerini ""hedefte zaman"" anlayışı ile tam isabetle vurması sonrasında Skorsky helikopterleri topları ve CH-47 Chinook nakliye helikopterleri, mühimmat dolu konteynerleri alana taşıdı. Faaliyet sahasına havadan taşınan topların hedeflere yönelik yaptığı ""görerek atışın"" sonrasında 12 obüs tarafından tesir atışı gerçekleştirildi. UMTAS cirit paletli zırhlı tanksavar aracı üzerinden Cirit füzesi atışıyla hedef tam isabetle vuruldu. Atışların aynı anda hedefe düşmesiyle başarıyla gerçekleştirilen atışın sonrasında ""gökyüzünün çelik kartalları, icra edilen operasyonlarda teröristlerin korkulu rüyası"" olarak nitelendirilen ATAK taarruz helikopterinden oluşan helikopter taburu faaliyet alanına geldi. Yerli ve milli üretim taarruz helikopterlerinden, yerli ve milli üretim füze atışları yapıldı. Hedeflerin tam isabetle imhasının ardından faaliyet sahasına, Hava Kuvvetleri Komutanlığına bağlı iki F-16 uçağı geldi. Uçaklar, ""dalışlı atış"" yaparak hedefleri etkisiz hale getirdi. Milli ve özgün olarak geliştirilen AKINCI TİHA da 23 bin feet yükseklikten iki hedefi MAM-T ve MAM-L mühimmatlarıyla imha ederek verilen görevi başarıyla tamamladı."
206,"Bayraktar TB3 SİHA, ilk koşu testini başarıyla tamamladı","Türkiye'nin, katlanabilir kanat yapısına sahip TB3 Silahlı İnsansız Hava Aracı (SİHA), ilk koşu testini başarıyla tamamladı.",Savunma,https://www.trthaber.com/haber/savunma/bayraktar-tb3-siha-ilk-kosu-testini-basariyla-tamamladi-803241.html,"Baykar'ın milli ve özgün olarak geliştirdiği Bayraktar TB3 SİHA, ilk uçuşu için gün sayıyor. Katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak TB3 SİHA, ilk koşu testini başarıyla tamamladı.   ""TEKNOFEST'ten sonra ilk uçuşunu yapacağız"" Baykar Yönetim Kurulu Başkanı Selçuk Bayraktar, TEKNOFEST'te basın mensuplarıyla sohbetinde, ""Bayraktar TB3 şu anda Çorlu’da. Hemen TEKNOFEST’ten sonra ilk uçuşunu yapacağız. Gemiye inip kalkmakta ilk olacak. Türkiye, Amerika Birleşik Devletleri ve İsrail, bakalım ilk kim yapacak?” ifadelerini kullanmıştı.    24 saat havada kalabiliyor Kısa süre içerisinde Bayraktar TB2 üzerinden geliştirilen Bayraktar TB3; katlanabilir kanatlara, SATCOM faydalı yüküne, 1450 kilogram kalkış ağırlığına, 24 saat havada kalış süresine, 6 adet silah istasyonuna ve yüksek irtifada görev yapabilme yeteneğine sahip. Çok uzun mesafeden kumanda edilebilecek Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak. Görüş hattı ötesi haberleşme kabiliyetine de sahip olacak Bayraktar TB3, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye'nin caydırıcı gücünde çarpan etkisi yapacak."
207,Deniz Kuvvetlerinin gücü GEMED ile artacak,"Türk savaş gemilerinin analiz, tedarik, sistem ve taktik geliştirme yeteneğine güç katacak, Gemi Muharebe ve Etkinlik Değerlendirme Modeli (GEMED) Projesi'nin kabul testleri tamamlandı.",Savunma,https://www.trthaber.com/haber/savunma/deniz-kuvvetlerinin-gucu-gemed-ile-artacak-802938.html,"STM Savunma Teknolojileri Mühendislik ve Ticaret AŞ'den yapılan açıklamaya göre şirket, platform inşasının yanı sıra yazılım alanında da Türk ordusunu milli ve yenilikçi sistemlerle donatmaya devam ediyor. TÜBİTAK SAVTAG 1007 programı kapsamında STM ve paydaş kurumlar tarafından geliştirilen Gemi Muharebe ve Etkinlik Değerlendirme (GEMED) Modeli Projesi'nin kabul testleri başarıyla tamamlandı. STM Genel Müdürü Özgür Güleryüz, konuya ilişkin değerlendirmesinde, STM'nin simülasyon ve karar destek çözümleri konusunda önemli tecrübesi bulunduğuna dikkat çekerek, şunları kaydetti: ""Bir taraftan Donanmamıza modern ve milli platformlarla güç verirken, diğer taraftan platformlarımıza ve karargahlarımıza akıl katacak yazılımları da STM olarak geliştiriyoruz. Simülasyon tabanlı bir karar destek çözümü olarak geliştirdiğimiz GEMED, Deniz Kuvvetlerimizin muharip platformlarının muharebe etkinliklerini değerlendirebileceği gibi taktik geliştirme, tasarım ve tedarik kararlarında kuvvetimize bilimsel karar desteği sağlayacak. GEMED Projesi kapsamında 100'e yakın muharip unsur ve alt sistemlerine ait modeller geliştirdik. GEMED'in platform, sensör, silah ve karşı tedbir modelleri sayesinde su üstü, su altı ve hava operasyonlarına yönelik etkinlik analizleri gerçekleştirilebilecek. Böylece muharebe senaryolarının analizi, sahadan önce simülasyon ortamında defalarca tekrarlanarak yapılabilecek. GEMED sayesinde Deniz Kuvvetlerimiz, harbe hazırlık seviyesini en yukarıya çıkaracak."" GEMED ortamında 40'ı aşkın görev denendi STM mühendisleri tarafından geliştirilen GEMED, muharebe etkinliği değerlendirme, gemi tasarımı/modernizasyonu/tedariği için karar destek ve taktik geliştirme amacıyla kullanılıyor. Oluşturulan simülasyon ortamında deniz, hava ve su altı operasyonlarına yönelik 40'tan fazla görev uygulaması gerçekleştirildi. Kullanıcının ilgili platform modellerine farklı görevleri atayabilme ve görevler arası koşullu geçişler aracılığıyla görev planı oluşturma kabiliyeti bulunuyor. Kullanıcı, oluşturduğu senaryolarda, farklı platform sistem konfigürasyonları, karar mekanizmaları ve davranışlar için farklı ortam şartlarında deney tasarımı ile çoklu koşum yapabilirken, simülasyon sonuçları, çok kriterli karar verme teknikleri ile analiz edebiliyor.
 "
208,Hedefe tam isabet sağlayan sistemde ilk siparişler alındı,"Mühimmatın hedefi tam isabetle vurmasını sağlayan tank, gemi, top ve füze bataryalarında kullanılmak üzere üretilen yerli yazılım ""Meteorolojik Gözlem ve Küresel Konumlandırma Sistemi""ne yönelik ilk siparişler alındı.",Savunma,https://www.trthaber.com/haber/savunma/hedefe-tam-isabet-saglayan-sistemde-ilk-siparisler-alindi-802908.html,"Kocaeli Sanayi Odası öncülüğünde 64 şirketin katılımıyla kurulan Kocaeli Savunma Sanayi ve Ticaret AŞ, savunma sanayisine kentten gelecek katkıyı artırarak yerlileştirme çalışmalarına destek veriyor. Karada, havada ve denizdeki askeri unsurların hedefi tam isabetle vurması için havadaki ısı, nem, basınç, coğrafi yön-konum ve rüzgar değerlerini ölçen sistem, Kocaeli'de 1,5 yıllık AR-GE çalışması sonucu geliştirildi. Testleri başarıyla geçen ""Meteorolojik Gözlem ve Küresel Konumlandırma Sistemi""nde (MGKS) siparişler gelmeye başladı. Haberleşme protokollerinin daha çok alternatife sahip olması, 4 farklı uydu sisteminden küresel mevki ölçümü yapabilmesi gibi yurt dışındaki benzerlerinden pozitif ayrışan sistem; tank, gemi, top ve füze bataryaları ile radar ve kimyasal, biyolojik, radyolojik ve nükleer (KBRN) sistemlerinde kullanılabiliyor.    ASELSAN'ın geliştirdiği sistemlerde kullanılan MGKS sayesinde toplanan bilgiler, veri paketinde her 100 milisaniyede bir iletişim arayüzü aracılığıyla 9600 baud hızında (seri iletişim sinyalinin saniye başına düşen sayısı) iletiliyor. Yazılımı Türk mühendislerine ait, yüzde 90 yerliliğe sahip olan sistem, ASELSAN tarafından ""Millileştirmenin Altın Çağı Ödülü""ne de layık görüldü. Kocaeli Savunma Sanayi ve Ticaret AŞ Yönetim Kurulu Başkan Vekili Hasan Tahsin Tuğrul, AA muhabirine, Kocaeli'nin ülke ticaretinin yüzde 17'sini yapan, sanayi bakımından çok güçlü bir il olduğunu, bunun tabanında da otomotiv, makine, kimya gibi ana sektörlerin bulunduğunu söyledi. Donanma Komutanlığının da Gölcük'te olmasından hareketle savunma sanayisine üyelerin ilgisinin olmasına rağmen katkılarının az olduğunu gözlemlediklerini belirten Tuğrul, bu alanda daha fazla çalışma yapmak için üyelerin de görüşlerini alarak 64 ortakla firmayı oluşturduklarını kaydetti. Tuğrul, amaçlarının doğrudan doğruya savunma sanayisine Kocaeli'den gelecek katkıyı artırmak olduğunu dile getirerek, oda üyeleriyle güç birliği yaparak daha iyi neler yapabileceklerini ortaya koyduklarını anlattı. Çalışmalarında ASELSAN'ın millileştirme projesini ön plana aldıklarını ifade eden Tuğrul, ""Bu kapsamda meteorolojik gözlem ve küresel konumlandırma cihazını geliştirdik. Bu cihaz, doğrudan doğruya ASELSAN'ın askeri atışlarında nokta atışını sağlayacak koordinatların kazanılmasına öncülük eden, hava şartları, nem, rüzgar gibi koşullara göre koordinat düzenlemesi yapıyor. Bu cihaz sadece askeri amaçlı değil, savunma sanayi dışında sivil sektörde, tarımda, orman yangınlarının gözlemlenmesinde de kullanılabilen bir cihaz."" diye konuştu. ""Ürünleri teslim etmeye başladık"" Tuğrul, yaklaşık 1,5 yıllık AR-GE çalışmasının ardından cihazın tüm askeri testlerden ilk adımda geçtiğini belirterek, bu sayede ASELSAN'ın tedarikçisi sertifikasını aldıklarını söyledi. ASELSAN tarafından ""Millileştirmenin Altın Çağı Ödülü""ne layık görüldüklerini ifade eden Tuğrul, artık üretim yaparak ürünleri teslim etmeye başladıklarını dile getirdi. Tuğrul, şöyle devam etti: ""Yurt dışındaki ürünlerle karşılaştırdığınızda bizimkinin tepkime süresi çok kısa. Avrupalı örnekleri ve şu ana kadar sektörün öncüsü firmanın yaptığı ürünlerde 7 saniyeye kadar bir tank birdenbire yön değiştiriyor. Değiştirdiği anda yurt dışından alınan cihazın tepkime, tekrar doğrulama süresi 7 saniye tutuyor, bizimki ise 1 saniyenin altında. Dolayısıyla bu çok önemli askeri araçlar açısından; döndüğü anda da kendi konumunu verebilmeli. O bakımdan bu yönüyle çok üstündür. Üzerinde tonlarca ağırlık gelmişçesine testlere tabi oldu. Dünyanın kullandığı askeri testlerin tamamından geçmiş oldu. O bakımdan da çok mutluyuz. AR-GE'yi tamamladıktan sonra bu yıl içerisinde hedefimiz önce 20 ürünle bu yılı kapatmaktı. Şu anda sipariş 40'ı geçti. Önümüzdeki yıl için ordunun planlamalarını takip ediyorum, sadece askeri amaçla bu rakamın 200'ü aşacağı gözüküyor."" Askeri olarak cihazın havada, karada ve denizde de kullanılabildiğini belirten Tuğrul, cihazın gelecek dönemde modernazisyon çalışmalarında kullanılma durumuna yönelik üretim güçlerini de artırmaya çalıştıklarını kaydetti. Tuğrul, cihazı farklı sektörler için geliştirmeye devam ettiklerini sözlerine ekledi."
209,"Milli teknolojiler, elektronik harpte Türkiye'nin elini güçlendiriyor","Her ülkenin mahremi kalması gereken elektronik harp alanında yürütülen çalışmalarla, Türk Silahlı Kuvvetleri'nin ihtiyaç duyduğu kritik altyapılar ve özgün sistemler, Türk savunma sanayii tarafından ülkeye kazandırılıyor.",Savunma,https://www.trthaber.com/haber/savunma/milli-teknolojiler-elektronik-harpte-turkiyenin-elini-guclendiriyor-802883.html,"Modern savaşın hızla gelişen ve giderek karmaşıklaşan doğası elektronik harbin önemini artırıyor. Teknolojinin yükselişiyle savaş alanı artık geleneksel fiziksel alanlar ve silah sistemleriyle sınırlı kalmıyor. Elektronik sistemler ve cihazlar, modern askeri operasyonlarda çok önemli rol oynuyor ve bu sistemleri bozma, koruma ve kullanma yeteneği bir çatışmanın sonucunu büyük ölçüde etkileyebiliyor. Elektronik harp teknolojilerindeki hızlı gelişmeler savaş alanındaki paradigmaları da değiştiriyor. Bu gelişmeler karşısında ülkelerin bağımsızlığını koruması ve caydırıcılığını sağlaması ancak elektronik harp sistemlerinin milli olarak tasarlanıp geliştirilmesiyle ve bu sistemlerin sahada etkin şekilde kullanılmasıyla mümkün olabiliyor. İLTAREN'de geliştirilen elektronik harp sistemleri envantere giriyor TÜBİTAK Bilişim ve Bilgi Güvenliği İleri Teknolojiler Araştırma Merkezi (BİLGEM), her ülkenin mahremi kalması gereken elektronik harp alanında, silahlı kuvvetlerin ihtiyaç duyduğu altyapıları ve özgün sistemleri geliştirerek, kritik teknolojilerin ülkeye kazandırılması konusunda önemli görevler üstleniyor. BİLGEM enstitüleri, askeri kurumlar tarafından belirlenen operasyonel ihtiyaçlar doğrultusunda yerli savunma sanayisi şirketleri ve üniversitelerle iş birliği içerisinde milli çözümler üretiyor. İleri Teknolojiler Araştırma Enstitüsü (İLTAREN), kurulduğu 1999 yılından itibaren odaklı şekilde sadece elektronik harp alanında çalışmalarını yürütüyor. BİLGEM İLTAREN'de kurulduğu günden bugüne birçok elektronik harp projesi gerçekleştirildi. Başlangıçta sadece ülke için tehdit olan sistemlerin analizi, benzetimi ve test altyapılarını içeren projeler geliştirilirken günümüzde İLTAREN'de yerli ve milli olarak geliştirilen elektronik harp sistemleri Türk Silahlı Kuvvetleri envanterine giriyor. F-16'lar için kendini koruma sistemi EHPOD Sistemi, F-16 uçağı için kendini koruma sistemi olarak geliştirildi. Ülkeye tehdit olan atış kontrol ve arama radarlarına ve güdümlü radyo frekansı arayıcı başlığa sahip füzelere karşı algılama, karıştırma ve aldatma görevlerini yerine getiriyor. EDPOD Sistemi ise tehdit radar sistem ve füzelerini teşhis ve tespit ederek bu tehditlerin coğrafi konumlarını belirliyor, tehditlere ait parametreleri çıkartarak kayıt edebiliyor. Kızılötesi Füze İkaz Sistemi Enstitüde ayrıca ASELSAN ile birlikte Hava Kuvvetleri Komutanlığına ait uçaklara takılmak üzere milli imkanlarla Kızılötesi Füze İkaz Sistemi geliştiriliyor. Kızılötesi Füze İkaz Sisteminin harekat uçuş yazılımının geliştirilmesi, elektronik harp algoritmalarının geliştirilmesi, veri toplama ve analiz faaliyetleri İLTAREN tarafından gerçekleştiriliyor. Tehdidin güdüm kilidini kırarak etkisiz hale getirecek sistem geliştiriliyor Yönlendirilmiş Kızılötesi Karşı Tedbir Sistemi kapsamında hava platformlarında kullanılmak üzere tehdidi takip altına alacak ve farklı bantlarda göndereceği lazer sinyalleri vasıtasıyla tehdidin güdüm kilidini kırarak etkisiz hale getirecek bir sistem geliştiriliyor. Bunun yanında tehdit olan farklı nesil kızılötesi arayıcı başlığa sahip omuzdan atılan güdümlü füzelerin, uygun dalga boyunda üretilen lazer kodlarıyla karıştırılmasına yönelik Türkiye'de ilk olan ve yurt dışında da sayılı ülkenin sahip olduğu test düzeneği oluşturuldu. Hava Kuvvetleri Komutanlığının envanterinde görev alan Kızılötesi Arayıcı Başlık Test ve Analiz Sistemi, kızılötesi arayıcı başlığa sahip güdümlü füzelere karşı geliştirilen elektronik harp teknik ve taktiklerinin açık sahada doğrulanması ve etkinliklerinin değerlendirilmesi amacıyla bir açık saha test, ölçüm ve analiz sistemi olarak geliştirildi. Milli Muharip Uçak için yüksek permanslı işlemci Milli Muharip Uçak Geliştirme Projesinin görev, uçuş ve uçak yönetim sistemlerinin emniyetli, güvenli ve yüksek performanslı işlem ve haberleşme ihtiyaçlarını karşılayacak yerli ve milli entegre modüler aviyonik platformu için de çalışmalar sürdürülüyor. Geliştirilen bu bütünleşik işlemci ünitesi, uçak üzerindeki elektronik harp sistemlerinin yüksek performanslı işlemci ihtiyaçlarına da cevap veriyor. Deniz Kuvvetleri Komutanlığının deniz karakol gemileri için geliştirilen Elektronik Destek Sistemi, radyo frekansı bant aralığında, yoğun tehdit ortamında bütünleşik sayısal tabanlı geniş ve dar bant almaç mimarisi ile hassas parametre çıkarımı ve yön kestirimi özelliklerine sahip bulunuyor. Sayısal Hesaplamalı Elektronik Taarruz Teknikleri (SAHET) Sistemi, Deniz Kuvvetleri Komutanlığının ihtiyaçlarının karşılanması için tehdit radar sistemlerinin hedef tespit ve hedef izleme fonksiyonlarını zafiyete uğratacak sayısal hesaplamalı elektronik taarruz tekniklerinin geliştirilmesi ve bu tekniklerin uygulanabilirliğini göstermek maksadıyla tasarlandı. Yeni bir proje kapsamında SAHET sistemi güncelleniyor. Milli Müşterek Elektronik Harp Bilgi Bankası Türk Silahlı Kuvvetlerinin farklı angajman koşullarında elektronik harp faaliyetlerini başarılı şekilde icra edebilmesi amacıyla, radyo frekansı tehdit ile radyo frekansı elektronik harp sistemlerinin kapalı döngü içerisinde yer alacağı Elektronik Harp Test ve Değerlendirme Laboratuvarı kurulum çalışmaları devam ediyor. Proje kapsamında, programlanabilir radar simülatörü ve teknik üreteci laboratuvarda kullanılacak. Milli Müşterek Elektronik Harp Bilgi Bankası kapsamında, her türlü dost/düşman radyo frekansı, elektro optik ve muhabere sistemlerine ilişkin detaylı teknik/parametrik bilgilerin bütünleşik ve milli bir formatta saklanması, işlenmesi ve paylaşılması sağlanıyor. Ayrıca envanterde bulunan platform ve silah sistemleri için müstakil kütüphaneler geliştiriliyor ve anılan radyo frekansı, elektro optik ve muhabere sistemlerinin platform ve silah sistemleri ile ilişkileri tanımlanabiliyor. Bilgi bankalarında bulunan ve konum bilgisine haiz tüm varlıklar, coğrafi bilgi sistemleri marifetiyle haritalar üzerinde görüntülenebiliyor. TSK ve diğer ihtiyaç makamlarının radar güdümlü tehditlerden korunmasına yönelik olarak, çaf ihtiyacının tamamen milli olarak karşılanması amacıyla geniş frekans bantlı etkili bir milli çaf mühimmatı geliştiriliyor. Asker ve mühendisler yan yana Yurt dışında İngiltere ve Fransa'da örneklerinin yer aldığı sivil mühendis ile askeri personelin birlikte çalıştığı yapılar Savunma Sanayii Başkanlığının desteği ile Türkiye'de de kuruldu. İLTAREN, tüm kuvvetlere mevcut ve tedarikleri gerçekleştirilecek olan elektronik harp sistemleri kapsamında mühendislik desteği veriyor. Askerler ile mühendislerin yan yana çalıştığı ortamlarda, Elektronik Harp Sistemleri Projeleri kapsamında kazanılan altyapıyı kullanarak, füze tehdit analizlerinin gerçekleştirilmesi, Elektronik Harp Teknik ve Taktiklerinin geliştirilmesi, Elektronik Harp Sistemlerinin harekat ihtiyaçlarını karşılayacak şekilde yeniden programlanması ve askeri personelin bilgi birikimi ve tecrübesinin görev başı eğitimler ile azami seviyeye yükseltilmesi amaçlanıyor."
210,İDA-İHA müşterek operasyonu: Türk savunma sanayiinde gurur tablosu,Geçtiğimiz günlerde gerçekleşen İDA-İHA müşterek operasyonunun her ne kadar 'dünyada ilk olması' özelliği öne çıksa da aslında bu test atışı yerli/milli savunma sanayiinin geldiği noktayı gösteriyor. Kurumlar arası koordinasyon ve karar vericilerin gelecekte nasıl bir harp sahası hayal ettiğini göstermesi açısından oldukça değerli detaylar taşıyor.,Savunma,https://www.trthaber.com/haber/savunma/ida-iha-musterek-operasyonu-turk-savunma-sanayiinde-gurur-tablosu-802748.html,"Türkiye gibi yarım asırdan fazla bir süre savunma sanayii ihtiyaçlarını neredeyse tamamen dışarıdan temin eden bir ülke için oldukça anlamlı bir dönemden geçiyoruz... Özellikle insansız araçlar ve otonom sistemler konusunda son yıllarda gaza biraz daha basan Ankara, ortaya koyduğu platformların bir arada çalışabilmesi noktasında da çok iyi bir sınav veriyor. Bunun son örneği geçtiğimiz günlerde Mersin’de yaşandı. Test atışına dair önce kısa bir hatırlatma yapalım ve ardından bu görüntülerin bize ne anlattığına geçelim…    Dünyada örneği yok Test atışında uygulanan senaryo kapsamında, Bayraktar TB2 deniz üzerinde bir hedef tespit etti. Bu bilgi, ASELSAN mühendislerince yerli ve milli imkanlarla geliştirilen İnsansız Deniz Aracı (İDA) Albatros sürüsüne iletildi. Sürüsü diyoruz çünkü söz konusu senaryoda deniz üzerinde 8 ayrı Albatros-S vardı. Hedef gemiye doğru hareketlenen sürü kendi içerisinde farklı algoritmalarla en doğru seçeneği belirledi. Üzerinde Roketsan tarafından geliştirilen patlayıcı bulunan kamikaze rolündeki Albatros-S’lerden biri gemiye tam ortadan çarptı ve 22 metrelik gemi dakikalar içinde suya gömüldü. Böylelikle dünyada ilk defa İDA-İHA müşterek operasyonu ile İDA sürüsü kamikaze saldırı konsepti gösterilmiş oldu.   Ukrayna’nın SİDA kullanımından çok daha farklı Söz konusu test atışı aslında yerli ve milli savunma sanayiinde gelinen noktayı, ASELSAN, Roketsan, Baykar başta olmak üzere bu alanda çalışan Türk mühendislerin yetkinliğini, Milli Savunma Bakanlığı ve Savunma Sanayii Başkanlığı olmak üzere kurumlar arası koordinasyonu ve tüm bunların eklenmesiyle ortaya konan ‘bakış açısını’ göstermesi adına dikkate değer. Burada bir parantez açalım ve patlayıcı yüklü İDA’ların öncelikle Ukrayna’da kullanıldığı yönünde sosyal medyada dolaşan söylemlere değinelim. Ukrayna, patlayıcı yüklü insansız deniz araçları ile Rus gemilerini vurdu. Ancak orada kullanılan insansız deniz aracının, uydu kontrolü üzerinden operatör yönetiminde olduğu bilgisi paylaşılıyor. Yani masa başında hedefi gören, son yönlendirmeyi yapan ve çarpışma kararını veren bir 'insan'dı. Mersin’deki test atışındaysa, Albatros İDA sürüsü, düşman unsur bilgisi kendilerine geldiğinde tamamen otonom olarak karar aldı, rota çizdi, her bir platform farklı bir yöne dağıldı ve sistem kendisine verilen görev için en uygun pozisyona geçti.   Bu tür sistemlere gemilerin yanıt vermesi çok zor Ukrayna-Rusya savaşından alınan derslerden biri de hiç şüphesiz kamikaze insansız deniz araçlarının nasıl birer asimetrik tehdit olabildiği meselesiydi. Rusya’nın yüz milyonlarca dolarlık gemilerinin oldukça ucuz, basit ve hızla üretebilen kamikaze İDA’larla oyun dışı bırakılabilmesi, gemilerin yumuşak karnının ne olduğu bir kez daha gösterdi. Karadeniz’deki saldırılarda genellikle tek kamikaze İDA gördük. Her ne kadar tespiti zor olsa da tek bir kamikaze İDA’nın imhası için farklı seçenekler var. Kısa menzilli güdümlü füzeden tutun da diğer gelişmiş seçeneklere kadar gemi personelinin eli bu anlamda dolu.   Hedef geminin üzerine onlarca kamikaze İDA gönderilebiliyor Peki, geminize bir değil de sürü halinde insansız deniz aracı yaklaşırsa durum nasıl olacak? İşte ASELSAN Albatros’u rakiplerinden ayıran ve onu çok seçkin kılan özelliklerden biri de bu. Türk mühendislerin geliştirdiği bu sistemle hedef geminin üzerine isterseniz onlarca kamikaze İDA gönderebiliyorsunuz. Bu ne demek? Sizin gönderdiğiniz platform sayısı artınca geminin savunma sistemindeki silah ve sensörler bir süre sonra doyuma ulaşacak ve İDA'ların bir kısmı geminin katmanlı savunma sistemini aşacak. Zaten o noktadan sonra sizin tek bir İDA’nız dahi geminin ‘hayati’ noktalarından birine çarparak infilak ettiği zaman iş başarıyla tamamlanmış oluyor. Bir dipnot verelim ve ABD’nin İran insanlı/insansız kamikaze bot tehdidine karşı sistemler geliştirdiğini, o sistemin de aynı anda sadece 3 hedefe angaje olabildiğini anımsatalım.   Türk savunma sanayii geleceği bugünden yakaladı Mersin’deki testin en kritik noktalarından biri de Deniz Kuvvetleri Komutanlığı’na bağlı Bayraktar TB-2’nin operasyonda boy göstermesiydi. Senaryoya göre hedef Bayraktar TB2 tarafından tespit edildi ve insansız deniz araçları o noktaya yönlendirildi. Böylelikle dünyada ilk defa İDA-İHA müşterek operasyonu ile İDA sürüsü kamikaze saldırı konsepti gösterilmiş oldu. Bu detay bize aslında çok kritik bir mesaj da veriyor… Türk Deniz Kuvvetleri bir niyet ortaya koyuyor ve ‘elimdeki insansız sistemleri harekat alanımda müşterek kullanacağım’ diyor.   Halihazırda Deniz Kuvvetleri aslında su üstü unsurları ve hava platformlarını birlikte kullanıyor. Buna ‘deniz-hava iş birliği’ deniliyor ve eldeki gemilerle deniz karakol uçakları müşterek görev yapıyor. Mersin’deki test atışı bize bu birlikteliğin gelecek dönemde ‘insansız’ olarak da yapılabileceğini anlatıyor. Türkiye gibi üç tarafı denizlerle çevrili olan, etrafında çok sayıda ada-adacık-kaya parçası bulunan, gerektiğinde Doğu Akdeniz ve Libya’da bayrak gösteren bir ülkenin otonom şekilde insansız araçlarla görev icra edebilmesi aslında çok kritik bir dönüşüme işaret ediyor. Alınacak çok yol olsa da Mersin’deki test atışı Türk savunma sanayii için heyecan verici bir başlangıcın mihenk taşı olarak tarihteki yerini alıyor."
211,"TEI, SAHA-EDGE'de Savunma Sanayi Buluşması'nda","Türkiye'nin havacılık motorlarındaki önde gelen şirketlerinden TUSAŞ Motor Sanayi AŞ'nin (TEI), SAHA İstanbul ve Birleşik Arap Emirlikleri'nin en büyük savunma ve havacılık şirketleri grubu EDGE'in düzenlediği SAHA-EDGE Savunma Sanayi Buluşması'na katıldı.",Savunma,https://www.trthaber.com/haber/savunma/tei-saha-edgede-savunma-sanayi-bulusmasinda-802814.html,"TEI'den yapılan açıklamada, SAHA İstanbul'a üye firmalara özel olarak düzenlenen ve Türk savunma sanayisinin ihracatının artırılması ile yeni yatırım fırsatlarının değerlendirilmesine yönelik gerçekleştirilen etkinlikte TEI'nin savunma ve havacılık alanında bir iş birliği protokolüne imza attığı belirtildi.    Açıklamada etkinliğin ATO Congresium Uluslararası Sanat, Kongre, Fuar ve Etkinlik Merkezi'nde düzenlendiği kaydedilerek, ""Başta bakanlıklardan ve Cumhurbaşkanlığı Savunma Sanayii Başkanlığı'ndan olmak üzere çok sayıda kurum ve Birleşik Arap Emirlikleri'nden çok sayıda sektör uzmanı katıldı. TEI etkinlikte ayrıca Türkiye'nin en güçlü havacılık motoru TEI-TF10000'i sergiledi"" ifadeleri kullanıldı."
212,Türkiye savunma ürünleriyle küresel ligde,"Cumhurbaşkanlığı Savunma Sanayii Başkanı Haluk Görgün, Türk savunma sanayisi ürünlerinin ihraç edildiği ülke sayısının 170'e, ihraç edilen ürün çeşidinin yaklaşık 230'a çıktığına işaret ederek, ""Türk savunma sanayisi ürünleri küresel ligde ön planda yer almaya başlamıştır"" dedi.",Savunma,https://www.trthaber.com/haber/savunma/turkiye-savunma-urunleriyle-kuresel-ligde-802665.html,"Avrupa'nın en büyük sanayi kümelenmesi SAHA İstanbul ve Birleşik Arap Emirlikleri'nin (BAE) en büyük savunma ve havacılık şirketleri grubu EDGE Group'un birlikte düzenlediği SAHA-EDGE Savunma Sanayi Buluşması, ATO Congresium'da gerçekleştirildi. Görgün, etkinlikte, düzenlenen imza törenleri, üst seviye ve odak gruplu B2B görüşmeleri ve firma tanıtımlarının Türkiye'nin her zaman yenilikçi iş birlikteliği modellerine ve ""terzi işi"" çözümlere açık olduğunu gözler önüne sereceğini söyledi. Haluk Görgün, etkinliğin ayrıca ortak geliştirme, ortak üretim, teknoloji transferi ve kazan-kazan yaklaşım modelindeki olumlu bakış açısını Birleşik Arap Emirlikleri ile paylaşmaya imkan vereceğini ifade etti. ""Türk savunma sanayisi ürünleri küresel ligde ön planda yer almaya başlamıştır"" Savunma Sanayii Başkanlığı olarak ihtiyaç makamları, vakıf şirketleri, özel firmalar, KOBİ, bakım ve onarım merkezleri, kümelenmeler, üniversiteler ve araştırma kurumları ile savunma sanayisini geliştirmek için yoğun bir mesaiyle çalıştıklarını vurgulayan Görgün, şöyle konuştu: ""Savunma sanayimiz son yıllardaki atılımıyla platform ve sistemlerin tasarımı, geliştirmesi ve üretilmesinde önemli aşamalar kaydetmiştir. Türkiye, bugün savunma sanayisinde dünya devleriyle yarışır konuma gelmiştir. Savunma sanayisinde bazı alanlarda dünyanın önde gelen ülkelerinden biriyiz, bazı alanlarda rekabetçi ürünler geliştiriyoruz. Bugün savunma sanayisi ürünlerimizi ihraç ettiğimiz ülke sayısı 170'e, İHA ve SİHA'lar, kara araçları, deniz platformları başta olmak üzere ihraç edilen ürün çeşidi yaklaşık 230'a çıkmış ve Türk savunma sanayisi ürünleri küresel ligde ön planda yer almaya başlamıştır. Ülkemiz İHA ve SİHA teknolojisinde dünyanın önde gelen 3 ülkesinden birisidir. Kendi savaş gemisini yapan dünyadaki 10 ülkeden birisi olan ülkemiz, bu ürünleri üretmenin yanında dünyanın dört bir yanına ihracat da yapar hale gelmiştir.
2002 yılında sadece 62 savunma projesi yürütülmekteyken, bugün 850 proje üzerinde çalışmaktayız. Proje hacmimizi 5,5 milyar dolardan 90 milyar doların üzerine çıkarmış bulunuyoruz. AR-GE harcamalarımız ise 2,6 milyar doları geçti. Savunma sanayisi ekosistemi olarak, sinerji içinde ortak hedefe kilitlenerek stratejik hedef olan 10 milyar dolar ihracat rakamına önümüzdeki yıllarda başarıyla ulaşmayı hedefliyoruz."" ""Dost ve müttefik ülkelerle paylaşma gayretindeyiz"" Görgün, bütün bu başarıların, başta Cumhurbaşkanı Recep Tayyip Erdoğan'ın güçlü liderliği ve karar alma süreçlerindeki desteği ile savunma sanayisi ekosisteminin gayretleri sayesinde elde edildiğini vurgulayarak, ""Sahip olduğumuz bilgi birikimini dost ve müttefik ülkelerle de azami seviyede paylaşmanın gayreti içindeyiz. Şüphesiz Birleşik Arap Emirlikleri sahip olduğu engin işbirliği kültürü ve teknoloji vizyonuyla işbirliği yaptığımız ülkelerin en başında gelmektedir"" dedi. EDGE'nin 4 grupta topladığı faaliyet alanlarının her birinde ticaretten ziyade kader ortaklığı yapmak istediklerini belirten Görgün, bu bağlamda hem iki ülkenin gelecekteki ihtiyaçlarını hem de üçüncü ülkelerin ihtiyaçlarını birlikte karşılamayı önerdiklerini bildirdi. Görgün, ""EDGE'nin 20'den fazla şirketinin her birinin bir mükemmeliyet merkezi olduğunu ve bu bağlamda bizim teknoloji odaklı şirketlerimiz için en doğru partnerler olduklarını biliyoruz. Bu itibarla bu çalıştay gelecekteki olası işbirliklerinin tespit edilmesi açısından hayati önem taşımaktadır."" değerlendirmesinde bulundu. Haluk Görgün, SAHA İstanbul-EDGE Savunma Sanayi Buluşması'nda, savunma sanayisi işbirliği yoğun olarak devam eden BAE ile yeni oluşumlar ve birliktelikler için önemli adımlar atılacağına inandığı ifade etti."
213,Türkiye ve BAE'nin savunmadaki iş birliği güçleniyor,Türkiye ile Birleşik Arap Emirlikleri (BAE) arasındaki savunma sanayii iş birliklerini güçlendirecek yeni bir adım atıldı.,Savunma,https://www.trthaber.com/haber/savunma/turkiye-ve-baenin-savunmadaki-is-birligi-gucleniyor-802606.html,"Avrupa'nın en büyük sanayi kümelenmesi SAHA İstanbul ve BAE'nin en büyük savunma ve havacılık şirketleri grubu EDGE Group'un birlikte düzenlediği SAHA-EDGE Savunma Sanayi Buluşması, ATO Congresium'da gerçekleştirildi. SAHA İstanbul üyesi 125 firma ile 10 EDGE şirketinin katıldığı etkinlikte, EDGE'nin Türkiye'deki faaliyetlerini yürütmek için oluşturduğu EDGE MALATH şirketinin de kuruluşu duyuruldu. EDGE, MALATH ile Türkiye'nin savunma sanayisinde kurduğu güçlü ekosistemin bir parçası olmayı hedefliyor. MALATH, iki ülkenin savunma sanayiindeki satışlarını artırmak, yeni teknolojilerin geliştirilmesine katkıda bulunmak ve teknoloji transferi için çalışmalar yapacak. Böylece iki ülkenin sürdürülebilir kalkınmasına destek verecek. MALATH, ticaret, geliştirme ve imalat fonksiyonlarına sahip olacak. Etkinlik kapsamında SAHA İstanbul ve üyeleri ile EDGE Group arasında 24 iş birliği anlaşması ve iyi niyet mektubu imzalandı. MALATH - SAHA İstanbul arasındaki Stratejik İşbirliği Anlaşması yanında Türk savunma sanayisi şirketleri Altınay, Assan, Baykar, ASELSAN, HAVELSAN, DADE Teknoloji, Best Grup, BİTES, TUSAŞ, MKE, Katmerciler, PAVO Group, STM, Roketsan, Titra Teknoloji, Tualcom, TEI, Sarsılmaz, YON Tech, Aspilsan, CANiK, Erin Motor ve NETA Elektronik ile EDGE Group arasında ortak çalışmalara kapı aralandı. Türkiye ile ilişkilere özel şirket SAHA İstanbul Yönetim Kurulu Başkanı Haluk Bayraktar ve EDGE Group Yönetim Kurulu Başkanı Faysal El Bannai, imza törenlerinin ardından basın mensuplarına açıklamalarda bulundu. Bayraktar, EDGE Group tarafından Türkiye ile olan ilişkilere yönelik olarak MALATH'ın kurduğunu söyledi. Bu firmanın ofis imkanlarının birlikte iş yapılacak SAHA İstanbul üyeleri tarafından kullanılabileceğini, iş geliştirme, mühendislik süreçlerinin burada yapılabileceğini ifade eden Bayraktar, ""MALATH'ın tek fonksiyonu Türk savunma sanayisiyle olan ilişkileri, ortak projeleri yürütmek olacak. Bunun içinde doğrudan ticaret, yatırım, ortak geliştirme de olacak."" dedi. Türk şirketleriyle yapılan anlaşmalara ilişkin soruya karşılık Bayraktar, ""BAE ile büyük ölçüde savunma sanayisi iş birliktelikleri zaten devam ediyor. Biz SAHA bünyesindeki üyelerimizle birlikte orta ve küçük ölçekli firmalarımızın da sürece katılarak bu iş birliğinin daha etkin olmasını hedeflediğimiz iyi niyet mektupları imzaladık."" diye konuştu. Türkiye ve BAE arasındaki savunma sanayisi ihracatının iki ülke liderlerinin de desteğiyle hızla ilerlediğini vurgulayan Bayraktar, ""BAE'nin savunma sanayisine büyük yatırımı var. Artık her ülkenin öz yeterlilik, alternatif tedarik zincirleri kurmak gibi bir gündemi var. Güçlerimizi birleştirerek gelecekteki problemleri nasıl aşarız, buradan nasıl bir sinerji oluşturabilirizin peşindeyiz. Bunu da sadece büyük ölçekli firmalarla değil orta ve küçük ölçekli firmaları da katarak gerçekleştirmek istiyoruz."" değerlendirmesinde bulundu. Faysal El Bannai de SAHA İstanbul ile hayata geçirdikleri iş birlikteliği ile iki ülke arasında savunma sanayisindeki ilişkileri daha ileri notalara taşımayı hedeflediklerini kaydetti. BAE'nin savunmadaki güç merkezi EDGE Group, BAE'de 2019 yılında savunma şirketlerini aynı çatı altında toplayarak uluslararası oyuncu olmak, kritik teknolojileri ülkeye kazandırmak için faaliyetlere başladı. 5 kümelenmede 20'den fazla şirket 111 binden fazla çalışana ulaşan EDGE, kara, hava ve deniz platformları, silah sistemleri, siber savunma ve uzay, iç güvenlik gibi alanlarda tasarım, geliştirme, üretim ve bakım görevlerini yerine getiriyor. Portföyünde 120'den fazla ürün bulunan EDGE, 50’den fazla ürüne yönelik geliştirme çalışmalarını sürdürüyor."
214,Türk savunma sanayiinin ihracattaki yeni silahı,"Orta kalibre top ve bunların uzaktan komutalı silah sistemlerini üretme yeteneği kazanan Türk savunma sanayii, değişen tehditlerle bu ürünlere artan ilgiyi global pazarda ihracat başarılarına dönüştürmeyi hedefliyor.",Savunma,https://www.trthaber.com/haber/savunma/turk-savunma-sanayiinin-ihracattaki-yeni-silahi-802219.html,"Türk savunma sanayii, güvenlik güçlerinin ihtiyaçlarını yerli ve milli imkanlarla karşılamanın yanında son yıllarda ihracatta yakaladığı başarıyı yeni hamlelerle artırmak için girişimlerini sürdürüyor. Hava, kara ve deniz platformları ihracatlarına imza atan Türk savunma sanayisi, bu platformları donatan silah sistemlerinde de iddiasını büyütüyor. Bu konuda son dönemde en dikkat çekici hamlelerden biri CANiK'ten geldi. CANiK'in de grup şirketlerinden biri olduğu Samsun Yurt Savunmanın orta kalibre top alanında dünyada 3 üreticiden biri olan İngiliz AEI Systems'ı satın alarak bünyesine katmasıyla Türk savunma sanayii için önemli bir eşik atlandı.    CANiK Genel Müdürü Cahit Utku Aral, orta kalibre topların mühimmat çeşitliliği ve düşük geri tepmeleri sebebiyle manevra kabiliyeti yüksek platformlara kolaylıkla entegre edilebildiğini, bu nedenle yakın geleceğin en fazla talep görecek ürünlerinden biri olarak öne çıktığını söyledi. Aral, ""Türkiye, savunma sanayisi alanındaki prestijini orta kalibre top üretimi ile daha da yükseltti. Dünyanın dört bir yanında gerçekleşen uluslararası fuarlardaki ziyaretçilerin Türk şirketlerine gösterdiği yoğun ilgi de bunu kanıtlar nitelikte"" dedi. Değişen muharebe ortamının aranan silahı Özellikle 30x113 mm otomatik top sistemlerinin değişen muharebe ortamındaki önemine değinen Aral, şu değerlendirmelerde bulundu: ""Gelişen teknolojiler ile artan kabiliyetlere paralel olarak daha da yıkıcı hale gelen savaş alanlarında düşük geri tepmeli, yüksek ateş güçlü toplara olan ihtiyaç giderek artıyor. Taktik tekerlekli zırhlı araçlar ya da insansız kara araçları ile kullanılan uzaktan komutalı silah kulelerinin küçülen boyutlarına rağmen artan hassasiyeti, yeni mühimmat teknolojilerinin sunduğu kabiliyetlerle birlikte ele alındığında muharebe sahasında gerçek bir değişim sürecinin yaklaşmakta olduğu görülüyor. Daha önce sadece sabit ve döner kanatlı askeri hava platformlarına özel çözüm olarak algılanan 30x113 mm otomatik top sistemleri, insanlı ve insansız kara, deniz ve hava araçlarında yakın geleceğin silahı olarak nitelendirilmeye başlandı."" ""Türkiye orta kalibrede önemli ilerleme kaydetti"" Platform üreticileri ve entegratör firmaların orta kalibre silahlara erişim konusunda sorunlar yaşadığına işaret eden Aral, şöyle konuştu: ""Bu silahlar, yüksek maliyetleri ve karmaşık yapıları nedeniyle genellikle büyük silah üreticileri ve belli ülkeler tarafından üretiliyor. Bu durum, platform üreticileri ve entegratör firmalar için önemli bir maliyet yaratıyor ve zaman kaybına neden oluyor. Türk savunma sanayisi son yıllarda gerçekleştirdiği atılımlarla orta kalibre silah üretimi konusunda önemli ilerleme kaydetti. CANiK ve ASELSAN gibi şirketler orta kalibre silah üretme konusunda önemli kabiliyetler geliştirirken, bu durum platform üreticileri ve entegratör firmalar için de fırsatlar sunuyor. Orta kalibre silahların erişilebilir hale gelmesiyle platform üreticileri ve entegratör firmalar satışlarını ve karlılıklarını artırma potansiyeline sahip oluyor."" Platform üreticilerinin eli güçlenecek Cahit Utku Aral, orta kalibre silahların temininin zor veya mümkün olmamasının savunma sanayii projeleri açısından olumsuzluklar yarattığını ifade ederek bu silahların entegrasyonunun ancak projeler tamamlandıktan sonra yapılabildiğini söyledi. Bu nedenle orta kalibre silahların platformlara entegre edilmesi için önemli miktarda mühendislik çalışması gerektiğini vurgulayan Aral, ""Bu durum entegrasyon maliyetlerini artırıyor. Türk savunma sanayiinin orta kalibre silah üretimi konusunda geldiği noktada platform ve silah üreticilerinin entegrasyon çalışmalarını projenin AR-GE aşamasında yapması ile bu maliyetlerin ciddi anlamda aşağıya çekileceğini görüyoruz. Platform üreticilerinin silaha daha hızlı ulaşabilmesi sayesinde teslimat süreleri kısalacak ve daha geniş ürün yelpazesi ile müşterilere çözüm sunulma avantajı yakalanacak."""
215,Türk Hava Kuvvetleri İtalya'da tatbikata katılacak,"NATO üyesi ve partner ülkelerden muharip hava unsurlarının katılımıyla bu yıl İtalya'da düzenlenen ""NATO Tiger Meet 2023"" tatbikatına Türk Hava Kuvvetleri de 3 adet F-16 ile iştirak ediyor.",Savunma,https://www.trthaber.com/haber/savunma/turk-hava-kuvvetleri-italyada-tatbikata-katilacak-802184.html,"Arması ""Kaplan"" olan filoların oluşturduğu ""NATO Tiger Association (NATO Kaplan Birliği)"" tarafından 62 yıldır düzenlenen NATO Tiger Meet tatbikatına, İtalya Hava Kuvvetleri (Aeronautica Militare), 35 yıl aradan sonra yeniden ev sahipliği yapıyor. İtalya'nın güneydoğusunda Gioia del Colle'deki Antonio Ramirez hava üssünde 2 Ekim'de başlayan ve 13 Ekim'e kadar sürecek söz konusu tatbikatta, 13 ülkeden farklı tiplerde yaklaşık 80 uçak ile 2 bin personel görev alıyor. Tatbikata, Türk Hava Kuvvetlerinin Balıkesir'deki 9. Ana Jet Üssü'nde görevli kaplan simgeli 3 adet F-16 uçağı ve 49 personel katılıyor. NATO Tiger Meet Tatbikatı, NATO üyesi ülkelerin birlikte çalışabilirliğini, aralarındaki bağı güçlendirmeyi ve caydırıcı bir güç olarak hava gücünü göstermesi açısından önemli yer tutuyor. ""Güzel sonuçlar elde ettik"" Tatbikatta Türk F-16'larının hem yeni kaplan desenleri hem de Türk pilotlarının tatbikattaki performansıyla göz doldurduğu öğrenildi. Tatbikata katılan Türk birliğinin Komutanı Hava Pilot Albay Ali Yaman, yaptığı açıklamada, ""29 Eylül'de İtalya Gioia del Colle üssüne intikalimizi tamamladık. Geçen hafta bütün görevlerimizi başarılı ve emniyetli bir şekilde tamamladık. Güzel sonuçlar elde ettik. Yine önümüzdeki hafta da görevlerimize devam ediyoruz"" dedi. NATO Tiger Meet tatbikatında yer aldıkları için büyük gurur ve onur duyduklarını vurgulayan Yaman, şu ifadeleri kullandı: ""Bayrağımızı en iyi şekilde temsil etmek, birinci önceliğimiz. Türk Hava Kuvvetleri olarak NATO'nun vazgeçilmez unsurlarından biriyiz. Burada 13 farklı ülkeyle birlikte ortak görevler icra ediyoruz. Görev sonuçlarında da güzel geri bildirimler aldık, başarılı sonuçlar elde ettik. Tüm personelim ve kendi adıma da ayrıca mutluyum. İtalyan halkının bize gösterdiği, özellikle üs personeli, pazar günü icra edilen halk günündeki halkın gösterdiği ilgiden dolayı kendilerine şükranlarımızı sunmayı bir borç biliyorum."" Kırmızı-siyah kaplan desenli boyamaya sahip F-16 ilgi odağı Türk F-16'larından özellikle kırmızı-siyah kaplan desenli olanın büyük ilgi gördüğünü aktaran Yaman, şunları kaydetti: ""Tatbikatın planlama safhasında, biz özellikle kendi al bayrağımızın renklerinden esinlenerek, kırmızı rengini kullanmayı düşündük. Tulumlarımız yine aynı şekilde kırmızı-beyaz temalı olacak şekilde tasarlandı. Uçakta da kırmızı rengini kullandık ve İtalyanların buna karşı çok büyük bir ilgisi oldu. Kırmızı rengine çok fazla ilgi gösterdiler. Çok güzel geri bildirimler, güzel tepkiler aldık. İnşallah görev sonucunda, en iyi boyanmış uçak ödülünü de almayı bekliyoruz."""
216,Mavi Vatan'ın yeni koruyucusu hedefi tam isabetle vurdu,"Yerli ve milli imkanlarla üretilen kamikaze insansız deniz aracı (İDA) sürüsü Albatros, test atışı kapsamında denizdeki hedef gemiyi tam isabetle vurarak batırdı.",Savunma,https://www.trthaber.com/haber/savunma/mavi-vatanin-yeni-koruyucusu-hedefi-tam-isabetle-vurdu-801570.html,"ASELSAN tarafından geliştirilen ve içerdiği patlayıcının su üzerinde yüksek hızla düşman hedeflerine çarparak patlatılmasını sağlayan kamikaze İDA Albatros için Mersin'de test atışı gerçekleştirildi. Test kapsamında 8'li sürü halinde hareket edebilen Albatros, hedef gemiye saldırı gerçekleştirdi. Üzerinde ROKETSAN'a ait mühimmat bulunan Albatros Kamikaze İDA sürüsünden bir araç hedef gemiye çarparak patladı. Başarıyla tamamlanan test atışı sonucunda 22 metrelik hedef gemi dakikalar içinde sulara gömüldü.    Dünyada ilk defa İDA-İHA müşterek operasyonu Atışlı testte Deniz Kuvvetleri Komutanlığına bağlı Bayraktar TB2 insansız hava aracı (İHA) da görev aldı. Uygulanan senaryo kapsamında Bayraktar TB2 tarafından tespit edilen hedefe, insansız deniz araçları yönlendirildi.    Böylelikle dünyada ilk defa İDA-İHA müşterek operasyonu ile İDA sürüsü kamikaze saldırı konsepti gösterilmiş oldu.    Mersin açıklarındaki test, Deniz Kuvvetleri Komutanlığı Karargahı'nda bulunan Deniz Kuvvetleri Komutanı Oramiral Ercüment Tatlıoğlu, Cumhurbaşkanlığı Savunma Sanayii Başkanı Haluk Görgün ile ASELSAN Genel Müdürü Ahmet Akyol ve diğer yetkililer tarafından da anbean takip edildi.    Öte yandan çevreye zarar vermemek için test öncesinde hedef geminin yıkandığı, yakıt ve yağ gibi kirlilik içerecek unsurlardan arındırıldığı öğrenildi. Milli Savunma Bakanlığı görüntüleri paylaştı Milli Savunma Bakanlığı (MSB), ASELSAN tarafından yerli ve milli imkanlarla üretilen kamikaze insansız deniz aracı (İDA) sürüsü Albatros'un test atış görüntülerini paylaştı. Bakanlığın sosyal medya hesabından yapılan paylaşımda, su üzerinde yüksek hızla ilerleyip düşman hedeflerinin patlatılmasını sağlayan Kamikaze İDA Albatros için Mersin'de test atışı yapıldığı belirtildi. Mavi Vatan’daki yeni gücümüz: Albatros Kamikaze İDA! ????????

Dünyada ilk defa İDA-İHA müşterek operasyonu ile sürü konseptinde saldırı yapıldı!

⬇️

ASELSAN tarafından yerli ve millî imkânlarla geliştirilen ve su üzerinde yüksek hızla ilerleyerek içerdiği patlayıcının düşman… pic.twitter.com/ete9Rb6wwI Test kapsamında, 8'li sürü halinde hareket edebilen ve üzerinde ROKETSAN'a ait mühimmat bulunan Albatros Kamikaze İDA sürüsünden birinin, hedef gemiye çarparak patladığı kaydedildi."
217,ASELSAN ürünleri Azerbaycan'da yaygın biçimde kullanılıyor,"ASELSAN Genel Müdür Yardımcısı Mustafa Yaman, Azerbaycan'da ASELSAN üretimi telsiz ve uydu haberleşme sistemlerinin yaygın biçimde kullanıldığını belirterek, ""Türkiye'de biz ne kullanıyorsak Azerbaycan da onu kullansın istiyoruz"" dedi.",Savunma,https://www.trthaber.com/haber/savunma/aselsan-urunleri-azerbaycanda-yaygin-bicimde-kullaniliyor-801105.html,"Azerbaycan'ın başkenti Bakü'de, Uluslararası Uzay Federasyonunun (IAF) organize ettiği, Türkiye Uzay Ajansının (TUA) platin sponsoru olduğu ""74. Uluslararası Uzay Kongresi (IAC)"" devam ediyor. Kongre kapsamında düzenlenen fuarda, Türkiye'nin en büyük savunma elektroniği kuruluşu olan ASELSAN da ürün ve hizmetlerini tanıtıyor. ASELSAN Genel Müdür Yardımcısı Yaman, yaptığı açıklamada, tüm küresel uzay aktörlerinin bir araya geldiği önemli bir etkinlik olan Uluslararası Uzay Kongresi'nin kardeş ülke Azerbaycan'da yapılmasının kendilerini mutlu ettiğini, buraya büyük memnuniyetle katılım sağladıklarını söyledi. TUA'nın önderliğinde kurulan Türkiye standında ASELSAN olarak yer aldıklarını belirten Yaman, hem kongre hem de fuara ilginin yoğun olduğunu kaydetti. ""Azerbaycan da onu kullansın istiyoruz"" ASELSAN olarak Azerbaycan'da 30 yıldır var olduklarını, bu sürenin 25 yılında ASELSAN Bakü isimli şirketle faaliyet gösterdiklerini anlatan Yaman, ""Türkiye'de biz ne kullanıyorsak Azerbaycan da onu kullansın istiyoruz. Özellikle haberleşme, savunma ve elektronik alanlardaki birçok sistemimiz Azerbaycan'da yoğun şekilde kullanılıyor"" diye konuştu. Yaman, Azerbaycan'da ASELSAN üretimi telsiz ve uydu haberleşme sistemlerinin yaygın biçimde kullanıldığını ifade ederek, şu bilgileri paylaştı: ""Biz askerlerin (Azerbaycan ordusu) yanında götürerek belli bir alanda kurup kullanmaları için sistemler sağlıyoruz. Bu sistemler sayesinde herhangi bir altyapı kurulumu gerekmeden tamamen taktik sistemlerle sahaya gidip orada bütün birliklerin haberleşmesini sağlayabiliyorlar. Bunu uydu haberleşmesiyle yapıyoruz. Uydu haberleşmesine yönelik terminallerimiz ve radyolink sistemlerimiz var."""
218,HÜRJET'in performans testleri devam ediyor,Türkiye’nin ilk insanlı jet motorlu uçağı olan HÜRJET'in after burner ve pas geçme testleri başarıyla gerçekleştirildi.,Savunma,https://www.trthaber.com/haber/savunma/hurjetin-performans-testleri-devam-ediyor-800615.html,"Türk Havacılık Uzay Sanayii (TUSAŞ) tarafından geliştirilen HÜRJET çift kokpitli, yüksek takat performans testlerine devam ediyor. Bu kapsamda, after burner ve pas geçme testleri başarıyla gerçekleştirildi. HÜRJET birçok görev için hazırlanıyor HÜRJET Jet Eğitim Uçağı Projesi kapsamında çalışmalar Ağustos 2017'de başladı. Üretimi tamamlanan ilk komponent 10 Haziran 2022'de düzenlenen törenle nihai montaj hattına taşındı ve projenin en önemli virajlarından biri olan motor çalıştırma 30 Ocak 2023'te yapıldı. HÜRJET, ilk uçuşunu 25 Nisan'da gerçekleştirerek gökyüzü ile buluştu. Tasarım zarfı içerisinde uçuş testlerine devam edecek olan HÜRJET'in varyantları arasında Jet Eğitim Uçağı, Akrotim Gösteri Uçağı, Harbe Hazırlık Uçağı, Red Aircraft ve Uçak Gemisine İniş-Kalkış versiyonları bulunuyor. Cumhurbaşkanlığı Savunma Sanayii Başkanlığı ile Türk Havacılık Uzay Sanayii arasında 27 Aralık 2022'de imzalanan sözleşme çerçevesinde ilk etapta 4 uçak ve gerekli görülen aşamada ilave 12 uçak için anlaşma sağlandı. Proje kapsamında Haziran 2024'te ikinci prototipin ilk uçuşu planlanıyor."
219,'Cenk' ile bir alanda daha dışa bağımlılık bitti,"Geçtiğimiz günlerde hem Akhisar ve Koçhisar’ın denize indirildiği hem de Pakistan için üretilen Babur gemisinin teslimatının yapıldığı törende kritik bir detay vardı. TCG İstanbul’da kullanılan ve Türk mühendislerce geliştirilen Cenk-S radarına dikkat çeken uzmanlar, Türkiye’nin bir alanda daha dışa bağımlılığı sona erdirdiği görüşünde…",Savunma,https://www.trthaber.com/haber/savunma/cenk-ile-bir-alanda-daha-disa-bagimlilik-bitti-800171.html,"Türkiye’nin Mavi Vatan konsepti kapsamında özellikle denizlerde gelmek istediği nokta ve izlediği yol haritasının en önemli kolonlarından biri hiç şüphesiz MİLGEM olarak kısaltılan Milli Gemi Projesi… Aslında bu proje sadece Ankara’nın kendi ihtiyaçları için değil, ‘made in Türkiye’ imzalı deniz platformları ihracatı açısından da oldukça değerli. Bilindiği üzere Türk savunma sanayiinin deniz platformları alanında tek kalemde gerçekleştirdiği en büyük ihracat Pakistan MİLGEM Projesi. Bu program, Pakistan Donanması için 4 adet MİLGEM ADA Sınıfı Korvet’in üretilmesini kapsıyor. Bu korvetlerden ikisi ülkemizdeki İstanbul Tersanesi Komutanlığı’nda diğer ikisi ise Pakistan’daki Karaçi Tersanesi’nde inşa ediliyor.   TCG İstanbul’da ‘Cenk’ detayı gözlerden kaçmadı İşte bu projenin en önemli virajlarından biri dönüldü ve Pakistan MİLGEM Projesi’nin ilk gemisi olan PNS Babur (F-280) geçtiğimiz hafta düzenlenen törenle Pakistan Deniz Kuvvetleri’ne teslim edildi. Aynı törende Türk Donanması’nın envanterine girecek HİSAR Sınıfı Açık Deniz Karakol Gemileri Akhisar (P-1220) ve Koçhisar (P-1221) da suya indirildi. Bu tarihi günde tersanedeki törene katılan davetlileri MİLGEM Projesi’nin ilk gemisi TCG Heybeliada ve ilk firkateyni TCG İstanbul da selamladı. TCG İstanbul Firkateyni’nde hava arama radarı olarak Fransız Smart S Mk2 yerine yerli/milli radar CENK-S’nin kullanılması dikkatlerden kaçmadı. CENK-S radarının hem milli deniz platformları hem de Türk askeri denizciliği için ne anlama geldiğini Denizcilik ve Savunma Sanayii Araştırmacısı Kozan Selçuk Erkan ile konuştuk…   Üretilmesi en zor radarı ortaya koyduk Radar konusunda Türkiye’nin son yıllarda büyük bir atılım gerçekleştirdiğine değinerek anlatmaya başlıyor Erkan… Deniz sistemlerinde en önemli ve üretimi en zor radarın ‘üç boyutlu hava arama radarı’ olduğu bilgisini paylaşıyor. Filmi biraz geriye sarıyor ve Cenk-S öncesinde Türk gemilerinde hangi sistemlerin kullanıldığını soruyoruz. “Daha önce Alman sonrasında Hollanda radar sistemleri ile gemilerimizi donattık” yanıtı alıyoruz.   En kritik parçalar dahi Türkiye’de üretilebiliyordu Türk Donanması’nın halihazırda ana hava radarı olarak görev yapan Smart S’ye getiriyor konuyu Erkan ve devam ediyor: “Açıkçası bu radar, zamanında Hollanda firması ile çok iyi bir üretim ve teknoloji transferi anlaşmasıyla ülkemize kazandırıldı. Öyle ki, radarın tüm kritik bileşenleri ülkemizde üretildi. Hatta bu durum bir adım öteye taşındı ve Smart S’in dünyanın dört bir yanına gönderdiği ürünlerde ülkemizde üretilen ara parçalar kullanıldı. Ardından firmayı Fransızlar satın aldı. Sonrasında yaşananlar bize yerli sistemlerin ne kadar önemli olduğunu gösteriyor. Herhangi bir çıkar çatışması yaşamadığınız bir ülkenin firması ile yaptığınız anlaşma sorunsuz ilerleyebilir. Ancak o firmayı çıkar çatışmanız olan bir ülke satın aldığında radarınız ile ilgili kritik bilgileri elde edebiliyorlar. Bu da yetmiyor, satış izni için de sorun çıkarabiliyorlar.”   Yerli sistemle Türkiye çok kritik bir kazanım elde etti Kritik bilgilerin başka bir ülkenin eline geçmemesi adına Türk savunma sanayiinde çok ciddi çaba sarf edildiğini biliyoruz. Öyle ki günümüzde çoğu testi ülkemizde yapma ısrarımızın altında da aslında bu durum yatıyor. Kozan Selçuk Erkan, diğer ürünlerde olduğu gibi hava arama radarında da benzer sıkıntılar olabileceğini anımsatıyor ve ""Neyse ki şimdi yerli/milli imkanlarla kendi hava arama radarımızı ürettik ve bu risk de ortadan kalktı. Haliyle karşı tedbir uygulamak da daha zor olacak” diyor. Bu noktada oldukça değerli bir yere getiriyor konuyu Erkan… Geldiğimiz noktada artık çok çeşitli yüksek teknoloji radarlar ürettiğimize dikkati çekiyor, kritik bileşenleri yerlileştirdiğimizi ve bu saatten sonra kesinlikle yerli radar çözümleriyle yola devam edileceğini vurguluyor.   İhraç ettiğimiz gemilerde bu radar kullanılabilir Yeni dönemde Türk üretimi radarların sahada kendilerini kanıtladıkça ihracat potansiyellerinin de katlanarak artacağının altını çiziyor Erkan ve sözlerini şöyle tamamlıyor: “Bu radarları sadece kendi başlarına daha net bir ifadeyle ‘tekil ihracat ürünü’ olarak da satabilirsiniz. Ancak bu tür ürünler savaş gemisi satışında önemli bir etken oluyor. Gemiyi Türkiye’den alacak ülke, radarı da bizden almayı tercih edecektir. Ayrıca, Pakistan örneğinde olduğu gibi diğer ülkelerle ortak üretim çalışmalarımız var. Bu platformlarda yerli sistemleri kullanmamız gelecekte o ülkelerin başka platformlarında da ana radar olmamızı sağlar. Tüm bunları alt alta koyduğumuzda Cenk-S radarı tam bağımsız savunma sanayi için çok önemli bir kazanım olarak karşımıza çıkıyor.”
 "
220,İnsansız atış platformu seri üretime hazırlanıyor,Katmerciler ve ASELSAN tarafından geliştirilen Uzaktan Kumandalı Atış Platformu seri üretime hazırlanıyor.,Savunma,https://www.trthaber.com/haber/savunma/insansiz-atis-platformu-seri-uretime-hazirlaniyor-799547.html,"Türk savunma sanayisinin askeri kara aracı üreticilerinden Katmerciler, Anadolu Ajansının (AA) 9. kez global iletişim ortağı olduğu, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde gerçekleştirilen TEKNOFEST İzmir'de, geliştirdiği ve ürettiği araçlardan örnekler sergiledi. Katmerciler İcra Kurulu Başkan Vekili Furkan Katmerci, yaptığı açıklamada, festivalin ilk gününden beri kentte büyük heyecan olduğunu, bunun İzmirli firmalara da yansıdığını söyledi. Milli Teknoloji Hamlesi'nin tezahürü olan TEKNOFEST'te ""altın sponsorlar"" arasında yer aldıklarını dile getiren Katmerci, festivale UKAP ve mayına karşı korumalı zırhlı araç HIZIR 4X4 ile katılım sağladıklarını ifade etti.    Gençlerin ve çocukların heyecanının çok büyük olduğunu belirten Katmerci, şu değerlendirmede bulundu: ""Bu heyecanı gördükçe buradaki diğer firmalarla gerçekten iyi bir iş yaptığımıza inanıyoruz. Bundan yıllar önce baktığımızda 'Türkler geliyor' diyorlardı Afrika'da, Avrupa'da ama artık 'Türkler geldi' diyorlar. Bunu da insanımızda gördüğümüzdeki heyecan bizi çok mutlu ediyor. Her gördüğüm insana söylediğim şu; Savunma, teknoloji fuarları, çoluğunuzla çocuğunuzla, eşinizle, dostunuzla mutlaka hayatınızda en az birkaç kere katılmanız gereken fuarlar. Çünkü burada Türk insanının, Türk iş insanının, Türk mühendisinin yaptıklarını görünce çok gururlanıyorsunuz ve buradan dönüşte çok farklı duygularla ayrılıyorsunuz. Bu da sizin işlerinize yansıyor."" UKAP'ın farklı versiyonları da gelecek Katmerciler'in 2010'dan beri zırhlı savunma araçları yaptığını, son 3 yılda da UKAP üzerinde çalıştıklarını anlatan Katmerci, projeye ilişkin şu bilgileri verdi: ""Orta sınıf 2. seviyede tasarladığımız bu araç ilkti. Bu diğer firmalara da örnek oldu. Bundan da çok memnuniyet duyuyoruz. Bizden sonra da farklı versiyonları ve sınıflandırmaları oldu. Yola çıktığımızdan beri yaptığımız 4. prototipimiz. Kara Kuvvetleri'nin isterlerine göre ürünü sürekli güncelliyoruz. Artık son safhasına geldik. Kalifikasyonları bitmek üzere. ASELSAN ile birlikte tasarlıyoruz. Yola çıktığımızda aracımızın Avrupa'da çok fazla örneği yoktu. Eminim ki Avrupa'daki firmalar da bu sınıfta araç tasarlarken aracımızı emsal alıyorlar. Öyle bir araç tasarladık. Bundan da çok mutluluk duyuyoruz. Kara Kuvvetleri de en iyisine layık. Elimizden geldiğince buna katkı sağlıyoruz. Kısa süre içinde kalifikasyonu bitip seri üretime geçecek. Kendi kontratımız da var Kara Kuvvetlerimizde. Daha sonra da ihtiyaçlar çerçevesinde farklı adetlerde bunların üretimini planlıyoruz."" UKAP'ın üzerinde hem dizel hem elektrikli motor bulunduğunu, hibrit versiyonunu tasarladıklarını ifade eden Katmerci, aracın şarj süresini kısalttıklarını ve menzilini artırdıklarını belirtti. Katmerci, yıl sonunda aracın farklı lansmanlarını yapacaklarını bildirdi. HIZIR, Afrika'da yeni görevlere talip Furkan Katmerci, HIZIR 4X4 aracına yönelik sorular üzerine, aracın 8 ve 13 kişilik HIZIR-I ve HIZIR-II ismiyle 2 versiyonu bulunduğunu söyledi. Aracın Afrika'nın çeşitli ülkelerinin orduları tarafından muharebe sahasında aktif olarak kullanıldığını dile getiren Katmerci, Türkiye'de de ASELSAN ile geliştirdikleri aracın sınır güvenliği versiyonunun Edirne-Trakya sınırında aktif olarak görev yaptığını ifade etti. Katmerci, ""Afrika'nın hemen hemen bütün ülkeleriyle temastayız. Birçok ülkeye satışlarımızı gerçekleştirdik ve kısa vadede farklı satışlarla HIZIR'ın versiyonlarını yenileyerek yolumuza devam edeceğiz."" diye konuştu."
221,ASELSAN'ın 3 yeni ürünü ilk kez envantere girecek,"Deniz Kuvvetleri'nin platformları için yeni ürünler üzerinde çalışan ASELSAN, Açık Deniz Karakol Gemisi ve MİLGEM projesinin devamında kullanılmak üzere bu yıl 3 ürün geliştirdi. Yeni ürünler, MİLGEM 5. gemi ile birlikte bu yıl envantere kazandırılacak.",Savunma,https://www.trthaber.com/haber/savunma/aselsanin-3-yeni-urunu-ilk-kez-envantere-girecek-799540.html,"ASELSAN, TEKNOFEST İzmir'de, özgün mühendisliğin gücüyle geliştirilen yerli sistemleri sergiledi. Festivalde, ASELSAN'ın bu yıl ilk kez envantere giren ve geliştirme çalışmaları sürdürülen deniz sistemleri de tanıtıldı. ASELSAN Genel Müdürü Ahmet Akyol, yaptığı açıklamada, Preveze Deniz Zaferi'nin yıl dönümü dolayısıyla deniz şehitlerini rahmetle andı.    Son dönemde Deniz Kuvvetlerinin platformları için yeni ürünler üzerinde çalıştıklarını anlatan Akyol, Açık Deniz Karakol Gemisi ve MİLGEM projesinin devamında kullanılmak üzere bu yıl 3 ürün geliştirdiklerini söyledi. GÖKDENİZ Yakın Hava Savunma Sistemi'nin geçen günlerde MİLGEM 5. gemiye entegre edildiğini bildiren Akyol, 3 ülkeyle de şu ana kadar ihracat sözleşmesi imzaladıklarını belirtti. Akyol, GÖKDENİZ ile yakın mesafede hava ve su üstü hedeflerini parçacıklı mühimmatla etkisiz hale getiren bir sistemi, radarı, elektro-optiği, atış kontrol algoritmaları ve akıllı mühimmatlarıyla milli olarak Deniz Kuvvetlerine kazandırdıklarını kaydetti. ""CENK radarı son derece yüksek bir teknoloji"" Önceki yıllarda yurt dışından alınan, zaman zaman da temininde güçlükler yaşanan geminin üst direğindeki hava savunma radarlarını millileştirme çalışmalarını da bu yıl tamamladıklarını ifade eden Akyol, CENK radarının MİLGEM 5. gemide yerini aldığını dile getirdi. Akyol, CENK'in geminin hava savunma radarı görevini üstlendiğini ve gemiye yaklaşan hava araçlarının, füzelerin, su üstü araçlarının tamamının tespit ve teşhisine imkan verdiğini kaydetti. Ahmet Akyol, ""CENK radarı son derece yüksek bir teknoloji. Aktif taramalı radar teknolojisiyle bu yıl Deniz Kuvvetlerinin envanterine giriyor."" dedi. AKREP radarı da tamam, yeni yerli sistemler yolda Deniz Kuvvetlerine bu yıl kazandırılacak bir diğer ürünün AKREP atış kontrol radarı olduğunu ifade eden Akyol, geçmişte değişik ülkelerden alınan ve angajmanı sağlayan radarın da MİLGEM 5. gemiye entegre edildiğini bildirdi. Ahmet Akyol, ""Deniz Kuvvetlerinin gücüne güç katacak 3 ürünü bu yıl envantere kazandırıyoruz."" diye konuştu. Bunun yanında su altında çalışmalarının aynı yoğunlukta devam ettiğini belirten Akyol, Türkiye'nin ilk otonom su altı aracı DERİNGÖZ'ün de envantere girmek üzere olduğunu ifade etti. Lisansla alıma tabi olan denizaltıların yelkenlerinin sürülebilir direklerini de millileştirdiklerini anlatan Akyol, su altında basınç, sızdırmazlık, genleşme gibi birtakım sorunları çözdüklerini söyledi. Ahmet Akyol, ""Bu ürünle denizaltılarımız su üstüne yaklaşıp haberleşme, radar elektronik harp, radar, optik gibi yüklerini mastlarla dışarıya çıkararak kullanma imkanına kavuştu. Bu yıl su üstünde 3 ürünümüzü ilk kez envantere alıyoruz. Su altında da 2 yeni ürünümüz ASELSAN'ın Türk Silahlı Kuvvetlerine kazandırdığı yeni ürünler olacak."" dedi."
222,KAAN'ın fırlatma koltuğu ilk testi geçti,"TUSAŞ Genel Müdürü Temel Kotil, KAAN'ın mekanik testlerden geçtiğini belirterek, ""Fırlatma koltuğunu İngiltere'den alıyoruz. Testleri İngiltere'de yapılıyor. KAAN'ın bir ön kısmını yapıp oraya gönderdik testlerde kullanılması için. İlk fırlatma yapıldı, ikinci fırlatma yapılacak."" dedi.",Savunma,https://www.trthaber.com/haber/savunma/kaanin-firlatma-koltugu-ilk-testi-gecti-799340.html,"Türk Havacılık Uzay Sanayii (TUSAŞ), TEKNOFEST İzmir'de, insanlı ve insansız milli hava araçlarını sergiledi. TUSAŞ Genel Müdürü Temel Kotil, yaptığı açıklamada, festivali ziyaret eden gençlerin Türkiye'nin havacılıktaki geleceği olduğunu söyledi. TEKNOFEST'in bu anlamda görevini yaptığını vurgulayan Kotil, şirket olarak ürünlerini sergilediklerini, gençlerin bu ürünlere dokunduğunu ifade etti. Kotil, ""Bütün dünyaya da mesaj veriliyor."" dedi. ""İlk fırlatma yapıldı, ikinci fırlatma yapılacak."" Türkiye'nin en önemli teknoloji projelerinden milli muharip uçak KAAN'a ilişkin soruları yanıtlayan Kotil, şu ifadeleri kullandı: ""KAAN mekanik testlerden geçiyor. Takvime devam ediyoruz. Bu yıl içinde Sayın Cumhurbaşkanımızın da dediği gibi ilk uçuşu gerçekleştireceğiz. Fırlatma koltuğunu İngiltere'den alıyoruz. Testleri İngiltere'de yapılıyor. KAAN'ın bir ön kısmını yapıp oraya gönderdik testlerde kullanılması için. İlk fırlatma yapıldı, ikinci fırlatma yapılacak. Böylece Allah korusun, uçarken bir terslik olursa pilotumuzun kurtulması sağlanacak. Program aynen devam ediyor. Herkeste on numara heyecan var. Bize hizmet veren firmalar da çalışıyor. Sözümüz söz, Allah tutmayı nasip etsin."" Savunma ihracatında yukarı ivme sürüyor Şirketin ve sektörün ihracat performansına yönelik sorular üzerine Temel Kotil, aynı zamanda Savunma ve Havacılık Sanayi İhracatçıları Birliği Yönetim Kurulu Başkanı olduğunu anımsatarak, sektörün ihracat performansındaki artışın sürdüğünü ve bu yıl yaklaşık 6 milyar dolar rakamının görüleceğini söyledi. Aynı durumun TUSAŞ için de geçerli olduğunu bildiren Kotil, şunları kaydetti: ""Çok kontrat imzalıyoruz. Ülkenin ileriye dönük siparişlerinin artışı üretimde verebildiğimizin çok üzerinde. Türkiye'ye önümüzde 3-4 yıllık çok güzel siparişler geçiliyor. Bunları gerçekleştirince 3 yıl sonra diyelim 20 milyar dolarları görürüz. 20 milyarı görürsek Türkiye, savunma sanayisinde dünyada oyuncu oluyor. İhracatın ithalatı karşılama oranına bakarsanız ithalatın 2 katı ihracat yapıyoruz. Türkiye savunma sanayisinde artı pozisyonunda."""
223,ASLAN tehditleri METE ile durduracak,"ASELSAN tarafından geliştirilen insansız kara aracı ASLAN, Lazer Güdümlü Mini Füze Sistemi METE ile etkili ve hassas vuruş yeteneği kazandı.",Savunma,https://www.trthaber.com/haber/savunma/aslan-tehditleri-mete-ile-durduracak-799322.html,"ASELSAN, Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde gerçekleştirilen TEKNOFEST İzmir'de, özgün mühendisliğin gücüyle geliştirilen yerli sistemleri sergiledi. Festivalde, ASELSAN'ın insansız kara aracı ASLAN, Lazer Güdümlü Mini Füze Sistemi METE ile entegre edilmiş şekilde yer aldı. ASELSAN Genel Müdürü Ahmet Akyol, insansız sistemlere 10 yıldan fazladır yatırım yaptıklarını, kara ve deniz alanlarında sistemleri bulunduğunu söyledi. TEKNOFEST İzmir'de ASLAN ve ERTUĞRUL araçlarını sergilediklerini ifade eden Akyol, ERTUĞRUL Bomba İmha Robotu'nun envanterde görev yaptığını, bu yıl ihracatının da gerçekleştirildiğini belirtti. Akyol, ASLAN aracının da bu sene envantere girdiğini bildirdi.    İnsansız kara aracı çalışmalarında otonomiye özen gösterdiklerini ve bu alana özellikle yatırım yaptıklarını vurgulayan Akyol, şöyle konuştu: ""Sistemlerimizde yapay zeka bilgisayarı, otonom sürüş bilgisayarı ve silah yönetim bilgisayarı olmak üzere 3 katmanlı bir mimari var. Bu mimarinin üzerine değişik faydalı yüklerle farklı sınıflarda insansız kara araçları geliştiriyoruz. Özellikle son dönemde hassas mühimmatlarla hedefleri vurabilmek öne çıktı. Bu kapsamda Roketsan'ın lazer güdümlü METE mühimmatını yeni envantere giren ASLAN aracımıza entegre ettik. Otonom sürüş yapabilen ASLAN aracımız hedefi hassas şekilde vurabilecek kabiliyete erişmiş oldu. Meskun mahalde olsun, konvansiyonel savaşta olsun hassas hedefleme, işaretleme ve otonom yeteneklere sahip bu araçla tehdidi imha edebilmek ordumuzda fark yaratacak. Bu faydalı yükleri çeşitlendirerek değişik sistemlerle, kendi geliştirdiğimiz sensörlerle insansız kara araçlarımızı donatıyoruz. Bununla da yetinmiyoruz. Havayla denizi, denizle karayı entegre ettiğimiz çalışmalar da var. Önümüzdeki günlerde aynı anda hava araçlarının deniz araçlarıyla konuştuğu, ikisinin de otonom olduğu birtakım yeni gelişmeleri milletimizle paylaşacağız.""    ASLAN'ın üst segmentinde TUNGA ve ERTUNGA araçlarını geliştirdiklerini anlatan Akyol, bu araçların da kalifikasyon testleri aşamasında olduğunu bildirdi. Boyut büyüdükçe araçları daha etkili silahlara donatabildiklerine işaret eden Akyol, güdümlü mühimmatlar, değişik faydalı yüklerin kullanımının bu araçlarla gündeme geleceğini söyledi. Türk Silahlı Kuvvetlerinin bu alanda önemli teşkilatlanmalar yaptığına değinen Akyol, ASELSAN'ın da buna yönelik olarak teknolojisini, yapılanmasını gün gün ilerlettiğini kaydetti."
224,Milli havacılık motoru TEI-PD170'ten uçuş rekoru,"TEI tarafından tasarlanan ve üretilen turbodizel havacılık motoru TEI-PD170, AKSUNGUR İHA ile kesintisiz 35 saatlik uçuşla rekor kırdı.",Savunma,https://www.trthaber.com/haber/savunma/milli-havacilik-motoru-tei-pd170ten-ucus-rekoru-799129.html,"TUSAŞ Motor Sanayi (TEI), TEI-PD170'in, AKSUNGUR İHA ile kesintisiz 35 saatlik uçuş gerçekleştirdiğini aktardı. Bunun, ""milli havacılık motoruyla ulaşılan en uzun uçuş süresi"" olarak kayıtlara geçtiği belirtildi. İrtifa rekoru da kırılmıştı TEI-PD170 motoru, AKSUNGUR ile önceki uçuşlarında 30 bin feet irtifayı geçerek bu alanda da bir rekor kırmıştı."
225,"AKINCI TİHA, yeni radarıyla uçacak","AKINCI Taarruzi İnsansız Hava Aracı'nın yeteneklerini önemli ölçüde artıracak aktif elektronik taramalı radar MURAD'ın platforma entegrasyonu tamamlandı. Tamamen yerli tasarım ve üretime sahip sitem, AKINCI TİHA ile uçuşu için gün sayıyor.",Savunma,https://www.trthaber.com/haber/savunma/akinci-tiha-yeni-radariyla-ucacak-799036.html,"ASELSAN, TEKNOFEST İzmir'de özgün mühendisliğin gücüyle geliştirilen yerli sistemler sergiledi. ASELSAN Genel Müdürü Ahmet Akyol, yaptığı açıklamada, Türkiye'nin insansız hava araçlarında dünyanın önde gelen ülkeleri arasında yer aldığını söyledi. ASELSAN'ın faydalı yükleriyle araçlara katma değer, güç kattığını vurgulayan Akyol, bu kapsamda İHA'lar için radarlar, elektro-optikler, güdümlü mühimmatlar, haberleşme sistemleri geliştirdiklerini ifade etti.    ""Uçuş için gün saydığımızı söyleyebilirim"" Bu kapsamda aktif elektronik taramalı radarın önemli bir yetkinlik olduğuna işaret eden Akyol, ASELSAN ve BAYKAR tarafından bu konuda yürütülen iş birliğine ilişkin şöyle konuştu: ""Az sayıda ülkenin geliştirdiği, İHA'larımıza yetenek olarak önemli katma değer sağlayan bir ürünümüz. MURAD ismini verdik. Bu radarımızı AKINCI TİHA'ya entegre etmiş durumdayız. Yazılım entegrasyonu yapıldı. Önümüzdeki günlerde uçuşunu ve havadaki denemelerini birlikte yaşayacağız. Bu radar çoklu hedef takibi yapabilen, uzun menzilde hedef ayrıştırabilen, deniz modlarından hareketli hedef takibine, SAR/ISAR modlarından değişik bir takım özelliklere İHA'ların havadaki farkındalığında fark yaratacak bir ürün. İçinde binlerce elektronik kompenentin olduğu, tamamen yerli tasarım ve üretim bir sistem. Uçuş için gün saydığımızı söyleyebilirim."" ""Ambargoya karşı geliştirdiğimiz CATS'te bugün 150'nci ürün uçuyor"" Bunun yanında İHA'larla birlikte kullanılan elektro-optik keşif, gözetleme ve hedefleme sistemleri bulunduğuna değinen Akyol, şu bilgileri verdi: ""Ambargoya karşı geliştirdiğimiz CATS'te bugün 150'nci ürün uçuyor, 12 ülkeye de ihraç edilmiş durumda. Daha iyisini yapma hedefiyle yola çıktığımızda ASELFLIR-500'ü başlattık. Sahadan aldığımız geri bildirimler ve edindiğimiz tecrübelerle tasarladık. Son uçuşları yapılıyor, hatta arkadaşlarımız şu anda uçuştalar. Önümüzdeki günlerde kendi sınıfında gerek görüntüleme gerek değişik bantlarda elde ettiği görüntü kalitesinde alanında dünyada fark yaratan bir kamerayı tamamladık diyebilirim. Uçması, testleri bitmek üzere, envantere girmesine de gün sayıyoruz."" TOLUN envantere girdi, ihracat için fazla beklemedi İHA'ların radarını, kamerasını yaparken bütün bu farkındalığın üzerine tespit edilen unsurların uzun mesafeden hassas şekilde etki altına alınmasını sağlamak için hassas güdümlü mühimmatlar geliştirdiklerini belirten Akyol, TOLUN mühimmatının da uzun mesafede hedefe angaje olan, beton delici özellikte, çok hassas şekilde, çok uzun menzile gidebilen bir ürün olarak envantere girdiğini dile getirdi. Akyol, yakın zamanda TOLUN'un ihracat sözleşmesini de imzaladıklarını söyledi. Akyol, geliştirdikleri farklı sistemlerle bütün milli İHA'ları ASELSAN sistemleriyle donattıklarını, güçlerine güç kattıklarını, bu çalışmalara devam edeceklerini belirterek, ""Bu sistemlerin her biri farklı yeteneklerle harekat alanında oyun değiştirici yetkinlikleri İHA'larımıza kazandırıyor."" dedi."
226,Robot köpek Keçi Mehmetçik'in yol arkadaşı oluyor,"BİTES Savunma, Havacılık & Uzay Teknolojileri tarafından tasarlanan robot köpek Keçi, Türk Silahlı Kuvvetleri'nin operasyonel kabiliyetini artırıyor.",Savunma,https://www.trthaber.com/haber/savunma/robot-kopek-keci-mehmetcikin-yol-arkadasi-oluyor-799017.html,"TEKNOFEST İzmir'de, soruları yanıtlayan BİTES Savunma, Havacılık & Uzay Teknolojileri Genel Müdürü Uğur Coşkun, robot köpek Keçi'nin normal otonom araç ve kara araçlarına göre operasyon alanlarının bulunduğu coğrafyaya daha uygun olduğunu kaydetti. Dağlık, kayalık ve erişilmesi zor bölgelere erişme ile ilgili daha hızlı hareket eden bir robot geliştirdiklerini aktaran Coşkun, ""Bununla beraber robot yaklaşık 25 kilogramlık ağırlık taşıyabiliyor. 1 metrelik bir alandan zıplama yapabiliyor. Operasyon alanlarında malzemelerin bir yerden bir yere aktarılması, iletişim noktası oluşturmak, keşif yapmak, mayın taramak ve mağaralara gereken mühimmatın koyularak mağara ağzındaki tahkikatların temizlenmesi gibi birden fazla özelliğe sahip. Kara Kuvvetleri veya Özel Kuvvetler'in ihtiyaç duyduğu operasyonlarda kullanabileceği bir insansız altyapı platformu. Test ve denemeleri yapıldı. Şu anda uygulama alanlarında test edilmesi gerekiyor. Bunun için sistem hazır. Uygulamaya çok hazır ve yakın bir noktadayız."" ifadelerini kullandı. Coşkun, özellikle sensör işleme, sensör füzyonu ve yapay zeka algoritmaları alanında çalışmalarının yoğunlaştığını aktardı. BİTES Savunma, Havacılık & Uzay Teknolojileri Kurumsal Uygulamalar Yazılım Müdürü Kubilay Erkeç de operatör kullanımının oldukça kolay ve hızlı bir şekilde adapte olunan bir sistem olduğuna dikkati çekerek şu değerlendirmelerde bulundu: ""İleri-geri, sağ-sol ve dönme gibi birçok özelliği dahil ettik. 21 derecelik merdivenlere çıkışı sağlanabiliyor. Bununla birlikte koşu modunda 5 m/s hıza çok kolay erişebiliyor. Sadece mod değiştirerek tüm özellikler kullanılabiliyor. 1 tane önde dikey ve ön ve arkada birer tane derinlik kamerası bulunuyor. İçerisinde yapay zeka kartı bulunuyor. 55 derecelik arazileri çıkarken yapay zekasıyla alanı tarayıp önünde lidarıyla (sensör) beraber öğrenerek kendi stabilizasyonunu sağlayabiliyor. Bununla birlikte üzerine faydalı yükler dahil edilebiliyor ve 80 kilograma kadar yük kaldırma özelliği bulunuyor. Arazi koşullarında çalışırken tam stabilizasyonunu sağlaması için arazi modu özelliğini geliştirdik. Devrilme durumunda geri kalkarak kendi dengesini sağlayabiliyor."""
227,Fransa ambargosuna yerli motor yanıtı,"Türk savunma sanayiinin imza işlerinden olan yerli/milli füzelerin motoruyla ilgili yakın gelecekte kritik gelişmeler yaşanacak. Fransa’nın füze motoru vermeyi durdurduğunu anlatan uzmanlar, Türk mühendislerce geliştirilen motorlarla çok daha iyi sonuçlar alınabileceği görüşünde. Milli motor takılı füzelerin test atışları için geri sayım sürüyor...",Savunma,https://www.trthaber.com/haber/savunma/fransa-ambargosuna-yerli-motor-yaniti-798870.html,
228,Helikopterler milli gemilere yerli teknoloji yardımıyla inecek,"Türk savunma sanayii bünyesinde geliştirilen yerli çözümlere, Helikopter Yakalama ve Transfer Sistemi de eklendi. Sistem, ilk helikopterli testte, SH-70 Sea Hawk helikopterinin güvenle gemiye yaklaşmasını sağladı.",Savunma,https://www.trthaber.com/haber/savunma/helikopterler-milli-gemilere-yerli-teknoloji-yardimiyla-inecek-798734.html,"Türk savunma sanayii ürünlerindeki yurt dışı bağımlılığını en aza indirmek için yürütülen çabaların birinden daha önemli kazanımlar elde edildi. Türk Deniz Kuvvetleri gemilerinde kullanılmak üzere Kanada'dan tedarik edilirken kısıtlama getirilen Helikopter Yakalama ve Transfer Sistemi için yerlileştirme faaliyeti yürütüldü. Cumhurbaşkanlığı Savunma Sanayii Başkanlığı (SSB) koordinasyonundaki çalışmalar kapsamında Mayıs 2021'de STM Savunma Teknolojileri Mühendislik ve Ticaret AŞ ile Altınay Savunma Teknolojileri arasında imzalanan Helikopter Yakalama ve Transfer Sistemi Yerlileştirme ve Tedariki Projesi'nde son aşamaya geçildi. Testleri başarıyla tamamladı Nisan ayında tersaneye teslimatı gerçekleştirilen Helikopter Yakalama ve Transfer Sistemi'nin ilk milli fırkateyn TCG İstanbul üzerinde kurulumu ve entegrasyonu İstanbul Tersane Komutanlığı desteğiyle yapıldı. Sistemin liman kabul testleri de SSB, Deniz Kuvvetleri Komutanlığı ve STM temsilcilerinin eşliğinde tamamlandı. Altınay Savunma Teknolojileri ve STM tarafından ağustos ayı içinde ""İlk Çalıştırmaya Hazırlık Testleri"" gerçekleştirildi. Bu testler kapsamında sistem gemi üzerinde ilk kez çalıştırıldı ve tüm fonksiyonlar detaylı bir şekilde doğrulandı. ""İlk Çalıştırmaya Hazırlık Testleri"" sonrasında SH-70 Sea Hawk helikopterinin yaklaşmasıyla ilk helikopterli testler yapıldı. Sistem başarılı bir şekilde SH-70 helikopterinin konumunu saptadı ve Helikopter Yakalama Aracı ile helikopteri takip etti. ""Liman Kabul Testleri"" sırasında sistemin tüm fonksiyonları test edildi ve doğrulandı. Testler sonucunda yerli olarak geliştirilen sistemin SH-70 Sea Hawk helikopterini indirmek için hazır olduğu ispatlandı. Testlerin son aşamasında SH-70 Sea Hawk helikopteri gemiye yanaşacak ve sistemin sağladığı görsel iniş desteğiyle güverte üzerine inecek. Helikopter daha sonra sistem tarafından emniyete alınıp hangara transfer edilecek. Helikopterler emin ellerde Helikopter Yakalama ve Transfer Sistemi, helikopterlerin gemiye güvenle inmesini, sabitlenmesini ve hangara çekilmesini sağlayacak donanımlara sahip bulunuyor. Kamera ve helikoptere monte edilmiş lazer sistemi gibi alt bileşenlerden yararlanılan sistemde, görüntü işleme ile helikopterin konumu hesaplanıyor. Hesaplanan bu veriler çabuk yakalama aracı vasıtasıyla helikopterin doğru bir açıda tutulmasını sağlıyor. Helikopter iniş yaparken çabuk yakalama aracı pençesi ani bir hareketle helikopteri yakalıyor. Tüm bu işlemler sırasında iniş alanında personel bulunmasına gerek kalmıyor. Tek personel kontrol noktasından süreci yürütebiliyor. Milli gemilerdeki yerlilik oranını artıracak ""Rekor sürede"" göreve hazır hale getirilen sistem, envantere girecek yeni gemilerde de yerini alacak, milli gemilerdeki yerlilik oranını artıracak, savunma sanayisinin ihracat kalemleri arasına katılacak."
229,"Türkiye'nin yerli SUV aracı TULGA, ilk kez ortaya çıktı","Jandarmanın kullanımına sunulacak Türkiye'nin ilk yerli ve milli, doğuştan zırhlı SUV aracı TULGA, TEKNOFEST İzmir'de sergilendi. İç güvenlik görevlerinde kullanılmak üzere Jandarma'ya ilk aşamada 300 TULGA teslimatı yapılacak.",Savunma,https://www.trthaber.com/haber/savunma/turkiyenin-yerli-suv-araci-tulga-ilk-kez-ortaya-cikti-798701.html,"Türkiye'nin önde gelen ticari ve askeri kara aracı üreticisi BMC, Çiğli Havaalanı'nda gerçekleştirilen TEKNOFEST İzmir'de yerini aldı. BMC tarafından üretilen ve Jandarmanın kullanımına sunulacak Türkiye'nin ilk yerli ve milli, doğuştan zırhlı SUV aracı TULGA, festivalde ortaya çıktı. Şirket bir süredir üzerinde çalıştığı TULGA'nın prototipini, TEKNOFEST İzmir'de jandarma giydirmesiyle sergiledi.    BMC, Cumhurbaşkanlığı Savunma Sanayii Başkanlığı koordinasyonunda İçişleri Bakanlığı bünyesinde iç güvenlik görevlerinde kullanılmak üzere 300 TULGA Balistik Korumalı Devriye Müdahale Aracı üretecek. Seri üretim bu yıl başlayacak Güvenlik güçlerinin talepleri doğrultusunda geliştirilen ve üretimine başlanan ilk araçlarla yürütülecek testlerin ardından seri üretime geçilecek. BMC, zırhlı SUV aracı TULGA'nın seri üretimine bu yıl başlamayı hedefliyor.    Yüksek koruma, üstün performans TULGA, sahip olduğu üstün manevra kabiliyeti ve balistik koruma seviyesi sayesinde güvenlik ve konforu bir arada sunuyor. Araç, sahip olduğu gelişmiş zırhı ve balistik hücumlara karşı dayanıklı yapısı ile 5 kişilik taşıma kapasitesi ve yaklaşık 8 ton ağırlığa sahip bulunuyor. TULGA SUV, 4 silindirli dizel motordan aldığı 250 beygir güçle saatte 130 kilometre hıza ulaşabiliyor. TULGA SUV, disk frenler ve bağımsız çift salıncaklı ön-arka süspansiyonu sayesinde en zorlu arazi koşullarında bile görevini başarıyla yerine getiriyor."
230,"TB3, TEKNOFEST'ten sonra ilk uçuşunu yapacak","Selçuk Bayraktar, dünyada kısa pistli gemilere konuşlu ilk SİHA olması planlanan Bayraktar TB3'ün TEKNOFEST'ten sonra ilk uçuşunu yapacağını açıkladı.",Savunma,https://www.trthaber.com/haber/savunma/tb3-teknofestten-sonra-ilk-ucusunu-yapacak-798569.html,"Dokuz Eylül Üniversitesince Sabancı Kültür Sarayı'nda düzenlenen programda farklı yaş gruplarından öğrencilerle bir araya gelen TEKNOFEST Yönetim Kurulu ve T3 Vakfı Mütevelli Heyeti Başkanı Selçuk Bayraktar, milli teknoloji hamlesi konusunda yapılan çalışmaları anlattı. Baykar Yönetim Kurulu Başkanı da olan Bayraktar, kurucu bilim insanlarını bünyesinden çıkarmış bir medeniyetin çocukları olduklarını, havacılıkta da Cumhuriyet henüz kurulmuşken büyük bir atılım olduğunu ancak 1950'lere varıncaya kadar havacılığın doğuşundaki bu atılımların yok edildiğini söyledi. Teknolojik paradigma dönüşümlerinin bir sörf dalgasına benzetilebileceğini dile getiren Bayraktar, şöyle konuştu: ""Paradigma dönüşümlerini teknolojistler, girişimciler veya bilim insanları, aynen bir sörfçünün sörf dalgasını beklediği gibi bekliyor ve önünde olursanız hep önden gidiyorsunuz. Bizim başarımızda da biraz bu yatıyor. Yani bir konuya erkenden başlamış olmak, yükselen bir dalgayı önden görüp ona ve geleceğin teknolojisine bir anlamda bugünden hazır olmak.    Aslında işte yürüttüğümüz milli insansız hava araçlarındaki başarının temelini bu oluşturuyor. Dünyada şu anda en meşhur silahlı insansız hava aracı Bayraktar TB2. Havacılıkta Cumhuriyet'in ilk yıllarındaki atılımların maalesef önünün kesildiğini görüyoruz. Ta ki ikinci dalga çıkıncaya kadar, yani insansız hava araçlarımızdaki serüven başlayıncaya kadar."" Bayraktar, Cumhuriyet'in 100. yılı hedefi olarak ilk insansız savaş uçağı Bayraktar Kızılelma'nın ilk uçuşunu planlanandan erken, 2022 yılında yaptığını belirterek, ""Kızılelma, havacılık muharebesinin geleceği. Artık dünyada son insanlı savaş uçakları üretiliyor. Bundan sonra geliştirilecek olan bütün savaş uçakları insansız olacak. O dünyada bizim takipçi değil oyun kurucu olduğumuzu müjdeleyen uçuş 2022'de geldi ve sonrasında da dünya havacılık tarihine damgasını vuracak uçuşlar gerçekleştirdi."" ifadesini kullandı. Milli ve özgün insansız hava aracını yaparken bunu doğru bir düsturla yapmanın da işi kıymetli hale getirdiğini vurgulayan Bayraktar, Kovid-19 salgını sürecinde geliştirdikleri solunum cihazını çok sayıda imkanı olmayan ülkeye hediye ettiklerini söyledi. İnsanlara nefes olmak için gayret göstermenin asırları aşacak bir anlamının olduğunu dile getiren Bayraktar, ""Bizim medeniyetimizin bize öğrettiği iyilik, güzel ahlak, güzellik, adalet duygularıyla bu teknolojiyi harmanlayarak geliştirirsek bütün bu yaptığımız işlerde 'neden' sorusuna verdiğimiz cevaplar asıl anlamını kazanmış olur."" dedi. Milli teknoloji hamlesinin sırrı İnsanın kendini öncelemeye yatkın bir varlık olduğunu belirten Bayraktar, ""Milli teknoloji hamlesi serüveninde yol yürüdüğümüz arkadaşlara hep şunu söylüyoruz. Kendinden öte aileni, ailenden öte cemiyetini, cemiyetinden öte yaşadığın toplumu, yaşadığın toplumdan öte milletini, milletinden öte bütün insanlığın faydasını gözeterek ne yapıyorsan yapmaya çalış. Bunu yaparken ancak bu şekilde en doğru ve verimli bir şekilde hayatını değerlendirmiş olursun. Bunu yaparken dosdoğru bir ahlakla, dosdoğru bir şekilde yaparsan ve insanlığının faydasına olacak şekilde gayretini sürdürürsen ve bunun yanında bugünün yarışlarına değil de yarının yarışlarına, 5-10 sene sonrasının yarışına hazırlarsan dünyanın en iyisini yapabilirsin. İşte milli teknoloji hamlesinin ve bizim verdiğimiz mücadelenin sırrı bu arkadaşlar."" diye konuştu. İzmir'de yarın başlayacak TEKNOFEST'i Cumhuriyet'in 100. yılına yakışır şekilde yapacaklarını söyleyen Bayraktar, havacılık tutkusunun, babasının götürdüğü çok ufak bir etkinlik sayesinde doğduğunu ifade etti. Bayraktar, uçaklara özenerek büyüdüğünü belirterek, ""Şimdi de robot uçaklar yapıyoruz. İnşallah sizler de gelip orada uçaklara dokunacaksınız ve uzay alanında, teknolojinin tüm diğer sivil alanlarında insanlığa faydalı nice eserler yetiştireceksiniz."" dedi.    TB3, TEKNOFEST'ten sonra ilk uçuşunu yapacak Kızılelma insansız savaş uçağının önemine işaret eden Bayraktar, şunları söyledi: ""Dünyadaki birkaç örneğinden birisi. Biz şu anda bunu geliştirme çalışmalarına devam ediyoruz. İnşallah 2024'te ülkemizin kullanımına sunulacak hale gelecek. Dünyadan büyük talep var. Bayraktar TB2, 32 ülkeye ihraç edildi bugüne kadar. Baykar'ın bütün gelirlerinin 20 senede yüzde 82'sinden fazlasının ihracattan oluşmasını sağladı. Öz kaynaklarımızla 1 kuruş hibe, destek almadan gerçekleştirdik. Kızılelma'da ihracattan elde ettiğimiz kaynaklarla gerçekleştiriyoruz. İnsansız hava aracı olarak 20 senede 4 tane hava aracı yaptık. Yani farklı alanlara dağılmadık. Bir alana odaklanarak dünyanın en iyisini yapmayı hedefledik. Başarının önemli unsurlarından bir tanesi de bu arkadaşlar. Öyle çok 'her şeyi yaparım' derseniz aşağı yukarı her şeyi vasat yaparsınız."" Bayraktar, Azerbaycan'da SİHA'ların çok başarılı olduğuna dikkati çekerek, ""Türk orduları dünyada ilk defa SİHA'larımızla kazanılan zafere imzasını atmış oldu. Bayraktar TB2'nin hava savunma silahlarını ve aynı zamanda tankları imha etmesi sayesinde oldu. İşte Kızılelma ve Akıncı bundan çok daha gelişmiş mühimmatları, çok daha farklı, faydalı yükler dediğimiz sistemleri taşıyabilecek. Türkiye kocaman akıllı bir mühimmat ailesine sahip. Bunların hepsi 20 senelik, bir anlamda işte savunma sanayinin 'bağımsız ve hür olacağım' diyen millileşme düzeni sayesinde gerçekleşti."" diye konuştu. TB3'ün dünyada kısa pistli gemilere konuşlu ilk SİHA olacağını vurgulayan Bayraktar, sözlerini şöyle tamamladı: ""Biz bu projeyi duyurduğumuzda bizden 1 sene kadar sonra Amerika Birleşik Devletleri'nden insansız hava araçları yapan bir firma ve ondan 1 sene sonra da İsrail'den devlet firması 'Biz de bu anlamda çalışma yapıyoruz, ilk biz yapacağız' diye dünyaya duyurdular. Bayraktar TB3 şu anda Çorlu'da. Hemen TEKNOFEST'ten sonra ilk uçuşunu yapacağız. Gemiye inip kalkmakta ilk olacak. Türkiye, Amerika Birleşik Devletleri ve İsrail, bakalım ilk kim yapacak?"" TEKNOFEST Marşı'nın söylendiği programda DEÜ Elektronik Malzemeler Üretim ve Uygulama Merkezi'ndeki İnce Film Laboratuvarı'na Selçuk Bayraktar ismi verildi.    ""Kaybolan yılları kapatma azmi"" Programın ardından gazetecilerin sorularını yanıtlayan Bayraktar, Türk gençlerinin dünya gençleri arasında hangi seviyede olduğuna dair soru üzerine, geçmişte yeni bir işe kalkışıldığında ""oğlum başımıza iş çıkarma"" yanıtlarıyla karşılaşıldığını, astronot olmak istediğini söyleyenle dalga geçildiği dönemlerin yaşandığını dile getirdi. Bayraktar, şunları kaydetti: ""Şimdi ise işte astronotlarımız da geliyor. Bunun yanında dünyaya damgasını vurmuş hava araçları yapan, tasarlayan, ihraç eden bir nesil geliyor. Teknolojinin tüm diğer alanlarında da bunu yapabileceğine inanan bir nesil geliyor. Bizim gençliğimizin şöyle bir avantajı var; yıllarca bu kaybedilmiş zamanı, belki yüzyılları kapatma azmi ve gayreti var. Şu anda bunu da başarabileceğini gördüğü örnekler var. İnanırsa işte geleceğin yarışlarına odaklanırsa, dosdoğru bir yoldan, insanlığın faydasına çalışırsa dünyada lider olabileceğine inanacağı örnekler de var. Bu kaybolan yılları kapatma azmi var. Bu da bizim avantajımız."""
231,Savunma sanayii TEKNOFEST İzmir'de yerini alacak,"Türk savunma sanayisinin öncü firmalarından STM Savunma Teknolojileri, milli teknolojileri ve etkinlikleriyle TEKNOFEST İzmir'de yerini alacak.",Savunma,https://www.trthaber.com/haber/savunma/savunma-sanayii-teknofest-izmirde-yerini-alacak-798442.html,"Şirketten yapılan açıklamaya göre, ""Tam bağımsız savunma sanayii"" ve ""Milli Teknoloji Hamlesi"" yaklaşımı doğrultusunda çalışmalarına devam eden STM, TEKNOFEST'te geleceğin mühendisleri ve mucitleriyle buluşmaya devam ediyor. Cumhuriyet'in 100. yılında TEKNOFEST coşkusuna bu kez İzmir ev sahipliği yapacak. Festival, 27 Eylül-1 Ekim 2023 tarihlerinde İzmir Çiğli Havalimanı'nda gerçekleştirilecek. STM, TEKNOFEST İzmir'de milli mühendislik gücüyle geliştirdiği teknolojilerini gençlerle buluşturacak. Türkiye'nin ilk milli fırkateyni olan ve yakın zamanda seyir testleri için ""Mavi Vatan""a açılan MİLGEM'in 5. gemisi TCG İSTANBUL (F-515) ve Türkiye'nin küçük boyutlu ilk milli denizaltısı STM500'ün maketleri İzmir'de sergilenecek.    Taktik mini insansız hava aracı (İHA) üretiminde öncü çalışmalar yürüten STM, Türkiye'nin ilk milli vurucu İHA'sı KARGU, Türkiye'nin ilk sabit kanatlı mini vurucu İHA'sı ALPAGU ve milli gözcü İHA TOGAN'ı da festivalde tanıtacak. Deprem bölgesindeki arama kurtarma çalışmalarında etkin rol üstlenerek, 50'den fazla kişinin enkazdan kurtulmasını sağlayan STM Duvar Arkası Radar (DAR) da TEKNOFEST'te olacak. Türkiye'nin ""Siber Vatan"" mücadelesinde önemli görevleri bulunan STM, siber güvenlik alanına ilgi duyan gençlere interaktif ve eğlenceli bir deneyim sunacak. STM standında özel olarak oluşturulan siber güvenlik odasında gençler, hazırlanan zorlu sorular ve görevleri yerine getirerek, siber güvenlik dünyasına giriş yapacak. STM standında minikler, hayallerindeki gemi, denizaltı, uçak ve İHA'ları kağıda dökerek yeteneklerini sergileyecek ve en iyi üç tasarım gerçeğe dönüşecek. STM standını ziyaret eden öğrenciler ise STM'nin staj, aday mühendislik ve kariyer fırsatlarına ilişkin bilgi alabilecek. STM Genel Müdürü Özgür Güleryüz, konuya ilişkin açıklamasında, ""Cumhuriyet'imizin 100. yılında TEKNOFEST kuşağıyla buluşmaya devam ediyoruz. İstanbul ve Ankara'nın ardından Ege'mizin incisi İzmir'de de STM'nin milli mühendisliğini ve teknolojilerini gençlerimizle bir araya getireceğimiz için mutluyuz. Tüm İzmirlileri yarışma alanlarımızı deneyimlemeye ve milli teknolojilerimizle tanışmaya davet ediyoruz."" ifadesini kullandı."
232,Milli gemiler yeni ihracat fırsatlarına kapı aralıyor,Türk savunma sanayiinin yurt dışındaki kullanıcılar için yürüttüğü deniz platformu projelerindeki başarısı beraberinde yeni ihracat fırsatları getiriyor.,Savunma,https://www.trthaber.com/haber/savunma/milli-gemiler-yeni-ihracat-firsatlarina-kapi-araliyor-798200.html,"Askeri Fabrika ve Tersane İşletme Anonim Şirketi (ASFAT) ana yükleniciliğinde yürütülen Pakistan MİLGEM Projesi kapsamında Pakistan Silahlı Kuvvetleri için üretilen dört gemiden ilki olan PNS BABUR, İstanbul Tersanesi Komutanlığındaki törenle teslim edildi. ASFAT Deniz Programları Direktörü Emre Koray Gençsoy, yaptığı açıklamada, Eylül 2018'de imzalanan, Mart 2019'da aktif olan projenin, 7 yıla yayıldığını ve 20 kilometre taşından oluştuğunu söyledi. MİLGEM olarak başlayan projenin Pakistan donanmasının ihtiyaçlarına göre genişletildiğini, boyunun uzatıldığını, değişik silah sistemlerinin adapte edildiğini anlatan Gençsoy, hesaplarıyla, analizleriyle, model testleriyle her şeyin baştan yapıldığını ifade etti. BABUR'ün Pakistan MİLGEM projesinin ilk gemisi olduğunu dile getiren Gençsoy, projenin 5. yılında olduklarını ve 15 kilometre taşını zamanında yerine getirdiklerini vurguladı. Türkiye ve Pakistan gibi kuş uçuşu yaklaşık 4 bin kilometre mesafedeki 2 ülkede inşa faaliyetlerini sürdürdüklerine değinen Gençsoy, 4 gemilik projede 2 geminin Türkiye'de, 2 geminin Pakistan'da inşa edildiğini anımsattı. Projenin bitmesine yaklaşık 2 yıl kaldığını belirten Gençsoy, şöyle konuştu: ""Bu noktaya getirebildiğimiz için gururluyuz. Yaklaşık 108 metrelik bir gemi. 14,8 metre genişliği var. 3 bin ton civarında. Ağır silah yükü var. Denizaltı harbinden su üstü harbine, kara bombardımanından hava savunmasına kadar her türlü silah varyasyonu mevcut. Yerli ve milli unsurların dışında Pakistan donanmasının belirlediği uluslararası silahlar da bu gemilere entegre edildi. ASELSAN, HAVELSAN gibi birçok firmamız burada görev aldılar. Gemi bir gaz tribünü, 2 ana makinadan oluşan tahrik sistemine sahip. Çift şaftı var. Yaklaşık 26 knottan hızlı bir gemi. 142 Pakistanlı kardeşimiz görev yapabiliyor.""    ""Deniz projelerindeki en büyük ihracat"" tacını koruyor Pakistan MİLGEM projesinin ihracat anlamında da çok önemli olduğunu vurgulayan Gençsoy, bu öneme uygun olarak proje takvimine titizlikle uyulduğunu, özverili bir çalışma yürütüldüğünü söyledi. Projenin 2018'den Ağustos 2023'e kadar tek kalemde Türkiye'nin en büyük savunma sanayisi ihracatı olduğunu vurgulayan Gençsoy, deniz projesi olarak hala tek kalemde ülkenin en büyük ihracat projesi tacını koruduğunu belirtti. Benzer platformlara yurt dışından gösterilen ilgiye ilişkin soruya karşılık Emre Koray Gençsoy, şunları kaydetti: ""Pakistan projesine yoğun bir ilgi var. 2 ülkede yapılıyor olması, gemi platformu haricinde Pakistan donanmasına sağlayacağımız bakım, onarım tesisleri, yani gemiyi kullanırken operasyonda kalma süresini arttıracak şekilde yaptığımız altyapı yatırımlarıyla pek çok ülkenin dikkatini çekiyor. Bu konuda görüşmeler var. İyi haberler de geliyor. İnşallah çok yakında belki hep beraber bunları da duyurma şansını elde edebileceğiz. Hem burada hem orada yapıyor olmamız global düzeyde dikkati çekiyor. Yeni projeler isteyen ülkelerin bu konuda talepleri oluyor. Bundan memnunuz. Güzel bir şey yaptığımızı anlıyoruz. Pakistan tarafının da girdileri güzel. Başka ülkelere gerçek anlamda referans oluyor diyebilirim.""    MİLGEM'den alınan bayrak daha ileriye taşındı Gençsoy, projeyi 2 ayrı ülkede yürütmenin başlangıçta çok zor olduğuna dikkati çekerek, şu değerlendirmelerde bulundu: ""Kardeş bir ülkede olmanın avantajı var elbette ama bambaşka bir çalışma kültürü, bambaşka sıcaklıklar, çalışma ortamları... Buna alışmak biraz zaman aldı. Burada hızlı hareket ederek aslında orada yerel bir ekip kurduk. Orada 14-15 kişilik bir ekibimiz var. Bu ekibimiz bilfiil üretimin içinde. Sadece kontrol edip tamam olmuş diyen bir ekip değil. Bilfiil elleri kirleniyor, çalışıyor ve mücadele ediyorlar. Bunun katkısı çok oldu oradaki projenin ilerlemesine. Başlarda çok soru işareti vardı. 'Türkiye'de yapmak kolay, alıştığınız ortam, Pakistan öyle değil deniliyordu'. ASFAT olarak her gemiyi zamanında indirdik, çok yakın zamanda BADR gemimiz ilk liman kabul testini de başarıyla tamamladı. Bu zor ama diğer ülkeler için referans. Bu sadece ASFAT için değil, ülkemiz için bir taç. MİLGEM'den aldığımız bir bayrak yarışı var. Çok zor zamanlarda, çok olağanüstü şartlarda yapılmış bir gemi. Biz bunu bu projelerle yurt dışına ihraç ederek taçlandırıyoruz. Yani bayrağı oradan devraldık buraya kadar taşıyoruz. Bu hedefi arkadaşlarımız çok güzel algıladılar, özümsediler. Bunun çok faydası oldu. Bu azimle çalışarak önümüze çıkan her problemi profesyonelce aştık. Biz bayrağı aldık buraya kadar taşıdık. Hedefimiz, bizden sonraki nesillerin, bu bayrağı alarak daha ötelere, daha yükseklere taşımasıdır."""
233,"ASELSAN, 2023'te 4 milyar dolarlık iş anlaşması yaptı","ASELSAN Genel Müdürü Akyol, şirketin 2023 yılında 4 milyar dolarlık iş anlaşması yaptığına işaret ederek, büyümenin ve faaliyetlerindeki gelişmenin devam edeceğini söyledi.",Savunma,https://www.trthaber.com/haber/savunma/aselsan-2023te-4-milyar-dolarlik-is-anlasmasi-yapti-797751.html,"ASELSAN Genel Müdürü Ahmet Akyol, ASELSAN 10. Olağanüstü Genel Kurul toplantısında şirket pay sahiplerinin gündemdeki konulara ilişkin sorularını yanıtladı. ""Özellikle Avrupa ithalatçılarını etkileyen ve 1 Ekim'de başlayacak sınırda karbon düzenlemesi mekanizması hakkında bir çalışma var mı?"" sorusuna karşılık Akyol, karbon konusu ile ilgili tedarik biriminin çalışmalarda bulunduğunu söyledi. ""Büyüyerek devam ediyoruz"" ""Son açıklanan finansal tablolarda yer alan 2,5 milyar lira olan nakit akışının sebebi nedir? ASELSAN'ın hisse geri alım programı planı var mı?"" soruları üzerine Ahmet Akyol, ""Nakit konusunda yılbaşından bugüne 4 milyar dolarlık iş imzası gerçekleştirildi. Büyüyerek devam ediyoruz. Bu büyümeyle birlikte faaliyetlerimiz de gelişmeye devam edecektir. Hisse geri alım programına ilişkin olarak ASELSAN'ın büyüyen faaliyetleri ile gerçek değerini ortaya koyacağız. Pay sahipleri bu gelişmeleri daha yakından izleyecektir."" dedi. ASELSAN Mali Yönetim Genel Müdür Yardımcısı Yunus Poyraz da ""ASELSAN olarak yıl sonu enflasyonu muhasebesi kapsamında varlıkların yeniden değerlendirilmesi ve değer artışı olarak yansıtılması planlanıyor mu?"" sorusuna, ""Bu konuda her türlü hazırlığı yapıyoruz. Devletimiz böyle bir karar verirse hazır durumdayız."" yanıtını verdi."
234,SİDA motorlarında sahne 'yerlilerin',"İnsansız hava araçlarında ortaya koyduğu başarının bir benzerini insansız deniz araçları için yazmaya hazırlanan Türkiye, şimdiden batının hedefinde. S/İDA motorlarına ambargo uygulayan ülkeler olduğunu açıklayan uzmanlara göre Ankara bu sorunu yerli motorlarla çözecek noktaya ulaştı.",Savunma,https://www.trthaber.com/haber/savunma/sida-motorlarinda-sahne-yerlilerin-797500.html,"Yerli ve milli savunma sanayiinde Türkiye için kırılma noktalarından biri de insansız hava araçlarının ortaya koyduğu başarılı performanstı… Bu durum ünü dünyanın dört bir yanına yayılan S/İHA’lara sahip olmamızı sağlamakla kalmadı. Aynı zamanda Türk mühendislerin burada elde ettiği kabiliyetleri farklı platformlara aktarabilmesinin de önünü açtı. İşte bu noktada öne çıkan işlerden biri de Türkiye’nin yerli/milli imkanlarla ürettiği insansız deniz araçları oldu. Kimisi keşif/gözlem/istihbarat amaçlı, kimi silahlı, kimisi de sürü halinde hareket edebilecek çok sayıda proje bir anda ete kemiğe büründü ve Ankara bu alanda adından sıkça söz ettirmeye başladı.   Ukrayna’da yaşananlar ve Marlin’in NATO sınavı Savunma Sanayii Araştırmacısı Yusuf Akbaba’ya göre aslında Türkiye’nin SİDA macerası zaten yabancılar tarafından yakından takip ediliyordu. Ancak hem Ukrayna’da Kamikaze SİDA’ların ortaya koyduğu performans hem de Marlin’in NATO tatbikatında yaptıkları batının ilgisini bir anda değiştirdi. “Çünkü bu platformların kabiliyetlerini ve karşı tarafa verebilecekleri hasarı somut olarak sahada gördüler” cümlesiyle özetliyor süreci. Akbaba’nın bahsettiği Marlin SİDA sadece ülkemizin değil dünyanın bu alandaki en önde gelen platformlarından biri. TRT Haber’in yerinde takip ettiği Portekiz’deki NATO Tatbikatında, Marlin kendisine verilen görevlerin hepsini başarıyla tamamlamıştı. Ayrıca tatbikatı yöneten üst düzey komutanların da tamamından en yüksek puanı almıştı.   Batı çareyi ‘erken ambargoda’ aradı Akbaba bu noktada ilginç bir konuya dikkat çekiyor… Batılı ülkelerin Türk SİHA’ları gelişirken düştüğü hataya şimdi düşmek istemediklerini söylüyor. Akbaba’ya göre Türk SİHA’larının bu kadar gelişebileceğine inanmayan batılı ülkeler ilk dönemlerde motor ya da kamera konusunda herhangi bir ambargo uygulamadı. Ancak işler değişip bu platformlar kendi alanında en iyilerden biri olmaya başladıkça doğrudan ya da örtülü ambargolar birbirini izledi.   “Batılı ülkeler bu örneği iyi bildikleri için insansız deniz araçları meselesinde işi en baştan sıkı tutup motor ambargosuna hemen başladılar” diyor Akbaba ve devam ediyor: “Ancak bu kez sadece onlar değil Türkiye de başına neler gelebileceği konusunda tecrübe kazandı. Ankara bu nedenle söz konusu platformların yerli motorlarla donatılması konusunda elini sürekli güçlü tuttu. Bugün geldiğimiz noktada batılı bazı ülkeler net bir şekilde ambargoya başladı. Ancak biz bu süreç içinde TÜMOSAN ve BMC Power gibi firmalarla bu işi farklı bir noktaya taşıdık. ARES-METEKSAN tarafı insansız deniz araçları için TÜMOSAN ile anlaştı. Sefine-ASELSAN üreticisi ise motor için BMC Power ile yola devam edecek. Türkiye’nin ürettiği milli insansız deniz araçları yine ülkemizde geliştirilen milli motorlarla donatılacak ve ambargo etkisi neredeyse hiç hissedilmeden yola devam edilecek.”   S/İDA’ların ihracatı için motor çok kritik Bir platformu ihraç etmek istediğiniz zaman çok farklı parametrelerle karşılaşıyorsunuz. Türkiye’nin yakın zaman öncesine kadar en sık yaşadığı sorunlardan biri bilindiği üzere motor meselesiydi. Motoru ya da kritik bir bileşeni yurt dışından aldığımız için platformun ihracatı da o ülkenin iznine bağlı oluyordu. İnsansız deniz araçları için üretilen yerli ve milli motorların bu mesele için de kritik olduğunun altını çiziyor Yusuf Akbaba… Afrika’nın Türkiye için çok büyük bir pazar haline geldiğine işaret ediyor ve “Azerbaycan’dan Türkmenistan’a Suud, Katar, Birleşik Arap Emirlikleri üçgeninden Malezya, Filipinler ve hatta Güney Amerika’ya kadar çok geniş bir coğrafyada bu platformları satabiliriz. Ürettiğimiz yerli motor bu süreç için de elimizi oldukça güçlendirecek. Çok ciddi bir kapasitemiz var. Umarım doğru adımlar atılır ve var olan bu kabiliyet en olumlu şekilde kullanılabilir” diyerek sözlerini tamamlıyor."
235,Milli füzelerin başarısı ihracatta hedef yükseltti,"Roketsan, milli olarak geliştirdiği füze ve mühimmatlarla yakaladığı ihracat başarılarıyla bu alandaki hedeflerini revize edecek.",Savunma,https://www.trthaber.com/haber/savunma/milli-fuzelerin-basarisi-ihracatta-hedef-yukseltti-797295.html,"Roketsan, Bilkent Otel ve Konferans Merkezi'nde Stratejik İş Ortaklığı Zirvesi düzenledi. Şirket Genel Müdürü Murat İkinci, Roketsan'ın Türkiye'yi özellikle ihracat tarafında savunma ürünleriyle başarıyla temsil ettiğini söyledi. Bu başarının sürdürülebilir olması için kendileriyle beraber hareket eden ve Roketsan ailesinin bir parçası olarak gördükleri iş ortaklarının kurumsal yeteneklerinin, üretim kapasitelerinin, kalitelerinin artırılması ve dünya standartlarına getirilmesinin çok kritik olduğunu vurgulayan İkinci, şöyle konuştu: ""Roketsan'ın yurt dışında rekabetini direkt etkileyen kısmı, ailemizin parçası olan iş ortaklarımız oluşturuyor. Bugünkü programımızda iş ortaklarımızın gelişimi için bundan sonraki yol haritasını, stratejilerimizi hep beraber aile içerisinde tartışacağımız bir zirve organize ettik. Bu zirvenin sonunda hem ailemize yeni üyelerin katılmasını sağlayacağız hem de mevcut üyelerimizin kurumsal etkinliklerini ve yetkinliklerini daha üst seviyeye çıkartacak faaliyetleri hep beraber gerçekleştireceğiz. Hedeflerimiz büyük. Dünyanın en büyük 50 savunma firması arasına hızlı şekilde girmek istiyoruz. Bunu sağlamak, küresel rekabette ön plana çıkabilmek için tedarik zinciri ve üretim kapasitesi çok önemli. Bunun da farkındayız. Stratejimizi oluştururken sadece Roketsan'ın büyümesi, Roketsan'ın kabiliyetlerinin artırılması değil, aynı zamanda bizimle beraber hareket eden ekosistemimizin de topyekün yukarıya çıkartılmasını hedefliyoruz.""    ""Sürprizlerimiz daha bitmedi"" Murat İkinci, yılın geri kalanındaki ürün geliştirme çalışmalarına yönelik soruya, ""Ürün geliştirme anlamında daha sürprizlerimiz bitmedi. İnşallah yıl sonu olmadan birçok yeni ürünümüzü de halkımızla öncelikli olarak paylaşacağız."" dedi. Roketsan'ın kara, deniz ve hava platformlarından atılabilen ÇAKIR Seyir Füzesi'ne ilişkin yürüttüğü çalışmalara ilişkin de bilgiler veren İkinci, ""ÇAKIR'ın ilk başarılı atışını yaptık. Bu senenin sonuna doğru da tüm kalifikasyonu tamamlanmış ürünümüzün atışını gerçekleştirip önümüzdeki yıl seri üretime başlamayı hedefliyoruz."" diye konuştu. Havadan Karaya Balistik Süpersonik Füze İHA-230'un atışının da bu yıl yapıldığına işaret eden İkinci, hızlı bir şekilde ürünün ihracatını da gerçekleştirdiklerini söyledi. İkinci, şu değerlendirmelerde bulundu: ""Baykar ile yapmış olduğumuz iş birlikteliğinde Akıncı platformumuzdan 230 füzemizin ihracatını gerçekleştirdik. Aslında bu şunu gösteriyor, biz ürünlerimizi yaptıkça, piyasaya çıkarttıkça bunlara olan talep de hızlı şekilde büyüyor. Özellikle dünyanın konjonktürel yapısına baktığımızda bu büyümenin en azından önümüzdeki 10 yıl ivmeli devam edeceğini ve çok hızlı şekilde global ligde de hem Roketsan'ı hem ekosistemimizi çok daha üst sıralara taşıyacağına eminiz. Yıl başındaki ihracat hedeflerini geçtik, şimdi onları revize edeceğiz. 2025 hedeflerimizi şimdiden tutturacak bir noktaya yaklaştık diye söyleyebilirim."""
236,Türkiye İHA'larla 'uçuşa' geçti,"Havacılık sektöründe attığı adımlarla gücünü artıran Türkiye, insansız hava aracı (İHA) kullanımında da yükselişte. Haziran ayı itibarıyla, kayıtlı İHA sayısı 68 bin 426'ya, kayıtlı İHA pilotu sayısı da 1 milyon 440 bin 867'ye yükseldi.",Savunma,https://www.trthaber.com/haber/savunma/turkiye-ihalarla-ucusa-gecti-797254.html,"Ulaştırma ve Altyapı Bakanlığı Sivil Havacılık Genel Müdürlüğü'nün (SHGM) ""2023 Yılı Kurumsal Mali Durum ve Beklentiler Raporu""na göre İHA kullanımı giderek yaygınlaşıyor. İHA'lar, sivil ve ticari amaçlı kullanımların yanı sıra askerlik, güvenlik, istihbarat, tarım/ilaçlama, kargo, gümrük işlemleri, orman yangınlarıyla mücadele ve kamusal hizmetlerde de kullanılıyor. Söz konusu araçlara yönelik düzenlemeler ve mevzuat çalışmaları bu alanda aşama katedilmesini sağladı.   500 gram üzeri İHA'lar için kayıt sistemi SHGM tarafından 22 Şubat 2016'da yayımlanan İHA Sistemleri Talimatı kapsamında 500 gram ile 25 kilogram aralığındaki İHA'lar için kayıt sistemi oluşturuldu. İHA uçuş izinlerinin, İHA Kayıt Sistemi üzerinden internet ortamında alınmasını ve buradan cevap verilmesini sağlayan Mülki İdare Modülü çalışmaları, ilgili kurum ve kuruluşlarla koordine edilerek hizmete girdi. İHA yetkili eğitim kuruluşlarının Milli Eğitim Bakanlığı'ndan (MEB) onaylı İHA eğitim kuruluşu olma süreci tamamlandı.   Hem İHA hem pilot sayısı artıyor Türkiye'de haziran sonu itibarıyla 80 İHA yetkili eğitim kuruluşu bulunuyor. Bunlardan 27'si MEB, 53'ü YÖK İHA yetkili eğitim kuruluşu olarak hizmet veriyor. İHA Sistemleri Talimatı gereği, internet üzerinden İHA'lar için kayıt başvuruları 2016'da alınmaya başlandı. Söz konusu yılda İHA pilotu sayısı 11 bin 839 olarak kaydedildi. Bu yılın haziran sonu itibarıyla ise ülkedeki İHA sayısı 68 bin 426'ya, kayıtlı İHA pilotu sayısı da 1 milyon 440 bin 867'ye yükseldi. Ayrıca, İHA0 amatör sportif lisans sayısı 481 bin 524'ye, İHA1 amatör sportif lisans sayısı 912 bin 882'ye, İHA Kayıt Sistemi'nde kayıtlı kişi sayısı 1 milyon 765 bin 977'ye, İHA0 ticari lisans sayısı 9 bin 905'e, İHA1 ticari lisans sayısı 37 bin 851'e, İHA2 ticari lisans sayısı 2 bin 271'e ulaştı.   İzinsiz İHA uçuranlara ceza Mevzuat gereği askerlik, güvenlik, istihbarat, gümrük ve orman yangınlarıyla mücadele hizmetlerinde kullanılan ve Türk Silahlı Kuvvetleri, emniyet müdürlükleri, Orman Genel Müdürlüğü, istihbarat birimleri, Gümrük Muhafaza Genel Müdürlüğü gibi kurumların sahip olduğu devlet İHA'ları hariç, azami kalkış ağırlığı 500 gram ve üstü tüm İHA'ların sahiplerince kaydettirilmesi gerekiyor. Ayrıca azami kalkış ağırlığı 500 gram ve üstü İHA uçurmak isteyen pilotların da SHGM sistemine kaydolmaları ve İHA uçuşları öncesi izin almaları şartı bulunuyor. İzinsiz veya kayıtsız, tescil olmadan İHA uçuranlara ve pilotlarına idari para cezası uygulanıyor."
237,Alpin ilk kez operasyona destek verdi,"Geçtiğimiz günlerde düzenlenen terörle mücadele operasyonunda döner kanatlı insansız hava aracı kullanıldığına dair görüntüler büyük ses getirdi. Türkiye için bir ‘ilk’ olan konseptin oldukça kritik olduğuna işaret eden uzmanlara göre Türk savunma sanayii, S/İHA’larının ardından bu sınıftaki milli platformlarıyla da dünyada adından söz ettirecek.",Savunma,https://www.trthaber.com/haber/savunma/alpin-ilk-kez-operasyona-destek-verdi-796899.html,"Türkiye’nin terörle mücadelesi özellikle son yıllarda ortaya konan yerli/milli ve son derece gelişmiş sistemlerle birlikte çok daha etkili bir hal aldı. Yüksek teknoloji ürünleri uzman personelle birleştiren ve harp sahasındaki yaklaşımlarını bu yeni konsepte göre güncelleyen Türk Silahlı Kuvvetleri geçtiğimiz günlerde yeni bir ilke daha imza attı. Operasyon bölgesinden yansıyan görüntülerde askeri birliğe insansız döner kanatlı platform Alpin’in destek verdiği görüldü. Her ne kadar Alpin’in envanterde olduğu bilgisi elimizde olsa da aslında bu görüntü söz konusu platformun doğrudan gerçek bir operasyonda ilk kez kullanıldığını göstermesi bakımından oldukça kritikti.   Halihazırda S/İHA’lar çok başarılı sınavlar veriyor Savunma Sanayii Araştırmacısı Kadir Doğan, Alpin’in operasyon görüntüsüne geçmeden önce kısa bir parantez açıyor. Türkiye’nin ‘orta irtifa, uzun havada kalış’ konsepti ürünlerinin zaten dünyada en iyilerden biri olduğunu anımsatıyor. Bayraktar TB-2, Akıncı, ANKA ve Aksungur bu noktada akla ilk gelen platformlar… “Sonrasında KIZILELMA ve ANKA-3 gibi taarruzi insansız hava araçlarının geliştirildiğini gördük” bilgisini paylaşıyor Doğan ve bunun da gelecek dönemde Türkiye’nin bu alandaki hakimiyetini sürdürmesi adına kritik olduğunu vurguluyor.   Türkiye için yeni bir başlangıç Bununla birlikte harp alanında ciddi şekilde kullanımı artan ve Türkiye'nin de önemli yatırımlar yaptığı iki temel insansız hava aracı sınıfı daha bulunduğunu anlatıyor. Bunların ‘Bulutaltı İHA ve Döner Kanatlı İHA’ olarak isimlendirildiğini söylüyor. Bulutaltı İHA’lar için çok sayıda şirketin birbirinden farklı platformlar ürettiği biliniyor. Doğan da bu duruma dikkat çekip, “Döner Kanatlı İHA’lar için aynı durumdan söz etmek mümkün değil. Türkiye bu alana yeni giriş yapıyor” diyor. Dünyada Döner Kanatlı İHA alanında çok fazla ürün bulunmadığına işaret ediyor Kadir Doğan ve devam ediyor: “Dünyada geliştirilen ürünler de aktif bir şekilde kullanılıyor. Yeni nesil harp konseptleri içerisinde bu ürünlerin yer alacağı artık netleşti… Alpin de bu yeni sürece göre sürekli kendini geliştiriyor. Öncelikli kullanım hedefi askeri veya sivil lojistik. Ancak gelecek dönemlerde keşif, gözetleme, istihbari amaçlarla da kullanımı mümkün olabilir. TİTRA tarafından geliştirilen Alpin de dünyada az sayıda bulunan ve operasyonel olmayı başarabilmiş ürünlerden biri. Öncelikle Alpin'in operasyonel kullanımı çok önemli zira bu Türkiye adına bir ilk. Döner kanatlı platformların sabit kanatlı platformlara kıyasla bazı avantajları da söz konusu. Özellikle hareketli/sabit platformlara daha kolay iniş kalkış imkanı, yüksek faydalı yük kapasitesi ve zor koşullarda hareket kabiliyeti öne çıkan özellikleri arasında.”   Deniz Kuvvetleri için biçilmiş kaftan Her ne kadar ilk video karadaki bir birliğe destek için Alpin’in havalandığını gösterse de Doğan’a göre Döner Kanatlı İHA’lar deniz platformları için de oldukça ideal. Dünyada özellikle bu gibi platformların deniz platformlarında kullanımlarına çok daha sık rastlanıldığını anlatıyor Doğan ve sözlerini şöyle tamamlıyor: “Bunun en temel sebebi sabit kanatlı İHA'lar için deniz koşullarında görev yapmak çok zor. Döner kanatlı platformlar içinse çok daha kolay… Bu nedenle bu tipteki İHA'lar tercih sebebi haline geliyor. Alpin’in bu sebeple özellikle deniz platformlarında çok faydalı olacağını düşünüyorum. Bununla birlikte bir noktaya daha parantez açmak gerek... Özellikle TİTRA gibi özel sektör şirketlerinin bu gibi alanlarda operasyonel kullanıma giren ürünlerinin olması çok değerli. Bu alanda dünyada bulunan tüm ürünler yeni yeni operasyonel konseptlerde kullanılan ve başta NATO orduları tarafından çok ciddi bir talep gören ürünler. Alpin'in bir ürün ailesi haline gelmesi ve farklı görevler için farklı faydalı yük entegrasyonları ile uluslararası pazarda ihracat başarısı yakalayabilmesi hiç de uzak bir ihtimal değil. Türkiye'nin MALE, Taktik/Stratejik ve Taarruzi İHA'larda elde ettiği başarı bu gibi ürün ve şirketlerle hem Bulutaltı hem de Döner Kanatlı Platformlara taşınırsa ülkemizin bu alandaki liderliği tartışılmaz bir noktaya gelir ve dünyada trendleri Türkiye belirleyebilir.”
 "
238,"Dronların korkulu rüyası İLTER, ihracat başarılarına yenisini ekledi","Türk savunma sanayisi bünyesinde dron tehditlerinin etkisiz hale getirilmesi amacıyla geliştirilen ve 10'dan fazla ülke tarafından tercih edilen anti-dron sistemi İLTER, Azerbaycan'da ihracat başarılarına bir yenisini ekledi.",Savunma,https://www.trthaber.com/haber/savunma/dronlarin-korkulu-ruyasi-ilter-ihracat-basarilarina-yenisini-ekledi-796675.html,"Boğaziçi Savunma tarafından yüzde 90'ın üzerinde yerlilik oranıyla geliştirilen İLTER Dron Tespit ve Engelleme Sistemi ürün ailesi, sahada ortaya koyduğu performansla yurt içinde ve dışında talep görmeye devam ediyor. İLTER'i 10'dan fazla ülkeye ihraç etmeyi başaran Boğaziçi Savunma, daha önce ürün sağladığı Azerbaycan'a yeni dron karşı tedbir sistemleri ihracatı yaptı. Azerbaycan Milli Savunma Bakanlığı temsilcileriyle Türkiye'de yapılan testlerin ardından İLTER J250 Dron Tespit ve Engelleme Sistemi ile İLTER HP Mobil Yüksek Güçlü GNSS Yanıltma ve ISM Engelleme Sistemi modellerinin teslimatı gerçekleştirildi. Azerbaycan'dan alınan farklı sistem talepleri de önümüzdeki günlerde ihtiyaç makamlarına sunulacak. Tam otomatik tespit, karşılama ve yanıltma yapabiliyor İLTER ailesinin yeni üyesi İLTER J250 Dron Tespit ve Engelleme Sistemi, sahip olduğu RF sensörler ile döner veya sabit kanatlı mini/mikro dronlara karşı tam otomatik tespit, karıştırma ve yanıltma görevlerini yerine getiriyor. Toplamda 250 vattan yüksek çıkış gücüne sahip sistem, dahili bataryasıyla mobil ve sabit yerleşkeler için geliştirildi. Çoklu dron saldırılarına karşı 360 derece algılama ve engelleme yeteneğine sahip sistem, 8 kilometreye kadar algılama gerçekleştirebiliyor, GNSS bantlarında koordinat yanıltma yapabiliyor. Koordinat yanıltma (spoofing) özelliği sayesinde otonom uçuş yapan tehditlerin engellenmesi amacıyla sahte GNSS sinyalleri yayan sistem, tehdidi korunan bölgeden istenilen koordinatlara uzaklaştırabiliyor. İLTER HP Mobil Yüksek Güçlü GNSS Yanıltma ve ISM Engelleme Sistemi ise uzun etki menzili ve mobil olmasıyla güvenli bölgelerden 80 kilometreye kadar hedef noktalara karıştırma/engelleme yapabiliyor. Sistemin etki altına aldığı hedef noktaları hesaplayan görüş hattı yazılımı ile sistem üzerindeki antenler hedefe otomatik olarak yöneliyor ve kayıpsız karıştırma, köreltme ve aldatma gerçekleştirilebiliyor. 4X4 kapalı kasa araç üzerine kurulu sistem, 24 saat kesintisiz çalışabiliyor."
239,Savaşta kendini ispatlayan Türk savunma ürünleri ilgi odağı oldu,"Ukrayna-Rusya savaşında, Ukraynalı güvenlik güçleri için temin edilen ve kendini ispat eden Türk savunma sanayii ürünü balistik koruyucu plaka ve yelekler ilgi odağı oldu.",Savunma,https://www.trthaber.com/haber/savunma/savasta-kendini-ispatlayan-turk-savunma-urunleri-ilgi-odagi-oldu-796669.html,"Türk savunma sanayii bünyesinde ileri teknik seramik ve zırh sistemleri üretimi gerçekleştiren Nurol Teknoloji, Londra'da düzenlenen dünyanın önde gelen savunma sanayii buluşmalarından Uluslararası Savunma ve Güvenlik Ekipmanları Fuarı'nda (DSEI 2023) ürün ve kabiliyetlerini sergiledi. Nurol Teknoloji fuarda, Ukrayna-Rusya savaşında Ukrayna ordusu tarafından kullanılan ve yüksek koruma seviyesiyle dikkati çeken balistik koruyucu plakaları ön plana çıkardı. Durdurduğu fişeklerden izler taşıyan plakalar, ""Savaşta kanıtlanmış korumanın gücüne tanık olun"" mesajıyla sergilendi. Plakaların yanında ayrıca Ukraynalı askerlerin savaş sırasında kullandığı ve çatışmalarda kullanıcısını hayatta tutan ürünlerin fotoğraflarına yer verildi.    Savaş sırasında üstün balistik direnç sundu Zırh çözümleri alanında önemli bir tedarikçi haline gelen Nurol Teknoloji, Ukrayna-Rusya çatışması sırasında Ukrayna'nın savunma yeteneklerinin güçlendirilmesinde önemli rol oynadı. Çatışmaların hızla arttığı dönemde Nurol Teknoloji, Ukrayna'nın askeri altyapısını güçlendirmek için gelişmiş balistik zırh çözümlerinin temininde katkılar sağladı. Son teknolojiyle donatılan balistik zırh ürünleri, Ukraynalı askerlerin korunması ve hayatta kalma kabiliyetinin artırılmasında etkili oldu. Ortaya konulan çözümler savaş ortamında üstün balistik direnç, dayanıklılık ve manevra kabiliyeti sundu. Bu kabiliyetlerle 2022 yılı başından beri devam eden Ukrayna-Rusya savaşında, Ukrayna devletinin ihtiyacı olan birkaç yüz bin balistik koruyucu plaka ve balistik yelek temin edildi. Ukrayna'nın ihtiyaçları doğrultusunda söz konusu ürünlerin teslimatına devam ediliyor. Yurt içinde ve dışında tercih ediliyor Nurol Teknoloji ayrıca İtalya ordusu, Polonya ve Almanya polisi, Hollanda özel harekat polisi, Belçika polisi ve ordusunun ihtiyaçlarını karşılıyor. Şirket bugüne kadar 5 kıtada ve 60'tan fazla ülkede kalifiye olmuş, savaş ve farklı operasyon şartlarında kendini kanıtlamış ürünler teslim etti. Ürünler arasında 15 milyondan fazla seramik tile, 800 binden fazla monolitik seramik göğüs plaka, 1 milyondan fazla balistik plaka, 500 binden fazla balistik yelek, 15 binden fazla balistik koruyucu kalkan bulunuyor. Bunun yanında 350'den fazla kara, hava ve deniz platformlarına balistik zırh çözümü sağlandı, 6 bin metrekareden fazla platform yüzey alanına koruma uygulandı. Yapısal balistik çözüm alanında ise 2 bin 500'den fazla ürün güvenlik güçlerine emniyetli çalışma alanları oluşturuyor. Türkiye'nin balistik koruma ihtiyacının yaklaşık yüzde 95'ini karşılayan Nurol Teknoloji, hafif ve yüksek koruma özelliği taşıyan ürünlerle kullanıcılarına avantaj sağlıyor. Balistik personel koruma çözümlerinin yanı sıra balistik koruyucu kalkan ürünleri de sahada başarıyla görev yapıyor."
240,Ulaştırma ve Altyapı Bakanı Uraloğlu TUSAŞ’ı ziyaret etti,"Ulaştırma ve Altyapı Bakanı Abdulkadir Uraloğlu, Türk Havacılık ve Uzay Sanayii AŞ'nin (TUSAŞ) Türkiye’ye büyük hizmetler sunduğunu belirterek, ""Yerli ve milli mühendislik ürünlerimizle savunma sanayi alanında dünyada söz sahibi bir ülkeyiz"" dedi.",Savunma,https://www.trthaber.com/haber/savunma/ulastirma-ve-altyapi-bakani-uraloglu-tusasi-ziyaret-etti-796219.html,"Bakanlıktan yapılan açıklamaya göre, Uraloğlu, TUSAŞ tesislerini ziyaret etti. Gökbey helikopteri, Atak helikopteri, Hürjet, Hürkuş, ANKA ve Milli Muharip Uçak KAAN'ın yapım tesislerinde incelemelerde bulunan Uraloğlu, TUSAŞ Genel Müdürü Temel Kotil’den projeler hakkında bilgi aldı.   TUSAŞ Şeref Defteri'ni imzalayan Uraloğlu, Türk havacılık ve uzay sanayisinin uluslararası alanda önemli bir konuma geldiğini belirterek, ""TUSAŞ, savunma sanayinde Türkiye’ye büyük hizmetler sunuyor. Yerli ve milli mühendislik ürünlerimizle savunma sanayi alanında dünyada söz sahibi bir ülkeyiz. Başta Cumhurbaşkanımız Sayın Recep Tayyip Erdoğan olmak üzere savunma sanayi alanında dışa bağımlı iken bugün tedarikçi bir ülke konumuna gelmemizde emeği olan herkese teşekkür ediyorum. Gördüğümüz projelerle bu başarı çok açık bir şekilde ortada"" değerlendirmesinde bulundu.   Uraloğlu, Türk savunma sanayiinin önemli oyuncularından TUSAŞ'ın başarılarına ve gelecek projelerine olan destek ve ilginin devam edeceğini kaydetti."
241,DERMAN 8x8 yurt dışında ilk kez görücüye çıktı,"Yakın zamanda Türk Silahlı Kuvvetleri envanterine giren Zırhlı Lojistik Destek Aracı DERMAN 8X8, Londra'daki DSEI 2023 fuarında sergilendi.",Savunma,https://www.trthaber.com/haber/savunma/derman-8x8-yurt-disinda-ilk-kez-gorucuye-cikti-796051.html,"Türk savunma sanayisi bünyesinde lojistik destek araçları üreten Koluman Otomotiv Endüstri, Londra'da gerçekleştirilen dünyanın önde gelen savunma sanayisi buluşmalarından Uluslararası Savunma ve Güvenlik Ekipmanları Fuarı'nda (DSEI 2023) DERMAN 8X8 aracını sergiledi. Koluman Otomotiv Endüstri Askeri Projelerden Sorumlu Genel Müdür Yardımcısı Zafer Özcan, yaptığı açıklamada, bu tarz fuarların bazen şirketlerin tarihinde dönüm noktası olabildiğini söyledi. Özcan, DSEI ile DERMAN'ı ilk kez yurt dışında sergilediklerini bildirdi. 70 araçlık projenin ilk 7 aracının teslimatı yapıldı Cumhurbaşkanlığı Savunma Sanayii Başkanlığı ile DERMAN'a yönelik 8X8 Tekerlekli Konteyner Taşıyıcı Araç (DROPS) Projesi'ni imzaladıklarını anımsatan Özcan, 70 araçlık projenin ilk 7 aracının teslimatını yaptıklarını ifade etti. Öncelikle Türk Silahlı Kuvvetlerinin envanterine girmeyi ardından da uluslararası pazarlara açılmayı hedeflediklerini vurgulayan Özcan, ""Bunu başarmış olmaktan dolayı mutluluk duyuyoruz. Türk ordusu NATO'nun önemli güçlerinden biri. Dolayısıyla dışarıya açıldığınız zaman en büyük referanslarımızdan biri Silahlı Kuvvetlere teslim etmiş olduğunuz araçlar oluyor."" dedi. ""Lojistik destek araçları segmentinde kendimizi konumlandırmaya başladık"" Uzun zamandan beri savunma sanayisinde yer aldıklarına değinen Özcan, şunları kaydetti: ""2017 yılından itibaren özellikle lojistik destek araçları segmentinde kendimizi konumlandırmaya başladık. Arazi kabiliyeti yüksek, ağır yük taşıyabilecek, mümkünse ortak platformla birden fazla destek aracına hizmet sunabilecek bir araç tasarımı geliştirmek istedik. DERMAN bu geliştirme sürecinin bir meyvesiydi. Akabinde zırhlı akaryakıt tankeri (AKTAN) tarafında da yine Savunma Sanayii Başkanlığı ile sözleşme imzaladık. Bu fuarla beraber yeni bir yolculuğa başlamış oluyoruz. DERMAN aracının altyapısı, özellikle entegre lojistik destek tarafında son kullanıcının kesintisiz ve tam destek alabilmesi, yaygın yedek parça kullanım alt yapısına sahip olması onu yurt dışı pazarlarda daha da güçlü konuma getiriyor."" İngiltere'den 1 ay sonra Almanya'da olacakları bilgisini veren Özcan, Almanya'da Daimler'in organize ettiği etkinlikte bir OEM (Orijinal Ürün Üreticisi) olarak geliştirdikleri araçları son kullanıcının beğenisine sunacaklarını, arazi test faaliyetleri yürütüleceğini söyledi. 2024 yılının ilk çeyreğinde 70 araçlık DROPS Projesinin tüm araçlarını sevk etmeyi öngördüklerini bildiren Özcan, daha sonra da zırhlı AKTAN Projesi'nin ilk prototiplerini üretmenin en büyük amaçlarından biri olacağını belirtti. DERMAN'ın ihracat rotası İhracat konusunda izleyecekleri stratejiye ilişkin de bilgiler veren Zafer Özcan, şu değerlendirmelerde bulundu: ""İhracat tarafında özellikle kendimizi Doğu Avrupa pazarında konumlandırdık. Son dönemlerde çevre ülkelerde yaşanan birtakım çelişkili durumlar dolayısıyla da bu tarz araçlara olan teveccüh oldukça arttı. İngiltere Fuarı'nı organize etmemizin sebeplerinden biri de buydu. Bu fuara doğrudan KOLUMAN olarak katılmadık. Mercedes Benz Trucks İngiltere davetiyle onların standında yer alıyoruz. Mercedes altyapısından yararlanmak istiyoruz. Roketsan ile DERMAN üzerinde yürüttüğümüz muhtelif prototip faaliyetlerimiz de bulunmakta. Özellikle projelerimizden birinde 50 ton üzerinde taşıma kapasitesine sahip bir araç geliştirdik. Yakın zamanda onun da teslimatını gerçekleştireceğiz."""
242,Savunma sanayii şirketlerinden ihracatta işbirliği,"Türk savunma sanayii bünyesinde son dönemde ihracat başarılarıyla dikkati çeken şirketler, bunlara yenilerini eklemek için işbirliğine gitti.",Savunma,https://www.trthaber.com/haber/savunma/savunma-sanayii-sirketlerinden-ihracatta-isbirligi-795731.html,"Londra'da düzenlenen dünyanın önde gelen savunma sanayisi buluşmalarından Uluslararası Savunma ve Güvenlik Ekipmanları Fuarı'nda (DSEI 2023) Türk savunma sanayisinin alanında önde gelen firmaları, yurt dışını hedefleyen önemli bir işbirliğine imza attı. Nurol Makina Genel Müdür Yardımcısı Anıl Karel, yaptığı açıklamada, DSEI 2023'ün oldukça yoğun geçtiğini ve fuara IDEF 2023'te lansmanını yaptıkları Hafif Zırhlı Araç NMS-L'yi getirdiklerini söyledi. Fuara, yeni kurdukları ""Nurol Makina UK"" şirketiyle katıldıklarına işaret eden Karel, bunun Nurol Makina Macaristan'dan sonra kurdukları ikinci uluslararası şirket olduğunu belirtti.    Başarılı bir fuar geçirdiklerini dile getiren Karel, ""Hedeflerimize ulaşıyoruz"" dedi. CANiK'in İngiltere'deki AEI Systems firmasını satın aldığını anımsatan Karel, ""Onlarla birlikte AEI Systems'ın üretmiş olduğu silah sistemlerini export (ihracat) araçlarımızda kullanmak üzere bir işbirliği mutabakat muhtırası imzaladık. CANiK'in silah sistemlerini yurt dışı satışlarında zaten kullanıyoruz ama 30 milimetreyi de birlikte yurt dışına satmak istiyoruz. Bu kapsamda atılmış ilk adım olacak.""    ""Birlikte yurt dışında güç yakalamak istiyoruz"" Samsun Yurt Savunma (CANiK) iştiraki UNIROBOTICS Genel Müdürü Ömür Baç da fuarın çok yoğun ve verimli geçtiğini söyledi. Dünyanın hemen her yerinden fuara katılım olduğuna işaret eden Baç, DSEI 2023 kapsamında birçok görüşme yaptıklarını belirtti. Fuarda kendileri açısından en önemli gelişmelerinden birinin Nurol Makina ile imzaladıkları iyi niyet anlaşması olduğunu vurgulayan Baç, bu kapsamda AEI Systems, UNIROBOTICS ve Nurol Makina arasında işbirliğine gidileceğini bildirdi. Baç, şu değerlendirmelerde bulundu: ""AEI Systems firmasının geliştirdiği 30X113 milimetre kısa namlulu top, UNIROBOTICS'in geliştirdiği uzaktan kumandalı silah kulesi ve bunların Nurol Makina'nın NMS-L aracına entegrasyonuyla ilgili yaptığımız bir anlaşma oldu. Bundan sonraki süreçte bu entegrasyonu hedefliyoruz, entegrasyonun bütün detaylarını planlayacağız. Araç entegrasyonunu tamamladıktan sonra Nurol Makina ile birlikte hem kule hem de silah tarafından yurt dışı pazarlarda bir güç yakalamak istiyoruz. Bu tarafta bir potansiyel olduğunu görüyoruz. Bu anlamda çok önemli bir anlaşma oldu bizim için."""
243,Yıllardır ithal ediliyordu: Türk mühendisler daha iyisini geliştirdi,"Türkiye, yerli/milli savunma sanayiinde geldiği noktanın meyvelerini sivil alanlarda da almaya başladı. Bugüne kadar yurt dışından ithal edilen trafik radarı ilk kez RADARSAN tarafından milli imkanlarla geliştirildi. Muadillerinden çok daha iyi olan sistemin yakın gelecekte Türkiye’nin dört bir yanında kullanılması bekleniyor.",Savunma,https://www.trthaber.com/haber/savunma/yillardir-ithal-ediliyordu-turk-muhendisler-daha-iyisini-gelistirdi-795103.html,"Savunma sanayiinde son 20 yılda atılan adımlar her ne kadar askeri alanda çok daha görünür olsa da kurulan ekosistem sayesinde burada kazanılan tecrübelerin sivil alana yansımaları da daha net şekilde ortaya çıkmaya başladı. İstanbul Teknopark’ta faaliyetlerine devam eden Savunma Sanayii Başkanlığı SSTEK iştiraki olan RADARSAN’ın ortaya koyduğu ürünler, Türkiye’nin askeri projelerinin sivil hayata, sivil hayattaki projelerinin de askeri alana olumlu etkisini göstermesi açısından epey değerli. RADARSAN’ın Kurucu Ortağı ve Genel Müdürü Serhat Doğan, Cumhurbaşkanı Recep Tayyip Erdoğan’ın Başbakan olduğu dönemde yaptığı çağrıyla ülkemize dönen mühendislerden biri. O dönem dünyanın önde gelen firmalarından birinde oldukça iyi şartlarda çalışmalarına rağmen memleket sevdası ağır basıp kendi ülkesinde elini taşın altına koymuş bir isim.   Kritik teknolojileri Türkiye’de geliştiriyorlar Serhat Doğan, şirketin 2014 yılında Savunma Sanayii Başkanlığı öncülüğünde kurulduğunu belirtiyor ve o günden bu yana radar teknolojileri, sensör füzyonu, yapay zeka ve dijital üretim konularında katma değerli projeler ürettiklerini söylüyor. Yurda döndükten sonra kendilerinden istenilen ilk projelerden birinin trafik radarı olduğuna değiniyor Doğan… Aslında o güne kadar Türkiye bu sistemi hep ithal etmiş. Ağırlıklı olarak da bu ithalat ABD’den yapılmış. Trafik radarı araçların hızını ölçen ve kural ihlali yapanları belirleyen bir sistem olarak düşünülse de Doğan bu tanımın doğru ama eksik olduğu görüşünde. Güvenlik güçlerinin bu tür radarları farklı amaçlar için de kullanabildiğine ve bu nedenle de ‘yol güvenliği sistemi’ olarak adlandırdıklarına işaret ediyor.   Dünyadaki en iyi sistemlerden biri Türkiye’de üretildi Trafik radarını oluşturmak için kolları sıvadıklarında öncelikle bir yapay zeka platformu geliştirdikleri bilgisini paylaşıyor Doğan. Zaten yurt dışında da dünyanın en önde gelen firmalarında bu işi yaptıkları için Türkiye’de son derece gelişmiş bir sistemi ortaya koyabilmişler. Bugün gelinen noktada yerli/milli trafik radarını ‘kendi alanında dünyanın en iyisi’ olarak tanımlıyor Serhat Doğan. Sistemi çok gelişmiş bir yapay zeka üzerine inşa etmişler ve böylece rakiplerinin önüne geçebilmişler. Tabii işin bir diğer önemli noktası da Türk mühendislerce geliştirilen sistemin sahadan gelen taleplere göre güncellenebilmesi, kaynakların ve teknolojik bilgi birikiminin ülkemizde kalması…   Milli teknoloji hamlesinin çıktıları Kritik teknolojilerin tamamında AR-GE faaliyetlerini Türkiye’de tamamladıklarından bahsediyor Doğan ve sistemin ne zaman sahada kullanılacağı sorumuza da yanıt veriyor: “Savunma Sanayii Başkanlığı ile Emniyet Genel Müdürlüğü'nün ortak projelendirmesi çerçevesinde sözleşmesi imzalanan proje gelecek yıl itibarıyla ülkemizin dört bir yanında kullanıma girecek. Türkiye’nin dışa bağımlılığını ortadan kaldırdığımız bu ürün, ülkemiz için çok değerli olan ‘yüksek teknoloji ihracatı’ için de kritik. Hatırlanacağı üzere, geçtiğimiz günlerde açıklanan Orta Vadeli Program’da katma değeri yüksek ürünlerin ihracatı oldukça önemli bir yer tutuyor. Gerek Savunma Sanayii Başkanlığı gerek Sanayi ve Teknoloji Bakanlığı gerekse de diğer ilgili paydaşlar bu konuda bizlere yol gösteriyor.”   “İhracat potansiyeli oldukça yüksek” Türkiye’nin savunma sanayiinde ürettiği platform ve sistemlerin ihracat potansiyeli hayli yüksek. Peki, sivil alan için üretilen bu tür sistemlerde durum nasıl diye soruyoruz Serhat Doğan’a: “Geçtiğimiz aylarda düzenlenen IDEF’23 Savunma Sanayii Fuarı’nda Körfez ülkeleri başta olmak üzere farklı coğrafyalardan değerli isimleri ağırladık. Geliştirdiğimiz ürünlerle ilgili teknoloji transferi ve lokal üretim gibi seçenekler oldukça somut bir şekilde masada. Bu süreci Savunma Sanayii Başkanlığı öncülüğünde yürütüyoruz. Önümüzdeki süreçte bu alanda da güzel haberlerimizi kamuoyuyla paylaşmayı ümit ediyoruz.”   Çok daha güvenli şehirler mümkün RADARSAN’ın ürettiği teknolojilerin kullanıcının talebine göre farklı görevler üstlenebildiğinden bahsetmiştik. Trafik radarı için geliştirilen yapay zekanın, Mobil Plaka Tanıma Sistemi için de kullanılabildiğini söylüyor Doğan. Bu sistemi temel olarak ‘İHA’ların kırsalda üstlendiği görevi araçların şehir içinde üstlenmesi’ olarak niteliyor. Bu projedeki sistemde yapay zeka, şehirde elde ettiği bilgileri kendisi milisaniye bazında bir tarayıcı gibi işliyor ve gerekli gördüğü durumları anlık olarak ilgili birimlerle paylaşıyor. Terörle mücadele, kaçakçılık, organize suçlar ve benzer süreçlerle mücadelede kritik rol oynayacak bu sistem de yakın zaman içerisinde yine Savunma Sanayii Başkanlığı'nın öncülüğünde güvenlik birimlerinin hizmetine girecek.
 "
244,Türk savunma sanayii Ekvador'a ilk büyük satış gerçekleştirdi,"Türk savunma sanayii şirketlerinden Otokar tarafından üretilen 20 adet Cobra II Taktik Tekerlekli Zırhlı Araç, Ekvador Cumhurbaşkanı Guillermo Lasso'nun da katıldığı törenle askeri yetkililere teslim edildi.",Savunma,https://www.trthaber.com/haber/savunma/turk-savunma-sanayii-ekvadora-ilk-buyuk-satis-gerceklestirdi-795104.html,"Lasso, X sosyal medya hesabından Cobra II araçlarının tören fotoğraflarını paylaşarak, ""Göreve başladığımdan bu yana 3 alanı donatmaya söz verdim. Bu 28 yıllık çalışma dönemimde önemli ilerlemeler katettik. Bugün 20 adet Türk yapımı Cobra II aracını silahlı kuvvetlere teslim ettiğim için mutluyum. Ekim ayının sonunda 15 Ural tipi taktik araç daha gelecek."" ifadesini kullandı. Birkaç hafta önce 20 adet çok amaçlı zırhlı araç ile 42 adet arazi tipi kamyonu orduya teslim ettiklerini hatırlatan Lasso, ""Sevgili askerler, Ekvador halkı çalışmalarınızı takdir ediyor, son güne kadar yanınızda olacağız ve her zaman sizlere destek olacağız"" dedi. Başkent Kito'daki askeri hava üssünde gerçekleştirilen törene Cumhurbaşkanı Lasso'nun yanı sıra Türkiye'nin Kito Büyükelçisi Makbule Başak Yalçın, Cumhurbaşkanı Yardımcısı Alfredo Borrero, Dışişleri Bakanı Gustavo Manrique, Savunma Bakanı Luis Lara, Dışişleri Bakan Yardımcısı Carlos Larrea, Genelkurmay Başkanı Nelson Proano ve üst düzey askeri yetkililer katıldı. Cumhurbaşkanı Lasso'nun, Türkiye'nin Kito Büyükelçisi Yalçın'a süreçteki desteği nedeniyle teşekkür ettiği bildirildi. Lasso, beraberindekilerle askeri araçları yakından inceledi ve içlerine binerek basına poz verdi. Türk savunma sanayisinin Ekvador'a ilk büyük satışını gerçekleştirdiğini belirten Büyükelçi Yalçın, Türk savunma sanayisinin bu alımla birlikte Ekvador pazarına ilk kez girdiğini ve bu gelişmeden ötürü gurur duyduklarını söyledi. Yalçın, Ekvador'un artan güvenlik ihtiyaçlarına cevap vermek üzere önlerindeki dönemde savunma sanayisinin önde gelen şirketlerinin Ekvador ile bağlarını güçlendirmesine yönelik çalışmalar yapacaklarını belirtti. Genelkurmay Başkanı Nelson Proano, satın alınan üstün nitelikli Cobra II araçlarının çok amaçlı, taktik zırhlı araçlar olduğunu belirterek, bunların ülke güvenliğine önemli katkılar sunacağını kaydetti. Yalçın'ın Savunma Bakanı Lara'ya Cobra 2'lerin bir maketini takdim ettiği bilgisi de paylaşıldı."
245,Türk savunma sanayiinden Avrupa'da gövde gösterisi,"Türk savunma sanayii, dünyanın farklı coğrafyalarında yakaladığı ihracat başarılarını Avrupa'ya taşımak için yeni hamleler yapıyor. Yaklaşık 30 şirket, Londra'daki Uluslararası Savunma ve Güvenlik Ekipmanları Fuarı'na katılacak. Hafif Zırhlı Araç NMS-L de ilk kez yurt dışında ve yeni konfigürasyonuyla sergilenecek.",Savunma,https://www.trthaber.com/haber/savunma/turk-savunma-sanayiinden-avrupada-govde-gosterisi-794703.html,"Dünyanın en önemli savunma sanayisi etkinliklerinden Uluslararası Savunma ve Güvenlik Ekipmanları Fuarı (DSEI 2023), 12-15 Eylül'de Londra'da gerçekleştirilecek. ""Entegre güce ulaşmak"" temasıyla düzenlenecek fuarda, hava, kara, deniz, siber ve elektromanyetik faaliyetler ve uzaydan oluşan operasyonel alanlar arasında entegrasyon uygunluğu vurgulanacak. Hükümetler, silahlı kuvvetler ve endüstri temsilcilerini bir araya getirecek etkinliğe, dünyanın birçok ülkesinden tedarikçi katılacak. Türk savunma sanayisi şirketleri de Cumhurbaşkanlığı Savunma Sanayii Başkanlığı koordinasyonunda, Savunma ve Havacılık Sanayi İhracatçıları Birliği desteğiyle fuara katılım sağlayacak. Fuarda, aralarında ASELSAN, BMC, CES Kompozit, HAVELSAN, Kale Arge, MKE AŞ, Nurol Makina, REPKON, Roketsan, CANiK, Sarsılmaz, TAIS'in bulunduğu yaklaşık 30 Türk şirketi, ürün ve kabiliyetlerini sergileyecek. NMS-L ilk kez yurt dışında Son dönemde, Türk savunma sanayisi şirketleri, İngiltere'de varlık göstermek için önemli adımlar atıyor. Türk zırhlı kara aracı üreticisi Nurol Makina, Avrupa ve İngiltere'deki stratejisini desteklemek için kısa süre önce ""Nurol Makina UK"" isimli bir şirket kurdu. Nurol Makina UK, sadece İngiliz ordusuna değil, İngiltere'den 3. ülkelere de hizmet verecek, 4X4 zırhlı araçların tasarımı, geliştirilmesi ve üretiminde yerli istihdam yaratacak. Nurol Makina UK, DSEI 2023 ile ilk kez bir fuara katılım sağlayıp kendisini tanıtacak. Şirket, yerel firmalarla işbirliği yaparak, onların teknoloji ve ürünlerini Nurol Makina araçlarında kullanıp İngiltere'de savunma sanayisinin ayrılmaz bir parçası olmayı hedefliyor.   Nurol Makina UK, İngiltere'deki mühendislik ve inovasyon gücüyle araçlarının rekabet gücünü daha da artırmayı amaçlıyor. Bu sürecin bir parçası olarak Nurol Makina, İngiliz NP Aerospace firması ile işbirliği anlaşması imzaladı. NP Aerospace, zırhlı araç modernizasyonu konusunda İngiliz ordusuna hizmet veriyor. Şirket, İngiliz ordusu tarafından dünyanın farklı yerlerindeki operasyonlarda kullanılan 2 binden fazla araca çözümlerini uyguladı. Nurol Makina UK, fuarda Hafif Zırhlı Araç NMS-L'yi ilk kez yurt dışında sergileyecek. NMS-L, fuarda sağdan direksiyonlu yeni konfigürasyonuyla katılımcılara sunulacak. Fuarda ayrıca Ejder Yalçın 4X4 tanıtılacak. İngiltere'de satın alınan şirket için de ilk olacak DSEI Fuarı, Türk savunma sanayisinin önde gelen silah üreticilerinden CANiK için de özel önem taşıyor. Geçtiğimiz yıl dünyadaki 3 orta kalibre top üreticisinden biri olan köklü İngiliz şirketi AEI Systems'ı satın alan CANiK ve şirketler grubunun diğer üyeleri, tabancalardan uçaksavarlara, orta kalibre toplardan uzaktan komutalı silah kulelerine kadar birçok ürün sergileyecek. CANiK şirketler grubunun yeni üyesi AEI Systems, kendi anavatanı İngiltere'de, ilk kez CANiK çatısı altında uluslararası bir fuarda, orta kalibre top sınıfında yer alan ürünlerini sergileme fırsatı bulacak. CANiK, AEI Systems satın alması sonrası yüksek adetlerde hem İngiltere hem de Türkiye'de üretilecek topları, uzaktan komutalı silah sistemleri üzerinde başta Türkiye ve İngiltere olmak üzere, tüm dost ve müttefik ülkelerin kara, hava ve deniz platformlarının hizmetine sunacak."
246,Dünyadaki çatışmalar Türk koruma çözümlerine talebi artırdı,Dünyanın farklı bölgelerinde yaşanan çatışmalar Türk savunma sanayii bünyesinde geliştirilen personel ve platform koruma çözümlerine talebi ciddi oranda artırdı.,Savunma,https://www.trthaber.com/haber/savunma/dunyadaki-catismalar-turk-koruma-cozumlerine-talebi-artirdi-794696.html,"Türk savunma sanayii bünyesinde ileri teknik seramik ve zırh sistemleri üretimi gerçekleştiren Nurol Teknoloji, kendi geliştirdiği proseslerle ürettiği bor karbür seramikler sayesinde Türkiye'nin adını dünyada yüksek kapasitede üretim yapan az sayıda ülke arasına yazdırdı. Gelişmiş ve modern makine ekipmanlarıyla Gölbaşı fabrikasında balistik seramik üretimi sürdürülürken, Kahramankazan fabrikasında bu yılın başında kapsamlı bir modernizasyon ve yeni yatırım süreci yürütüldü. Bu kapsamda fabrika katma değersiz işlerden arındırıldı, tüm üretim akışı ve faaliyeti planlandı, yeni nesil personel koruma ve göğüs plakası üretim hattı devreye alındı. Kahramankazan Fabrikası bu yatırımın da devreye girmesiyle kompozit ve çelik-balistik çözümleri, platform ve personel koruma balistik çözümleri ve yapısal zırh balistik çözümlerinin üretim merkezi haline geldi. ""Türk kalkanları"" 5 kıta ve 60'tan fazla ülkede Nurol Teknoloji kurulduğu günden bugüne 5 kıta ve 60'tan fazla ülkede kalifiye olan, savaş ve farklı operasyon şartlarında kendini kanıtlayan ürünlerin üretimine sürekli gelişim modeli ile devam ediyor. Şirket bugüne kadar 15 milyondan fazla seramik tile, 800 binin üzerinde monolitik seramik göğüs plaka, 1 milyondan fazla balistik plaka, 500 binin üzerinde balistik yelek, 15 binden fazla balistik koruyucu kalkan üretti. 350 adetten fazla kara, hava ve deniz platformuna balistik zırh çözümü sağlanırken 6000 metrekareden fazla platform yüzey alanına koruma çözümleri uygulandı. Yapısal balistik çözümleri ise 2500'den fazla noktada güvenlik personelleri için yüksek koruma seviyesine sahip yaşam alanları oluşturuyor. Türkiye'nin balistik koruma ihtiyacının yaklaşık yüzde 95'ini karşılayan Nurol Teknoloji, Milli Savunma Bakanlığı, Cumhurbaşkanlığı Savunma Sanayii Başkanlığı, Genelkurmay Başkanlığı, kuvvet komutanlıkları, jandarma, emniyet ve diğer güvenlik kurumlarının ihtiyaçlarını en hafif ve yüksek koruma özelliğine sahip ürünlerle karşılıyor. İhracatta da önemli artış sağlanırken, dost ve müttefik ülke ihtiyaçlarına esnek üretim kabiliyetiyle cevap veriliyor. Ukrayna-Rusya savaşında Ukrayna'nın ihtiyacı olan çok yüksek adette balistik koruyucu plaka ve balistik yelekler temin edilirken, yeni taleplerin karşılanmasına yönelik çalışmalar sürdürülüyor. Bunun yanında Orta Doğu ve Afrika ülkeleri ile bir çok NATO ülkesinin balistik koruma çözümü ihtiyaçları karşılanıyor. Yüksek talep yeni yatırımları getirdi Nurol Teknoloji Balistik Koruma Sistemleri Direktörü Eralp Akgül, AA muhabirine, dünyanın yakın ve uzak bölgelerindeki çatışma ortamlarının hem ürünlerine talebi hem de müşteri çeşitliğini artırdığını söyledi. Böyle olunca organizasyon yapısında değişikliğe, yeniliğe gitmek durumunda kaldıklarını dile getiren Akgül, ""Bunun için en belirgin yaptığımız hamle de üretim tesislerimizi ikiye ayırmak oldu. Gölbaşı yerleşkemizde seramik zırh serimi üretimlerimiz yapılmakta. Kahramankazan yerleştiğimizde de son ürün üretimlerimiz olmakta. Hem platform hem de personel zırh koruma çözümlerimiz geliştirilmekte ve üretilmekte"" dedi. Personel ve platform koruma çözümlerinin tasarım ve üretimine imza attıklarını ifade eden Akgül, personel çözümlerinde göğüs plakası ve kalkan gibi emniyet ve güvenlik güçlerinin ihtiyaç duydukları ürünlere yoğunlaştıklarını belirtti. Muharebede kendini kanıtlayan ürünlere yenileri eklenecek Ürünlerini kullanın ülke sayısının 60'ın üzerine çıktığını aktaran Akgül, dünyadaki çatışma ortamının beraberinde talep yoğunluğunu getirdiğini kaydetti. Akgül, şu değerlendirmelerde bulundu: ""Üretimde yaklaşık 2 katlık artış sağladık. Çünkü yeni yatırımlarımız gerçekleşti. Makine parkındaki kritik ekipmanları yatırım yaparak çiftlemek durumunda kaldık. Böyle olunca da gelen taleplere cevap verebilir durum geldik. Üretim kapasitesinde Avrupa'da en üst sıralarda olduğumuzu söyleyebilirim özellikle personel koruma çözümleri ürünleri için. Ürünlerimizin sahada da kendini göstermiş olması, muharebe sahasında kendini kanıtlaması talepleri daha da arttırdı. Dolayısıyla bu da yatırım yapmamıza, üretim kapasitemizi artırmamıza yol açtı. Geldiğimiz noktada Avrupa'nın en üst sıralarında olduğumuzu rahatlıkla söyleyebilirim. Ürün çeşitliliğimizi artırmak gibi bir düşüncemiz var ve global anlamda marka bilinirliğimizin altını daha da çizmek, vurgulamak istiyoruz. Şu an daha çok çatışmalı veya potansiyeli yüksek ortamlara çözümlerimizi ulaştırıyoruz. Bununla beraber diğer coğrafi bölgelere yayılma politikamız olacak."""
247,Milli uçak motoru: Türkiye 'en iyiler' arasına girebilir,Türkiye’nin en güçlü yerli/milli motorunun dönen parçalarının geçtiğimiz günlerde ilk kez kamuoyuna tanıtılması aslında son derece kritik bir virajın dönüldüğünü gösteriyor. Gelinen noktayı 'geçmiş tecrübelere' dayandıran uzmanlara göre Türkiye uçak motoru konusunda dünyadaki çok az sayıda ülkenin kabiliyetine sahip olduğunu gösterdi.,Savunma,https://www.trthaber.com/haber/savunma/milli-ucak-motoru-turkiye-en-iyiler-arasina-girebilir-794617.html,"TEKNOFEST başta olmak üzere savunma sanayii fuarları dendiğinde akıllarda genelde savaş uçakları, insansız hava araçları, füzeler ya da devasa zırhlı araçlar kalsa da aslında bu tür etkinlikler sektörün kimi alanlarda geldiği seviyeyi göstermesi açısından da büyük önem taşıyor. Geçtiğimiz günlerde başkentte gerçekleşen TEKNOFEST’te her ne kadar ilk kez gördüğümüz bir füze ya da yeni platform olmasa da farklı alanlarda sergilenen kimi ürünler, son derece kritik kabiliyetlerimizin ilk kez kamuoyuna açıklanması bakımından oldukça değerliydi. TUSAŞ Motor Sanayii AŞ. (TEI) standından sergilenen Türkiye'nin en güçlü milli havacılık motor ailesi TEI-TF6000/TEI-TF10000'in üretilen ilk dönen parçaları da bahsettiğimiz kritik detaylardan biriydi. Savunma Sanayii Uzmanı Kubilay Yıldırım ile hem bu dönen parçaların ne işe yaradığını hem de bu adımın fotoğrafın bütünü için nasıl bir anlam taşıdığını konuştuk…   Neredeyse ‘bitmiş’ bir ürün görmek çok şaşırtıcı Konu son derece teknik detaylar içerse de hemen herkesin anlayabileceği genel bir çerçeve çizerek anlatmaya başlıyor Yıldırım. Gaz türbinli motorlarda sürekli bir emme ve sıkıştırma olduğunu ve bunu da fan ile kompresörün yaptığını söylüyor. Yakıt püskürtme ve ateşleme işini ise yanma odasının yaptığını anlatıyor. En sonunda genleşme ve egzoz olduğunda bahsedip, bunun da türbin ve motor egzozu bölgesinde yapıldığı bilgisini paylaşıyor. İşte bu noktada lafı sergilenen ürüne getiriyor… Gaz türbinlerinin verimliliği, uzun ömrü ve hava aracının her türlü manevra güç gereksinimine cevap verebilmesi için fan/kompresör sektörünün tasarımı ile sahip olduğu özelliklerin çok kritik olduğunun altını çiziyor. “TEKNOFEST Ankara’da neredeyse bitmiş bir fan/kompresör ürün grubu sergilenmesi bizleri de oldukça şaşırttı” diyor Yıldırım. Sebebini sorduğumuzda ise iki temel noktaya dikkati çekiyor… Birinci olarak ‘beklenenden çok daha hızlı gerçekleşmesi’ meselesine değiniyor ve; “İkincisi ise güncel ve gelişmiş gaz türbinli motorlardaki tüm özelliklere sahip olduğu belli olan bir fan/kompresör sektörü gördük. Soğuk sektörün dönen parçalarının bu kadar ilerlemiş olması motorun geri kalanının da epeyce kolaylanmış olduğunu gösteriyor” bilgisini paylaşıyor.   Türkiye’nin en güçlü yerli/milli motoru TEI tarafından TF6000/10000 olarak kodlanıyor. Kubilay Yıldırım tasarımla ilgili bazı detaylara değinirken, ülkemizin aslında ne denli kritik bir kabiliyeti kazandığını da net bir şekilde anlatıyor: ""Eski nesil motorlarda tüm kompresör kanatçıkları bir metal diskin üzerindeki yuvalarına tek tek takılır ve sabitlenirdi. Örneğin, Hürjet’in motoru olan Amerikan F404 motorunda ya da F-16’larımızda uçan F110 motorlarında fan ve kompresör halen böyle.   ‘Blisk’ denen bu parça İngilizce ‘Blade’ yani kanatçık ve ‘Disk’ kelimelerinin birleşiminden türetilmiş. Blisk yapılar motoru hafifletebilmenizi sağlamakla kalmıyor. Aynı zamanda uçak içinde motora ayrılan alanı çok daha verimli kullanabilmenize imkan tanıyor. Bunların yanı sıra sıkıştırma verimliliğini artırabileceğiniz özel kanatçık geometrilerini tasarlayabilmenize olanak veriyor ve motorun yakıt tüketimine katkıda bulunuyor.”   Dünyada sayılı fabrikalardan birine sahibiz Kubilay Yıldırım, kanatçıklar üzerinde yer yer birkaç mikron hassasiyetinde doğruluk aranan bir üretim tipi olduğunun altını çiziyor ve ‘mikron’ meselesini biraz daha açıp, “Milimetrenin binde biri hassasiyetten bahsediyoruz” diyor. Bu üretim tipinin ancak çok derin işlem bilgisine sahip, çok sıkı kalite kontrol kültürü oturtabilmiş firmaların altından kalkabileceği bir yöntem olduğuna işaret ediyor. “TEI bu tip üretim konusunda dünyadaki sayılı fabrikalardan biri” dedikten sonra devam ediyor: “Son yıllarda havayolu filolarına katılan yolcu uçaklarının yaklaşık yüzde 70’ini oluşturan tek koridorlu A-320NEO uçaklarının yarıdan fazlasının ve B-737MAX uçaklarının tüm motorlarının benzer parçaları TEI imalathanelerinden çıkıyor. Sadece bu rakamlar TEI’nin dünyadaki yerini açıklamaya yeter…     Türkiye için çok değerli ‘ilkler’ taşıyor Kubilay Yıldırım, TF6000/10000 motorun sadece savunma sanayii için değil Türkiye’nin havacılık tarihindeki önemi açısından da çok sayıda ilki beraberinde getirdiği görüşünde: “TEI’nin büyük bir platforma takılan ilk gaz türbin motoru, Gökbey helikopteri için geliştirilen TS1400 motoruydu ve bu motor iki kademe radyal kompresöre sahipti. Yüksek güçlü jet motorlar için artık TF6000/10000 motorunda gördüğümüz gibi eksenel kompresörlü bir tasarıma ihtiyacınız var. Bu motor, firmanın süpersonik hızlara çıkabilecek bir platformu güçlendirebilecek ilk motor tecrübesi olacak. Özel kristal yapısına sahip, içinde soğutma kanalları olan, üzerinde koruyucu seramik kaplamalar olan türbin kanatçıklarının geliştirilmesi ve üretilmesi konusundaki ilk tecrübe TS1400 motoru ile kazanılmıştı. TF6000/10000 projesi ile daha büyük türbin kanatçıkları geliştirilip üretilmesi tecrübesi de kazanılacak.
TF6000 motoru düşük by-pass oranlı bir turbofan motor olacak iken, türevi TF10000 ise art yakıcıya sahip bir savaş uçağı motoru olacak. Bu proje vesilesi ile ilk kez bir art yakıcı, bunların alt sistemleri ve hareketli lüle sistemi Türkiye’de geliştirilecek, üretilecek ve platforma uygulaması yapılacak. Yine en kritik konulardan biri olan motorun kontrolü, platform ile ara yüzü konusunda paha biçilemez bir tecrübe kazanılacak. Motor üzerinde tam kontrole sahip dijital kontrolör ve kritik diğer bazı teknolojilerde bilgi ve uygulama birikimi kazanılacak.     “İhtiyaç duyulan her platforma göre versiyonları olacak” Motorla ilgili sektörde en çok beklenen hususlardan biri de prototipin ne zaman bütün olarak ortaya çıkacağıydı… Bu konuda iki kritik bilgiye sahibiz. Birincisi, Eylül sonunda İzmir’de düzenlenecek TEKNOFEST’te motorun prototipini bütün olarak görebileceğiz. İkinci ise bu yıl bitmeden bu motorun ilk kez çalıştırılması planlanıyor. Peki, Türkiye için böylesine önemli olan bu motoru hangi platformlarda göreceğiz? Kubilay Yıldırım, TF6000 motorunun en başta Kızılelma ve Anka-3 platformlarında kullanılacağını anımsattıktan sonra sözlerini şöyle tamamlıyor: “Bu motorun çekirdek kısmı yani kompresörü, yanma odası ve türbin sektörü kullanılarak ilerideki gereksinimlere göre bir çok turboşaft motoru, turboprop motoru, statik türbini üretmek mümkün. Artık bundan sonrası bir uygulama, yeniden paketleme haline gelir.     Mesela ileride bu motorun türevini bir helikopterimizde görebiliriz. O nedenle aslında TEKNOFEST Ankara’da ilk kez gördüğümüz dönen parçacıklar Türkiye’nin havacılık tarihinde bir dönüm noktasını gösteriyor…”
 "
248,"Test Pilotu Çelik: HÜRJET, Türk Yıldızları'nın arasında yabancılık çekmedi","Jet eğitim ve hafif taarruz uçağı HÜRJET ile ilk uçuşu gerçekleştiren, Türk Yıldızları ile yapılan tarihi uçuşta da pilot koltuğunda oturan HÜRJET Baş Test Pilotu Ercan Çelik, yaşadıklarını anlattı.",Savunma,https://www.trthaber.com/haber/savunma/test-pilotu-celik-hurjet-turk-yildizlarinin-arasinda-yabancilik-cekmedi-794312.html,"HÜRJET Baş Test Pilotu Ercan Çelik, Türk Havacılık Uzay Sanayii (TUSAŞ) tarafından geliştirilen HÜRJET'in Türk Yıldızları ile birlikte yaptığı uçuşu 1 ay öncesinden planlamaya başladıklarını söyledi.    ""Böyle bir akrotimi kolunuza alıp uçurmak gerçekten büyük heyecan"" Uçuşu daha önceki bir tarihte yapmayı planladıklarını ancak Türk Yıldızları'nın Ankara'ya gelmesinin TEKNOFEST'te mümkün olması dolayısıyla bu fırsatı değerlendirdiklerini anlatan Çelik, şöyle konuştu: ""Hava Kuvvetlerinin müsaadesiyle onlarla güzel bir uçuş planlaması yaptık. Zaten onlar bu işin piri, sürekli yapıyorlar ve çok da güzel yapıyorlar. Çok güzel bir takımlar. Planlama doğrultusunda tedbirlerimizi aldık, pisti ayarladı. Uçuşun görev kartı oluşturuldu. Bu testten ziyade bir koordinasyon uçuşuydu. İşler planlandığı gibi yürüdü. Sabah erkenden geldik, yerimizi aldık. Türk Yıldızları ve biz motor çalıştırdık. Türk Yıldızları kalkışımı takip etti, sonra havada buluştuk. Ondan sonrası zaten güzel bir heyecandı. Açıkçası benim için de çok büyük tecrübeydi. Hava Kuvvetlerindeyken kolumuza çok fazla uçak alıp uçtuğumuz 8-10, belki daha fazlasının olduğu oluyordu ama böyle bir akrotimi kolunuza alıp uçurmak gerçekten büyük heyecan. Heyecanını, gururunu hissettim, çünkü herkese çok fazla nasip olmaz. O takıma seçilmiş olmanız, takımda liderliğe ve komutanlığa ulaşmanız lazım ki Türk Yıldızları'na liderlik edesiniz. Bunu HÜRJET ile yapmış olmak büyük gurur, ayrıcalık. Bunu başarıyla icra ettik ve HÜRJET, Türk Yıldızları'nın arasında hiç yabancılık çekmedi. Güzel de bir liderlik yaptık.""    20 uçuşu geride bıraktı Çelik, Türk Yıldızları ile yaptıkları uçuşun HÜRJET'in 17. uçuşu olduğunu ve şu ana kadar 20 uçuş gerçekleştirdiklerini bildirdi.    Uçuş sırasında HÜRJET'in koldaki uçaklarla uyumuna ilişkin değerlendirmelerde bulunun Çelik, şu ifadeleri kullandı: ""Uçuş Kontrol Sistemi'nde sıkıntı yaşamadık, onlar da kolda herhangi bir sıkıntı yaşamadıklarını söylediler. Düz geçişler yaptık açıkçası ama manevralarda yeniden toplanma esnasında koldaki yerlerini muhafaza edebilirler. Test yapmadık dedik ama bizim için güzel deneme oldu. Uçuş Kontrol Sistemi'nin hassasiyetini ve HÜRJET'in koldaki 6 uçağı dağıtmayacak şekilde kumanda verebildiğini görmüş olduk. Bu da gelecek için bize çok güzel bir kopya verdi açıkçası. HÜRJET'in ilerideki görevlerinden bir tanesi, belki de en güzel görevi Türk Yıldızları ile olacak. Dolayısıyla bu yumuşak geçiş için bir başlangıç yapmış olduk. Gayet güzel bir planlama ve tarihi uçuş oldu.""    HÜRJET her uçuştan sonra biraz daha gelişiyor HÜRJET'in devam eden testlerine ilişkin soruları da yanıtlayan Çelik, testlerin uzun sürece yayıldığını, yeni bir uçak olması dolayısıyla da kalibrasyona ihtiyacı olduğunu söyledi. Uçağın uçuş süratini, uçuş açısını anlayıp bu verilerle doğru değerlendirmeler yapmayı amaçladıklarını anlatan Çelik, şunları kaydetti: ""İlk baştaki uçuşlarımız bununla alakalıydı. Hala daha devam ediyor. Uçağın önünde görmüş olduğunuz ekstra bir aksam, kalibrasyon için uçağa ayrıca takılıyor. Bununla birlikte uçağın kendi sistemini mukayese ediyoruz. Bu uçuşa kadar değişik süratler ve irtifalarda denemeler yaptık. Mühendis arkadaşlarımız, projede çalışan arkadaşlarda bunun bir formülasyonu var, o formülasyonla uçağı uygulayacaklar. Bundan sonra havadaki bütün kalibre olmuş ya da standart uçakların sistemine ulaşmış olacak. Belli hata toleranslarıyla sürati, irtifayı ve diğer verileri göstermiş olacak. Uçuş Kontrol Sistemimiz önemli. HÜRJET bir bilgisayarla uçuyor. Bilgisayarın bir yazılımı, donanımı var. Hem uçtukça ona güven kazanıyoruz hem de bizim ürünümüz olan yazılımın doğrulanması gerekiyor. Simülatörde denediğimiz, başka usullerle bilgisayarda denediğimiz, analizlerle yaptığımız şeyleri havada gerçekliyoruz. Yaptığımız uçuşlarda da bu şekilde uçağa 3 eksende komut veriyoruz ve onun reaksiyonlarını topluyoruz. Çünkü uçağın üzerinde birçok sensör var. Bunlarla birlikte bir grafik çıkıyor. O grafiğe göre de planlanana ne kadar yaklaşmış, ne kadar yaklaşmamış ya da ne yapmamız lazım onu görüyoruz. Uçağımızın çünkü değişik uçuş modları olacak. Çok gelişmiş, güncel uçaklardan hiçbir eksiği olmayan bir Uçuş Kontrol Sistemimiz var, bundan da emin olmamız lazım. Onun için de veri topluyoruz. Bu verileri topladıkça da yerde düzeltmeler yapılıyor. Uçuyoruz, veri alıyoruz, analizini yapıyoruz, doğruluyoruz, uyguluyoruz, tekrar uçuyoruz. Bu şekilde devam edeceğiz"".    ""Seri uçak gibi uçuyoruz, nazar değmesin"" HÜRJET'in adım adım gelişeceğini ve bunun uzun bir süreç olduğunu vurgulayan Ercan Çelik, ""Hava şartları, her türlü şartlar müsaade ettiği sürece artık rutine girmiş durumdayız. Haftada 2-3 uçuyoruz seri uçak gibi. Bu çok güzel bir şey. En büyük artısı bu diyebilirim. Daha önce de başka projelerde yer aldım, bu sıklıkta uçuyor olmak nazar değmesin... Uçağımız olgun şekilde zaten ilk uçuşa geldiği için o halini devam ettiriyor. Bir aksilik olmadığı sürece de inşallah bu şekilde devam edeceğiz. Uçak böyle gün be gün gelişecek. Uçuş Kontrol Sistemi, aviyonikleri, pilot yardımcıları, bütün sistemleri bakımından kendini yavaş yavaş ispatladıkça, arkadan da üretim geldikçe, diğer uçaklar çıktıkça HÜRJET'lerin çoğaldığını göreceğiz."" dedi. ""Sürprizler devam edebilir"" HÜRJET'in Türk Yıldızları ile yaptığı uçuşa benzer sürprizlerin devam edebileceğini belirten Çelik, her bir adımda heyecanla bir şeyler yapmaya çalıştıklarını ama tüm bunları emniyetli şekilde gerçekleştirdiklerini söyledi. Kontrollü giderken ürünü ön plana çıkaracak faaliyetlerin de planlandığını dile getiren Çelik, ""Hava Kuvvetlerimiz kullanacak, belki başka Hava Kuvvetleri kullanacak. Dünyadaki yerini alması için de bu tür birtakım sürprizleri ara sıra göreceğiz çok sık olmamak kaydıyla. Çünkü uçağın amacı şu anda o değil ama bir şekilde de kendini göstermesi lazım. Uçağımız hem renkleriyle hem de uçuşuyla kendini gösteriyor. Nazar değmeden bu şekilde inşallah tamamına erdiririz"" dedi."
249,Türkiye ve Mozambik savunma sanayiinde iş birliği yapacak,Türkiye ve Mozambik savunma sanayiinde iş birliği yapacak. İki ülke arasında Savunma Sanayii İş birliği Anlaşması imzalandı.,Savunma,https://www.trthaber.com/haber/savunma/turkiye-ve-mozambik-savunma-sanayiinde-is-birligi-yapacak-793999.html,"Cumhurbaşkanlığı Savunma Sanayii Başkanlığı'ndan yapılan açıklamaya göre, 3-9 Eylül tarihleri arasında bir dizi görüşme gerçekleştirmek üzere Türkiye'de bulunan Mozambik heyeti, Cumhurbaşkanlığı Savunma Sanayii Başkanlığını (SSB) ziyaret etti. Heyetler arası görüşmenin ardından SSB Başkanı Haluk Görgün ve Mozambik Savunma Bakanı Cristovao Artur Chume, Savunma Sanayii İşbirliği Anlaşması imzaladı. Anlaşma, iki ülke arasında savunma sanayisinde gerçekleştirilecek karşılıklı iş birliği faaliyetlerinin esaslarını kapsıyor.   Haluk Görgün, heyetler arası görüşmelerde, Türk savunma sanayisinde katedilen mesafenin Türkiye'nin bağımsız dış politikasında oynadığı role değinerek, dost ve kardeş ülkelerle bu alandaki çözüm ve tecrübelerini paylaşmaya hazır olduklarını vurguladı. Mozambik Savunma Bakanı Cristovao Artur Chume ise Türk savunma sanayisinin ulaştığı seviyeden etkilendiklerini, Türkiye'yi Mozambik'in stratejik ortağı olarak görmeyi arzuladıklarını ifade etti. Chume ve beraberindeki heyet, Türkiye'nin önde gelen savunma sanayisi firmalarını ziyaret ederek, ürünleri yerinde inceledi."
250,Savaş uçaklarının keskin gözü ASELPOD'da yeni teslimat,"En keskin milli teknolojik göz ASELPOD, gelişmeye devam ediyor. Savaş uçaklarına hassas görüntüleme yeteneği kazandıran ASELPOD Hedefleme Podu Geliştirme ve Entegrasyon Projesi kapsamında yeni teslimat yapıldı.",Savunma,https://www.trthaber.com/haber/savunma/savas-ucaklarinin-keskin-gozu-aselpodda-yeni-teslimat-793962.html,"Cumhurbaşkanlığı Savunma Sanayii Başkanlığı'ndan (SSB) yapılan açıklamaya göre, Başkanlık tarafından, Hava Kuvvetleri Komutanlığının ihtiyacını karşılamak amacıyla başlatılan ve ASELSAN tarafından yürütülen proje kapsamında 14. seri üretim saha kabul testleri tamamlanarak, teslimatı başarı ile gerçekleştirildi. SSB Başkanı Haluk Görgün, sosyal medya hesaplarından yaptığı paylaşımda, ""En keskin milli teknolojik gözümüz ASELPOD, gelişmeye devam ediyor. Dünyanın en ileri teknolojileri, dünyanın en iyi savaş pilotlarının emrinde Hava Kuvvetlerimizin gücüne güç katıyor. Savaş uçaklarında en kritik görevlerden birini üstlenen ASELPOD sisteminin geliştirilmesinde emeği geçen ASELSAN personelini ve alt yüklenicilerini tebrik ediyorum"" ifadelerine yer verdi.   Dost ve müttefik ülkelere çok sayıda teslimatı tamamlanan sistemin yeni ülkelere ihracatı için görüşmeler devam ediyor. Özgün ve milli olarak geliştirilen ASELPOD'un sahip olduğu birçok fonksiyon, operasyonel olarak muadil ürünlerle eşdeğer düzeyde veya ilerisinde bir performans sergiliyor. Sistem, sahip olduğu ileri düzey görüntü işleme algoritmaları ile hedef takibi ve hedefleme fonksiyonlarını başarı ile icra edebiliyor.
 "
251,Gökbey ihracat yolcusu: Milyar dolarlık mesele,"Türkiye’nin milli ilk genel maksat helikopteri Gökbey’de testler tüm hızıyla sürüyor. Envantere giriş için gün sayan Gökbey, yabancı ülkelerin de radarında. Adı henüz belirtilmeyen bir ülkenin 32 adet Gökbey için 1 milyar dolarlık teklif vermesi, Ankara’nın yakın gelecekte bu alanda da adını sıkça duyuracağını göstermesi bakımından çok kritik...",Savunma,https://www.trthaber.com/haber/savunma/gokbey-ihracat-yolcusu-milyar-dolarlik-mesele-793397.html,"Ankara’da ilk kez düzenlenen ve ziyaretçi akınına uğrayan Teknofest sona erse de burada yapılan açıklamaların yankıları devam ediyor… Gökbey için verilen ‘ihracat müjdesi’ de bunlardan biri… Ülkemizin yerli ve milli imkanlarla ürettiği Gökbey hem Türk Silahlı Kuvvetleri’nin hem de diğer kurumların genel maksat helikopter ihtiyacının karşılanması amacıyla geliştirilen bir platform. Projeyle ilgili ilk sözleşme hatırlanacağı üzerine 2013 yılında imzalanmıştı. Savunma Sanayii Başkanlığı ile TUSAŞ arasında imzalanan sözleşme kapsamında geliştirilen Gökbey helikopteri, ilk uçuşunu 6 Eylül 2018 tarihinde gerçekleştirdi.   1 milyar dolarlık ihracat gelebilir TUSAŞ Genel Müdürü Temel Kotil, Teknofest kapsamında TRT Haber’de canlı yayında yaptığı açıklamada Gökbey için 1 milyar dolarlık bir ihracat teklifi olduğunu ilk kez duyurdu. Hangi ülkeden bu teklifin geldiği açıklanmasa da ilk etapta 32 adet Gökbey için bu teklifin yapıldığını biliyoruz. Halihazırda Gökbey’in testleri devam ediyor ve henüz Türkiye bu değerli platformu envanterine almadı. Bugüne kadar yüzlerce saat teste tabi tutulan ve son olarak üzerine entegre edilen yerli/milli motorla da başarılı bir uçuş gerçekleştiren Gökbey, Ankara’nın bu alanda neler yapabileceğini göstermesi açısında kritik bir platform.   Türkiye için dönüm noktası olabilir Gökbey’in olası ihracatı konusunda en önemli hususlardan biri de aslında Ankara’nın ilk kez böyle bir başarıya imza atması… Daha önce Ankara, ATAK helikopteri ihracatı yapmıştı ancak bilindiği üzere söz konusu platform Türkiye’nin İtalya ile geliştirdiği bir araçtı. Temel Kotil’in bahsettiği 32 rakamı aslında helikopter pazarı için oldukça yüksek bir sayı. Böyle bir satışın Türkiye için ciddi bir prestij olacağı ve belki de gelecek dönemde benzer ihracatların da önünü açabilmesi son derece olası.   Afrika’daki talepler Türkiye’ye kayabilir Halihazırda dünyada bu alanda sadece belirli firmaların tekeli bulunuyor ve bu noktada Fransa öne çıkıyor. Fransa merkezli uçak üreticisi Airbus akla ilk gelen marka. Son dönemlerde özellikle Afrika’da art arda yaşanan gelişmeler ve kıta genelinde Fransa’ya bakışın değişiyor olması Gökbey’in ve Türkiye’nin ön plana çıkabileceği ihtimalini güçlendiriyor. Afrika’daki ülkelerin gelecek dönemde Paris yerine Ankara merkezli hareket etmesi oldukça muhtemel. Sadece Afrika ülkeleri de değil Gökbey’in envantere girdikten sonra çok sayıda farklı ülke için de ‘en ideal seçeneklerden biri’ olması çok da uzak bir seçenek gibi durmuyor.   İlk kullanıcı Jandarma olacak Yaklaşık 6 ton toplam kalkış ağırlığına ve 12 yolcu kapasitesine sahip olan Gökbey’e çok farklı görevler tanımlayabilmek mümkün… Genel maksatlı taşıma, VIP, kargo, hava ambulans, arama kurtarma ve kıyı ötesi taşıma görevlerini icra edebilecek Gökbey 4 saate yakın havada kalabiliyor. Azami 948 kilometre menzile sahip olan Gökbey’in Türkiye’de ilk olarak Jandarma Genel Komutanlığı envanterine girmesi bekleniyor. Açık kaynaklara yansıyan bilgilere göre Jandarma’ya toplam 100 adet Gökbey teslim edileceği biliniyor."
252,HÜRKUŞ yeni milli silahıyla buluşmak için gün sayıyor,"Hafif taarruz ve silahlı keşif uçağı HÜRKUŞ-C, dakikada 1100 mermi atabilen yeni milli silahına kavuşmak için gün sayıyor.",Savunma,https://www.trthaber.com/haber/savunma/hurkus-yeni-milli-silahiyla-bulusmak-icin-gun-sayiyor-793244.html,"Türkiye'nin önde gelen silah üreticilerinden SARSILMAZ Silah Sanayi, Anadolu Ajansının 8. kez global iletişim ortağı olduğu, Türkiye Teknoloji Takımı Vakfı (T3) ile Sanayi ve Teknoloji Bakanlığı yürütücülüğünde Etimesgut Havaalanı'nda düzenlenen TEKNOFEST Ankara'da bir dizi ürün ve çözümünü tanıttı. Festivalde, SARSILMAZ-Türk Havacılık Uzay Sanayii (TUSAŞ) ortaklığı ile kurulan TRMEKATRONİK tarafından geliştirilen ve HÜRKUŞ-C uçaklarına entegre edilecek 12,7 milimetre ağır makineli tüfek de sergilendi. SARSILMAZ Genel Müdür Yardımcısı ve TRMEKATRONİK Yönetim Kurulu Üyesi Öner Özyılmaz, HÜRKUŞ'un C versiyonunun silahlandırılması projesinde TUSAŞ'ın kanat altına bir pod ihtiyacı tanımladığını söyledi.    TRMEKATRONİK olarak SARSILMAZ'ın 12,7 milimetre değiştirilebilir namlulu kara platformu silahının, sabit namlulu, iç parçaları hafifletilmiş, dakikada 1100 mermi atabilen hava türevini oluşturarak pod içerisine gömdüklerini ifade eden Özyılmaz, ortaya boş kovanı, mayonu toplayan, atacağı mühimmatı kendi içinde taşıyan bir pod çıktığını belirtti. Özyılmaz, ""HÜRKUŞ, kanat altında bu silahla yakında uçmaya başlayacak. Uçak üzerindeki kalifikasyonları başlıyor. Prototiplerimiz hazır, yer altı atış poligonunda ilk atış testlerini başarıyla tamamladık. Yakın süreçte hava testleri sonrasında HÜRKUŞ-C altında görmeye başlayacağız."" dedi. TRMEKATRONİK ve SARSILMAZ olarak tanımlanan ihtiyacın altını doldurduklarını ancak bu podun helikopterlerde de kullanılabileceğini vurgulayan Özyılmaz, şunları kaydetti: ""Bugün ihtiyaç olan 12,7 milimetrenin yerine daha hızlı atım yapabilen 20'lik bir çözüm üretirsek farklı uçak platformlarının gövdeleri altına da bu topları yerleştirebiliriz. Dünyada bu seviyeye çıkmış, bu detayda, teknolojide üretim yapan üretici sayısı çok az. TRMEKATRONİK, SARSILMAZ, TUSAŞ bu başarının altına imza atıyor. Böylelikle dünyada gerektiğinde birbirine teknoloji vermeyen, verdiğinde de para kazanan, ülkesine ihracat karşılığı dolar kazandıran ülkeler arasına giriyoruz. Bu bizim için bir onur."" Daha hafif, daha hızlı SARSILMAZ tarafından geliştirilen ve tüm teknik veri paketini şirketin sağladığı ağır makineli tüfek SAR 127 MT, hem tam otomatik olarak çalışabiliyor hem de tek tek atış yapabiliyor. Uzaktan komutalı silah sistemlerine entegre edilebilen SAR 127 MT, ayrıca gerekli ara yüz bağlantıları yapılarak kara, deniz ve hava araçlarına da takılabiliyor. Kalifikasyon testleri tamamlanan 12,7x99 milimetre ağır makineli tüfeğin hızlı namlu değiştirme sistemine sahip kara versiyonu, tüm zırhlı kara araçlarında ve platformlarda kullanılabilecek. SARSILMAZ tarafından çalışmalarına devam edilen hava versiyonu ise hızlı soğuma unsurları ile donatılmış sabit namlulu ve hafifletilmiş iç parçalar ile kara versiyonuna göre daha yüksek atım adedine sahip olacak. SARSILMAZ-TUSAŞ ortaklığında kurulan TRMEKATRONİK tarafından geliştirilen bir pod içerisine yerleştirilen hava versiyonu, HÜRKUŞ-C uçaklarının kanat altına yerleştirilecek. SARSILMAZ ve TRMEKATRONİK bünyesinde tasarım doğrulama testleri başarıyla tamamlanan sistem, gerektiğinde her türlü hava aracında ve deniz platformlarında kullanılabilecek. Yaklaşık 38 kilogram ağırlığındaki silahın, üç ayaklı sehpa ile kullanıldığında bölge hedefleri için etkili menzili 1830 metreye ulaşıyor."
253,Milli insansız su altı aracının ilk görevi mayın temizleme olacak,STM tarafından geliştirilen insansız su altı otonom aracın ilk görevi mayın tespiti ve imhası olacak.,Savunma,https://www.trthaber.com/haber/savunma/milli-insansiz-su-alti-aracinin-ilk-gorevi-mayin-temizleme-olacak-792350.html,"STM, Ankara'nın ev sahipliğinde düzenlenen Türkiye'nin en büyük teknoloji festivali TEKNOFEST'te insansız hava aracı sistemlerini ve deniz platformlarını sergiledi. STM Genel Müdürü Özgür Güleryüz, IDEF'23'te duyurdukları insansız su altı otonom aracının çok hızlı ilerlediğini söyledi. Bu yıl sonu veya gelecek sene başında prototipin tamamen ortaya çıkacağını belirten Güleryüz, ""Bu platformla amacımız yapılabilirliği bir şekilde ortaya koymak. Onun üzerine ihtiyaçlara yönelik farklı altyapılar yapmaya, görev tanımlarını çok fazla değiştirebileceğimiz altyapıları oluşturmaya çalışıyoruz. İlk aşamada hedefimiz aslında mayın tespit ve imhasında kullanabileceğimiz bir insansız otonom su altı araç geliştirebilmek. En geç 2024 başından sonra prototipimiz hazır hale gelecek diye bekliyoruz."" dedi. İlk küçük boyutlu milli denizaltı projesi Özgür Güleryüz, Türkiye'nin ilk küçük boyutlu milli denizaltı projesi STM500'e ilişkin sorular üzerine, bir süredir mukavim tekne üretimlerini sürdürdüklerini ve belli parçaları, blokları birleştirme aşamasına geldiklerini dile getirdi. Yakın zamanda önemli bir tanıtım yapmayı da planladıklarını, bu etkinlikte şu ana kadar yaptıklarını ve yol haritalarını kamuoyuyla paylaşmayı amaçladıklarını bildiren Güleryüz, şunları kaydetti: ""STM500 bizi en fazla heyecanlandıran proje. Ülkemizin gurur duyacağı bu proje, 'milli denizaltı' konusundaki ilk adımımız olacak. Adım adım o konuda da ülkemiz dünyanın sayılı ülkelerinden biri haline gelecek diye düşünüyoruz. Çalışmalar çok yoğun şekilde devam ediyor. Takdir edersiniz ki bir denizaltı inşa edebilmek aylar mertebesinde gerçekleştirilebilecek bir durum değil ve ilk sefer ürettiğiniz bir ürün. Orada da çalışmalarımız çok yoğun şekilde devam ediyor ve şu ana kadar herhangi bir sıkıntı olmadan belli aşamalara getirdik STM500'ü."" Milli fırkateynin teslimatında geri sayım Türkiye'nin ilk milli fırkateyni TCG İSTANBUL'un (F-515) teslimat hazırlıklarına ilişkin soruya cevap veren Güleryüz, Cumhuriyet'in 100. yılında İ sınıfı fırkateyni Deniz Kuvvetlerine teslim edeceklerini söyledi. Güleryüz, ""Teslim edeceğimiz kesin, sadece törenin ne zaman yapılacağı hususları değerlendiriliyor. Testler son derece başarılı geçiyor. Oradaki en büyük sıkıntı, İ sınıfında artık yerlileştirilebilecek bütün sistemler azami ölçüde yerlileştiriliyor. Yeni sistemler var daha önce korvetlerimizde olmayan. Onların testleri zaman alabilir diye bir beklenti vardı. Umduğumuzdan da başarılı şekilde ilerliyoruz testlerde. Bu sene içinde mutlaka teslim edeceğiz. Sadece üst makamlardan takvim bekliyoruz."" diye konuştu."
254,Bir hava aracı satmanın ötesi: Tolun'un ihracatı,"Geçtiğimiz günlerde Tolun güdümlü mühimmatında ilk ihracatın gerçekleştiği haberi aslında çok değerli bir dönemin de en önemli işaretlerinden biri. Uzmanlara göre Ankara sadece platform satmıyor, hem yüzlerce milyon dolarlık alt sistem ve füze satışının hem de ilgili ülkeyle uzun yıllar sürecek birlikteliğin temelini atıyor.",Savunma,https://www.trthaber.com/haber/savunma/bir-hava-araci-satmanin-otesi-tolunun-ihracati-792279.html,"Türkiye’nin savunma sanayii ihracatı ağırlıklı olarak platformlar üzerinde konuşulsa da aslında başka ülkeye ihraç edilen her bir platform arka tarafta çok değerli bir sürecin de işaret fişeği oluyor. Cumhurbaşkanı Recep Tayyip Erdoğan’ın liderliğinde çıkılan Körfez ülkeleri turunun üzerinden henüz çok kısa bir zaman geçti. Ancak o süreçte atılan adımların meyveleri alınmaya devam ediyor.   Geçtiğimiz günlerde ASELSAN imzalı Tolun güdümlü mühimmat için yaklaşık 36 milyon dolarlık ihracat sözleşmesi imzalanması da bunlardan biri. Uzmanlara göre aslında Türkiye bir platform ihraç ederken arka kapıda yüzlerce milyon dolar değerinde alt sistemlerin satışının da önü açılıyor. Tolun’un ihracatını ve Ankara’nın neyi hedeflediği meselesini Savunma Sanayii Araştırmacısı Anıl Şahin ile konuştuk…   Tolun son derece stratejik bir mühimmat Önce Tolun’a dair kısa bir değerlendirme yapıyor Şahin ve söz konusu mühimmatın son derece stratejik bir ürün olduğundan bahsediyor. Hava araçlarında genellikle silah istasyonunda tek mühimmat taşıyor ve 4 istasyon için de haliyle 4 mühimmat ediyor. Ancak Tolun ile bu rakam bir anda artıyor ve savaş uçağı 16 adede kadar minyatür bomba yani güncel ismiyle Tolun taşıyabiliyor. Güdümlü olan ve 1 metreye kadar güçlendirilmiş betonu dahi delebilen Tolun’u bu denli çok sayıda taşıyabilmek haliyle çok kritik bir kazanım oluyor.   Türk savunma sanayii şirketleri için yeni bir dönem başlıyor Tolun için imzalanan ihracat sözleşmesinin aslında çok önemli bir gösterge olduğunun altını çiziyor Anıl Şahin… Temel olarak, Ankara’nın bir platform sattıktan sonra o platforma yönelik alt sistemler için de kapısı çalınan ilk ülke olduğunu söylüyor.   Akıncı’nın bugüne kadar 7 ülkeye ihraç edildiğini anımsattıktan sonra devam ediyor: “Akıncı’yı alan bu 7 ülkeden biri kısa süre önce Tolun mühimmatı almaya da karar verdi. Şahsi tahminim bu ülkenin Suudi Arabistan olduğu yönünde. Çünkü en son orada Akıncı için 3 milyar dolarlık bir imza atılmıştı. Her ne kadar imzayı atan Baykar olsa da bugün gelinen noktada şunu daha iyi anlıyoruz ki bu tür satışlar diğer Türk şirketleri için de çok değerli bir kazanıma dönüşüyor. ASELSAN oraya farklı sistemler satıyor, ROKETSAN söz konusu platform için ürettiği füze ve mühimmatları ihraç edebiliyor. Türkiye’de bu alanda faaliyet gösteren onlarca, yüzlerce firma daha bu tür satışlardan nasipleniyor. Türkiye’nin en önemli hedeflerinden biri bu zaten… Bir platformu ihraç edip kenara çekilmek yerine o araçla beraber mümkün olan en fazla sayıda alt sistemi ve mühimmatı da satabilmek. Burada bir noktanın daha altını çizmek gerek. Savunma sanayiinde ‘ihracatçı’ konumuna yükseldiğiniz zaman dünya genelinde çok sayıda ülkenin de radarına giriyorsunuz. Haliyle tek bir satış olarak görülen işler arka tarafta müthiş kazanımları beraberinde getiriyor.”   30 yıllık bir stratejik birliktelik de doğuyor Savunma sanayii ürünlerinin ihracatı diğer alanlardan çok daha farklı… Çünkü bu alanda kullanılan ürünler uzun yıllar hizmet ediyor. Örneğin bir Akıncı satın alan ülke bu platformu neredeyse 30 yıl boyunca kullanmayı hedefliyor. Haliyle bu 30 yıllık süreçte söz konusu ülke Türkiye ile ilişkilerini de hep iyi tutmak istiyor.   Anıl Şahin burada kritik bir parantez açıyor ve bu süreçte ilgili ülkenin Türk sistemlerine tamamen alışacağını belirtiyor. “Başka ülkeden bir platform almak istediklerinde dahi Türk yapımı mühimmatlarla uyumlu çalışmasını şart koşacaklar” dedikten sonra da devam ediyor: “O zaman da X ülkesi doğal olarak Türkiye’nin kapısını çalıyor ve ‘sizin sistemleri, mühimmatları bizim platforma entegre etmek istiyoruz’ diyor. Haliyle bu da yeni bir kapı açıyor. Tüm bunları alt alta koyduğunuz zaman her biri kendi için küçük adımlar olarak görünse de resmin büyüğü Türkiye’yi çok daha farklı bir yere taşıyor. Madalyonun bir de diplomasi boyutu var. Savunma sanayiindeki ihracatın diplomasideki karşılığı çok yüksek. Ve Ankara son yıllarda bunu fazlasıyla yapabilen bir ülke. Umarım gelecek yıllarda da bu başarıyı devam ettirebiliriz."""
255,İlk milli insansız hava aracı motorunun yerli yağı üretildi,Türkiye'nin ilk milli insansız hava aracı motoru olan TEI TEI-PD170’nin yerli yağı üretildi.,Savunma,https://www.trthaber.com/haber/savunma/ilk-milli-insansiz-hava-araci-motorunun-yerli-yagi-uretildi-792285.html,"Türkiye’nin ilk havacılık motoru olan ve İHA’lar ANKA, ANKA II ve AKSUNGUR’a hayat veren motor TEI TEI-PD170 için yerli yağ Koçak-Speedol tarafından üretildi. Otomotiv & endüstriyel madeni yağlar, gres ve oto bakım ürünleri ile havacılıkta iç pazarda kullanılan tüm kimyasalların üretim bantlarında bulunduğunu söyleyen Koçak-Speedol kurucu ortağı Yusuf Koçak, “Motor yağları hem sivil hem de askeri havacılıkta yerlileştirilmesi son derece kritik ürünler çünkü herhangi bir durumda uçağınızı kaldıramazsınız. 1974 Kıbrıs Barış Harekatında bunu hepimiz ne yazık ki yaşadık. Uçaklar yağsızlıktan ve yakıtsızlıktan uçamadılar. Buna benzer yağlarla ilgili birçok gizli ambargo günümüzde hala bulunmakta” diye konuştu.    ""Bu aslında çok stratejik bir üründür"" Yerlileştirilen ürünlerden bir diğerinin ise uçakların gövdelerinin donmaması için kullanılan De-icer ürünü olduğunu vurgulayan Koçak, “Tip 1 De-icer onayımızı, havacılık kimyasallarını onaylayan Türk Hava Yolları Teknik A.Ş.’nin tanıdığı laboratuvar olan Scientific Material International (SMI)’dan aldık. Bunun gibi birçok ürünün yerlileştirme projelerini çalışmaktayız. Bu aslında çok stratejik bir üründür, elinizde olmazsa uçakları kış mevsiminde uçuramazsınız. Bunlar hem sivil havacılıkta hem askeri havacılıkta yerlileştirilmesi son derece kritik ürünlerdir” dedi.    ""İlk onaylı yerli motor ve şanzıman yağı üreticisi olduk"" Birçok stratejik projede birden fazla ürünle yer aldıklarının altını çizen Koçak şöyle konuştu: “Son zamanlarda ağırlıklı olarak savunma sanayiinde çalışmaktayız. Savunma sanayiindeki ilerleyişimiz ve SAHA İstanbul üyesi olmamız bizi havacılık alanında projeler yapmaya yöneltti. Havacılık sektörü firmalarının yağlayıcı ve kimyasallar konusunda ihtiyaçlarını yerlileştirmekteyiz. TEI ile başladığımız ortak projemizi saha denemeleri dahil karşılıklı destek ile başarıyla tamamladık. Böylece ülkemizde ilk havacılık motoru olan ve hepimizin hayranlıkla izlediği yerli İHA’larımız olan ANKA, ANKA II ve AKSUNGUR’a hayat veren motor TEI TEI-PD170’nin ilk onaylı yerli motor ve şanzıman yağı üreticisi olduk. Şimdi de TS1400 Turboşaft motorunda kullanılacak yağlarını gönderdik, test edildi, testleri de başarıyla geçtik ve onay sürecimizi beklemekteyiz. Bunlara ek olarak SAHA EXPO’22 Fuarı’nda, TEI ile birlikte yeni yapılacak motor projelerinde kullanılacak yağlayıcılarla ilgili için mutabakat imzaladık.” "
256,Gözcü İHA TOGAN'dan ihracat başarısı,"Türk savunma sanayisi bünyesinde geliştirilen gözcü insansız hava aracı TOGAN, yeni bir ihracat başarısına imza attı",Savunma,https://www.trthaber.com/haber/savunma/gozcu-iha-togandan-ihracat-basarisi-792140.html,"STM Savunma Teknolojileri, Türkiye'nin en büyük teknoloji festivali TEKNOFEST'te insansız hava aracı sistemlerini ve deniz platformlarını sergiledi. Fuarda tanıtılan ürünlerden gözcü insansız hava aracı TOGAN, kısa süre önce yapılan ilk ihracatının ardından bu başarısına yeni bir ülkeyi ekledi. TOGAN ilk ihracatındaki gibi Afrika'daki bir diğer ülkenin yolunu tuttu. STM Genel Müdürü Özgür Güleryüz, yaptığı açıklamada, TEKNOFEST'in Cumhuriyet'in 100. yılında Ankara'ya konuk olduğuna dikkati çekti.    Festivale umulandan fazla ilgi olduğunu ve etkinliğin yoğun geçtiğini dile getiren Güleryüz, şöyle devam etti: ""TEKNOFEST, katıldığımız etkinlikler arasında bizi en fazla heyecanlandıran. Gençlerimiz, yaşlılarımız herkes burada. Vatandaşlarımız çok yoğun ilgi gösteriyor. Onların heyecanlarını hissedebilmek, yaptıklarımızı gösterebilmek, ülkemizde, savunma sanayisinde yapılanlarla gurur duyabilmelerini sağlayabilmek ve geleceğimizin garantisi gençlerin savunma sanayisine ilgisini çekebilmek açısından TEKNOFEST gerçekten çok etkin bir platform. STM olarak ilk günden itibaren çok aktif bir katılım gösteriyoruz. Çok yoğun ilgi var, çok heyecanlıyız. Keyifle devam ediyoruz."" Afrika'ya ihracata devam Cumhurbaşkanlığı Savunma Sanayii Başkanlığı öncülüğünde sektörde yürütülen projelerin belli bir olgunluğa geldiğine işaret eden Güleryüz, ""Kendimize güvenimiz de geldi. Yetkinliklerimiz de belli seviyeleri aştı artık. Bundan sonra hepimizin motivasyonu ihracat."" dedi. Döner kanatlı vurucu İHA KARGU'yu 10'dan fazla ülkeye ihraç ettiklerini belirten Güleryüz, şunları ifade etti: ""Diğer platformlarımız da yavaş yavaş kendini ispatlamaya başladı. TOGAN'da ikinci ülkeye ihracatımız oldu. Şu anda aktif olarak görüştüğümüz ülkeler bulunuyor. BOYGA'ya çok yoğun ilgi var, benzer şekilde ALPAGU'ya ilgi var. ROKETSAN ile ürettiğimiz ALPAGUT'u bu sene sonunda uçuracağız. Daha ürün ortaya çıkmadan görüştüğümüz ülkeler var, ona da çok yoğun ilgi var diyebilirim."" STM olarak deniz platformları başta olmak üzere önemli ihracat başarılarına imza attıklarına işaret eden Güleryüz, ""Orada da çok önemli gelişmeler olacak diye düşünüyoruz. Görüştüğümüz çok büyük, önemli projeler var. Savunma sanayimiz, platformlarımız kendini ispatladıkça da sektörün ihracatı çok daha hızlı artacak diye düşünüyorum."" değerlendirmesinde bulundu. Gece-gündüz gözetleme imkanı sağlıyor Taktik seviye keşif, gözetleme ve istihbarat görevlerinde kullanılmak üzere tasarlanan TOGAN, özgün uçuş kontrol sistemi ve görev planlama yazılımına sahip bulunuyor. Otonom şekilde havada görev değişimi/devri yapabilen TOGAN, operatörlere kesintisiz ve uzun süreli gözetleme imkanı sunuyor. Tek bir TOGAN platformu, 10 kilometre menzilde 45 dakika görev yapabiliyor. TOGAN, 30x optik zoom seviyeli gündüz ve kızılötesi görüntü sistemleriyle gece ve gündüz efektif operasyon imkanı sunuyor. Platform, özgün otopilot ve bilgisayarlı görü yazılımları sayesinde otonom olarak hareketli hedef takibi yapabiliyor. Gelişmiş bilgisayarlı görü algoritmaları sayesinde hedef tespit, tanıma, teşhis ve teknik analiz yapabilen TOGAN, görüntü kıymetlendirme çalışmalarında kullanıcıya kolaylık sağlıyor. Görev değişimi özelliğiyle bir TOGAN'ın bataryası belli seviyenin altına geldiğinde, diğeri otomatik olarak görevi devralabiliyor ve bu sayede kullanıcıya kesintisiz kullanım imkanı sunuluyor. Vurucu İHA'ların gözü olabiliyor Harekat sahasında tek bir er tarafından kolaylıkla taşınabilen ve kullanılabilen gözcü İHA sistemi TOGAN, geliştirilen uçuş kontrol, görev planlama ve hedef tespit sistemleri vasıtasıyla diğer STM platformlarıyla da müşterek görev yapabiliyor. TOGAN platformları, müşterek ""yer kontrol istasyonu yazılımı"" vasıtasıyla STM'nin taşınabilir vurucu İHA sistemleri KARGU, ALPAGU ve BOYGA ile gerçek zamanlı, otomatik hedef bilgisi aktarabilecek şekilde tasarlandı. Kara araçlarına da entegre edilen TOGAN, 2021'de düzenlenen bir törende, FNSS'nin insansız kara aracı GÖLGE SÜVARİ ile görev yaptı. Gösterimde, TOGAN, GÖLGE SÜVARİ'den kalkış yapıp görüntüleme görevini yerine getirdikten sonra inişini gerçekleştirdi."
257,SSB standı TEKNOFEST'te ziyaretçilerini bekliyor,"Cumhurbaşkanlığı Savunma Sanayii Başkanı Haluk Görgün, TEKNOFEST'in, Türkiye'nin teknoloji üreten ve geliştiren bir topluma dönüşmesi konusunda farkındalık oluşturmayı hedeflediğini ifade etti.",Savunma,https://www.trthaber.com/haber/savunma/ssb-standi-teknofestte-ziyaretcilerini-bekliyor-792133.html,"Cumhurbaşkanlığı Savunma Sanayii Başkanlığından (SSB) yapılan açıklamaya göre, bugün başlayan ve 3 Eylül'e kadar Ankara Etimesgut Havalimanı'nda devam edecek olan TEKNOFEST Ankara'daki SSB standında birbirinden ilgi çekici aktiviteler ve etkinlikler katılımcıları bekliyor. Biz hazırız...
Heyecanla gelmenizi bekliyoruz.

???? Etimesgut Havalimanı#TEKNOFEST2023 ???? pic.twitter.com/GPMLVAttDa ""TEKNOFEST'te milletimizin enerjisiyle şarj oluyoruz"" Açıklamada değerlendirmelerine yer verilen Görgün, ""TEKNOFEST, Türkiye'nin teknoloji üreten ve geliştiren bir topluma dönüşmesi konusunda farkındalık oluşturmayı hedefliyor. TEKNOFEST, gelişen ve güçlenen Türkiye'nin daha etkin şekilde varlık göstermesine büyük katkı sağlayarak, farkındalığın gelişmesine de imkan oluşturuyor. TEKNOFEST, güven veren teknolojinin yanına 'umut ve ilham veren teknoloji' kimliğini de bize kazandırdı. Bizi de değiştiriyor, bizi de geliştiriyor. TEKNOFEST etkinliğine katılan tüm ekosistemimiz, halkımızla bir araya geliyor ve onlarla bir araya geldikçe yaptığımız işin anlamını onlardan bir daha öğreniyoruz. TEKNOFEST'te milletimizin enerjisiyle şarj oluyoruz."" ifadesini kullandı. SSB standında birçok aktivite yer alıyor SSB'nin stant alanında görev alacak Savunma Sanayii Akademi bünyesindeki Vizyoner Genç Ekibi koordinasyonunda her gün, günde 4 defa ""Kim Vizyoner Olmak İster?"" yarışması organize edilecek. Çevirim içi yarışmada ilk doğru yanıtı verenlere çeşitli ödüller takdim edilecek. Alanda röportajlar ile belgesel gösterimleri yapılacak ve yapay zeka destekli resim etkinliği düzenlenecek. Savunma Sanayii Akademi nedir? Savunma Sanayii Akademi, savunma sanayisi alanında nitelikli iş gücünün oluşturulmasına destek sağlamak amacıyla 2018 yılında kuruldu. Vizyoner Genç Programı da başta Türk savunma sanayi sektörü olmak üzere ülkeye nitelikli genç insan kaynağı sağlamayı amaçlıyor."
258,"TCG Anadolu'nun ""Phalanx Yakın Hava Savunma Sistemi"" atışları başarıyla tamamlandı","Milli Savunma Bakanlığı (MSB), TCG Anadolu Çok Maksatlı Amfibi Hücum Gemisince, ""Phalanx Yakın Hava Savunma Sistemi"" atışlarının başarıyla gerçekleştirildiğini duyurdu.",Savunma,https://www.trthaber.com/haber/savunma/tcg-anadolunun-phalanx-yakin-hava-savunma-sistemi-atislari-basariyla-tamamlandi-791796.html,"MSB'nin sosyal medya hesabından yapılan paylaşımda, ""TCG Anadolu Çok Maksatlı Amfibi Hücum Gemimiz tarafından Phalanx Yakın Hava Savunma Sistemi atışları başarıyla gerçekleştirildi"" ifadesi kullanıldı. Paylaşımdaki videoda, atışlara ilişkin görüntülere de yer verildi."
259,İki füze art arda ateşlendi: Hava savunmada kritik viraj dönüldü,"Geçtiğimiz gün önce HİSAR O+ füzesinin RF başlıklı versiyonunun saha testleri tamamlandı. Hemen ardındansa Siper-2 füzesi ilk kez ateşlendi. Gelişmeleri Türkiye’nin milli hava savunma alanında 'en kritik virajlardan biri' olarak yorumlayan uzmanlara göre Ankara, dışa bağımlılığın asla kabul edilemeyeceği bir alanda rüştünü ispat etti.",Savunma,https://www.trthaber.com/haber/savunma/iki-fuze-art-arda-ateslendi-hava-savunmada-kritik-viraj-donuldu-791503.html,"Türkiye’nin hava savunma sistemlerinde maalesef çok uzun yıllardır dışa bağımlığı olduğu herkesin bildiği bir gerçek… Öyle ki, Ankara’nın en ihtiyaç duyduğu anlarda dahi müttefiklerinin ülkemizde bulunan savunma sistemlerini geri çektiği dönemleri dahi gördük. Yerli/milli savunma sanayiinin kendi ayakları üzerinde durmaya başladığı ilk dönemlerden bu yana Türk Silahlı Kuvvetleri’nin en çok talep ettiği ürün ailesinden biri de hava savunma sistemleriydi. İlgili kurumların attığı adımların ardından bugün ülkemizde alçak hava savunmadan başlayacak şekilde kademeli olarak yüksek ve uzun menzilli hava savunma ürünlerine kadar farklı ihtiyaçların geliştirildiğine şahitlik ediyoruz.   HİSAR ve Siper füze ailesinden müjdeler ayrı ayrı geldi Geçtiğimiz günlerde art arda açıklanan iki gelişme bu alandaki ilerlemenin hızla devam ettiğini gösteriyor. İlk haber Hisar füze ailesinden geldi. HİSAR O+ olarak kodlanan Orta İrtifa Hava Savunma Füze Sistemi projesi kapsamında geliştirilen Radyo Frekans (RF) Arayıcı Başlıklı HİSAR O+ Füzesi’nin saha testleri başarıyla tamamlandı. Hemen ertesi gün ise bu kez Siper füze ailesinden müjde verildi. Siper-2 füzesinin ilk kez ateşlendiği ana dair test görüntüleri kamuoyuyla paylaşıldı. Her ne kadar farklı füzeler üzerinden ilerlemiş görünse de bu iki gelişmeyi aslında aynı temel hedef doğrultusunda dönülmüş kritik bir viraj olarak değerlendirmek yanlış olmaz. Hem bu açıklamaların ne anlama geldiğini hem de yakın gelecekte bu alanda duymamız muhtemel kimi gelişmeleri Savunma Sanayii Araştırmacısı Ahmet Alemdar ile konuştuk.    Hedefe kendi başına güdümleniyor TSK envanterinde hem HİSAR A+ hem de HİSAR O+ hava savunma füze sistemleri mevcut olduğunu belirtiyor Alemdar ve bu sistemlerde kullanılan füzelerde soğutmalı Kızıl Ötesi Arayıcı Başlık (IIR) kabiliyeti mevcut olduğu bilgisini paylaşıyor. Saha test kampanyaları tamamlanan HİSAR RF (Radyo Frekans) füzesinin ise terminal safhaya ulaştığında artık hedef aydınlatmasına ihtiyaç duymadığının altını çiziyor. Füze, kendi RF arayıcı başlığındaki radarı sayesinde hedef tayinini yapıp imha etmek üzere hedefine güdümleniyor.   Test videosunda kritik detaylar var Başlıktaki değişimin saha için önemli olduğunu anlatırken bir yandan da test atışındaki videoya atıfta bulunuyor Alemdar… Videoda iki kritik test olduğundan bahsediyor ve “Birisi yakın menzil ve düşük irtifa diğeri ise uzak menzil ve yüksek irtifadaki yüksek hızlı hedeflerdi. Yüksek hızlı hedefe karşı yakın menzil ve düşük irtifa testinde öne çıkan husus füzenin manevra kabiliyetiydi. Yani füze ateşlendikten sonra yüksek bir basınca karşı mukavemet gösterip manevra yaparak hedefini vuruyor. Yüksek hızlı hedefe karşı uzak menzil ve yüksek irtifada ise ‘dual puse’ çift darbe motorunun devreye girdiğini ve füzenin yeniden itki kazanarak terminal safhada hedefini başarıyla vurduğunu gördük. Kısaca RF arayıcı başlık sayesinde füze hedefini takip ederken çeşitli manevraları başarıyla gerçekleştiriyor ve hedefini kaçırmıyor” bilgisini paylaşıyor. HİSAR’a RF başlığının gelmesiyle birlikte söz konusu füzenin Deniz Kuvvetleri için de biçilmiş kaftan olduğunu kaydediyor Alemdar. Bu füzenin ilk olarak İ sınıfı fırkateynlerde kullanılmasına yönelik çalışmaların devam ettiğini söylüyor.   Çok kritik bir alanda dışa bağımlılık sona eriyor Ahmet Alemdar, RF arayıcı başlığa sahip bir füzenin diğer başlıklara sahip füzelere oranla hem yoğun elektronik harp tedbirlerine hem de kötü hava şartlarına karşı çok daha avantajlı olduğunu sözlerine ekliyor ve zorlu şartlarda dahi hedef tespitini yüksek doğrulukta gerçekleştirebildiğinin altını çiziyor. Hava savunma füze sistemlerinde arayıcı başlık meselesinde dışa bağımlılığın asla kabul edilemeyecek kritik bir husus olduğundan da bahsediyor Alemdar ve “Bu yüzden HİSAR RF füzesinde kullanılan aktif radar arayıcı başlığı da ASELSAN geliştirdi ve seri üretimine devam ediyor” diyor.   Siper 2 ile Türkiye tamamen sıfırdan bir füze geliştirdi Ahmet Alemdar ile Siper-2 atışını da konuşuyoruz… Proje kapsamında bugüne kadar ‘Siper Ürün 0 / 1 ve 2 şeklinde’ üç farklı füze görmüştük. Siper Ürün-0 füzesi HİSAR O+ füzesine booster yani ek motor eklenerek geliştirildi. Siper Ürün-1 ise Ürün-0’dan farklı olarak RF arayıcı başlığa sahipti. Temelde bu iki füze de HİSAR O+ hava savunma füzesi üzerinden geliştirilmiş farklı kabiliyetleri olan çözümlerdi. Siper-2 ise tamamen sıfırdan tasarlanmış yeni bir ürün. Türkiye’nin envanterinde halihazırda S-400 bataryalarını saymazsak uzun menzilli önleme kabiliyetine sahip modern hava savunma sistemleri olmadığının altını çiziyor Alemdar. “NATO bağlamında Adana’da Patriot bataryası var ancak bizim değil” dedikten sonra Türkiye’nin sınırlarının ötesinden gelebilecek hava ve füze tehditlerine karşın çok öncelikli bir hava savunma şemsiyesine ihtiyacı olduğunun altını çiziyor.   Tehditler değiştikçe Siper de gelişecek Siper projesinde farklı kabiliyetlerde hava savunma füzeleri ile yüksek irtifa ve uzun menzil hava savunma ihtiyaçlarımızı karşılayacağımızı belirtiyor Ahmet Alemdar ve devam ediyor: “Siper-2 füzesi ASELSAN, ROKETSAN ve TÜBİTAK SAGE ortaklığında geliştiriliyor. Tamamen sıfırdan geliştirilen Siper-2 füzesi çeşitli yönleriyle Siper-1’den hem farklılık hem de benzerlik gösteriyor. Örneğin Siper-2’de booster yani ek motor yok ama RF arayıcı başlık kullanılacak. Siper-1 füzesinde önleme menzili 100 km civarında iken Siper-2 füzesinde 140+ km önleme menzili hedeflendi ve paralel olarak önleme irtifasında da artış sağlandı. Siper-2’nin gelecekte ek motorlu versiyonu olursa bu menzil çok daha ilerilere taşınacak.   Dünyada farklı özelliklere sahip hava savunma füze sistemlerine yönelik yoğun talep var. Türk savunma sanayii güvenlik güçlerimizin hava savunma ihtiyaçlarını karşılarken bu pazarda önemli bir aktör olabilir. Bu teknolojik kabiliyete sahibiz ve her geçen gün daha da gelişiyoruz. Gelecekte bu yönde sektörün yurt dışı taleplerine daha fazla cevap verdiğini göreceğiz."""
260,Türk savunma sanayiinden 2 yeni İHA sistemi,"Türk savunma sanayii bünyesinde geliştirilen insansız hava araçlarına, sınıflarında iddialı 2 yeni sistem ekleniyor.",Savunma,https://www.trthaber.com/haber/savunma/turk-savunma-sanayiinden-2-yeni-iha-sistemi-791200.html,"İnsansız sistemler alanında çözümler üreten Türk savunma sanayisi şirketleri, güncel gelişmeler ve kullanıcı ihtiyaçları doğrultusunda yurt içi ve dışında talep görebilecek çözümler üzerinde çalışıyor. ESEN Sistem de bu doğrultuda geliştirdiği 2 yeni araçla uçuş testleri yürütüyor. ESEN Genel Müdürü Cem Uğur, yaptığı açıklamada, 11 yılı geride bırakan mühendislik şirketinin kuruluşundan bu yana Türk mühendisleriyle aviyonik sistemler, geniş alan gözetleme sistemleri, sinyal istihbaratı, uçak modifikasyon ve entegrasyonu alanlarında çözümler ürettiğini söyledi. Bu teknolojik birikimi hangi alanlara aktarabileceklerini düşünürken insansız hava araçlarına yöneldiklerini belirten Uğur, ""Ülkemizin geldiği nokta itibarıyla bu alanda birçok çözüm var. Dünyanın muhtemelen en iyi çözüm üreten ülkelerinden biri haline geldik. Ülkemizin bulunduğu konum ve oluşturduğumuz çözümlerle böyle çok iyi bir mühendislik grubunu kurmak zor olmadı. Var olan yazılım geliştirme, sistem mühendisliği çözümlerimizle kısa sürede bu tür çözümleri üretebilecek hale geldik."" diye konuştu.    ""Çok az rakibi var"" Uğur, Türkiye'de ve dünyada birçok insansız hava aracı çözümü varken bu alana neden yatırım yaptıklarına ilişkin şu değerlendirmelerde bulundu: ""Her alanda teknoloji çok hızlı ilerliyor. Özellikle hava araçları üzerinde kullanılan sensörlere baktığımızda, bunların kapasitesi gitgide arttığı gibi ağırlıkları, çektikleri güçler azalıyor. Eskiden 50 kilogramlık bir kamera sistemini çok daha düşük ağırlıklarla, 10 kilogramlarda bulabiliyorsunuz ve aynı işi yapıyorlar. İnsansız hava araçlarında da daha küçükleriyle ihtiyaçlarını karşılayabilir noktaya geliyorsunuz. Bu da daha az maliyet, daha az bakım demek. Biz de daha düşük ağırlıklı, daha küçük insansız hava araçlarının pazarı olacağını düşündük. Böyle daha küçük insansız hava araçlarıyla bu istihbarat işlemlerini yapıyorsanız bir başka trend de elektrikli motorlarla kalkıp-inen sistemler. Bu da artık pistlere ihtiyacınız yok demek. 5 sene kadar önce görüşümüz pazarın buraya kayacağı yönündeydi. Bir karakolun kullanımında insansız hava araçlarının olması, bunun kalkıp istihbarat uçuşu yapıp sonra tekrar oraya ya da başka yere konabilmesi önemli bir olanak. Bu yatırımda da haklı olduğumuzu bugün itibarıyla görüyoruz. Son 2-3 senedir yurt dışında çıkan ihalelere baktığımızda ABD'de bir yenileme sistemi var. Orada aynen GÖKHUN aracının benzerini istiyorlar. Gemilere inip-kalkan sistemlerde de bu tür uçaklara bakıyorlar. Dolayısıyla çok iyi bir konumda olduğumuzu düşünüyoruz."" Bu klasmanda üretim yapan dünyada 4-5 firma bulunduğunu ifade eden Uğur, GÖKHUN gibi 110 kilogram kalkış ağırlığı kapasitesine sahip çok az araç olduğunu belirtti. Cem Uğur, GÖKHUN ile Türkiye ve yurt dışındaki ihtiyaçları karşılamayı hedeflediklerini dile getirdi.    16 saat havada kalabiliyor ESEN İHA Sistemleri Direktörü Süha Dinçer de GÖKHUN'un görece yeni bir kategori olarak nitelenebilecek dikey kalkış-inişli, sabit kanatlı, hibrit bir insansız hava aracı sınıfına dahil olduğunu söyledi. Bu kategorinin 6-7 yıllık geçmişi olduğuna işaret eden Dinçer, özellikle 25 kilogram civarında dünyada çok fazla araç bulunduğunu, ancak elektrikli motor ve bataryaların kapasite artışıyla, elektrik motorlarının ağırlıklarının azalmasıyla bu kategoride çözümlerin sayısının artmaya başladığını belirtti. Dinçer, GÖKHUN'un 110 kilogram maksimum kalkış ağırlığıyla sınıfındaki ürünlerden ayrıştığını vurgulayarak, aracın yapısal olarak 18 kilogram faydalı yük taşıyabildiğini, 12 kilogram faydalı yükle 16 saat havada kalabildiğini bildirdi. Araçta yer alan pek çok sistemde farklı seviyelerde yedeklilikler bulunduğuna işaret eden Dinçer, navigasyon sisteminde üçlü, uçuş kontrol sistemi ve askeri standartlarda dijital data linkinde çift yedekliliğe sahip olduklarını söyledi. Dinçer, dünyadaki ihaleleri takip ettiklerini belirterek, taleplerin GÖKHUN gibi sabit kanatlı, dikey-iniş kalkış yapabilen sistemlere doğru olduğunu dile getirdi. Proje için 2019'dan bu yana çalıştıklarını ve İHA direktörlüğünde 43 kişinin görev yaptığını anlatan Dinçer, ""Otopilot tamamıyla ESEN bünyesinde geliştiriliyor. Rafta hazır herhangi bir ticari otopilot ya da amatör otopilotlar kullanılmıyor bu uçağın üzerinde. Yine yer kontrol istasyonu yazılımı tamamen ESEN bünyesinde bize ait geliştirilen bir yazılım. Uçağın hem yapısal tasarımı hem de aerodinamik tasarım tamamen bize ait."" ifadesini kullandı.    Testler yıl sonunda tamamlanıyor Aracın geldiği aşamaya ilişkin soruları da yanıtlayan Dinçer, şu bilgileri verdi: ""Mart ayında uçuş testlerine başladık. Bugüne kadar 10 uçuş testi icra ettik. Şu anda sadece elektrikli motorlarla yaptığımız uçuş testleri safhasındayız. İçten yanmalı motorla düz uçuşa geçen bir uçak bu. Eylül ayının başında içten yanmalı motorun yer testlerine, uçağın üzerine entegre edilmiş halde başlayacağız. Sene sonuna doğru da Teknoloji Hazırlık Seviyesi 8'e ulaşabileceğimizi düşünüyoruz. 150 saat civarında geliştirme uçuş test kampanyası var. Bunun sene sonunda tamamlanacağını tahmin ediyoruz. Öncelikle askeri amaçlı kullanım için tasarladık bu uçağı. Keşif-gözetleme, istihbarat görevlerini icra etmek üzere başladık. Kabiliyetlerini göz önüne alırsak, havada kalış süresi, hızı, menzili, 150 kilometrelik etkili görev menzili var. Yapacağı görevler askeri keşif-gözetleme, istihbarat görevleri. Taktik İHA'larla mini İHA'lar arasındaki bir sınıfta kullanılacak bir uçak olarak tasarlandı.""    Puma'ya rakip Süha Dinçer, geliştirdikleri ikinci İHA'nın ise mini İHA kategorisinde yer aldığını söyledi. Dinçer, konsept gösterim aracı olarak geliştirdikleri aracın özelliklerine ilişkin şunları kaydetti: ""Araca henüz isim vermedik. Bir Katapultan veya araç üzerinden atılabilen, gövde üzerine iniş yapabilen, sabit kanatlı elektrik motorlu bir mini İHA sistemi. Bugüne kadar 8 uçuş yaptık. Özel bir sebeple 2020 yılında 5 aylık bir çalışmayla geliştirildi. Bunu daha sonra ürünleştirmeyi düşünüyoruz. Meşhur Puma İnsansız Hava Aracı Sistemi'nin muadili, Türkiye içinde geliştirilmiş, Türk malı bir sistem yapmak istiyoruz bu ürünü. Geliştirme faaliyetimizi durdurduk, tüm eforumuzu GÖKHUN'a sarf ediyoruz. En kısa zamanda buna dönüp, GÖKHUN için geliştirdiğimiz aviyonik ekipmanları da bu uçağa uyarlayıp bir insansız hava aracı ailesi yapma niyetimiz var."""
261,Hisar O Sistemine RF Arayıcı Başlıklı Füze yeteneği,"Savunma Sanayii (SSB) Başkanı Haluk Görgün, Türkiye'nin milli hava savunma füze sistemi HİSAR O+'nun yeni RF Arayıcı Başlıklı Füzesi ile yakın ve uzak menzillerdeki hedefleri başarıyla imha ettiğini kaydetti.",Savunma,https://www.trthaber.com/haber/savunma/hisar-o-sistemine-rf-arayici-baslikli-fuze-yetenegi-791113.html,"SSB'den yapılan yazılı açıklamaya göre, Türkiye'nin katmanlı hava savunma ihtiyaçlarının yerli imkanlarla karşılanması amacıyla başlatılan ve Aselsan AŞ ve Roketsan AŞ tarafından geliştirilen HİSAR O+ Hava Savunma Füze Sistemine RF Arayıcı Başlıklı Füze kullanımı yeteneği kazandırılmasına yönelik kritik saha testleri başarıyla tamamlandı. SSB ve Türk Silahlı Kuvvetleri temsilcilerinin katılımı ile gerçekleştirilen 2 atışlı test faaliyetinde yakın menzil ve düşük irtifadaki ve uzak menzil ve yüksek irtifadaki yüksek hızlı hedefler başarılı şekilde imha edildi. HİSAR O+ Sistemi ile farklı özellikteki füzelere birlikte kullanım yeteneği kazandırılarak, sistem başarımında artış sağlandı. ""Hava savunmada yüksek etkinliğe sahip ürünlerimizi bir bir sahaya çıkarıyoruz"" Açıklamada görüşlerine yer verilen SSB Başkanı Haluk Görgün, proje teslimatı kapsamında değerlendirmelerde bulundu. HİSAR O+

???? RF Arayıcı Başlıklı Füze

???? Yakın Menzil Düşük İrtifa
???? Uzak Menzil Yüksek İrtifa #Aselsan ???? #Roketsan#barışiçinsavunma pic.twitter.com/6ze1KpktIG Görgün, ""Türkiye'nin milli hava savunma füze sistemi HİSAR O+, yeni RF Arayıcı Başlıklı Füzesi ile yakın ve uzak menzillerdeki hedefleri başarıyla imha etti. Kendi bünyesinde katmanlı bir hava ve füze savunma yeteneği kazanan HİSAR O+ Sistemi ile güvenlik güçlerimizin taktik kabiliyetini ve ateş gücünü üst düzeye taşıyor, sınırlarımızı zorluyor, hava savunmada yüksek etkinliğe sahip ürünlerimizi bir bir sahaya çıkarıyoruz. Proje kapsamında emeği geçen ROKETSAN'ımıza ASELSAN'ımıza ve katkı sağlayan tüm alt yüklenici firmalarımıza teşekkür ediyorum."" ifadelerini kullandı."
262,Milli Muharip Uçak: KAAN dış politikada 'altın anahtar' olabilir,"Milli savaş uçağı KAAN için Azerbaycan’la imzalanan anlaşma ve Pakistan ile benzer adımın çok yakın olması yeni bir dönemi beraberinde getirebilir. Böylesine maliyetli savunma sanayii projelerinde çok uluslu yaklaşımları ‘olağan’ karşılayan uzmanlara göre Ankara, KAAN ile çok geniş bir coğrafyada oldukça kritik bir enstrümana kavuşacak…",Savunma,https://www.trthaber.com/haber/savunma/milli-muharip-ucak-kaan-dis-politikada-altin-anahtar-olabilir-790610.html,"İstanbul’da düzenlenen IDEF’23 fuarında en dikkat çekici anlaşmalardan biriydi Türkiye ile Azerbaycan’ın birlikte imzaladığı metin… Mutabakat her ne kadar 'Milli Muharip Uçak KAAN'ın geliştirme faaliyetleri de dahil olmak üzere üretim konularındaki iş birliğinin çalışma usul ve esaslarının belirlenmesi' gibi son derece diplomatik bir şekilde kaleme alınmış olsa da aslında arka planda çok değerli detaylar var. Kamuoyuna yansıyan kimi bilgilere göre Türk ve Azerbaycan heyetleri arasında mutabık kalınan metin ilginç bir sürece de işaret ediyor. KAAN projesi için Azerbaycan'da yerleşik kabiliyetlerin belirlenmesi, değerlendirilmesi, uygun değerlendirilen tesis ve/veya firmalarda üretim hazırlıklarının yapılması, üretim kabiliyetlerinin geliştirilmesi ve tecrübe paylaşımlarının yapılması bunlardan bazıları.   Pakistan ile imzaların da ‘eli kulağında’ Azerbaycan ile atılan bu adımın henüz dumanı tüterken medyaya düşen başka bir haber KAAN’ın geleceğine dair beklentileri daha farklı bir noktaya taşıdı. Milli Savunma Bakanı Yaşar Güler, Pakistan’ın KAAN Milli Muharip Uçak Programı’na katılımı için anlaşmanın imzalanmak üzere olduğunu açıkladı. Haliyle KAAN için Azerbaycan ve Pakistan gibi iki ülkenin programa dahil olacağı netleşti. Tabii bu noktada hatırlamamız gereken bir başka önemli detay da Cumhurbaşkanı Recep Tayyip Erdoğan’ın Körfez ziyareti. Erdoğan’ın mevkidaşlarıyla yaptığı görüşmeleri ve KAAN’ın burada da başrolde olduğunu unutmamak gerek. Ziyaret sırasında Katar, Suudi Arabistan ve Birleşik Arap Emirlikleri gibi ülkelerin de KAAN’ın geliştirme sürecine katılmak istediği açık kaynaklara yansıdı. Tüm bunları alt alta koyduğumuzda aslında herkesin aklına tek bir soru geliyor… Türkiye, KAAN için neden başka ülkelere ihtiyaç duyuyor? Bu ülkelerin katılımı savaş uçağının yerli/milli özelliğine herhangi bir leke getirir mi? Daha da önemlisi bu ülkelerin muhtemel katılımı sonrası KAAN projesi nereye evrilir? Bu soruların yanıtı Savunma Sanayii Araştırmacısı Kadir Doğan ile konuştuk…   “Savaş uçağı geliştirmek çok zor ve maliyetli bir iş” Kadir Doğan, öncelikle KAAN dahil olmak üzere bir savaş uçağı geliştirme boyutundan ele alıyor meseleyi… Böyle bir projeyi geliştirmenin savunma sanayii açısından en büyük, en kapsamlı ve en maliyetli işlerinden biri olacağının altını çiziyor. Teknik olarak bu gibi işlere ‘proje’ yerine ‘program’ dendiği bilgisini de paylaşıyor Doğan ve içerisinde bulunan en ufak bir mekanik parçadan, elektronik donanımlara, yazılımlardan binlerce sensöre kadar bu tür işlerin aslında devasa sistemler olduğuna işaret ediyor. Savaş uçağı yapabilmek için yüzlerce hatta binlerce şirketin birlikte çalıştığını yine binlerce mühendisin birbirleriyle entegre bir şekilde geliştirdiği sistemlerin kullanıldığını kaydediyor. Hal böyle olunca bu gibi programların mali yükümlülükleri de çok yüksek bedellere ulaşmış oluyor.   Milyarlarca dolarlık işleri tek başına yapmak pek mümkün değil Doğan, işin maliyetinden bahsederken hemen hepimizin yakından takip ettiği F-35 projesine getiriyor konuyu ve söz konusu projenin geliştirme faaliyeti için yaklaşık 400 milyar dolar harcandığını vurguluyor. “Bu Türkiye'nin gayrisafi milli hasılasının neredeyse yarısı” dedikten sonra devam ediyor:   Bu açılardan bakıldığında Türkiye'nin bahsettiğimiz mali yükümlülüğün altına tek başına girmemesi gerektiği konusunda hemen herkes hemfikir. Öte yandan farklı ülkelerin programa dahil olarak geliştirme sürecine teknik ve mali açıdan destek vermesi oldukça makul bir adım.”   “Savaş uçağı ortaklığı savunma sanayiinden çok öte bir adım” İşin mali boyutu madalyonun elbette bir yüzü. Ancak Kadir Doğan madalyonun diğer yüzünü de çeviriyor ve belki de parasal konulardan çok daha önemli bir sürece işaret ediyor… Konu bu noktada doğal olarak savunma sanayii projelerinin uluslararası ilişkiler ve dış politikaya etkisine geliyor. Bu süreci ‘bir savaş uçağı programı ortaklığının çok daha ötesi’ olarak niteliyor Doğan. Bugün hiçbir ülkenin siyaseten ters düşebileceği, sorun yaşayacağı veya yaşama ihtimali olduğu bir ülkeyle böylesine büyük programda birlikte çalışmayacağını vurguluyor ve “Ürettiğiniz savaş uçağı sizin milli güvenliğinizin en önemli yapı taşlarından biridir. Haliyle kimse bunu tehlikeye atmak istemez” diyor.   SİHA diplomasisinin ardından KAAN diplomasisi Kadir Doğan, yakın dönemde Türk SİHA’larının ilgili coğrafyalarda oluşturduğu etkiyi hatırlatıyor ve şimdi KAAN ile de benzer bir süreç yaşanacağına inandığını belirtiyor. Savaş uçağı ortaklığının aslında Ankara’nın bahsi geçen ülkelerdeki etkisini en üst noktalardan birine taşıması anlamına da geldiğine değinen Doğan, “Bu hem dış politika açısından oldukça olumlu hem de Türkiye'nin bölgesel bir gücün ötesinde kendini konumlandırması açısından oldukça iyi bir enstrüman. Türkiye'nin çok büyük bir başarı hikayesine dönüşen ‘SİHA Diplomasisi’ tekniği KAAN ile çok daha farklı bir boyuta taşınabilir. Bu yeni gerçeklik Türkiye'yi bölgesel bir güç olmanın ötesine taşıyabilir. Bu nedenle KAAN bir savaş uçağından çok daha fazlasına dönüşebilir ve Türk diplomasisi için ‘altın anahtar’ rolü üstlenebilir” diyerek sözlerini tamamlıyor.
 "
263,'Grafen nokta' teknolojisi ile mermilerin izlenmesi kolaylaşacak,"İlk kez altın üzerine uygulanan ""grafen nokta"" teknolojisi, mermilerin de izlenmesini kolaylaştıracak.",Savunma,https://www.trthaber.com/haber/savunma/grafen-nokta-teknolojisi-ile-mermilerin-izlenmesi-kolaylasacak-789093.html,"Ahlatcı Holding iştiraki Nanografi Nanoteknoloji AŞ, yüksek teknoloji laboratuvarlarında geliştirdiği ""grafen nokta"" teknolojisini savunma sanayisinin kullanımına sundu. ""Grafen nokta"", gözle görülmeyen ve UV ışık altında parlayan özel bir nano materyale karşılık geliyor. İlk kez ""altın"" üzerine uygulanan ""grafen nokta"", mermi gibi mühimmatlara, plastikten metale, elektronikten araç yedek parçalarına, kozmetikten medikale kadar sınırsız uygulama alanına sahip bulunuyor. ""Grafen nokta"", fişek üzerine üretici firmanın istediği şekil ve ebatlarda kolaylıkla uygulanabiliyor. Yüksek mukavemeti sayesinde ürünün üzerinden çıkarılamayan ""grafen nokta"", ürünün her bir alıcı tarafından yalnızca bir UV cihazı ile kolayca tespit edilebilmesini sağlıyor. Bu sayede, ürünün iddia edilen firma tarafından üretilip üretilmediği saniyeler içinde kolay ve pratik bir şekilde anlaşılıyor. Nanografi İş Geliştirme Direktörü Yunus Emre Deli, halihazırda seri üretimini yaptıkları grafen ile yeni teknoloji ürünleri ortaya çıkardıklarını söyledi. Bunların başında ""grafen noktanın"" geldiğini ifade eden Deli, ""Grafen, kaşiflerine Nobel Fizik Ödülü kazandırmış bir malzeme. Türkiye'de bunun en yüksek ölçüde ve nitelikte üretimini yapıyoruz. Geçen yılın rakamlarıyla 80'den fazla ülkeye ihracatını gerçekleştirdik. Bunların içinde hep rekabetçi piyasalar var."" dedi.    ""Basit bir UV ışık yardımıyla görülebiliyor ve anlık olarak doğrulanabiliyor"" Üretilen teknoloji kadar onu korumanın da önem kazandığını vurgulayan Deli, şöyle konuştu: ""Ürünlerin tamamı için bu geçerli. Bu durum kağıttan büyük hava sistemlerine kadar ilerlemiş durumda. 'Grafen noktayı' ilk önce Ahlatcı Holding olarak kuyumculara gönderdiğimiz, piyasaya sürdüğümüz altınların üzerinde kullandık. Piyasada milyonlarca ürünümüz 'grafen nokta' ile işaretlenmiş durumda. Dolayısıyla piyasada oluşması muhtemelen suiistimallerin de bu şekilde önüne geçmiş olduk. Halihazırda altınlar üzerinde test ettiğimiz ve başarıyla uygulanan bu teknolojiyi fişekler üzerinde de test ettik. Savunma sanayisinde mühimmat ayağı ciddi derecede denetime, kontrole tabi. Bu denetim ve kontrolü daha da kolaylaştıracak, pratik hale getirecek bir teknolojiyle, grafen noktayla bunu sağlamlaştırmış olduk. İlk defa IDEF 2023'te sergiledik. Bu teknolojiyle grafen noktayı uyguladığımız fişekler başka herhangi bir uygulamaya gerek kalmaksızın basit bir UV ışık yardımıyla görülebiliyor ve anlık olarak doğrulanabiliyor."" Fişek üzerinde gözle görülemeyen bir uygulama gerçekleştirdikleri bilgisini veren Deli, şu değerlendirmede bulundu: ""Üreticilerin fişek üzerine kalıp ya da presle yapılan markalamaları kopyalanabiliyordu. Biz kopyalanamayan ikinci, üçüncü, dördüncü güvenlik bariyerlerini kendi içinde barındıran bir işaretleme yaparak UV ışık altında parlayan ama gözle görülmeyen ve silinemeyen bir işaretleme yapmış olduk. Bu sayede hem marka koruması gerçekleşiyor hem de çoğunlukla gümrük kapılarında sorun olan ürünün menşei ile alakalı güvenceyi de sağlamış oluyoruz. Bu bize ülkemizin ürettiği ürünleri daha güvenli şekilde yurt dışına satmayı, yurt içinde hareketliliğini sağlamayı, yurt dışı pazar hareketlerini daha iyi izlemeyi sağlayacak. Dolayısıyla bu hizmeti yakın zamanda piyasaya sürmeyi, şirketlerin kendi seri üretim hatlarına uygulayabilmeyi planlıyoruz. Bu ülkemizin ürettiği tüm boyut ve yüzeylerde, fişeklerden mühimmatlara kadar uygulanabilecek bir çözüm. Yakın zamanda bunu uygulamaya, seri üretime entegre etmeye başlayacağız."""
264,Temin edebilmek çok zordu: OYAK milli imkanlarla üretti,"Savunma sanayiindeki en zorlu alanlardan biri olan denizaltı çeliği için Türkiye kritik bir virajı daha döndü. OYAK, denizaltı çeliği HY-100’ü milli imkanlarla üretti. Denizaltı çeliği üretimini 'hata kabul etmeyen özel bir iş' olarak niteleyen uzmanlara göre bu ürünün yerli imkanlarla geliştirilmesi altın değerinde...",Savunma,https://www.trthaber.com/haber/savunma/temin-edebilmek-cok-zordu-oyak-milli-imkanlarla-uretti-788991.html,"Türk savunma sanayiinin son yıllarda kendini en çok gösterdiği alanlardan biri de kritik ihtiyaçların yerli ve milli imkanlarla karşılanması konusu oluyor… Ağırlıklı olarak platformlar üzerinden süreç ele alınsa da aslında arka planda son derece önemli bileşenler için yurt dışına bağımlılığın sona ermesi adına ciddi çaba sarf ediliyor. Geçtiğimiz günlerde İstanbul'da düzenlenen IDEF’23 Savunma Sanayii Fuarı’nda sergilenen HY-100 denizaltı çeliği kesiti de bu dönüşümün kilometre taşlarından biri…   Yeni bir dönem başlayacak Denizaltı çeliği meselesi aslında bu alanın en çetrefilli konularından. Çok yüksek teknoloji gerektiren bu alanda Türkiye ihtiyacını bugüne kadar Avusturalya başta olmak üzere hep başka ülkelerden karşıladı. Ankara'nın özellikle savunma sanayii ürünlerinde doğrudan ya da örtülü ambargolarla karşılaştığı bir sır değil. Türkiye’nin MİLGEM ve MİLDEM projeleri başta olmak üzere deniz platformlarını yerli/milli imkanlarla geliştirmek için ciddi çaba sarf ettiği bu dönemde çelikte dışa bağımlığın ortadan kalkması yeni bir dönemin de habercisi.   Finlandiya’nın NATO üyeliği süreci doğru kullanıldı Savunma ve Denizcilik Araştırmacısı Kozan Selçuk Erkan, denizaltı çeliği meselesinin detaylarına inmeden önce aslında son derece önemli bir süreci anımsatıyor. Gelişmeleri ‘dış politikadaki aktif tutumun savunma sanayine yansıması’ olarak yorumluyor ve “2019 yılında Finlandiyalı Miilux firmasının çoğunluk hisselerini alan OYAK uzun süredir Manisa fabrikasında yüksek mukavemet çelikleri üretiyordu. Finlandiya'nın NATO üyeliği onayı ile firma üzerindeki kontrol rejiminde önemli ölçüde kolaylıklar sağlandı” bilgisini paylaşıyor. Daha açık bir ifadeyle Ankara, Finlandiya’nın NATO üyeliği sürecini zırh çeliği üretim teknolojisinin transferi açısından doğru yönetti. Erkan’a göre bu gelişmelerin ardından Türkiye’deki AR-GE faaliyetleri daha da arttı ve bu adımın meyvesi olarak Miilux HY-100 denizaltı çeliği ortaya çıktı.   Çelik üreticisi ülkeleri tedirgin edecek Kozan Selçuk Erkan, denizaltı çeliğini ‘çok hassas, asla hata kabul etmeyen özel bir üretim malzemesi’ olarak niteliyor. Söz konusu çeliğin suyun yüzlerce metre altında insan hayatının emanet edildiği bir ana unsur olduğunu belirtip, devam ediyor: “Denizaltı inşasında hemen her gün daha yerli sistemler inşa ediyoruz. REİS sınıfı denizaltılar için uzun yıllar önce çelik ithalat anlaşması imzalanmıştı. Bugüne kadar hep yabancı çelik kullanarak bu platfomları inşa ettik.     Zırhlı kara araçları için de çok değerli bir kazanç Çelik meselesini her ne kadar denizaltı özelinde ele alsak da Erkan farklı bir pencere daha açıyor ve sürecin aslında kara araçları için de değerli bir kazanç olacağına işaret ediyor… Çelik konusunda araştırma geliştirme faaliyetlerinin çok önemli olduğuna dikkat çekiyor Erkan ve “Bugün en zor ürünlerden biri denizaltı çeliği… Bununla beraber ülkemiz için çok önemli bir ihracat değeri taşıyan taktik tekerlekli zırhlı araç ve taret sistemlerimizi de unutmamak gerek. Üretilen zırh çeliği bu araçlarımızda kullanılacak. Haliyle sadece deniz platformlarında değil kara araçları ve makine endüstrimiz için de altın değerinde bir sanayi kazanımı elde etmiş oluyoruz” ifadesini kullanıyor.   Tam bağımsız savunma sanayii için ‘olmazsa olmaz’ Son birkaç senedir Miilux OY firmasının çelik konusunda ciddi yatırım ve AR-GE faaliyeti içinde olduğunu kaydediyor Erkan. Burada üretilen yüksek kaliteli çeliklerin savunma ve makine sanayimizin hizmetine sunulduğunu belirtiyor. Çeliğin, çok hassas yüksek teknoloji ürünlerinin ana maddesi olduğunu anımsatan Erkan, “Böylesine hassas bir konuda milli çözümlere sahip olmamız tam bağımsız savunma sanayimiz için ‘olmazsa olmaz’ meselelerden biri. Ayrıca bu kabiliyet bize ‘sürdürülebilir rekabetçi üstünlük’ de kazandıracak” diyor.   İlk numune mayıs ayında Donanma’ya teslim edildi Hatırlanacağı üzere OYAK Grubu, ısıl işlem çeliği üretiminde uzmanlaşmış Finlandiya merkezli şirket Miilux'u 2019’da satın aldı. Aslında Ankara bu adımla son derece değerli bir teknoloji transferini de sağlamış oldu. Açık kaynaklara yansıyan kimi bilgilere göre, yüksek verimli ve dayanıklı HY-100 çeliğinin numunesi mayıs 2023'te Donanma’ya teslim edildi. Çelik levhalar Ereğli Demir Çelik fabrikalarından temin ediliyor. Daha sonra Manisa'daki Miilux OY tesislerine getirilerek kalınlığı 15 ila 60 mm arasında değişebilen süper dayanıklı HY-100 çeliğine dönüştürülüyor. Şirketin yakın gelecekteki hedefinin HY-100'den daha yüksek dayanıklılığa sahip olacak HY-130'u üretmek olduğu biliniyor."
265,Düzensiz göçle mücadelede ileri teknolojiden faydalanılıyor,"Türkiye-İran sınır hattında görev yapan güvenlik güçleri, elektro-optik kuleler, termal kameralar, ACAR Kara Radar Sistemleri'nin kurulduğu, modüler beton duvarların inşa edildiği ve hendeklerin kazıldığı hudut hattını gece gündüz gözetleyerek düzensiz göçle mücadele ediyor.",Savunma,https://www.trthaber.com/haber/savunma/duzensiz-gocle-mucadelede-ileri-teknolojiden-faydalaniliyor-789062.html,"Düzensiz göçmenlerin sınırdan yasa dışı geçişlerini önlemenin yanı sıra kaçakçılık faaliyetlerini ve teröristlerin sızmasını engellemek amacıyla Türkiye-İran sınırında güvenlik önlemleri üst düzeyde tutuluyor. Cumhurbaşkanlığınca Sınır Fiziki Güvenlik Sistemi Projesi kapsamında başlatılan ve İçişleri Bakanlığı İller İdaresi Genel Müdürlüğü ile Sınır Yönetimi Daire Başkanlığı koordinasyonunda Türkiye-İran sınırının Ağrı bölümünde 83,6 kilometre güvenlik duvarı inşa edildi.    İran ile en uzun sınır hattına sahip olan Van'da da şu ana kadar, ihale edilen 180 kilometrelik bölümün 127 kilometresinde duvar çalışmaları tamamlandı, 12 yüklenici firma tarafından sürdürülen çalışmalarda 160 kilometre güvenlik yolu yapıldı. Hendek kazma işlemlerinin sürdüğü sınırın Van hattında haberleşme ve gözetleme olmak üzere 103 elektro optik kuleden 71'i tamamlandı, 32'sinin de teslim edilmesine yönelik çalışmalar sürüyor. Teknolojinin tüm imkanları kullanılıyor Hudut birlikleri ve komandolar, sınır hattında güvenliği sağlamak, geçişleri engellemek amacıyla teknolojinin tüm imkanlarını kullanarak gece gündüz görev yapıyor.    Elektro optik kule sistemleri üzerinde ASELSAN tarafından yerli ve milli imkanlarla geliştirilen ve 10 kilometre mesafeden tespit yapabilen Şahingöz termal kamera, 40 kilometre mesafeden tespit yapabilen ACAR Kara Gözetleme Radar Sistemi, SEDA Atış Yeri Tespit Sistemi, termal ve PTZ kameralar, aydınlatma sistemi ve sismik sensörlerle sınırı sürekli kontrol altında tutan güvenlik güçleri, ""HIZIR"" adı verilen taktik tekerlekli zırhlı araçlarla bölgede devriye atarak menfezleri, köprü altlarını kontrol ediyor.    Tünel arama cihazıyla bölgede tünel olup olmadığını denetleyen, insansız hava aracıyla güvenlik duvarı ve çevresinde keşif ve gözetleme yapan güvenlik güçleri, düzensiz göçmenler, bölücü terör örgütü mensupları ve kaçakçıların ülkeye giriş ve çıkışlarını engellemek için gözlerini sorumluluk alanlarından ayırmıyor."
266,ABD defteri kapanıyor: 11 platforma daha ATMACA geliyor,Geçtiğimiz günlerde Roketsan ile STM arasında Türk Deniz Kuvvetleri emrindeki 11 platforma daha ATMACA füzelerinin entegre edilmesine ilişkin imzalar atıldı. Türkiye’nin bu alanda ABD üretimi Harpoon kullandığına değinen uzmanlara göre muadillerinden çok daha iyi olan ATMACA yakın gelecekte bu alanda ABD defterini tamamen kapatabilir…,Savunma,https://www.trthaber.com/haber/savunma/abd-defteri-kapaniyor-11-platforma-daha-atmaca-geliyor-788396.html,"Üç tarafı denizlerle çevrili Türkiye hem Mavi Vatan kavramı hem de yerli ve milli savunma sanayinin gelişmesiyle bu alandaki yetkinliğini her geçen gün daha da artırıyor. Geçtiğimiz günlerde STM ile Roketsan arasında imzalanan ve Deniz Kuvvetleri Komutanlığı emrindeki 11 platforma daha ATMACA entegre edilmesini içeren sözleşme de bu adımlardan biri.   Türk Deniz Kuvvetleri gibi sadece bölgesinin değil NATO’nun ve dolayısıyla oldukça geniş bir coğrafyanın en seçkin güçlerinden birinin ABD malı yerine milli imkanlarla üretilen bir füzeyi tercih etmesi kritik. Çünkü bu alanlarda son derece gelişmiş ve spesifik ürün gruplarına ihtiyacınız var. Türk Donanması da sırf yerli ve milli olduğu için bir füze ailesini tercih edecek durumda değil. Sonuçta hem ülkenin güvenliği hem de milyarlarca dolarlık donanma unsurlarının akıbeti söz konusu. Savunma Sanayii Araştırmacısı Anıl Şahin ile ATMACA sözleşmesinin detaylarını ve yakın gelecekte bu alandaki muhtemel gelişmeleri konuştuk.   Türk Deniz Kuvvetleri’nde ATMACA dönüşümü başladı Şahin süreci yorumlarken çok net bir cümle kullanıyor ve “Bu sözleşme Türk Deniz Kuvvetleri'ne ATMACA dönüşümünün başladığının bir göstergesi” diyor. Sonra biraz daha detaylandırıyor ve Türk Donanması’nda karar vericilerin, ATMACA’nın gerekli şartları fazlasıyla taşıdığına emin olduklarını aksi halde bu yönde bir hamlede bulunmayacaklarını söylüyor. Her ne kadar STM-Roketsan arasındaki sözleşme büyük bir dönüşümün en önemli adımlarından olsa da Şahin ‘bir anda tüm gemilerin ATMACA yükleneceği’ beklentisinin gerçekçi olmayacağı görüşünde. “Envanterde raf ömrü henüz dolmayan ABD yapımı Harpoon füzeleri de mevcut” bilgisini paylaşıyor ve haliyle Kuvvet’in bunları da bir şekilde kullanmak isteyeceğine işaret ediyor.   Önümüzdeki süreçte başrol ATMACA’nın olacak Ancak mevcut durum böyle olsa da yakın gelecekte değişimin kaçınılmaz olduğunun da altını çiziyor Anıl Şahin… Yakın gelecekte ATMACA’nın Türk Donanması’na yönelik gemi tehditlerine karşı ana gemisavar güdümlü mermisi olacağını ifade ediyor. ATMACA, muadillerinden daha iyi veyahut onlara denk özelliklere sahip olmasaydı Deniz Kuvvetleri asla bu kararı almazdı” dedikten sonra devam ediyor: “Envanterdeki Harpoon füzeleri yaklaşık 140 kilometre menzile sahip. ATMACA ise 250 kilometre menzile sahip. Bu bile başlı başına en büyük avantaj. Gemisavar füze teknolojisi oldukça zorlu bir teknoloji. Çünkü hedef platform tarafından havada imha edilmemeleri için çok alçaktan hatta deniz yüzeyinden 2-3 metre yükseklikte uçmaları gerekiyor. Buna ‘Sea-Skimming’ teknolojisi deniyor. ATMACA bunu bir adım ötesi olan ve ‘Super Sea-Skimming’ denilen daha da alçaktan uçma kabiliyetine sahip. Dev bir füze adeta denizi yalayarak gidiyor… Böylelikle de hedef gemi tarafından tespit edilmesi dolayısıyla önlenmesi oldukça zorlaşıyor.   Hedefi dolanarak vurabiliyor Bu noktada bir parantez açıyor Şahin ve menzil meselesinin ATMACA’da diğer füzelerden biraz daha farklı ele alınması gerektiği uyarısında bulunuyor. Menzili 250 kilometrenin üzerinde olan ATMACA’da bu rakamın salt uzaklık olarak düşünülmemesi gerektiğine işaret edip, şunları söylüyor:   Söz konusu füzede ‘Gelişmiş Radar Arayıcı Başlığı’ mevcut. Özellikle adaların çok olduğu bölgelerde radar arayıcı başlık maalesef bazen hedefi şaşırabiliyor. Dolayısıyla ‘Görüntüleyici Kızılötesi-IIR Arayıcı Başlıklı’ versiyonu da geliştirildi. Test faaliyetleri devam ediyor. Böylece sizin füzeye yüklediğiniz hedefin karıştırılma ihtimali ortadan kalkıyor.   ATMACA'nın denizaltıdan atılacak versiyonunun yanı sıra havadan atılacak versiyonu için de çalışmalar devam ediyor. BARBAROS Kıyı Savunma Sistemi'nden ilk ATMACA atışı gerçekleştirildi. Kıyı konuşlu olarak Türk sahillerini bu sistem koruyacak.   Tabii böylesine gelişmiş imkan ve kabiliyetlere sahip bir savunma sanayii ürününün ihracat potansiyeli de çok yüksek oluyor. Belki de ATMACA ilk ihracat başarısını yakalamıştır ve gelecek dönemde kamuoyuyla paylaşılacaktır. Önümüzdeki süreçte ATMACA füze ailesinin adını daha sık duyacağımıza inanıyorum.” Manşet görsel: Ayhan Akgün / TRT Haber  "
267,Yeni Altay tankı yerli motorla seri üretime hazırlanıyor,"Türk savunma sanayii bünyesinde geliştirilen Yeni ALTAY Tankı ve yerli güç grubu, yürütülen testlerle seri üretim için hazırlanıyor.",Savunma,https://www.trthaber.com/haber/savunma/yeni-altay-tanki-yerli-motorla-seri-uretime-hazirlaniyor-787990.html,"BMC Savunma Genel Müdürü Mehmet Karaaslan, Yeni ALTAY Tankı, Altuğ 8X8 ve Yeni Nesil FIRTINA Obüsü projelerinin güncel durumuna ilişkin bilgi verdi. Karaaslan, son olarak araçlarını sergiledikleri 16'ncı Uluslararası Savunma Sanayii Fuarı'nın (IDEF'23) çok yoğun geçtiğini, çok sayıda heyetin tedarik ihtiyaçları için görüşmeler yürüttüğünü söyledi. Yeni ALTAY Tankı'nı birkaç ay önce düzenlenen törenle testler için Türk Silahlı Kuvvetlerine teslim ettiklerini belirten Karaaslan, tankta eskisine göre bir dizi yenilikler ve geliştirmeler söz konusu olduğunu bildirdi. Karaaslan, ""Muharebe sahasının ihtiyaçları, biraz da zorunlu yerlileştirilen alt sistemler ve bunların testleri bizim için bir süreç. Bu sürecin 2024 yılı içinde de devam edeceğinden bahsetmiştik. O plana uygun şekilde kullanıcıyla birlikte Türk Silahlı Kuvvetlerinin, Savunma Sanayii Başkanlığının katılımıyla test süreçleri devam ediyor. Seri üretime geçerken zaten yapılması gereken bir ara aşama bu. Fuarda sergilediğimiz mühendislik tankımız, testlerdeki 2 tanktan biri değil. Bu tank ve diğer tanklarımızda bütün testler yapılıp doğrulanmış durumda. Bir de bunları kullanıcıyla yapmamız gerekiyor, o sürecin içindeyiz."" dedi. Seri üretime hazırlığın ikinci ayağının fabrika kurulumu olduğuna işaret eden Karaaslan, Ankara'da tankın üretimine yönelik yüksek teknolojiye sahip fabrikanın kurulum çalışmalarının başladığını ve plana uygun devam ettiğini dile getirdi. Karaaslan, ""2025 başına kadar bu faaliyetlerin tamamını bitirip yıl içinde de seri üretim tanklarının devamını Türk Silahlı Kuvvetlerine teslim etmeyi hedefliyoruz. Umarım herhangi bir gecikme yaşamadan bu süreci tamamlarız."" diye konuştu. Yerli güç grubu plana uygun ilerliyor Yerli güç grubunu geliştirme çalışmalarının da plana uygun sürdüğünü söyleyen Mehmet Karaaslan, şöyle devam etti: ""Laboratuvar ortamında yapılması gereken testler çok önemli ölçüde tamamlandı. Bir sonraki adım tank üzerindeki test aşamasına geçmek. Proje şu anda o noktada diyebiliriz ama o da kısa bir süreç değil. Dünyadaki bütün uygulamalar da böyle. Bir tank güç grubunu geliştirmek oldukça meşakkatli ve zaman alan bir iş. Diğer performans testlerinin dışında 10 bin kilometre dayanıklılık testinin yapılması lazım. Güç grubunun sadece bir testi 10 ay sürüyor. Dolayısıyla bir süreç ama planı içinde gidiyor. Hedefimiz ALTAY'ın seri üretimi başladıktan sonra bu sürecin tamamlandığı noktada ki bu 250 tanklık paketin ortalarında bir yerde gibi görünüyor, yerli ve milli motor ve transmisyonumuzu ALTAY'a entegre edip bu konudaki dışa bağımlılığı da tamamen ortadan kaldırmak istiyoruz."" Karaaslan, Yeni ALTAY'ın yerli güç grubuyla buluşup, tankı yürütmesine ilişkin takvime yönelik soruya karşılık, ""Devam eden bir süreç olduğu için detayını söylemeyeyim ama çok yakında onu da göreceğiz."" ifadesini kullandı. ALTUĞ 8X8 yurt dışı testlerini başarıyla tamamladı Türk Silahlı Kuvvetlerinin ihtiyaçları için yürütülen Yeni Nesil Zırhlı Araçlar Projesi kapsamında bir yarışma içinde olduklarını belirten Mehmet Karaaslan, prototip araca yönelik yarışmanın yakın zamanda sonuçlanmasını beklediklerini dile getirdi. ALTUĞ 8X8'in çok başarılı şekilde o testleri sürdürdüğünü ifade eden Karaaslan, ""Dolayısıyla umutlu olduğumuz bir proje bu. ALTUĞ'un yurt dışı potansiyeli de çok yüksek. Kendi kategorisinde son tasarlanan, en yüksek teknolojiye sahip, rakiplerin bütün iyi özellikleri kıyaslanarak en optimum tasarımı yaptığımızı değerlendirdiğimiz bir araç. Çok ciddi ihracat potansiyeli olduğunu değerlendiriyoruz. Bu yönde de yürüttüğümüz çalışmalar var. Yurt dışında katıldığı, çok sıra dışı şartlar altında başarıyla tamamladığı testler var. Yakın bir zamanda somut sonuçlarını da alacağımız ve seri üretimde görmeyi hedeflediğimiz bir araç. Ondan da çok şey bekliyoruz."" ALTUĞ 8X8'in çöl gibi en ağır şartlarla karşılaşılan Körfez bölgesinde test edildiği bilgisini veren Karaaslan, testleri yapan ülkelerin olumlu görüşlerinin de kendilerine umut verdiğini kaydetti. FIRTINA Obüsü'nün Türk Silahlı Kuvvetlerinin en kritik silahları arasında yer aldığını ve muharebe sahasındaki en büyük güç faktörlerinden biri olduğunu belirten Mehmet Karaaslan, FIRTINA-I'in geliştirilmiş versiyonu Yeni Nesil FIRTINA'nın üretimini sürdürdüklerini söyledi. Karaaslan, ""İlk 6 taneyi teslim etmiştik. Teslimatları devam ediyor. Silahlı Kuvvetlerimizin bu yöndeki ihtiyacını da en üst düzeyde, aracı da sürekli geliştirerek karşılamaya ve üzerimize düşeni yapmaya devam edeceğiz."" dedi."
268,MSB: 1'i FETÖ ve 1'i PKK üyesi 2 terörist yakalandı,Milli Savunma Bakanlığı Yunanistan'dan Türkiye'ye girmeye çalışan 1'i FETÖ ve 1'i PKK üyesi 2 teröristin yakalandığını duyurdu.,Savunma,https://www.trthaber.com/haber/savunma/msb-1i-feto-ve-1i-pkk-uyesi-2-terorist-yakalandi-787986.html,"Milli Savunma Bakanlığı sosyal medya hesabından yaptığı paylaşımda şu ifadelere yer verdi: ""Yunanistan'dan ülkemize girmeye çalışan 2 şahıs hudut birliklerimiz tarafından yakalandı. Yapılan inceleme sonucunda yakalanan şahıslardan birinin FETÖ ve birinin PKK/KCK terör örgütü mensubu olduğu belirlendi.""   Yunanistan'dan ülkemize girmeye çalışan 2 şahıs hudut birliklerimiz tarafından yakalandı.

Yapılan inceleme sonucunda yakalanan şahıslardan birinin FETÖ ve birinin PKK/KCK terör örgütü mensubu olduğu belirlendi. #MillîSavunmaBakanlığı pic.twitter.com/hmZ4IstHuP"
269,Yerli mayın imha cihazı yabancı ülkelerin radarında,"Büyük oranda yerli imkanlarla geliştirilen uzaktan kumandalı deniz mayını imha cihazına, Karadeniz'de yapılan uluslararası tatbikatın ardından yurt dışından talep gelmeye başladı. Cihaz uygun hava koşullarında karada 20 kilometre, denizde ise 8 kilometre uzaktan kullanılabiliyor.",Savunma,https://www.trthaber.com/haber/savunma/yerli-mayin-imha-cihazi-yabanci-ulkelerin-radarinda-787298.html,"Kara Harp Okulu'ndan 2010 yılında emekliye ayrılan öğretim üyesi Prof. Dr. Osman Kalender tarafından Balıkesir Teknokent'te 2011'de KOSGEB'den girişimcilik desteği alınarak kurulan ve Melis Kızıldağ Karakaş ile iki ortaklı olarak faaliyetlerine devam eden mekatronik firması, 60 kişiden oluşan ekiple özellikle savunma sanayiinin ihtiyacı olan alanlarda AR-GE ve üretim yapıyor. Emniyet ve askeri tasarımlar üzerine üretimini sürdüren firma tarafından yapılan çalışmalarla karada ve denizde çalıştırılabilen uzaktan kumandalı mayın imha cihazları geliştirildi. Normal şartlarda patlayıcı yerleştirilen cisme bir kablo döşenerek imha süreci yapılırken, yüzde 90 yerlilik oranıyla geliştirilen Uzaktan Komutalı Test ve Patlatma Cihazı (USAS) ile mayın uzaktan kumandayla kriptolu sinyal gönderilerek imha ediliyor.    Uygun hava koşullarında karada 20 kilometre, denizde ise 8 kilometre uzaklıktan çalıştırılabilen ve Türk Silahlı Kuvvetleri bünyesinde kullanılan USAS, Türkiye'nin bir sualtı savunma timiyle katıldığı, 19-30 Haziran'da Romanya'nın ev sahipliğinde Batı Karadeniz'de gerçekleştirilen ""EURASIAN PARTNERSHIP MCM DIVE-2023"" tatbikatında yabancı ülkelerin dikkatini çekti. Personelin zarar görmeden daha güvenli şekilde çalışmasına imkan tanıyan, ithal edilen emsallerine göre 10'da bir maliyetle üretilen cihaza başta Romanya olmak üzere bazı ülkelerden talep geldi. ""Bu sefer çıtayı yükselten biz olduk"" Daha önce Iğdır Üniversitesi Mühendislik Fakültesi'nde de görev yapan KZ Mekatronik firmasının kurucusu Prof. Dr. Osman Kalender, şirketin operasyonel ihtiyaçları karşılayıp ürün geliştiren ve bunları üreterek sahaya teslim eden bir yapılanmaya sahip olduğunu söyledi. Ürettikleri ürünlerin polis ve askerler tarafından birkaç yıldır sahada kullanıldığını belirten Kalender, sözlerini şöyle sürdürdü: ""Son dönemde Deniz Kuvvetleri için yaptığımız bir ürün NATO tatbikatında da kullanıldı. Ürünümüz, Milli Savunma Bakanlığı'nın sosyal medya hesabında yer aldı, bundan dolayı da çok gurur duyduk. Ürünümüz Romanya basınında da yer aldı. Basında, 'ABD dahil olmak üzere tatbikata katılan birçok ülke denizdeki tehlikeli cisme müdahale etmek için botla, gemiyle yaklaşıp kablolarla imhasını yapabiliyorlar. Sadece Türkler ultra hızlı bir yöntemle müdahale edebiliyorlar' şeklinde yer almış. Bu da bizim için keyif verici bir durum. Hep 'ABD veya Avrupa ülkeleri yapar biz de kullanırız' diyerek düşünürdük, bu sefer çıtayı yükselten biz olduk.""    Kalender, cihazı geliştirmek ve yeni özellikler eklemek için yürüttükleri AR-GE çalışmaları kapsamında ikinci versiyonunun projesini hazırlayarak teknokent yönetimine sunduklarını dile getirdi. Cihazı yurt dışından ithal edilen emsallerine göre 10'da bir maliyetle ürettiklerine dikkati çeken Kalender, ""Ürünümüz karada da kullanılıyor. NATO tatbikatından sonra Romanya'daki bir firma bizimle irtibata geçerek Romanya Deniz Kuvvetleri'ne tedarik edilmek üzere teklif istedi. Mekanizmalarımızın izin verdiği ülkelere satışımız olacak. İnşallah ürünümüzü yurt dışına satmak da bizim için bir keyfi vesilesi olacak"" dedi. Kalender, USAS'a Azerbaycan, Suudi Arabistan, Birleşik Arap Emirlikleri, Bulgaristan ve Kırgızistan'dan da talep geldiğini kaydetti. ""İşbirlikleri devam edecek"" Balıkesir Üniversitesi Rektörü Prof. Dr. Yücel Oğurlu da tam kapasite çalışan teknokentte başarılı çalışmalar yürütüldüğünü ifade etti. Teknokentte yapılan çalışmaları çok önemsediklerini, üniversiteye bağlı Teknoloji Transfer Ofisinin de bulunduğunu belirten Oğurlu, ""Biz bu işbirliklerini devam ettirip büyüyerek hem Balıkesir'de hem de Türkiye'de çalışmalarımızı sürdürmeye gayret edeceğiz"" diye konuştu. Balıkesir Teknokent Genel Müdürü öğretim görevlisi Burcu Aydemir de teknokentte farklı sektörlerden çok sayıda firmanın AR-GE çalışması yürüttüğünü dile getirdi. Aydemir, mayınları uzaktan kumanda yardımıyla güvenli şekilde imha eden cihazın Balıkesir Teknokent'te üretilmesinin kendilerini çok gururlandırdığını ifade etti."
270,Kamikaze İDA'lar durdurulamaz mı?,Dünyanın en büyük ordularından Rusya’nın donanmasını Ukrayna Kamikaze İDA’larına karşı bir türlü koruyamaması harp sahasında yeni bir soruyu beraberinde getirdi… Gerçekten de Kamikaze İDA’lar durdurulamaz mı yoksa Rusya mı bu konuda çok zayıf? Hem bu sorunun yanıtına hem de Türkiye’nin olası bir saldırıda elindeki imkanlara yakından bakalım...,Savunma,https://www.trthaber.com/haber/savunma/kamikaze-idalar-durdurulamaz-mi-786872.html,"Bir anda ortaya çıkıyor, zikzak çizerek hedefe doğru ilerliyor ve düşman gemisine çarparak verilen görevi çoğu zaman başarıyla tamamlıyor… Ukrayna’nın Rus Donanması’na karşı düzenlediği Kamikaze İDA saldırıları ve elde ettiği başarı harp sahasında yeni bir doktrin anlamına da geliyor. Ukrayna’nın insansız deniz araçlarıyla Rus Donanması’nı hedef alması hatta Karadeniz’deki en önemli gemilerini denklem dışı bırakması yakın geçmişte sıkça gündem olmuştu. Ancak aradan geçen zamanda özellikle Rus Savunma Bakanlığı yaptığı açıklamalarda Ukrayna’nın insansız deniz araçlarıyla yaptığı saldırıları bertaraf ettiğini duyuruyordu. Bu durum haliyle ‘Ruslar, kamikaze İDA’lara karşı çözüm geliştirdi’ algısını beraberinde getirdi.   Öte yandan, daha önce son derece riskli yerlerde bayrak gösteren Rus gemilerinin Ukrayna unsurlarından iyice uzaklaşması ve kendi topraklarına yakın yerlerdeki limanlarda çekilmesi de dikkatlerden kaçmadı.   Takvimler 4 Ağustos’u gösterdiğinde haberlere Rus Savunma Bakanlığı’nın açıklamaları düştü. Ukrayna’nın Kamikaze İDA saldırılarını bir kez daha ‘bertaraf’ etmişlerdi. Bu açıklamanın dumanı tüterken Ukrayna’nın servis ettiği görüntüler uluslararası ajanslarda yerini aldı. Görüntülere göre Ukrayna’ya ait bir Kamikaze İDA, Rusya'nın Karadeniz kıyısındaki Novorossiysk Limanı'nda bulunan çıkarma gemisine tam da ortadan çarpmış ve ciddi hasar vermişti.  Gün ağardığında sosyal medyaya düşen görüntüler Ukrayna’yı haklı çıkardı. Çıkarma gemisi iskele tarafına yan yatmış şekilde limanın iç kısmına çekiliyordu. Henüz bu olayın yankıları sürerken Ukrayna Kamikaze İDA’ları bir kez daha sahne aldı. Bu kez hedefte Kerç Boğazı’ndaki akaryakıt tankeri vardı. Kamikaze İDA bu gemiyi de oyun dışı bırakmıştı.   USS Cole’den Ukrayna saldırılarına… Kamikaze İDA ya da SİDA’lar birer asimetrik harp tehdidi olarak kabul ediyor. Her ne kadar Ukrayna savaşında daha geniş şekilde görülse de aslında bu tehdidi herkesin ciddiye alması gerektiğini gösteren ilk örnek yıllar önce Yemen’de karşımıza çıktı. 12 Ekim 2000 tarihinde Yemen’in Aden Limanı’nda demirli ABD muhribi olan USS Cole, El-Kaide tarafından saldırıya uğradı. Bir su üstü araca bağlanan patlayıcılarla gerçekleştirilen intihar saldırısında 17 ABD’li denizci öldü, muhripte ise ciddi hasar meydana geldi. Her ne kadar yöntemler benzer olsa da bugün gelinen noktada Ukrayna’nın kullandığı Kamikaze İDA’lar gelişen teknolojiyle doğru orantılı olarak çok daha ölümcül. Muhtemelen uydu kontrollü, son derece teknolojik, patlayıcı taşıma kapasitesi ve gidebileceği menzil bakımından oldukça iyi verilere sahip araçlardan bahsediyoruz…   Kamikaze İDA’ları engellemek imkansız mı? Tüm bu yaşananlar çok temel bir soruyu yeniden canlandırdı… Kamikaze İDA’lara karşı koymak mevcut şartlarda imkansız mı? Bu noktada akla ilk gelen kelime savunma… Bir gemi kendini bu tür saldırılara karşı nasıl savunabilir? İşin kolayına kaçmak ve öncelikle sensörler, silahlar ve benzer dengelerden bahsetmek mümkün. Ancak ortaya koyduğu yıkıcı sonuçlar nedeniyle Kamikaze İDA saldırıları çok daha geniş bir açıdan bakılmayı hak ediyor. Kamikaze İDA ya da SİDA saldırılarına karşı bir doktrin oluşturabilmek işin en önemli kısmı. Donanmaların ‘kendilerini nasıl savunacaklarına karar vermeleri’ burada temeli oluşturuyor.   Bu tür saldırılara karşı bazı temel şartları taşımak gerekiyor. Her şeyden önce çok iyi gözlem yapmak, durumsal farkındalığınızı üst seviyede tutmak, eğitimli personele sahip olmak ve bunları yönetecek kurmay aklı bulundurmak reçetenin üst sıralarında yer alıyor. Kamikaze İDA’lar sadece tespit ederek karşı koyabileceğiniz bir unsur değil. Tespit edip aynı zamanda gözünüzü üzerinden ayırmamanız lazım. Yani çok iyi bir takip sisteminiz olmalı. Radarla ya da optik gereçlerle İDA’yı gördünüz diyelim. İş yine bitmiyor. Bu kez söz konusu hedefi bir şekilde etkisiz hale getirmeniz gerekiyor ki bu da başlı başına bir iş. Evet, gemilerde çok gelişmiş savunma sistemleri var ancak bunların çoğu yine gemilere ya da büyük tehditlere karşı geliştirilmiş.   Klasik mühimmatlarla karşı koymak çok zor Kamikaze İDA’lar ya da SİDA’lar radar kesit alanı çok düşük, son derece hızlı ve çevik platformlar. Bu nedenle takip edilebilmeleri hem sistem hem platform hem de personel maharetine bakıyor. Gördünüz, takip ettiniz ve şimdi ateş edeceksiniz… An itibariyle yeni bir sorununuz daha var. Elinizdeki 76 mm top ile insansız deniz aracına ateş ettiğinizi var sayalım. Sizin merminiz hedefe gidene kadar İDA sizin onu gördüğünüz yerden metrelerce uzakta olacak. O zaman kısa mesafede çok hızlı yol alan, atım oranı yüksek bir kabiliyete ihtiyacınız var. Burada işin içine farklı radarlar, gelişmiş sensörler, paralanabilir mühimmat kullanmak gibi hamleler giriyor. Ve siz hedefinizdeki Kamikaze İDA’yı ya da SİDA’yı vuruyorsunuz. Sizce tehdit bitti mi?   Asıl sıkıntı sürü halinde gelecek unsurlara karşı Eğer platformunuza doğru gelen tek bir hedef varsa ve siz onu etkisiz kıldıysanız şanslısınız. Ama unutmayın ki bu gibi saldırılarda günümüzün en önemli başlıklarından biri ‘sürü’ halinde üzerinize gelen insansız araçlar. Daha net bir ifadeyle, yukarıda saydığımız tüm hamleleri yapsanız dahi sizin üzerinize çok sayıda insansız platform gelmeye başladığı an yapabileceğiniz pek de bir hamle kalmıyor. Sensörleriniz, vurucu unsurlarınız ve hatta personeliniz dahi ‘hangisine kilitleneceği’ konusunda kararsız kalıyor ve bu kararsızlık ciddi sonuçlara mal oluyor. Burada bir noktayı unutmamak gerekiyor… Siz onlarca Kamikaze SİDA’yı engelleseniz de bir tanesi bile aradan sıyrılıp kendini size çarparak patlattığında tüm o savunmanız boşa gidiyor ve suda yüzen bir demir yığınına dönüyorsunuz. Ortaya çıkan fotoğraf Kamikaze İDA ya da SİDA’lara karşı koyabilmenin çok ayaklı bir masaya benzediğini bize gösteriyor. Gece gündüz çalışabilen ve 360 derece tarama yapan kameralar, güçlü radarlar, gelişmiş sensörler, durumsal farkındalık, nitelikli personel, yetkin komutanlar bu masanın ayakları…   Türkiye bu saldırılara karşı koyabilir mi? Görüldüğü üzere Kamikaze İDA ya da SİDA saldırılarına yüzde yüz karşı koymak mümkün değil. Bunu başardığını iddia eden ülkelerin de henüz sahada bir sınav vermediklerini söyleyelim. Burada Kamikaze İDA’ların harp sahasına getirdiği yenilikler öne çıksa da Rusya’nın da bir türlü gerekli önlemleri alamaması dikkatlerden kaçmaması gereken bir diğer nokta. Son olarak Türkiye’nin bu tür saldırılara karşı koyabilme ihtimaline değinelim… Her şeyden önce Türk Donanması’nın dünyada gelişen bu tür yeni dinamikleri çok yakından takip ettiğini biliyoruz. Ayrıca ülkemizin eğitimli personel, nitelikli kurmay kadro ve imkan/kabiliyetler açısından da oldukça iyi bir nokta olduğu sıkça vurgulanıyor. İnsanız hava ve deniz araçlarında Ankara’nın elinin çok güçlü olduğu da sır değil. Gemilerimizi havadan korumak son derece değerli. Ancak burada bir parantez açmak da şart. Türkiye, çok gelişmiş insansız deniz araçları üzerinde çalışıyor. Bu platformların oldukça güçlü bir ateş kabiliyeti var. Ancak ilk etapta karar vericilerin insansız deniz araçlarında keşif/gözetleme/istihbarat kabiliyeti olan ‘karakol’ görevi yapacak SİDA’ları talep etmesi de tesadüf değil. Türk SİDA’larının en önemli görevlerinden biri denizdeki patlayıcı yüklü asimetrik insansız sistemleri engellemek olacak. Ancak tüm bunlara rağmen Türkiye’nin de bu tür olası bir tehdide karşı yüzde yüz hazır olduğunu söylemek mümkün değil."
271,Savunma sanayisinde ilk 100'e giren Türk şirketi 4'e yükseldi,"ABD merkezli dünyanın en prestijli savunma sanayi listesi kabul edilen ""Defense News Top 100""deki Türk şirketi sayısı 4'e yükseldi.",Savunma,https://www.trthaber.com/haber/savunma/savunma-sanayisinde-ilk-100e-giren-turk-sirketi-4e-yukseldi-786821.html,"Merkezi ABD'de bulunan askeri yayıncılık kuruluşu Defense News dergisi tarafından savunma satışları baz alınarak yayımlanan 2023 yılı ""Defense News Top 100"" listesi açıklandı. Buna göre, 2022 yılında 3 olan listedeki Türk savunma sanayi şirketi sayısı bu yıl 4'e yükseldi. Şirketlerin sıralaması yükseldi Geçen yıl listenin 49'uncu sırasında bulunan ASELSAN, bu yıl 47'nciliğe yükseldi ve Türk şirketleri arasında zirvedeki yerini korudu. Türk Havacılık ve Uzay Sanayii AŞ (TUSAŞ) da geçen yıl 67'nci sıradayken, bu listeye 58'inci sıradan girerek önemli bir çıkış gösterdi. ROKETSAN da 2022'de 86'ncı sırada iken 2023'te 80'inci sıraya ulaştı. Listeye ilk kez dahil olan Askeri Fabrika ve Tersane İşletme AŞ (ASFAT) ise listenin 100'üncü sırasında yer aldı. İlk 10 şirket üç ülkeden Listenin detaylarına bakıldığında ilk 10 şirketin 6'sının ABD, 3'ünün Çin ve 1'inin Birleşik Krallık firması olduğu görüldü. Listenin ilk 3 sırasında ise ABD şirketleri bulunuyor. Buna göre, Lockheed Martin zirvedeki yerini kimseye kaptırmazken, bu şirketi, RTX ve Northrop Grumman izledi. Aviation Industry Corporation of China 4'üncü olurken, geçen yıl listenin 3'üncü sırasında yer alan Boeing ise 5'inci sıraya geriledi. General Dynamics 6'ncı, BAE Systems 7'nci, China North Industries Group Corporation Limited 8'inci, L3Harris Technologies 9'uncu ve China South Industries Group Corporation 10'uncu sırada yer aldı."
272,ASELSAN ilk 50'de yükseliyor,"ASELSAN, dünyanın en büyük ilk 100 savunma sanayi şirketi listesinde iki basamak birden yükselerek 47’nci sırada yer aldı.",Savunma,https://www.trthaber.com/haber/savunma/aselsan-ilk-50de-yukseliyor-786815.html,"Türk Silahlı Kuvvetlerini Güçlendirme Vakfının bir şirketi olan ASELSAN, listede iki basamak birden yükseldi. Dört Türk savunma sanayi firmasının yer aldığı listede geçtiğimiz yıl 49’ncu sırada yer alan ASELSAN, bu yıl 47’nci sıraya çıktı. İstikrarlı büyümesini sürdüren ASELSAN, dünyanın en büyük ilk 100 savunma sanayi şirketi listesine ilk olarak 2006 yılında 97’nci sıradan girmişti. “Daha üst sıralara tırmanacağız” ASELSAN Genel Müdürü Ahmet Akyol, milli teknolojiler ve ihracat odaklı savunma sanayi stratejisi ile Türkiye’nin gururu olmaya devam ettiklerini söyledi. Özellikle ihracatı artırmak çalışmaya devam edeceklerini belirten Akyol, sözlerini şöyle sürdürdü:
“Küresel çaptaki etkinliğimiz Savunma Sanayii Başkanımız Prof. Dr. Haluk Görgün’ün öncülüğünde artarak devam edecek. Ülkemiz için alın ve akıl teri dökerek geliştirdiğimiz milli sistemlerin başarısını taçlandıran bu gelişmeyi, milletimizle paylaşmanın mutluluğu içindeyiz. Dünyanın en büyük savunma şirketleri arasında 47’nci sırada yer alarak çıtamızı her geçen gün yükseltmenin gururunu yaşıyoruz. Listedeki yerimiz, Türk savunma sanayinin kat ettiği mesafeyi global arenada taçlandırdığımız kanıtıdır. İhracat odaklı büyüme stratejimiz doğrultusunda global arenada daha üst sıralara tırmanmak için var gücümüzle çalışmayı sürdüreceğiz.”"
273,Türk İHA'ları ABD basınında,"Türk savunma sanayiinin yüz akı olan İHA ve SİHA'lar bir kez daha ABD basınının gündemindeydi. Amerikan Business Insider dergisi, Körfez ülkelerinin Türk dronlarına artan ilgisini mercek altına aldı, Bayraktar TB2'nin yükselişi ile ilgili dikkati çeken bir analiz yayımladı.",Savunma,https://www.trthaber.com/haber/savunma/turk-ihalari-abd-basininda-786730.html,"Analiz haberde, Suudi Arabistan ile Birleşik Arap Emirlikleri'nin Türk yapımı İHA ve SİHA'larla ilgilendiğine işaret edildi. Türkiye'nin Orta Doğu'daki komşuları ile savunma sanayii ticaretinin artırdığına dikkat çekildi. Cumhurbaşkanı Erdoğan'ın Riyad ziyareti kapsamında rekor bir anlaşmaya imza atıldığı hatırlatıldı.   Haberde Körfez ülkelerinin daha önce Çin yapımı dronları kullandığı bilgisi paylaşıldı. Ancak Bayraktar TB2'nin hızlı yükselişinin, Çin dronlarını gölgede bıraktığı belirtildi. Körfez ülkelerinin sadece birkaç yıl içinde hızla Türk insansız hava araçlarının en büyük müşterileri haline geldiği vurgulandı."
274,Bayraktar AKINCI TİHA savunmada yeni ihracatlara kapı açtı,"Baykar'ın, Suudi Arabistan'da imzaladığı Türkiye Cumhuriyeti tarihinin en büyük savunma ve havacılık ihracatı sözleşmesinin ardından yeni anlaşmalar imzalandı.",Savunma,https://www.trthaber.com/haber/savunma/bayraktar-akinci-tiha-savunmada-yeni-ihracatlara-kapi-acti-786668.html,"Türk savunma sanayisinin milli insansız hava araçlarında yakaladığı ihracat başarısı, beraberinde yeni fırsatlar getiriyor. Baykar, geçtiğimiz günlerde Suudi Arabistan Savunma Bakanlığı ile Bayraktar AKINCI Taarruzi İnsansız Hava Aracı (TİHA) ihracatı ve işbirliği sözleşmesi imzaladı. Bu imza, Türkiye Cumhuriyeti tarihinin en büyük savunma ve havacılık ihracatı sözleşmesi olarak kayıtlara geçti. Bayraktar AKINCI sözleşmesi ile Türk savunma sanayisi şirketleri için Suudi Arabistan'a birçok ihracat için kapı açılmış oldu. Alınan bilgiye göre, bu sözleşmenin devamında, Suudi Arabistan Savunma Bakanlığı ev sahipliğinde Riyad'da İHA İmalatı Yerlileştirme Anlaşması İmza Töreni düzenlendi. Törende, Baykar, ASELSAN ve Roketsan, Suudi Arabistan'daki şirketlerle yeni anlaşmalar yaptı.   Baykar, Suudi Arabistan Askeri Sanayisi (SAMI) ile yerel üretim ve teknoloji transferi, ASELSAN ve Roketsan da sahip oldukları yetenekler doğrultusunda ülkede teknolojiyi yerelleştirmeye yönelik çalışmalar yürüten NCMS şirketi ile mutabakat anlaşmaları imzaladı. Cumhurbaşkanlığı Savunma Sanayii Başkanı Haluk Görgün, Suudi Arabistan'dan üst düzey devlet yöneticileri ve şirket yetkililerinin de katıldığı törende, anlaşmalara Baykar Genel Müdürü Haluk Bayraktar, ASELSAN Genel Müdürü Ahmet Akyol ve Roketsan Genel Müdürü Murat İkinci imza attı. ""Bayraktar AKINCI, sıradan bir silah veya hava aracı değil"" Haluk Bayraktar, törende yaptığı konuşmada, heyecan verici bir anı kutlamak ve iki ülke arasındaki işbirliğini güçlendiren yeni bir fasla tanıklık etmek için bir arada bulunduklarını söyledi. Yeni teknolojileri uygulayan ülkelerin avantaj elde etmekle kalmadığını, müttefikleriyle daha güçlü bağlar kurduğunu vurgulayan Bayraktar, ""Bayraktar AKINCI da dahil olmak üzere yenilikçi teknolojileri paylaştık ve paylaşmaya devam edeceğiz. Bayraktar AKINCI gibi yüksek teknolojiye sahip bir platformun geliştirilmesi şüphesiz paha biçilmezdir. Bayraktar AKINCI, sıradan bir silah veya hava aracı değildir. Akıncı, onlarca bilgisayar, on binlerce satır kod ve yapay zeka ile donatılmış uçan akıllı bir robottur."" dedi. Baykar adına projenin sorunsuz uygulanması ve satış sonrası hizmetlerin sunulması için en etkin şekilde işbirliği yapmayı taahhüt eden Bayraktar, Suudi kurumları, düzenleyiciler ve yerel endüstri ile de gerekli adımları koordine ettiklerini belirtti. Bu projenin, Baykar için sadece bir iş fırsatı değil, aynı zamanda ülke çıkarları doğrultusunda gelecek vadeden fırsatların bir dayanağı olduğuna dikkati çeken Bayraktar, projenin devamı için de hazır olduklarını bildirdi. Suudi son kullanıcıların, Bayraktar AKINCI konseptine aşina olmasını ve devredilecek daha fazla yetenekle birlikte tüm Bayraktar filosunun etkin bir şekilde kullanılmasını sağlamayı hedeflediklerini dile getiren Haluk Bayraktar, ""Baykar, projenin büyüklüğünün farkında ve uzun yıllara dayanan stratejik işbirliğinin habercisi olan bir başarı öyküsünü garantilemek için tüm kapasitesini seferber ediyor."" diye konuştu."
275,Savunma sektöründen rekor ihracat,"Savunma sanayii sektörü, temmuz ayında 657,5 milyon dolarlık ihracata imza atarak, tarihi aylık ihracat rekorunu kırdı.",Savunma,https://www.trthaber.com/haber/savunma/savunma-sektorunden-rekor-ihracat-786061.html,"Cumhurbaşkanlığı Savunma Sanayii Başkanı Haluk Görgün, milli gücü ve desteği arkasına alan savunma sektörünün, bir rekoru daha Türkiye'ye armağan ettiğini kaydetti. Sektörün, tarihi aylık ihracat rekorunu kırarak temmuz ayında 657,5 milyon dolar ihracat gerçekleştirdiğini aktaran Görgün, 2023 yılının ilk 7 ayındaki toplam savunma ve havacılık sanayii sektörü ihracatının da 3 milyar doların üzerine çıktığını belirtti. ""Dünyaya sunduğumuz güvenin yansımaları sürecek"" Savunma teknolojilerinde dünyaya sunulan güvenin yansımalarının süreceğini vurgulayan Görgün, ""Omuz omuza çalışarak rekorlar kıran firmalarımızı ülkemize sundukları katma değer için tebrik ederiz."" dedi."
276,Pakistan MİLGEM Projesi'nin son gemisi denize indi,"Pakistan MİLGEM Projesi'nin dördüncü ve son gemisi PNS TARIQ, Cumhurbaşkanı Yardımcısı Yılmaz ve Pakistan Başbakanı Şerif'in katıldığı törenle Karaçi Tersanesi'nde denize indirildi.",Savunma,https://www.trthaber.com/haber/savunma/pakistan-milgem-projesinin-son-gemisi-denize-indi-785784.html,"Cumhurbaşkanı Yardımcısı Cevdet Yılmaz, Pakistan Başbakanı Şahbaz Şerif, Pakistanlı bazı bakanlar ve diğer yetkililerle Pakistan MİLGEM Projesi'nin dördüncü gemisi PNS TARIQ'ın Karaçi Tersanesi'ndeki denize indirilme törenine katıldı. Törendeki konuşmasına, Pakistan’ın Hayber Pahtunhva eyaletinde, koalisyon hükümeti ortaklarından İslam Uleması Cemiyeti Partisinin kongresini hedef alan 30 Temmuz'daki terör saldırısını kınayarak başlayan Yılmaz, uluslararası barış, güven ve istikrarı hedef alan terörün her türlüsünün karşısında olduklarını söyledi.    Cumhurbaşkanı Recep Tayyip Erdoğan'ın katılımcılara selamını ileten Yılmaz, 2018 yılından bu yana Türkiye-Pakistan işbirliğiyle yürütülen bu önemli projeye katkıda bulunanlara teşekkür etti.   Pakistan ve Pakistanlıların, Türk milleti nezdinde müstesna bir yere sahip olduğuna işaret eden Yılmaz, Türkiye ve Pakistan'ın, geçmişi yüzyıllara dayanan derin tarihi ve kültürel bağlarla birbirlerine sarılmış iki ülke olduğunu vurguladı. Yılmaz, tarih boyunca, iki ülke ve halkın özellikle zor zamanlarda gösterdiği dayanışma ve karşılıklı desteğin benzersiz olduğunu vurgulayarak 2022 yılında yaşanan sel felaketleri sırasında, Türkiye'nin tüm imkanlarıyla Pakistan'ın yardımına koştuğu gibi, Pakistan hükümeti ve halkının da şubat ayında Türkiye’de meydana gelen deprem felaketi sonrasında hiç tereddüt etmeden, tüm imkanlarıyla emsalsiz bir dayanışma gösterdiğini ifade etti.    ""Pakistan halkının çektiği acıların ve ödediği bedelin farkındayız"" Türkiye ve Pakistan'ın stratejik bir vizyonla, dostluğu ve potansiyeliyle uyumlu şekilde günden güne dayanışmasını geliştirdiğinin ve derinleştirdiğinin altını çizen Yılmaz, savunma sanayinin, bu vizyonunun en önemli sacayaklarından birisini oluşturduğunu kaydetti. Yılmaz, kapsamı korvet inşasının yanı sıra, denizaltıların modernizasyonu, eğitim uçakları ve helikopter satışına kadar uzanan savunma alanındaki işbirliğinin, kırılganlığı gittikçe artan küresel güvenlik ortamında daha da önemli hale geldiğini dile getirerek, şöyle konuştu: ""Pakistan, dünyanın en kritik hatlarının kesiştiği noktalardan olan Güney Asya’da stratejik bir konumda yer almaktadır. Kadim kültürü ve zenginlikleriyle, tarih boyunca dünyanın gözbebeği olan bu bölge, özellikle, Kovid-19 salgınının ardından tedarik zinciri ve lojistik açısından küresel ilginin merkezine oturmuştur. Türkiye gibi Pakistan da sınırlarının hemen yanı başındaki istikrarsızlıklara bağlı olarak terörizm gibi çeşitli sınamalarla karşı karşıyadır. Pakistanlı kardeşlerimizin, aynı anda, özellikle terör örgütlerinin saldırıları gibi birçok tehditle mücadele etmek zorunda olduklarını biliyoruz. Terörün her türlüsüyle 40 yıldır mücadele eden bir ülke olarak, Pakistan halkının çektiği acıların ve ödediği bedelin farkındayız.""    Türkiye'nin, özellikle savunma kapasitesindeki son atılımlar sayesinde, bölgesinde önemli bir küresel aktör haline geldiğini ve savunma sanayindeki dış bağımlılığını, 20 yıllık kısa bir zaman dilimi içerisinde yüzde 80’den yüzde 20’lere düşürdüğünü belirten Yılmaz, 2002 yılında 62 olan savunma projesi sayısının bugün 850’yi geçtiğini, savunma projeleri bütçesinde 2002 yılındaki 5,5 milyar dolardan, ihale sürecindekiler de dahil olmak üzere şu anda 90 milyar dolarlık hacme ulaşıldığını bildirdi. Yılmaz, savunma sanayi ihracatının 2023 yılının ilk yarısında 2,4 milyar dolara yükseldiğini, bu rakamın yıl sonunda 6 milyar dolara ulaşmasının beklendiğini anlatarak, tüm bu ilerlemeler sayesinde, Türk gemi inşa sektörünün de son 20 yılda şaha kalktığını kaydetti. ""Tecrübemizi ve teknolojimizi dostlarımızla paylaşmaya her zaman hazırız"" Türkiye'nin, halihazırda savaş gemisini inşa eden 10 ülke arasında olduğunu dikkati çeken Yılmaz, konuşmasını şöyle sürdürdü: ""Türkiye, kendi ihtiyaçlarının ötesinde, dünyanın birçok gelişmiş ülkesi için de gemi inşa etmektedir. Savunma alanında geliştirdiğimiz kapasite sayesinde, müdahil olduğumuz süreçleri, kimsenin icazetini alma ihtiyacı duymadan, kendi irademizle yönetme kabiliyetine sahibiz. Küresel barış ve istikrarın tesisi, savunma sanayinde adil bir dengenin kurulmasına bağlıdır. Cumhurbaşkanı'mız liderliğinde milli savunma sanayimizi geliştirdikçe bölge ve dünya barışına vereceğimiz katkının da artacağına inanıyoruz. Savunma sanayinde elde ettiğimiz bilgimizi, tecrübemizi ve teknolojimizi dostlarımızla paylaşmaya her zaman hazırız. Pakistan’la ortak projelerimiz de bu yaklaşımımızın güzel bir tezahürüdür.""    Yılmaz, kardeşlik hukuku gereği, Pakistan’ın askeri altyapısının güçlendirilmesi çabalarına katkıda bulunmaktan mutluluk duyduklarını dile getirerek Pakistan Donanması için MİLGEM sınıfı dört korvetin inşa projesinin hiçbir gecikme olmaksızın, belirlenen takvim içerisinde devam ettirilmesini sağladıklarını ifade etti. Yılmaz, ikisi Pakistan’da, diğer ikisi de Türkiye’de inşa edilen gemilerin yapım süreçlerinin birer birer tamamlandığını anlatarak, 2021 yılında, Cumhurbaşkanı Erdoğan'ın, BABUR korvetinin İstanbul’daki suya indirilme törenine Pakistan Cumhurbaşkanı Arif Alvi’yle katıldığını, 2022 Mayıs ayında BADR korvetinin, Cumhurbaşkanı Erdoğan'ın videomesaj gönderdiği bir törenle Karaçi'de suya indirildiğini, geçen yıl kasım ayında ise KHAIBAR korvetinin, Cumhurbaşkanı Erdoğan ve Pakistan Başbakanı Şahbaz Şerif’in katıldıkları bir törenle İstanbul’da suya indirildiğini hatırlattı. Bugün Karaçi’de, Pakistan MİLGEM projesinin dördüncü ve son korveti TARIQ'ınn suya indirilme törenine şahitlik etmekten büyük mutluluk duyduklarını dile getiren Yılmaz, bu dört geminin, Türk savunma sanayi tarafından geliştirilen en modern silah ve sensör sistemleriyle donatıldığını söyledi. ""Daha büyük işbirliklerinin de habercisi olarak görüyoruz"" Yılmaz, hava savunmadan denizaltı savunmaya kadar her türlü askeri görevi icra edebilecek bu dört geminin teslimatlarının 6'şar ay arayla yapılacağını ve ilk teslimatın çok yakında başlayacağını anlatarak, ""İlki bu yıl olmak üzere planlanan tarihlerde Pakistan Deniz Kuvvetlerine teslim edilecek tüm gemilerin, üstün teknolojileri sayesinde oyunun kurallarını değiştirecek şekilde başarılı görevler üstleneceklerine yürekten inanıyorum. Savunma sanayi alanındaki birikimlerimizi dostlarımızla paylaşma irademizin bir göstergesi olan Pakistan MİLGEM Projesi'ni daha büyük işbirliklerinin de habercisi olarak görüyoruz"" diye konuştu. Pakistan ile helikopter ve uçak da dahil olmak üzere birçok farklı alanda savunma sanayi alanında işbirliği yapmaya devam ettiklerini belirten Yılmaz, bu projelerin adım adım hayata geçirilmesinin, iki ülke arasındaki dostluğu güçlendirip perçinleyeceğini kaydetti. Yılmaz, Türkiye-Pakistan savunma işbirliğinin sağlamlaştırılmasının, ulusal çıkarların örtüştüğünün de nişanesi olduğunu ifade etti. MİLGEM Projesi'nde emeği geçen tüm yetkililere ve paydaşlara, Cumhurbaşkanı Erdoğan adına teşekkür eden Yılmaz, konuşmasının sonunda, Türkiye ve Pakistan’dan projeye katkıda bulunan işçi, teknisyen ve mühendisleri kutlayarak, ""Türkiye ile Pakistan arasındaki köklü bağların en somut örneklerinden biri olarak gördüğümüz bu projenin hayırlı olmasını diliyorum. TARIQ korvetinin denizi sakin, pruvası neta olsun. Yaşasın Pakistan-Türkiye dostluğu"" sözlerini kullandı. Törenden notlar Türkiye ve Pakistan ulusal marşlarının okunmasıyla başlayan törende Kur'an-ı Kerim tilaveti yapıldı. Okunan duanın ardından, Pakistan MİLGEM Projesi'nin dördüncü gemisi PNS TARIQ denize indirildi. Konuşmaların ardından Pakistan Deniz Kuvvetleri yetkililerince Cumhurbaşkanı Yardımcısı Yılmaz ve Pakistan Başbakanı Şerif'e geminin maketi takdim edildi. Yılmaz ve Şerif'in katılımıyla sertifika imzalandı, ardından aile fotoğrafı çektirildi ve şeref defteri imzalandı. Öte yandan törenin ardından Yılmaz ve Şerif başkanlığında heyetler arası görüşme gerçekleştirildi."
277,Gözcü İHA TOGAN'ın ilk ihracatı Afrika'ya yapıldı,"Türk savunma sanayii bünyesinde geliştirilen gözcü insansız hava aracı (İHA) TOGAN ilk ihracat başarısına imza attı. Havada görev değişimi/devri yapabilen TOGAN, 30x optik zoom seviyeli gündüz ve kızılötesi görüntü sistemleriyle gece ve gündüz efektif operasyon imkanı sağlıyor.",Savunma,https://www.trthaber.com/haber/savunma/gozcu-iha-toganin-ilk-ihracati-afrikaya-yapildi-785676.html,"STM Savunma Teknolojileri Mühendislik ve Ticaret AŞ, özgün mini İHA platformlarıyla muharebe sahasında yakaladığı başarıyı ihracat performansıyla sürdürüyor. STM, döner kanatlı vurucu İHA KARGU'yu 3 kıtada 10'a yakın ülkeye ihraç etti. Şirket bu başarıya gözcü İHA TOGAN'ı ekledi. TOGAN'ın ilk ihracatı Afrika'da bir ülkeye yapıldı.   2022'de envantere alınmıştı STM'nin taktik mini İHA ailesinin gözcü üyesi olan TOGAN, Türk Silahlı Kuvvetlerinin sahadaki ihtiyaçları doğrultusunda şirketin öz kaynaklarıyla geliştirildi. TOGAN ilk kez 2017 yılındaki Uluslararası Savunma Sanayii Fuarı'nda (IDEF 2017) tanıtılmıştı. Sahada çok sayıda testten başarıyla geçen ve sürekli geliştirilen TOGAN, 2022'de Türk güvenlik güçlerinin envanterine girdi. Özellikle sınır güvenliğinde etkin şekilde kullanılan TOGAN, bu yıl ihracat başarısı yakalayan Türk savunma sanayii ürünleri arasına katıldı. TOGAN'da yeni ihracatlar için birden fazla ülkeyle görüşmeler sürüyor. STM, Afrika'da başka ülkelerle sözleşme aşamasına geldi.   Kesintisiz ve uzun süreli gözetleme sağlıyor Taktik seviye keşif, gözetleme ve istihbarat görevlerinde kullanılmak üzere tasarlanan TOGAN, özgün uçuş kontrol sistemi ve görev planlama yazılımına sahip bulunuyor. Otonom şekilde havada görev değişimi/devri yapabilen TOGAN, operatörlere kesintisiz ve uzun süreli gözetleme imkanı sunuyor. Tek bir TOGAN platformu, 10 kilometre menzilde 45 dakika görev yapabiliyor. TOGAN, 30x optik zoom seviyeli gündüz ve kızılötesi görüntü sistemleriyle gece ve gündüz efektif operasyon imkanı sağlıyor. Platform, özgün oto pilot ve bilgisayarlı görü yazılımları sayesinde otonom olarak hareketli hedef takibi yapabiliyor. Gelişmiş bilgisayarlı görü algoritmaları sayesinde hedef tespit, tanıma, teşhis ve teknik analiz yapabilen TOGAN, görüntü kıymetlendirme çalışmalarında kullanıcıya kolaylık oluşturuyor. Görev değişimi özelliğiyle bir TOGAN'ın bataryası belli seviyenin altına geldiğinde, diğeri otomatik olarak görevi devralabiliyor ve bu sayede kullanıcıya kesintisiz kullanım imkanı sunuluyor.   Vurucu İHA'larla müşterek operasyon Harekat sahasında tek bir er tarafından kolaylıkla taşınabilen ve kullanılabilen Gözcü İHA Sistemi TOGAN, geliştirilen uçuş kontrol, görev planlama ve hedef tespit sistemleri vasıtasıyla diğer STM platformlarıyla da müşterek görev yapabiliyor. TOGAN platformları, müşterek ""yer kontrol istasyonu yazılımı"" vasıtasıyla STM'nin taşınabilir vurucu İHA sistemleri KARGU, ALPAGU ve BOYGA ile gerçek zamanlı, otomatik hedef bilgisi aktarabilecek şekilde tasarlandı. Kara araçlarına da entegre edilen TOGAN, 2021'de düzenlenen bir törende, FNSS'nin insansız kara aracı GÖLGE SÜVARİ ile beraber görev yaptı. Gösterimde, TOGAN, GÖLGE SÜVARİ'den kalkış yapıp görüntüleme görevini yerine getirdikten sonra iniş yaptı."
278,Harran Üniversitesi ve HAVELSAN arasında siber güvenlik işbirliği,"Harran Üniversitesi, HAVELSAN ve Şanlıurfa Teknokent arasında yapılan işbirliğiyle, üniversite öğrencilerine yönelik ""Siber Operasyonları İzleme Uzmanlık Eğitim Programı"" eğitimi verilecek.",Savunma,https://www.trthaber.com/haber/savunma/harran-universitesi-ve-havelsan-arasinda-siber-guvenlik-isbirligi-785666.html,"HRÜ Rektörü Prof. Dr. Mehmet Tahir Güllüoğlu, HAVELSAN ile hayata geçirdikleri programın hem Şanlıurfa için hem de öğrenciler için çok değerli olduğunu söyledi. İstanbul'da gerçekleştirilen 16. Uluslararası Savunma Sanayii Fuarı'na HAVELSAN'ın davetlisi olarak Şanlıurfa Teknokent'in katıldığını ve buradaki çalışmaların çok kıymetli olduğunu gördüklerini aktaran Rektör Güllüoğlu, bu çalışmalara destek vermek istediklerini ilettiklerini ifade etti. Prof. Dr. Güllüoğlu, yapılan görüşmeler sonrası geleceğin en önemli eğitimlerinden olan ve bu alanda boşluğun bulunduğu ""Siber Operasyonları İzleme Uzmanlık Eğitim Programı"" eğitiminin Harran Üniversitesinde verilmesi için çalışmaları kısa sürede tamamladıklarını belirterek, ""Biz de bu eğitimi hemen üstlendik. İnşallah da en kısa sürede bu eğitimi kendi içerisinde başlatacağız. Bu eğitimi alan kişilere verilecek sertifika dünya üzerinde geçerli bir sertifika. Yani akredite olan bir sertifika. Bu yüzden de bizim için son derece kıymetli."" dedi. Prof. Dr. Güllüoğlu, kendilerine verdikleri destekten dolayı HAVELSAN Genel Müdürü Mehmet Akif Nacar ve ekibine teşekkür ederek şöyle konuştu: ""Bu eğitimler kendi içerisinde mühendislik bölümlerinin birçoğunu kapsamakta. İktisat, ekonometri gibi kendi alanında piyasanın istediği ya da bu alanda ihtiyaç duyulan alanlar. Bu eğitimlere kendi içimizdeki bizim hocalarımız da katılacak, aynı zamanda HAVELSAN'ın kendi ekibi olan ve yazılım ekibinden de bir ekip katılacak. Karma bir ekip olacağız inşallah. Bu şekilde bizim hocalarımız da kendilerini geliştirecekler. Bizim yazılım mühendisliğimiz bu sene aktif hale geliyor. Web tasarım ve kodlama bölümlerimiz de bu sene aktif hale geliyor. Bu şekildeki kişilerin yetiştirilmesi, akredite olması ve kendi içerisinde doğru bir şekilde bir yapılaşmanın oluşması bizim için son derece kıymetli. Şu anda bu alanda yetişmiş kişilerin çok yüksek maaşla işe girmeleri söz konusu. Bu sertifikaları alan kişiler sadece Türkiye'de değil dünyada iş bulma olanağına sahip olacaklar. Çünkü buradaki eğitimler, uzman kişiler tarafından veriliyor ve verildiği zaman gerçekten alanında belli bir aşamaya gelmesi söz konusu oluyor. Bu kademede zaman içerisinde buradaki ekiplerin bir kısmını seçerek belki HAVELSAN'ın kendi içerisine de alması söz konusu olabilecek."" Eğitim yaklaşık 3 ay sürecek ""Siber Operasyonları İzleme Uzmanlık Eğitim Programı""na elektrik-elektronik, inşaat, harita, endüstri mühendislikleri, matematik, iktisat, işletme, ekonometri, kamu yönetimi bölümlerinden mezun veya söz konusu bölümlerin 3. veya 4. sınıflarında okuyanlar başvuru yapabilecek. Yaklaşık 3 ay sürecek programda kursiyerlere, siber güvenlik farkındalığı ve bilgi güvenliği, etik hackerlik ve siber güvenlik, temel kriptografi, güvenli yazılım geliştirme, uygulamalı sızma testi, ağ güvenliği, bilgisayar ağları ve iletişim, işletim sistemi güvenliği, web uygulama ve veri tabanı güvenliği konularında eğitim verilecek."
279,ABD'nin tekelini Türkiye kırdı: Donanma'ya kritik güç,"Son yıllarda deniz sistemlerine yönelik çok değerli adımlar atan Türk savunma sanayii kritik bir eşiği daha aştı… Bugüne kadar sadece ABD’nin seri olarak ürettiği havadan hassas deniz mayını yerli/milli imkanlarla geliştirildi. Uzmanlar, Mavi Vatan için çok önemli olan bu kabiliyetin son derece yüksek ihracat potansiyeli olduğu görüşünde.",Savunma,https://www.trthaber.com/haber/savunma/abdnin-tekelini-turkiye-kirdi-donanmaya-kritik-guc-785623.html,"Sadece ülkemizin değil dünyanın da kendi alanında en önemli savunma sanayii fuarlarından biri olan IDEF’23 sona erse de burada ilk kez duyurulan projelerin yankıları devam ediyor… KoçSavunma, MKE ve TÜBİTAK SAGE imzası taşıyan ‘Uçaktan Atılabilir Güdümlü Akıllı Dip Mayını UÇA’ da yankısı devam eden işlerden biri. UÇA aynı zamanda, savunma sanayiinde farklı alanlarda üretim yapan firmaların birlikte çalışarak neler yapabileceğinin de bir örneğini teşkil ediyor.   MALAMAN projesinde ilk filizler atıldı Koç Bilgi ve Savunma Teknolojileri AŞ İş Geliştirme ve Kurumsal Sürdürülebilirlik Birim Yöneticisi Berker Emre Tok, UÇA projesinin önemini anlatmadan önce sürecin nasıl geliştiğinden bahsediyor… 2018’de ‘Malaman’ akıllı dip mayın işi kapsamında bir TÜBİTAK projesinin içerisinde yer aldıklarını anlatıyor Tok ve “Bu yıl itibarıyla projede çok önemli mesafeler kat ettik. Ve geldiğimiz noktada dip mayını seri üretim haline getirdik” bilgisini paylaşıyor. Malaman projesi kapsamında ortaya konan ürünün bu yıl sonuna kadar tüm kalifikasyon testlerinin yapılacağına değiniyor Berker Emre Tok. Sonrasında ise TSK’nın stratejik seviyedeki harekat ihtiyacını karşılayan bir ürünü envantere kazandırmış olacaklarına dikkat çekiyor.   Ürettiğimiz mayını taarruzi bir ürüne çevirdik Malaman’da yapılan çalışmalar sırasında elde edilen birikimi daha farklı kullanabilmek için kolları sıvadıklarını kaydediyor Tok ve devam ediyor: “Malaman projesi sırasında biz akıllı mayının manyetik, akustik ve basınç sensörlerinden oluşan elektronik modülünü ürettik. Bu modülü dünyadaki değişik uygulamalarda olduğu gibi uçaktan atılabilen taarruzi bir silaha çevirme düşüncesi yıllar içinde gelişti. Sonrasında işler daha somut bir hal aldı ve bizim ısrarlı anlatımlarımız sonunda bir sinerji ortaya çıktı ve hızlı bir konsept oluşturmamızı sağladı. Havadan hassas mayınlama olarak en genel haliyle anlatabileceğimiz konsepte UÇA ismi verildi.     Düşmanın hedefi olmadan mayınlama yapılacak Berker Emre Tok, UÇA’nın ister savaş uçağı ister insansız hava araçlarından atılabileceği bilgisini de paylaşıyor ve söz konusu mühimmatın yaklaşık 120 km’nin üzerinde bir mesafeden istenilen sahaya atılabildiğini anlatıyor. “Siz bu mesafeden atabildiğiniz için haliyle hava aracınız düşman silahların menziline girmeden bunu başarmış oluyor” diyen Tok’a göre UÇA ile düşmanın deniz harekat sahası bu yöntemle etkin bir şekilde kontrol edilebiliyor.   Türk SİHA’larıyla beraber ihraç edilebilir UÇA’nın Türk Silahlı Kuvvetleri’ne deniz harekatlarında çok büyük stratejik katkılar sağlayacağının altını çizen Tok, yakın gelecekte söz konusu projenin ihracatı noktasında da sıkça haberler duyabileceğimizi anlatıyor: “Hem taarruzi amaçlı hem de düşman deniz sahalarının kontrol edilmesinde kullanılabilen çok maksatlı bir yeteneği Türk Deniz Kuvvetleri’ne kazandırmış olmanın heyecanını yaşıyoruz. Umarız UÇA belli aşamalardan sonra seri üretime geçecek ve büyük bir stratejik yetenek halini alacak.   Son yıllarda Türk SİHA’ların dünyanın dört bir yanından talep gördüğünü biliyoruz. UÇA, aslında yerli/milli SİHA'ların da potansiyelini artıran bir ürün. Bu kapsamda yakın gelecekte SİHA’larla beraber UÇA kabiliyetinin de ihraç edilmek istediği haberlerini sıkça duyabiliriz.”"
280,'Ebabil'de sona gelindi: Zırhları delip geçiyor,"Güvenlik güçlerinin en önemli caydırıcı özelliklerinden biri, kullandıkları mühimmatın karşı tarafa verdiği hasardır. Bu konuya odaklanan Türk mühendislerinin geliştirdiği ve ‘Ebabil’ ismini verdiği teknoloji, aslında dünyada pek örneği olmayan bir iş. Söz konusu teknoloji sayesinde çok bilinen ve sık kullanılan zırhlar, rahatlıkla delinebiliyor.",Savunma,https://www.trthaber.com/haber/savunma/ebabilde-sona-gelindi-zirhlari-delip-geciyor-785138.html,"IDEF’23 Savunma Sanayii Fuarı’nda herkesin gözü kulağı tanklar, SİHA’lar, füzeler gibi projelerin üstünde olsa da aslında arka planda harp sahası için son derece kritik teknolojiler geliştiren firmaların varlığı da dikkat çekiciydi… Fuarın katılımcılarından HC Ar-Ge'nin geliştirdiği Ebabil teknolojisi de bunlardan biri… Genel Müdür Cengiz Durmuş, söz konusu kabiliyetin sadece Türkiye için değil dünyada da bir ilk olduğu iddiasında. Durmuş’a göre Ebabil, Türk savunma sanayiinde yakın zaman sonra en çok konuşacağımız gelişmelerden biri olacak…   Tüm mermi çaplarına uygulanabiliyor Cengiz Durmuş, Ebabil’i daha net anlayabilmemiz için önce kısa bir bilgi paylaşıyor. Bir merminin içinde kapsül, kovan, barut ve mermi çekirdeği olduğuna dikkat çekiyor. Ebabil, mermi çekirdeğine uygulanan bir teknoloji olarak öne çıkıyor. Ebabil teknolojisi uygulanan mermilerin orijinallerine oranla çok daha hızlı ve daha yüksek kinetik enerjiye sahip olduğunu anlatıyor Durmuş ve “Bu teknoloji bilinen tüm mermi çaplarına kullanılabiliyor. 6,35’ten tutun da 175 mm obüs mermisine kadar hepsine Ebabil uygulamak mümkün” ifadesini kullanıyor.   En çok kullanılan zırhları delip geçiyor Sahip olduğu yüksek hız ve kinetik enerji haliyle çok kritik kabiliyetleri beraberinde getiriyor. Durmuş’a göre merminin menzilinin artması ya da vurduğu yerdeki etkinin kat be kat fazla olması bunlardan biri. Cengiz Durmuş, HC Ar-Ge olarak 10 yılı aşkın bir süredir söz konusu teknolojiyi geliştirmek için çok yoğun bir şekilde çalıştıklarından bahsediyor ve ulaştıkları kabiliyetin sadece Türkiye için de dünyada da tek olduğunu iddia ediyor.   Ebabil’i denedikleri 50X50 ebatlarında zırh çeliği önünde sistemi anlatıyor Durmuş ve sözlerini şöyle tamamlıyor: “Genelde personel taşıyıcı araçların zırhında bu malzeme kullanılıyor. Biz bu malzemeye tüfekten çelik uçlu mermiyle, 44 Magnum’la hatta dünyanın en büyük seri üretilmiş tabancası olan Smith Wesson 500 ile atışlar yaptık. Herhangi bir penetrasyon yani atış yapılan yerde delinme olmadı. Fakat tüfekle dahi delinmeyen zırha ebabil teknolojisiyle üretilmiş mermi çekirdeğini tabancayla ateşlediğimizde delinme çok net şekilde görülüyor. Bunu merminin Ebabil teknolojisi sayesinde ulaştığı hızla yapıyoruz. Tahribatı yüksek olan bu çekirdeğin zırh çeliğini bir karton gibi deldiğini görüyoruz. Bu ürünün tasarımı tamamen bize ait. Bizim ürettiğimiz ve geliştirdiğimiz bir teknoloji. Sahada dengeleri doğrudan etkileyebilecek olan Ebabil’i yakın gelecekte envanterde göreceğimize inanıyoruz.”
 "
281,ASELSAN bir yıllık ihracat sözleşmesini 6 aya sığdırdı,"Türk savunma sanayisinin öncü şirketlerinden ASELSAN, bu yılki ihracat performansıyla dikkati çekiyor. ASELSAN Genel Müdürü Ahmet Akyol, ""İhracat rakamlarında, yeni imzaladığımız sözleşmelerde geçen yılın tamamını ilk yarıda yakalamış durumdayız. Artırarak devam ettireceğiz bunu"" ifadelerini kullandu.",Savunma,https://www.trthaber.com/haber/savunma/aselsan-bir-yillik-ihracat-sozlesmesini-6-aya-sigdirdi-785058.html,"ASELSAN Genel Müdürü Ahmet Akyol, Türkiye'nin teknolojideki gurur kaynağı, lider şirketi ASELSAN'ın 16. Uluslararası Savunma Sanayii Fuarı'nda (IDEF'23) 20'yi aşkın ürünü ilk kez sergilediğini, toplamda 500'ü aşkın ürün tanıttığını söyledi. Bu yıl IDEF'te yabancı ilgisinin geçmiş yıllara göre daha fazla olduğunu dile getiren Akyol, ""Özellikle Türk Silahlı Kuvvetlerinin başarılı faaliyetleri ve onunla entegre olmuş Türk savuma sanayisinin son dönemde yaptığı atılımlar artık burayı bir marka haline getirmiş. Geçtiğimiz yıllarda gördüğümüz manzaraya baktığımız zaman burada artık Türkiye savunma sanayisinde bir marka ve Türkiye ile işbirliği yapmak için gelen kullanıcılar, ziyaretçiler görüyoruz"" dedi. Bu değişimin net olarak hissedildiğini dile getiren Akyol, şöyle devam etti: ""Son dönemde özellikle ülkemizin uluslararası camiada gösterdiği başarılı hamleler bize çok somut yansımalarını gösteriyor. Birçok paydaşımızla değişik ihracat görüşmeleri yapıyoruz. ASELSAN olarak bu yılın ilk yarısında geçtiğimiz yılın tamamını ihracat rakamı olarak yakalamış durumdayız. Önümüzdeki dönemde bu ilgi çok daha büyük projeleri somut olarak işleteceğimizi de bize gösteriyor. Orta Doğu'dan, Doğu Avrupa'dan, Asya'dan, Güney Amerika'dan, Güney Afrika'dan, birçok ülkeden artık 'Türkiye ile savunma sanayisinde işbirliği yapalım' diye onlarca heyeti ağırladık. Çok faydalı, gelecek açısından çok umut verici gördüm.""   Cumhurbaşkanı Erdoğan'ın Körfez gezisinin yansımaları Orta Doğu'daki dost ve müttefik ülkelerin Cumhurbaşkanı Recep Tayyip Erdoğan'ın seyahatinden sonra çok somut, büyük projelerde daha kararlı şekilde ilerlediğini gördüklerini vurgulayan Ahmet Akyol, şu değerlendirmelerde bulundu: ""Bazı anlaşmaları sonuçlandırdık. Bazı firmalarımız, gerek ASELSAN, gerek diğer firmalarımız ve bir kısım büyük projelerin de artık önemli aşamalarını geçiyor durumdayız. Özellikle son seyahatin çok faydalı olduğunu buradaki temaslarımızdan anlıyoruz. Somut, sonuca dayalı ve çok büyük ölçekli projeleri artık bizimle konuşuyorlar. Bir kısmıyla ilerledik, imzaladık, imzalıyoruz. Ben, bölgesel olarak, Türkiye'nin artık savunma sanayisinde bir güç, marka olarak kabul edildiğini ve burayı bütün bu ülkelerin artık bir işbirliği yapılacak ülke olarak değerlendirdiğini hissediyorum. İnşallah önümüzdeki dönem çok büyük anlaşmaları, geçtiğimiz haftalarda olduğu gibi, Türkiye'nin yaşayacağını şimdiden buradaki temaslarımızdan söyleyebilirim.Tabii Sayın Cumhurbaşkanı'mızın açılış konuşmasında gösterdiği bir yaklaşım da var Türkiye Cumhuriyeti Devleti'nin. Bir taraftan bu ülkelerle ticari olarak konuşmakla beraber teknolojimizi de paylaştığımızı, yetkinliklerimizi belli ölçüde açacağımızı ve kazan-kazan üzerine bir yöntemle bu ilişkileri sürdüreceğimizi beyan ediyoruz.""   ""Teknolojide liderlik etmeye devam eden bir ASELSAN'ı milletimiz görecek"" ASELSAN olarak çok değişik alanlarda, çok ciddi yetkinliklerinin bulunduğunu vurgulayan Akyol, son dönemde yüksek teknolojiye, yapılamayanı yapmaya, zorluk seviyesi yüksek, orta ve küçük ölçekli firmaların yapamadığı niş alanlara odaklandıklarını aktardı. Fuara hava savunmada 4 yeni ürünle geldiklerini, bunların son derece karışık sistemler olduğunu anlatan Ahmet Akyol, şunları kaydetti: ""Çok ileri seviye teknolojilerdeki radarlarımızı getirdik. Milli Muharip Uçağımızdan İHA'larımıza, F16'larımıza entegre edeceğimiz, bununla birlikte yine bu hava araçlarının en kritik bileşenlerinden kameraları getirdik. Bir tanesini de geçtiğimiz günlerde tamamladık. Bu hafta da uçuşunu bitirmiş olduk. Şunu söyleyebilirim muadilleriyle çok rahat kıyaslanabilen ve birtakım özellikleriyle daha iyi performans verdiğini artık uçarak da doğrulamış olduk. Bununla birlikte dost-düşman tanıma sistemleri, hava savunma sistemleri, füze sistemleri baktığımız zaman yine güdümlü mühimmatlarımız ki son dönemde, Ukrayna-Rusya Savaşı'nın da etkisiyle, çok yoğun ilgi görüyorlar. Bütün hepsi ileri teknoloji, yapılamayanın yapıldığı ve odaklanıldığında çok yüksek teknik kabiliyet aktaran ürünler. Bu anlayışla, bu vizyonla hem kendi kahraman Mehmetçiğimize hem de oradan aldığımız güçle global müşterilere bu anlayışı sürdürüp ihracat odaklı büyümeyi devam ettireceğiz. Bu sene, ihracat rakamlarında, yeni imzaladığımız sözleşmelerde geçen yılın tamamını ilk yarıda yakalamış durumdayız. İnşallah artırarak devam ettireceğiz bunu. Odaklanmış, yapılamayanı yapan, ihracat odaklı büyüyen ve Türk milletine, Türk devletine teknolojide liderlik etmeye devam eden bir ASELSAN'ı milletimiz görecek."" Fuar sürerken sahadaki testler hız kesmedi IDEF'in birtakım kabiliyetleri göstermenin vesilesi olduğunu ama bir taraftan arkada büyük bir mühendislik ordusunun çalışmaya devam ettiğini anlatan Akyol, ASELSAN'lı mühendislerin, alt yüklenicilerin, paydaşların iddialı takvimlerle Türk Silahlı Kuvvetlerine yetkinlik kazandırmayı sürdürdüğünü belirtti. Son dönemde SİHA'ların dünya çapında bir marka haline geldiğine işaret eden Akyol, sözlerini şöyle sürdürdü: ""Bunların faydalı yükleri de bir o kadar kritik. Mehmetçiğimizden aldığımız geri bildirimler, platform üreticilerimizden aldığımız geri dönüşlerle zaten daha iyi kameraları yapmayı tasarlamıştık, çalışmaları başlatmıştık. Bugünlerde ürünleri tamamlayıp uçurabilir hale geldik. Uçunca laboratuvarda anlatmak değil, gerçek sahada göstermiş oluyorsunuz. İlk sonuçları aldığımızda gururla şunu söyleyebilirim: Artık dünyada alanında en iyi diyeceğimiz sınıfta kameraları yapan, üreten, dizayn eden bir firma olarak bu yolculuğa devam edeceğimizi söyleyebilirim. Önümüzdeki günlerde zaten kahraman Mehmetçiğimizle bunlar buluşacaklar."" Millileştirme 1 milyar doları ülkede tutacak Ahmet Akyol, ASELSAN olarak millileştirme çalışmalarını bir misyon olarak ortaya koyduklarını ve konuya ""seçenek değil, zorunluluk"" olarak yaklaştıklarını belirtti. ASELSAN'ın liderlik ettiği büyümede, beraberlerinde ekosistemin, paydaşlarının da büyüdüğüne işaret eden Akyol, bugüne kadar 700'ü aşkın ürünü millileştirdiklerini, IDEF'te millileştirilmiş 108 ürünü sergilediklerini, bunların ASELSAN sistemlerinde kullanılan parçalardan oluştuğunu söyledi. Akyol, şöyle konuştu: ""Son 3-4 yılda Savunma Sanayii Başkanlığımızın liderliğinde başlatılmış çalışmalarla 300 milyon dolar millileştirerek kazandığımız, gerçekleşmiş çalışmamız var. Millileşen ürünlerin önümüzdeki 3 yıllık projeksiyonda 1 milyar dolara yakın Türkiye'de katma değer oluşturmasını bekliyoruz. Bunun istihdama da etkisi çok büyük. Yüksek teknoloji ürün geliştiren bu ekosistemi büyütmeye etkisi çok büyük. Bununla birlikte ASELSAN'ın kalite standartlarını alttaki firmalarımıza taşımış oluyoruz. Onların bu standarda erişip bizle çalıştıktan sonra başka mecralara, ihracat dahil bu ürünleri taşımalarına da yardımcı oluyoruz. Dolayısıyla bugün 5 bin 500'ü aşkın bir ekosistem firmamız var bizim. Bunlarla bugüne kadar 700 ürünü millileştirip 300 milyon doları da Türkiye'de bırakmış ve önümüzdeki dönem 1 milyar dolara yakın bir dövizi Türkiye'de tutacak bir çalışmayı da bitirmiş durumdayız. Hız kesmeden devam ediyoruz. Burada yeni 20 firmamızı stratejik ortak olarak dahil ettik bu yürüyüşe. ASELSAN büyüdükçe teknoloji Türkiye'de gelişecek. Özellikle gençlerimiz, yeni mezun, yeni iş hayatına atılan gençlerimiz için de çok büyük bir ekosistemi hazırlıyoruz. Keyifli, zevk alacakları, kendilerini gösterebilecekleri bir ekosistem geliştiriyoruz."" Sivil alandaki çalışmalar artarak devam edecek ASELSAN'ın bir yanda da sivil teknolojilere yönelik çalışmalar yürüttüğüne işaret eden Akyol, özellikle yenilenebilir enerjiye çok ciddi yatırımlar yaptıklarını söyledi. Türkiye'nin ilk milli rüzgar türbininin kurulumunun bugünlerde İzmir'de yapıldığını belirten Akyol, şirketin sivil alanlara yönelik çalışmalarına ilişkin de ""Kendi mühendislerimizin tasarladığı ve ürettiği bir sistem. Bununla birlikte yine ulaşımla ilgili ciddi projelerimiz var. Elektrikli otobüslerimiz var. Türkiye'nin değişik yerlerinde ASELSAN'ın elektrikli kısımlarını tasarladığı sistemler kullanımda"" ifadelerini kullandı. Metro ve trenler için sinyalizasyon sistemlerinin olduğunu vurgulayan Akyol, Fuarda BMC'yle bir protokol imzaladıklarını da duyurdu. ""Hibrit dediğimiz, elektrikli artı konvansiyonel tahrik sistemlerinden oluşan, motor kısmını BMC'nin motor şirketinin geliştirdiği, bizim elektronik kısımlarını, elektronik diferansiyelini geliştirdiğimiz ve daha uzun menzili ve daha yüksek güçleri sağlayacak bir sistem"" diyen Akyol, sözlerini şöyle tamamladı: ""Kamu güvenliğine yönelik kamu haberleşmesine yönelik sistemlerimiz var polislerimiz, jandarmalarımız için. Son depremde JEMUS olarak adlandırdığımız Jandarma Muhabere Sistemi'miz kesintisiz hizmet verdi. Tüm bu savunma alanındaki faaliyetlerimizi, işte sınır güvenliğini aktarıyoruz. Yapay zeka tabanlı ihlal tespit işlemlerimiz var ki Bilkent Üniversitemizle işbirliği halinde geliştirdiğimiz sistemler. Dünyada önemli bir yetenek çok hassas bir konumlama yeteneğiyle her türlü ihlali çok hassas tespit edilen sistemlerimiz var, bunlar kullanımda. Bu sistemlerle aynı zamanda geleceğin sistemlerini de buluşturuyoruz. Bir kısmında yapay zeka, bir kısmında doğal dil işleme, görüntü işleme gibi çok yetkin çok ileri teknoloji sistemleri kendi sistemlerimizde buluşturuyoruz. Dolayısıyla bu sivil alandaki çalışmalarımızı da artırarak devam ettireceğiz. Bu teknolojik yetkinliğimizi bu tarafa da taşımaya devam edeceğiz."""
282,Yerli motorlu ilk zırhlı araçlar teslimata hazırlanıyor,"BMC, yıl sonunda Türk Silahlı Kuvvetlerine (TSK) yerli motorlu zırhlı araç teslimatına başlayacak.",Savunma,https://www.trthaber.com/haber/savunma/yerli-motorlu-ilk-zirhli-araclar-teslimata-hazirlaniyor-784944.html,"Türk savunma sanayisinin kara aracı üreticilerinden BMC, geliştirdiği ve ürettiği platformları, araçlara ilişkin güncel gelişmeleri 16. Uluslararası Savunma Sanayii Fuarı'nda (IDEF'23) sergiledi. Fuarda, Çok Amaçlı Zırhlı Araç VURAN 4x4, BMC Power tarafından üretilen 400 beygir gücündeki TUNA motoruyla yerini aldı. BMC Savunma Sanayi Genel Müdür Yardımcısı Mehmet Altınhan, VURAN'ın 2019'dan beri TSK, Emniyet Genel Müdürlüğü ve Jandarma Genel Komutanlığının hizmetinde olduğunu söyledi.   ""Seri üretim aşamasına geçmiş bulunmaktayız"" Altınhan, fuarda VURAN'ı yerli motorla sergilediklerini ifade ederek, ""Yerli motor test ve kalifikasyon faaliyetleri tamamlanmak üzere. Uzun süredir üzerinde çalışıyoruz. Kendi iç testlerimizi tamamlamıştık. Şu anki testleri heyetlerimizle gerçekleştiriyoruz. Seri üretim aşamasına geçmiş bulunmaktayız."" dedi. BMC Power'ın, test tezgahında kendi testlerini tamamladıktan sonra prototip motorları üretip BMC'ye teslim ettiğini anlatan Altınhan, bu motorlarla birkaç araç üzerinde yol testlerini gerçekleştirdiklerini dile getirdi. Altınhan, ""Bu testleri tamamladıktan sonra en son heyetlerimizle test ve kalifikasyon muayenelerine devam ettik. Neredeyse tamamlanmak üzere. Tamamlandıktan sonra seri üretim faaliyetlerini gerçekleştireceğiz."" diye konuştu.   ""Bu yıl sonunda ciddi oranda yerli motorlu araç teslimatını gerçekleştireceğiz"" Mehmet Altınhan, yerli motorlu VURAN teslimatının ne zaman başlayacağına ilişkin soruya, ""İlk etapta 2019'da VURAN aracını ithal motorla ürettik. Yüzlerce araç envanterde hizmetini görmekte. Sözleşme gereği son parti teslimatlarının yerli motorla olması gerekiyordu. Bu şekilde bu faaliyetleri yürütüyoruz. Bu yıl sonunda ciddi oranda yerli motorlu araç teslimatını gerçekleştireceğiz."" yanıtını verdi. Altınhan, VURAN'ı bu yıl bir ülkeye daha ihraç edeceklerini, birçok ülkenin envanterinde de bu araçların kullanıldığını kaydetti. VURAN'ın yurt içinde ve dışında yoğun şekilde kullanıldığına işaret eden Altınhan, ""VURAN aracına TUNA motorunu entegre ederek çok önemli bir hale getirdik. İthal muadiliyle kıyasladığımızda gerek tork, gerek güç kapasitesi çok daha iyi durumda."" ifadelerini kullandı."
283,Mehmetçik’e yeni yol arkadaşı: ‘Keçi’ en zorlu şartlar için üretildi,"Robotik ürünlerin askerlerle birlikte hareket ettiği konsept yaygınlaşıyor. Bu alandaki talebe göre farklı ürünler geliştiren Türk savunma sanayii firmalarının son işlerinden biri de Keçi… Söz konusu robot köpek askeri timde ‘kol’ görevi üstleniyor ve çamur, engebeli arazi, mayın bölgesinde keşif gibi zorlu görevleri başarıyla yerine getiriyor.",Savunma,https://www.trthaber.com/haber/savunma/mehmetcike-yeni-yol-arkadasi-keci-en-zorlu-sartlar-icin-uretildi-784698.html,"İstanbul’da düzenlenen Uluslararası Savunma Sanayii Fuarı’nda (IDEF) gözler her ne kadar uçaklar, tanklar, insansız hava araçları ve deniz platformları gibi dev işlerde olsa da aslında güvenlik güçlerinin ihtiyaçları doğrultusunda küçük ama çok kritik çalışmalar da dikkat çekiyor… Bu ürünlerden biri de BİTES imzası taşıyan Keçi isimli robot köpek… Bu konsept her ne kadar ‘yeni’ olmasa da son dönemlerde bu tür robotik platformların harp sahasında üstlendiği kritik roller giderek artıyor. Türk savunma sanayii de bizzat ilgili güvenlik kurumlarının taleplerine göre geliştirdiği sistemlerle ihtiyaçlara çözüm üretiyor.   Türkiye’nin arazi yapısı için en uygun konsept BİTES Genel Müdürü Uğur Coşkun, platformla ilgili bilgiler paylaşırken önce ilginç bir detaydan bahsediyor… Bugüne kadar kimi insansız araçların palet ya da tekerlekli yapılarda olduğunu anımsatıyor ve yaptıkları testlerde bu türün aslında Türkiye’nin coğrafi özelliklerine pek de uygun olmadığı sonucuna ulaştıklarını anlatıyor. Söz konusu denemelerde en olumlu sonuçları dört bacaklı sistemlerde aldıklarını söylüyor Coşkun ve Keçi’yi de buna göre dizayn ettiklerinden bahsediyor. Dört bacaklı yapısı Keçi’yi sarp arazilerde, kayalıklarda ya da en zorlu dağlık bölgelerde dahi görevini başarıyla tamamlayan bir oyuncuya dönüştürüyor.   25 kilogram yükü iki saat boyunca taşıyabiliyor Bu tür platformların birden fazla görevi üstlenebildiğini biliyoruz… Keçi’nin sahip olduğu imkan ve kabiliyetleri soruyoruz Uğur Coşkun’a… Keçi’nin anlık 80 kilogram taşıma kapasitesi olduğuna dikkat çekiyor. Eğer üzerine 25 kilogramlık bir faydalı yük yüklerseniz Keçi bunu iki saat boyunca istediğiniz noktaya götürebiliyor. Keçi’nin su ve çamurun içinde rahatlıkla yol alabildiğini belirtiyor Coşkun ve “Karşılaştığı kimi diğer coğrafi engelleri de aşabilecek bir üründen bahsediyoruz. Otonom bir robot köpek olarak tanımladığımız Keçi’yi sahadaki güvenlik güçlerimizle beraber çalışabilecek bir hale getireceğiz. Keçi, askerimizin bir nevi ‘kol arkadaşı’ olacak” diyor.   Üzerindeki sim kart sayesinde askerlerle iletişim kuracak Keçi’nin en dikkat çeken özelliklerinden biri de sahip olduğu 360 derece görüntü kapasiteli kamerası… Uğur Coşkun, Keçi’nin üzerinde bir sim kart bulunduğunu ve yine BİTES imzalı olan ATOK sistemi üzerinden gördüğü her şeyi anlık olarak güvenlik birimlerine aktardığını anlatıyor. Keçi’nin tek bir kişi tarafından dahi kolaylıkla kontrol edilebilen bir ürün olduğuna dikkat çeken Coşkun, sözlerini şöyle tamamlıyor: “Askeri birliğimiz bölgeye intikal ettiğinde Keçi kendisine verilen emirlere uyacak ve istenilen yere gidecek. Birliğin ihtiyacı olan keşfi yapacak. Bir malzemenin iki nokta arasında taşınması gerekiyorsa bu görevi de yerine getirecek. Mehmetçik için en zorlu alanlardan biri de terör örgütüne ait mağaralar. Keçi, burada da görev yapacak ve mağara operasyonlarında da önemli roller üstlenecek.   Keçi kendisinden istenilen görev tiplerine göre programlayabileceğimiz bir platform. Bu haliyle oldukça esnek bir yapısı var. Keçi’yi ortaya çıkarırken kullandığımız kasa ve içindeki sistemler tüm testlerimizi geçti. Otonom kabiliyetlerini de her geçen gün daha çok geliştiriyoruz. Talep gelmesi halinde 6 ay içinde istenilen özelliklerde bir Keçi’yi ilgili kuruma teslim edebilecek noktadayız.”
 "
284,IDEF 2023'te yerli imkanlarla üretilen söndürme kiti de sergileniyor,"Uluslararası Savunma Sanayii Fuarı'nda yerli ve milli imkanlarla geliştirilen ürünler sergileniyor. O ürünlerden biri de 7,5 tona kadar su taşıma kapasitesine sahip yangın söndürme kiti. TRT Haber ekibi, yüzde 100 yerli olarak üretilen o kiti görüntüledi.",Savunma,https://www.trthaber.com/haber/savunma/idef-2023te-yerli-imkanlarla-uretilen-sondurme-kiti-de-sergileniyor-784642.html,"Sıcakların etkili olmasıyla tüm dünyada olduğu gibi Türkiye de orman yangınlarıyla mücadeleye başladı. Yangınlarda rezerv güç olan Türk Silahlı Kuvvetleri ile birlikte, jandarma, Orman Genel Müdürlüğü ve Emniyet de Askeri Fabrikalar Genel Müdürlüğü'nün ürettiği yangın söndürme kitini aktif olarak kullanıyor. Yüzde 100 yerli yangın söndürme kiti Uluslarası Savunma Fuarı IDEF 2023'te sergilenen ve yüzde 100 yerli imkanlarla üretilen yangın söndürme kiti 3 farklı helikopterde kullanılmak üzere 3 farklı kapasitede üretiliyor. En küçük kapasiteli olan 1,5 ton, en büyüğü ise 7,5 ton su taşıyabiliyor. Yangın söndürme kitinde; halat seti, güç kutusu, kontrol mekanizması ve denizden kurtarma teçhizatı da bulunuyor. Kit, herhangi bir olumsuz durumda denize düşse bile kolayca bulunabiliyor. Kamera: Hakan Demir"
285,Savunma sanayiinde yeni sözleşme: Milli İHA'lar MİLSAR radarı ile izleyecek,Türk Havacılık Uzay Sanayii (TUSAŞ) tarafından üretilen insansız hava araçları (İHA) için MİLSAR radarı temin edilecek.,Savunma,https://www.trthaber.com/haber/savunma/savunma-sanayiinde-yeni-sozlesme-milli-ihalar-milsar-radari-ile-izleyecek-784638.html,"TUSAŞ, 16'ncı Uluslararası Savunma Sanayii Fuarı (IDEF'23) kapsamında METEKSAN Savunma ile İHA Programları MİLSAR SAR/MTI Radar Sistemi ve Otomatik Kalkış / İniş Sistemi Tedariği Sözleşmesi imzaladı.   Çok Modlu Hava Radarı MILSAR; istihbarat, keşif-gözetleme, baskılama ve taarruz operasyonları için hava platformlarında kullanılmak üzere tasarlandı. Potansiyel hedeflerin tespit ve takibini ""hareketli hedef tespit"" (MTI) modları ile yapan radar, her hava durumunda yüksek çözünürlüklü radar görüntüsü, hedef sınıflandırma ve arazi topografyası üretme için Sentetik Açıklıklı Radar (SAR) modlarına sahip bunuyor. Otomatik Kalkış / İniş Sistemi ise İHA'ların iniş ve kalkışlarını otomatik olarak yapmasını sağlayan radar teknolojileri tabanlı bir çözüm sunuyor."
286,Roketsan ihracatını 500 milyon dolara çıkarmayı hedefliyor,"Roketsan Genel Müdürü İkinci, IDEF'23'te ürünlerine ilginin çok yüksek olduğunu belirterek, ""Çok kısa zamanda bunları ihracat başarısı olarak göreceğiz. Yıl sonunda 500 milyon dolarların üzerinde bir ihracat seviyesine ulaşmayı temenni ediyoruz."" dedi.",Savunma,https://www.trthaber.com/haber/savunma/roketsan-ihracatini-500-milyon-dolara-cikarmayi-hedefliyor-784558.html,"Dünyanın en büyük savunma sanayisi buluşmalarından olan ve bu alanda önemli bir tanıtım, pazarlama ve iş birliği platformu haline gelen Uluslararası Savunma Sanayii Fuarı (IDEF'23) devam ediyor. Cumhurbaşkanlığı himayelerinde, Milli Savunma Bakanlığı ev sahipliğinde, Türk Silahlı Kuvvetlerini Güçlendirme Vakfı (TSKGV) yönetim ve sorumluluğunda, Tüyap Tüm Fuarcılık Yapım AŞ organizatörlüğünde gerçekleştirilen fuar, Tüyap Fuar ve Kongre Merkezi'nde düzenleniyor. Fuarda yerini alan Roketsan, ilk kez sergilediği UMTAS GM, MAM-L IIR, MAM-T IIR, SİPER, İHA-230, Mobil Hava Savunma Sistemi ve KMC-U ürünleriyle Uluslararası Savunma Sanayii Fuarı IDEF'23'te yerini aldı. 7 ürün ilk kez sergileniyor Roketsan'ın fuarda ilk kez sergilediği ve tanıtımını gerçekleştirdiği ürünleri yerli ve yabancı ziyaretçilerden ve şirketlerden yoğun ilgi gördü. Fuarda Roketsan'ın 7 ürünü ilk kez sergileniyor. Bu ürünler arasında; Uzun Menzilli Tanksavar Füze Sistemi UMTAS'ın menzili daha da artırılmış versiyonu UMTAS GM, SİHA'lar ile birlikte tüm dünyaya nam salan Mini Akıllı Mühimmat ürün ailesinin Kızılötesi Görüntüleyici Arayıcı (IIR) başlıklı versiyonları MAM-L IIR, MAM-T IIR, Türkiye'nin önemli bir ihtiyacını karşılayacak olan Uzun Menzilli Hava Savunma Sistemi SİPER, çığır açan teknolojilerden biri olan Havadan Karaya Balistik Süpersonik Füze İHA-230, günümüz harp sahası şartlarına uygun olarak geliştirilen Mobil Hava Savunma Sistemi ve Taktik Füze Fırlatma Sistemi KMC'nin yeni geliştirilen versiyonu KMC-U IDEF'23'te Roketsan standında ilk kez sergilenen ürünler oldu. ""Fuara ilgi ve katılım seviyesi çok yüksek"" Roketsan Genel Müdürü Murat İkinci, yaptığı açıklamada, IDEF'in Türk savunma sanayisinin ürünlerini uluslararası müşterileri ile buluşturmak için çok önemli bir aktivite olduğunu belirterek, ""Fuara ilgi ve bu yılki katılım seviyesi çok yüksek. Bizim açımızdan çok sevindirici bir gelişme."" diye konuştu. Roketsan olarak Türk savunma sanayisinin geliştirdiği en üst seviye ürünleri burada tanıttıklarını dile getiren İkinci, sözlerini şöyle sürdürdü: ""7 tane yeni ürünümüzü IDEF Fuarı'nda görücüye çıkardık. Bundan sonraki aşamalarda da bunların ihracata dönerek mutlaka ülkemize bir şekilde katma değer sağlayacak aşamaya gelmesine gayret gösteriyoruz. Bu bağlantıların kurulması, uluslararası müşteriler ile Türk savunma sanayisinin bir araya gelmesi için IDEF en önemli fuarlarımızdan birisi. Katılım açısından da bizim için çok sevindirici bir gelişme olarak görüyoruz."" ""Yeni sözleşmelerin ön görüşmelerini yapıyoruz"" Murat İkinci, fuarda en fazla ilgiyi ""insansız hava araçlarında kullanılan akıllı mühimmatlarının"" çektiğini belirterek, bu yıl ilk kez UMTAS GM, MAM-L IIR, MAM-T IIR, SİPER, İHA-230, Mobil Hava Savunma Sistemi ve KMC-U ürünlerini IDEF'23'te sergilediklerini söyledi. Uzun Menzilli Tanksavar Füze Sistemi UMTAS'ın 50 kilometre menzile kadar genişletişmiş versiyonlarını ziyaretçilerin beğenisine sunduklarını anlatan İkinci, ""Bu ürünümüz de çok ilgi çekiyor. Bunun yanı sıra Roketsan'ın hava savunma ürünleri, tanksavar ürünleri, gemisavar ürünleri, Atmaca ve Çakır füzeleri, İHA mühimmatları gibi çok geniş bir ürün ağına sahibiz. Bu ürünlerimizi hem ziyaretçilerimiz hem de uluslararası müşterilerimiz ile bir araya getirmeye gayret gösteriyoruz."" İkinci, fuarda Roketsan'a ve Roketsan'ın ürünlerine uluslararası ilginin yüksek olduğunu kaydederek, yeni sözleşmeler olduğunu ve şu anda bunların ön görüşmelerini yaptıklarını anlattı. İkinci, ""Çok kısa zamanda bunları ihracat başarısı olarak göreceğiz. Roketsan, şu anda ihracat konusunda çok hızlı yükselen bir ivmeye sahip. 2022 sonunda yüzde 35'e ulaşan bir ihracat düzeyimiz var. Bu yıl sonunda bunu yüzde 50 seviyelerine çekip 500 milyon dolarların üzerinde bir ihracat seviyesine ulaşmayı temenni ediyoruz."" diye konuştu. ""Dünyanın her yerinden ürünlerimize ilgi var"" İkinci, genelde hangi ülkelerden ilgi olduğuna yönelik soru üzerine, şu açıklamalarda bulundu: ""Dünyanın her yerinden ürünlerimize ilgi var. Hava savunma ürünleri, İHA'larımızda kullanılan akıllı mühimmatlarımız, tanksavarlarımız. Bunların hepsi potansiyeli yüksek olan ürünler ve ihraç ediyoruz. Dünyanın her tarafından müşterilerimiz var. En doğudan en batıya kadar bütün ülkelere neredeyse bu konuda hizmet sağlıyoruz. Bunun içerisinde Avrupa pazarı da dahil olmak üzere."" İkinci, hava savunma sistemleri ve İHA'larda kullanılan mühimmatlar ve tanksavarların ilgi gördüğünü söyledi. Fuardaki faaliyetleri kapsamında bugün iş birliklerini taçlandıracak 3 güzel anlaşmaya imza attıklarını dile getiren İkinci, ASELSAN ile KMC-U ve uzun menzilli seyir füzesi Atmaca ile ilgili anlaşma imzaladıklarını söyledi. Asfat ile askeri fabrikalarda üretilen Onur-1 tapalarının Roketsan'ın ihracatına katkı sunması için imza attıklarını aktaran İkinci, sözlerini şöyle tamamladı: ""Sektörde bu iş birlikteliği ve sinerjiyle beraber bunun ihracat konusunda da çok ciddi bir başarıya destek vereceğini umut ediyoruz. Bizim bu konudaki iş ortaklarımız aslında yaşanan bugün imza atmış olduğumuz, ağır şartlar başta olmak üzere Savunma sanayinde yer alan yeni bir ufaklık şirketlerle iş birliklerimizi artırmaya gayret gösteriyoruz."""
287,Kargo İHA Türkiye'deki ilk yükünü güvenlik güçleri için taşıyacak,"Türk savunma sanayii bünyesinde geliştirilen ve 25 kilogram taşıma kapasitesine sahip ZCOM insansız hava aracı (İHA), ülkedeki ilk görevine gün sayıyor.",Savunma,https://www.trthaber.com/haber/savunma/kargo-iha-turkiyedeki-ilk-yukunu-guvenlik-gucleri-icin-tasiyacak-784478.html,"İHA'lar üreten teknoloji şirketi Zyrone Dynamics, 16'ncı Uluslararası Savunma Sanayisi Fuarında (IDEF 2023) farklı görevler için geliştirilen araçlarını yurt içi ve dışından katılımcılara tanıttı. Zyrone Dynamics kurucu ortağı Murat Kanber, ZCOM'un maksimum 25 kilograma kadar faydalı yükleri 15 kilometrelik görev yarı çapı içerisinde götürüp, yükünü boşalttıktan sonra geri dönebilen bir ürün olduğunu söyledi. Dünyadaki benzer çok rotorlu araçların bu yükle 1,5 kilometreden fazla görev yarı çapına sahip olamadığını vurgulayan Kanber, bunun yanında ZCOM'un rakiplerinden 2,8 kat kadar küçük, 2,5 kat daha hafif olduğuna dikkati çekti. Kanber, ""Bunun harekat noktasındaki karşılığı 25-30 kilogram kargo taşıyabilecek sistem sadece askerin sırtında taşınabilecek bir boyutta olacağı anlamına gelmekte. Hava aracı sahip olduğu çok kullanımlı ara yüzleri sayesinde hem kargo taşımaya evrilebiliyor hem de gözetleme faaliyetinde değerlendirilebiliyor."" dedi.   Çok amaçlı İHA Hava araçlarındaki faydalı yüklerin 10 saniyede değiştirilebildiğini anlatan Kanber, IDEF'te ZCOM'u bir kargo kutusuyla sergilediklerini belirtti. Kanber, şöyle konuştu: ""Bu kutunun türü değişmekle birlikte altında duran kargo kutusu, yere indikten sonra dağıtılmak üzere oluşturulmuş bir senaryoya göre şekillendirildi. Gerekirse faydalı yük iniş noktasına hava aracı inmeden de bırakılabiliyor. Esnek su tankları entegre edilebiliyor, hava aracı ilgili yerde acil su ihtiyacını karşılayabilecek şekilde modifiye edilebiliyor. Aynı hava aracı çeşitli ekipmanlar takılarak farklı kimyasal temizleme, arındırma faaliyetlerinde kullanılabilecek bir altyapıyı da bünyesinde barındırıyor. Çok amaçlı bir platform geliştirdik. Dünyadaki rakiplerimizden kapladığımız boyut, uçuş hızı ve menzil kapasitemizle ayrı bir noktada yer alıyoruz. Hava aracımızın yakın zamanda öncelikle güvenlik güçlerimizde faaliyete başlamasının heyecanını yaşıyoruz."" Hindistan tamam, Malezya sırada Zyrone Dynamics'in uluslararası bir firma olduğunu ve müşterilerinin ağırlıklı bir kısmının yurt dışından olduğuna dikkati çeken Kanber, ZCOM'un ilk müşterisinin de Hindistan'dan olduğunu bildirdi. Kanber, aracın farklı bir versiyonunun eylül ayı itibarıyla Hindistan'da sivil amaçlı kargo taşımaya başlayacağını kaydetti. Malezya Havayolları ile bir görüşmeleri bulunduğunu anlatan Kanber, benzer yükte kargoların orta menzile taşınmasıyla ilgili olarak bu ürünün kullanılmasının amaçlandığını ifade etti."
288,Denizlerin yeni oyuncusu Kama: Türkiye’yi en üst lige çıkaracak,"İnsansız sistemlerde rüştünü hava araçlarında ispat eden Türkiye bu kabiliyetini deniz ve kara araçlarına da aktarıyor. ULAQ insansız deniz aracı ailesinin yeni üyesi Kama sadece Mavi Vatan’da son derece kritik bir rol oynamakla kalmayacak, bu alanda ülkemizi dünyanın en iyilerinden biri yapacak.",Savunma,https://www.trthaber.com/haber/savunma/denizlerin-yeni-oyuncusu-kama-turkiyeyi-en-ust-lige-cikaracak-784383.html,"İstanbul’da düzenlenen IDEF’23 Savunma Sanayii Fuarı’nda ilk kez görücüye çıkan kimi platformlar aslında Türkiye’nin son yıllarda çeşitli alanlarda ne denli başarılı bir noktaya geldiğini net şekilde gösteriyor… ARES Tersanesi ve Meteksan Savunma’nın birlikte geliştirdiği ULAQ Sida Ailesi’nin son üyesi Kama da bunlardan biri… Aslında Kama dışarıdan bakıldığında basit bir insansız deniz aracı görüntüsü verse de sahip olduğu teknik donanımlar, ortaya koyduğu performans ve kullanıcısına sağladığı çok ciddi avantajlar onu kendi alanında dünyanın en iyilerinden biri yapıyor.   ‘Sarf edilebilir’ insansız deniz aracı IDEF’te bir araya geldiğimiz ARES Tersanesi Genel Müdür Yardımcısı Oğuzhan Pehlivanlı ilk üründen bugüne arada geçen 4 yılda sürekli kendilerini geliştirerek ilerlediklerini ifade ediyor. Ürettikleri insansız deniz araçlarının ULAQ ailesi adı altında isimlendirildiğini anlatıyor Pehlivanlı ve ailenin diğer üyelerinden farklı olarak Kama’nın keşif/gözetleme ve karakol görevlerini yerine getirebildiği bilgisini paylaşıyor. Ancak tek fark bu değil… Pehlivanlı kritik bir detay daha paylaşıyor ve Kama’nın asimetrik unsur olarak düşmana çok ciddi zararlar verebilecek şekilde kullanılabileceğini anlatıyor. Her ne kadar ‘Kamikaze SİDA’ ismi kullanılmasa da ‘sarf edilebilir insansız deniz aracı’ tanımı aslında Kama’yı diğerlerinden ayıran en önemli özelliği net bir şekilde gösteriyor.   “Türünün dünyadaki en öncü üyesi” Genel Müdür Yardımcısı Pehlivanlı, Kama’nın sahip olduğu kabiliyetleri uzaktan kontrollü operatör vasıtasıyla sergileyeceği gibi otonom olarak da tamamlayabileceğinden bahsediyor. Pehlivanlı burada bir parantez açıyor ve Kama’nın bahsettiğimiz son derece değerli işleri tamamen milli yazılımıyla gerçekleştireceğinin altını çiziyor. Hem milli yazılımı hem de yetenekleri göz önüne alındığında Kama'nın dünyada türünün en öncü üyesi olduğunu belirtiyor.   Ege’de tüm denklemi değiştirebilecek bir araç Kama’yı görünce Ukrayna-Rusya savaşı akla ilk gelen meselelerden biri oluyor. Aslında bu araçların ne denli kritik olabileceği bu savaşla bir kez daha net şekilde görüldü. Türkiye’nin en önemli hassasiyetlerinden biri de hiç şüphesiz Mavi Vatan.
Ancak özellikle Ege’de işler oldukça zorlu çünkü burası çok sayıda ada ve adacıktan oluşuyor. Bu durum jeopolitik açıdan Yunanistan’ın elini güçlendirse de Ankara yerli/milli savunma sanayiindeki projelerle bu dezavantajını etkisiz kılma yönünde adımlar atıyor. Kama da bu yanıtlardan biri çünkü söz konusu platform kendisine verilecek farklı görevlere tam olarak uyum sağlayabilecek esnek bir yapıya sahip.   “Starlink ile dünyanın her yerinde kullanılabilir” Çok gelişmiş bir kontrol ve haberleşme sistemi var Kama’nın…Üzerinde Starlink uydu bağlantısını sağlayacak anteni görünce bu durumu da soruyoruz… Bu noktada ‘uydu bağlantısı kesilirse ne olacak?’ sorusu değerli. Oğuzhan Pehlivanlı, şu yanıtı veriyor: “Erişebildiğiniz kadar var olduğunuz bir alandan bahsediyoruz. Starlink yakında tüm dünyayı kapsayacak. Müşterilerimize bu opsiyonu da sunmak istedik. Haliyle Starlink’e sahip ülkelerin hepsi bizim için ‘potansiyel müşteri’ haline geldi. ‘Eğer aksi bir durum olur da bağlantı kesilirse’ meselesi kritik. Otonom olarak kendi kararlarını alabilen, iletişim kopsa da hedefini yok etme görevini başarıyla yerine getirebilecek ya da kendini imha edebilecek bir platform oldu Kama.”   “Su üstü araçlarının hepsinde görev alabilir” Son dönemlerde adını sıkça duyduğumuz TCG Anadolu başta olmak üzere Kama’nın diğer platformlarda kullanılıp kullanılamayacağını merak ediyoruz. Tabii ki bir diğer öğrenmek istediğimiz konu ‘sürü’ meselesi… ARES Tersanesi Genel Müdür Yardımcısı Oğuzhan Pehlivanlı sözlerini bu soruların yanıtıyla tamamlıyor: “Elimizdeki tüm su üstü unsurlardan kullanılabilir… Aynı şekilde kara unsurlarından da kullanımı mümkün. Teknolojinin gelebileceği en üst seviyede platformlardan biri Kama ve haliyle düşmana vereceğiniz zarar ya da caydırıcılık potansiyeli da çok yüksek. Biz bu tür platformların çoklu konseptte kullanılması gerektiğine inanıyoruz. Bu nedenle de çok sayıda üretmek gerektiğini biliyoruz. Amacımız bu yılın sonuna kadar ilk prototipi üretmek ve seyir testlerini yapmak. Yılda 100’ün üzerinde bot üretebilecek kapasitedeyiz. Kama’nın sadece Mavi Vatan’da değil dünyanın dört bir yanında Türk savunma sanayii ürünlerinin kullanılması yönünde oldukça değerli roller oynayacağına eminiz.”"
289,F-16'nın modernizasyonu için imzalar atıldı,Savunma Sanayii Başkanlığı'nın başlattığı ve TUSAŞ tarafından yürütülecek proje ile Hava Kuvvetleri Komutanlığı'nın envanterinde bulunan tüm F-16 Blok-30 uçakları ile F-16 Blok-30/40/50 uçaklarının modernizasyonu gerçekleştirilecek.,Savunma,https://www.trthaber.com/haber/savunma/f-16nin-modernizasyonu-icin-imzalar-atildi-784270.html,"Savunma Sanayii Başkanlığı'nın (SSB) tarafından Hava Kuvvetleri Komutanlığı'nın modernizasyon ihtiyacını karşılamak amacıyla başlatılan ve TUSAŞ'ın ana yükleniciliğinde yürütülecek olan F-16 Blok-30 ÖZGÜR-2 ve F-16 Blok 40/50 ÖZGÜR-2 projelerinin sözleşme imza töreni, 16. Uluslararası Savunma Sanayii Fuarı'nda (IDEF'23) gerçekleştirildi. İmza töreninde konuşan Cumhurbaşkanlığı Savunma Sanayii Başkanı Haluk Görgün, F-16 uçaklarının 1980'li yıllardan itibaren Hava Kuvvetleri Komutanlığı'nın envanterine girmeye başladığını ve bugüne kadar da Hava Kuvvetleri Komutanlığı'nın vurucu unsuru olduğunu söyledi. Başkanlık tarafından F-16 uçaklarının milli aviyonik ekipmanlar ile modernize etmeyi, milli mühimmat ve podların uçağa entegrasyonu için yazılım ve donanım değişikliğini içeren Milli Görev Bilgisayarı Geliştirilmesi (ÖZGÜR) Projesi kapsamındaki geliştirmenin 2 adet F-16 Blok-30 uçağına uygulandığını ve kabul faaliyetlerinin mayısta tamamlandığını bildiren Görgün, ""Envanterde bulunan tüm F-16 Blok-30 uçaklarına hem yapısal iyileştirme hem de ÖZGÜR modernizasyonu uygulanmasına yönelik faaliyetler devam ediyor, modernizasyonların 2025 yılı sonuna kadar tamamlanmasını hedefliyoruz."" dedi. ""Oldukça yoğun ve tempolu bir döneme girdiğimiz muhakkaktır"" Projeler hakkında da bilgi veren Görgün, şunları kaydetti: ""F-16 Blok-30 ÖZGÜR-2 Projesi kapsamında, mühimmatlar, minyatür bombalar ve ASELPOD'un Harici Yük Sertifikasyonu, Özgür Uçağına AESA Burun Radarı entegrasyonu, FEWS ve Gökdoğan Entegrasyonu Projesi Sözleşmesi kapsamında modernize edilecek F-16 Blok 30 ÖZGÜR Uçaklarına T Link, IFF BSC, RNE ve 9681 V/UHF hava telsizi ekipmanları Bozdoğan ve HGK-82 mühimmatlarının entegrasyonu gerçekleştirilecek. F-16 BLOK-40/50 ÖZGÜR-2 Projesi kapsamında ise F-16 Blok 40/50 prototip uçaklarına, ÖZGÜR Süiti ve AESA radarı, FEWS, T Link, IFF BSC, RNE, ASELPOD, 9681 V/UHF hava telsizi ile SOM, HGK, KGK, LGK, Gökdoğan ve Bozdoğan başta olmak üzere milli ekipman/mühimmatların entegrasyonu, F-16 Blok 40/50 prototip uçakları üzerinde yapısal iyileştirme mühendislik faaliyetleri gerçekleştirilecek."" Görgün, F-16 Blok-30 ÖZGÜR-2 Projesi kapsamındaki teslimatların 2025-2027'de, F-16 BLOK-40/50 ÖZGÜR-2 Projesi kapsamındaki teslimatların ise 2028-2030'da tamamlanmasının hedeflendiğini bildirdi. Söz konusu projeler ile F-16 ÖZGÜR uçaklarının, Viper uçaklarından daha kabiliyetli olacağı bilgisini veren Görgün, ""Tüm F-16 projeleri düşünüldüğünde oldukça yoğun ve tempolu bir döneme girdiğimiz muhakkaktır. Yolumuz uzun ve zorluklarla dolu olacaktır. Birlikte ele ele verdiğimiz zaman geçmişte olduğu gibi gelecekte de eminim ki tüm sorunların üstesinden geleceğiz."" diye konuştu."
290,KAPLAN ile hibrit tanka giden yol açıldı,"FNSS, hibrit güç grubuna sahip 20 ton sınıfında paletli zırhlı araç KAPLAN HİBRİT'i IDEF 2023'te tanıttı. Hibrit güç grubu çözümü, ana muharebe tanklarına kadar uzanan bir sürecin kapısını araladı.",Savunma,https://www.trthaber.com/haber/savunma/kaplan-ile-hibrit-tanka-giden-yol-acildi-784257.html,"Türk savunma sanayiinin zırhlı kara aracı üreticilerden FNSS, 16'ncı Uluslararası Savunma Sanayii Fuarı'nda (IDEF 2023), KAPLAN HİBRİT aracının tanıtımını yaptı. 2021 yılında FNSS AR-GE merkezinde çalışmalarına başlanan HİBRİT Güç Grubu Geliştirme Projesi kapsamında ilk prototip aracın montajı tamamlandı, kontrol yazılımı geliştirme ve iyileştirme faaliyetleri devam ediyor. Kritik doğrulama testlerine bu yılın sonuna doğru başlanılması planlanan projeyle FNSS, ürün gamında yer alan ve gelecekte üretilmesi muhtemel paletli araç platformlarına ve modernizasyon ihtiyacı olan tüm paletli araç ailelerine entegre edilebilir, özgün bir hibrit güç grubu çözümü geliştirmeyi amaçlıyor. KAPLAN Hibrit Güç Grubu ile yurt dışına ciddi oranda bağımlı olunan ve üretici sayısının da sınırlı bulunduğu paletli araç transmisyonuna güvenilir bir alternatif çözüm üretilmesi de önemli hedefler arasında yer alıyor. 20 ton ağırlığa kadar paletli araçlar için geliştirilen bu çözüm, kullanıcı ihtiyacına göre yeni paletli araç üretim ve modernizasyon programlarına uyarlanabiliyor. Sistemin çok yakın gelecekte farklı tonajlarda paletli araçlar için de yeniden boyutlandırılarak kullanılabilmesi hedefleniyor. FNSS, muharebe ve keşif senaryolarında aracın kullanılmasını sağlayan sessiz sürüş, uzatılmış sessiz izleme ve yüksek enerji ihtiyacına sahip yeni nesil silah sistemlerinin eklenebilme özellikleriyle de geliştirdiği yeni hibrit dizel elektrikli paletli araç tahrik sistemi sayesinde sahada üstünlük yaratmayı hedefliyor. Üstün arazi performansı KAPLAN HİBRİT, harici iletilebilir güç ve artırılmış yakıt ekonomisiyle paletli bir araç için üstün arazi performansı sunuyor. Araç, düşük devirlerde yüksek tork üreten elektrik motorları ve yeni hibrit tahrik sistemi sayesinde diğer paletli platformlara oranla daha hızlı ivmelenme sağlıyor. Bu sayede muharebe sahasında gerekli manevralar daha hızlı yapılarak savaş alanında kritik avantaj sağlaması amaçlanıyor. Projede kullanılan alt sistemlerin bir kısmı FNSS mühendisleri tarafından tasarlanırken prototip sürecinde zaman etkin olabilmek adına kullanılan bazı ithal komponentlerin yerli alternatiflerinin geliştirmesine eş zamanlı olarak devam ediliyor. Yerli olarak üretilecek en önemli komponentlerden biri de FNSS'ye ait özgün bir tasarıma sahip çapraz tahrikli dişli kutusu olacak. FNSS yürüttüğü çalışmalarla bu sistemi geliştirebilecek teknolojik yetkinliğe sahip sayılı firmalar arasında yerini aldı. Ana muharebe tankına giden yol FNSS Genel Müdürü Nail Kurt, tanıtımda yaptığı konuşmada, 20 ton sınıfı çalışmanın bu alandaki 2 aşamalı çözümün ilk aşamasını oluşturduğunu, daha sonra 30-40 ton ve hafif tanka da uygulanabilir bir çözüm hedeflediklerini söyledi. Kurt, 3-4 yıl sonra 40 ton kalifikasyon tamamlandığında, pil teknolojilerindeki gelişmelerle beraber ana muharebe tankı için kullanılabilecek bir hibrit güç grubuna ulaşmanın mümkün olabileceğini bildirdi. Hibrit motorun kalkış hızı, menzil ve yakıt ekonomisinde ciddi kazanımlar sağladığını vurgulayan Kurt, hibrit güç grubunun Türk Silahlı Kuvvetleri için yürütülen Geliştirilmiş Zırhlı Personel Taşıyıcı Projesi'nin üçüncü aşamasında bir seçenek olabileceğini kaydetti."
291,"İnsansız hava aracı BAHA, Afrika'ya kanat açtı","Türk savunma sanayii bünyesinde geliştirilen insansız hava aracı BAHA, ilk ihracat başarısını Afrika'da yakaladı.",Savunma,https://www.trthaber.com/haber/savunma/insansiz-hava-araci-baha-afrikaya-kanat-acti-784206.html,"HAVELSAN, ""dijital birlik"" konsepti ve bunu oluşturan insansız hava, kara ve deniz araçlarına ilişkin gelişmeleri 16'ncı Uluslararası Savunma Sanayii Fuarı'nda (IDEF 2023) sergiledi. HAVELSAN Ürün Geliştirme ve Üretim Direktörü Veysel Ataoğlu, dijital birlik konseptine sürekli yeni ürünler sokmaya çalıştıklarını söyledi. Sahada daha ayrıcalıklı bir ürün gamıyla olmak istediklerini dile getiren Ataoğlu, bunu yaparken de sahadaki geri dönüşlerle bu araçları da güncelleyebildiklerini ifade etti. ""Sahada birlikte görev yapabilme konseptini oluşturduk"" En son insansız kara aracı KAPGAN ile atış testleri yaptıklarını belirten Ataoğlu, şöyle konuştu: ""Bu testler sonrasında kuvvetten, müşteriden aldığımız geri dönüşlerle KAPGAN'ı biraz da olması gereken seviyeye getirdik. Şimdi biraz daha farklı konseptte çıkardık. Yakın zamanda da bu aracımızla saha testlerine başlıyor olacağız. KAPGAN'ı dijitale entegre ettikten sonra otonom kabiliyetlerini de ekleyerek, havada BAHA, POYRAZ, yerde KAPGAN, BARKAN'ın sahada birlikte görev yapabilme konseptini oluşturduk. Bu esnada farklı ürünleri de bu sisteme entegre ettik. İlk aşamada ASISGUARD'ın SONGAR dronunu entegre ettik, bunlarla ilgili test faaliyetlerimiz sürüyor. Hedefimiz, bu insansız araçlara bağlı kalmak değil farklı firmaların ürünlerini de bu sistem içine entegre ederek HAVELSAN'ın yazılım kabiliyetlerini bu araçlara da uygulamak olacak. Bunların hepsi birlikte bir görev konseptini icra ediyor olacaklar."" ""Bugün ilk ihracatımızı yaptık da diyebiliriz"" Kısa zaman önce yurt dışında birkaç fuara katıldıklarını ve ürünlerini anlattıklarını dile getiren Ataoğlu, ""Özellikle Afrika bölgesinde ciddi görüştüğümüz ülkeler vardı. IDEF öncesinde de bu ülkeleri davet ettik. Burada belli test faaliyetleri yaptık onların isterlerine göre. Bugün ilk ihracatımızı yaptık da diyebiliriz. Bir Afrika ülkesine BAHA'yı ihraç ettik diyebiliriz, yakın zamanda araçlarımızı oraya gönderiyor olacağız."" dedi. ""HAVELSAN'ın misyonu belli"" Söz konusu araçlara akıl kattıklarını, platform üretmediklerini vurgulayan Ataoğlu, şunları kaydetti: ""Yurt dışındaki firmalar da bu işin içindeki stratejik görevimizi biliyorlar. Dolayısıyla onların da farklı tip araçları var. Yazılım, otonom, yapay zeka kabiliyetlerimizi o sisteme entegre etmek istiyorlar. Bu noktada da ciddi görüştüğümüz, sistemine entegre olabileceğimiz ülkeler var. Yakın zamanda özellikle o bölgeye aracımızı gönderip, birlikte iki sistemi birleştirerek sahada faaliyet yapıyor olacağız. HAVELSAN'ın misyonu belli. Bu misyonu yerli firmaların bildiği gibi yabancılar da çok iyi biliyorlar. Bu noktada yazılım, yapay zeka, otonom kabiliyetleriyle ön plana çıktığımız için dijital birlikte oluşan bu yeteneği farklı firmalara da entegre ediyor olacağız. Azerbaycan ile de ciddi görüşmelerimiz var. İlk aşamada Körfez bölgesinde iki sistemin entegrasyonuyla ilgili çalışmaları yapıyor olacağız."""
292,Türkiye’de tek dünyada örneği az: Mavi Vatan’a kritik kabiliyet,"Son yıllarda savunma sanayiinde oldukça değerli projeleri hayata geçiren Türkiye, harp sahasının en bilinmez alanlarından biri olan denizin altı için de altın değerinde işlere imza atıyor. IDEF kapsamında ilk kez görücüye çıkan ORKUN-2053 daldırma sonarı da bunlardan biri. ORKUN-2023 bu yıl insansız su üstü deniz aracına da entegre edilecek.",Savunma,https://www.trthaber.com/haber/savunma/turkiyede-tek-dunyada-ornegi-az-mavi-vatana-kritik-kabiliyet-784149.html,"Dünyanın en büyük savunma sanayii etkinliklerinden biri olan Uluslararası Savunma Sanayii Fuarı (IDEF’23) İstanbul’da başladı. Sadece yurt içinden değil dünyanın önde gelen yabancı firmalarını da aynı çatı altında buluşturan fuarda Türk savunma sanayiinin geldiği gurur verici nokta da bir kez daha görüldü. Kara sistemlerinden hava ve denize, insansız platformlardan tamamlayıcı ürünlere kadar pek çok alanda oldukça önemli ürünlerin boy gösterdiği buluşmada Mavi Vatan’ın geleceği için hayati önem taşıyan platform ve sistemler de dikkat çekti. Bunlardan biri de ARMELSAN imzası taşıyan ve ülkemizin ilk yerli/milli daldırma sonarı özelliğini taşıyan ORKUN-2053 oldu.   Türk Deniz Kuvvetleri’nin bu alandaki dışa bağımlılığı bitecek Su altı akustiği konusunda uzmanlaştıklarını ve bu alanda sadece Türkiye’nin değil bölgenin sayılı firmalarından biri olduklarını anlatan ARMELSAN Genel Müdürü Can Emre Bakım, genel amaçlarını ‘Deniz Kuvvetleri Komutanlığı’nın kimi alanlardaki dışa bağımlılığını sona erdirmek’ olarak özetliyor. Türk Deniz Kuvvetleri’nin envanterinde bulunan helikopterden daldırma sonarlarının tamamının yurt dışından tedarik edildiği bilgisini paylaşan Bakım’a göre sadece sistemin başka bir ülkeden alınmasında değil, ihtiyaç halinde destek verilmesi anlamında da sıkıntılar yaşanıyor.   Denizaltılar su altındaki en önemli tehdit Helikopterden daldırma sonarının yakın geçmişte Savunma Sanayii Başkanlığı’nın bir Ar-Ge projesi olarak başladığını ifade eden Can Emre Bakım, harp sahasında denizlere hakim olabilmenin son derece kritik olduğunu kaydediyor. “Su altındaki en önemli tehditlerden biri denizaltılar” dedikten sonra da devam ediyor: “Denizaltıların tespiti için farklı sonarlar kullanılıyor ve bunlar yurt dışından gelen ürünler. Biz yerli/milli çözüm üretebilmek adına Orkun-2053 projesini başlattık ve bugüne getirdik. Bu ürünün amacı, katmanın altında bir nevi saklanan, derin denizde operasyon yapan denizaltıları uzak mesafelerden tespit edebilmek. Helikopterden daldırma sonarı, mevcut denizaltı savunma harbi helikopterlerinde kullanılan bir ürün. Öte yandan Gökbey’in deniz versiyonunun çalışıldığını biliyoruz. ARMELSAN olarak Orkun-2053 ile Gökbey’in deniz versiyonuna da entegre olmak istiyoruz. Hedeflerimizden biri de bu.”   İnsansız su üstü deniz aracına monte edilecek Harp sahasının ortamı giderek daha farklı bir hal alıyor ve aslında yöntemler, platformlar, talepler ve çözümler de giderek değişiyor. Havadan daldırma sonarları için de benzer bir süreç gözlüyoruz dünya genelinde. Çok nadiren de olsa dünyada kimi öncü ülkelerin sonar daldırma işini helikopterlerden değil insansız su üstü araçlarından da yapılabildiğini biliyoruz. Bakım’a Orkun-2053’ün böyle bir kabiliyet olup olmadığını soruyoruz. Bakım, kendilerinin de benzer bir adım atacağından bahsediyor. Orkun-2053’ün ilk denemesini bu yıl içerisinde insansız su üstü araç ile yapacaklarını söylüyor.   Bakım’ın anlattıkları aslında Orkun-2053’ün sadece Türk Donanması için çok değerli olmakla kalmayıp ciddi bir ihracat potansiyeli taşıdığın da gösteriyor. Yakın gelecekte Deniz Kuvvetleri Komutanlığı envanterine girmesi beklenen Orkun-2053 ile ilgili sözlerini şöyle tamamlıyor Bakım: “Orkun-2053 IDEF’te çok yoğun bir ilgiyle karşılandı. Özellikle dost ve kardeş ülkelerle ilgili güzel ihracat haberlerini kısa vadede duyabiliriz. Orkun-2053 yerli/milli olarak geliştirilen ilk ve tek helikopter daldırma sonarı. Yaklaşık 500 metre derinliğe kadar dalabiliyor. Yüzde 85’in üzerinde bir yerlilik oranı var. Türkiye bu sistemi üreterek aslında kendi içinde bir ilke imza atmakla kalmadı, bu alanda dünyanın sayılı ülkelerinden biri oldu. Mavi Vatan, son derece kritik bir kabiliyet, son derece güçlü bir oyuncu daha kazandı.”"
293,İnsansız su altı otonom araç seneye yüzdürülecek,"Türkiye'nin ilk küçük boyutlu milli denizaltı projesi STM500'ün blok birleşimlerine başlamaya hazırlanan STM Savunma Teknolojileri Mühendislik ve Ticaret AŞ, ayrıca gelecek yıl ilk insansız su altı otonom aracını yüzdürmeyi hedefliyor.",Savunma,https://www.trthaber.com/haber/savunma/insansiz-su-alti-otonom-arac-seneye-yuzdurulecek-784192.html,"STM, 16'ncı Uluslararası Savunma Sanayii Fuarı'nda (IDEF 2023) deniz projeleri ve taktik mini İHA sistemlerinin yanı sıra duvar arkası radar sistemi ve danışmanlık kabiliyetlerini ziyaretçiler ile buluşturdu. STM Genel Müdürü Özgür Güleryüz, Türkiye'nin ilk milli fırkateyni TCG İSTANBUL'u (F-515) Cumhuriyet'in 100. yılında, bu sene içinde teslim etmeyi planladıklarını söyledi. Seyir testlerinin yoğun şekilde devam ettiğine değinen Güleryüz, şu ana kadarki testlerde elde ettikleri sonuçların son derece başarılı olduğunu belirtti. İlk 4 ADA sınıfı korvette yerlilik payını sürekli artırdıklarına işaret eden Güleryüz, TCG İSTANBUL'da yerli ve yeni takılan birçok yetkinlik ve sistem bulunduğunu, bunların test faaliyetinin yoğun şekilde sürdüğünü, mümkün olan en kısa sürede TCG İstanbul'u Türk Deniz Kuvvetlerine teslim edeceklerini kaydetti. Türkiye'nin ilk küçük boyutlu milli denizaltı projesi STM500'ün şirketin ""göz bebeği"" projelerinden olduğunu dile getiren Güleryüz, STM 500'le Türkiye'nin dünyada kendi denizaltısını tasarlayıp üretebilecek nadir ülkelerden biri haline geldiğini vurguladı. Güleryüz, ""Orada çok önemli yetkinlikler kazandığımızı düşünüyoruz. STM500'ün mukavim tekne test üretimlerine başlamıştık. Blok birleşimleri yakında başlıyor ve devam ediyor olacak. Belli bir aşamaya geldikten sonra lansman yapma planımız da var. STM500, şu ana kadar STM'nin kendi öz kaynaklarıyla devam eden bir proje. İnşallah onu projelendirme konusunda da gerek bu fuarda olsun gerek dışarda çok yoğun şekilde çalışmalarımız devam ediyor. Öyle olursa süreç çok daha hızlanacaktır. Elimizden geldiği kadar STM500'ü ete kemiğe büründürme için çok yoğun şekilde çalışıyoruz."" dedi. İnsansız su altı otonom araç ailesi geliyor STM'nin su üstü ve su altı otonom sistemler, RF ve Simülasyon Sistemleri Direktörlüğünde elde ettikleri elektronik harp sensör yetkinliklerini bir araya koyduklarında insansız su altı otonom araç yapabileceklerini düşündüklerini ifade eden Güleryüz, şu bilgileri verdi: ""Buradaki çalışmalarımız yoğun şekilde devam ediyor. 2024 yılı içerisinde ilk insansız su altı otonom aracımızı yüzdürür hale geleceğiz. Burada temel amacımız bu sistemlerin birbiriyle çalışabilirliğini yönetebilmek, bunları entegre edebilmek ve su altında tamamen otonom görev icra edebilecek bir aracı gerçekleştirebilmek. Bunun belli bir yetkinliği olacak, belli bir amaca yönelik yapacağız ilk aracı. Sonraki hedefimiz üzerindeki faydalı yükleri çok hızlı değiştirebiliriz. Sistemleri, boyutunu değiştirebiliriz ve bunu farklı amaçlar için kullanabiliriz diye düşünüyoruz. İlk adımı 2024'te attıktan sonra özellikle insansız su altı otonom araçlar konusunda STM'nin yeni bir ürün ailesi olacak diye planlıyoruz."" Akıllı Dolanan Mühimmat Sistemi ALPAGUT Projesi'nde kendilerine zorlayıcı hedefler koyduklarını dile getiren Güleryüz, ""O hedeflerimize devam ediyoruz. Bu sene bitmeden inşallah ALPAGUT'u ROKETSAN ile yürüttüğümüz çalışmalar sonucunda uçuracağız. Çok yoğun şekilde ekipler çalışıyor, ilerlemeler de kaydettik. Yapılan tasarım faaliyetleri büyük ölçüde tamamlandı. Ama bir taraftan ürün haline de gelmeye başladı ALPAGUT. En kısa sürede, en geç sonbaharda ama mutlaka bu sene içerisinde uçurmak gibi bir hedef var."" diye konuştu. İhracat faaliyetleri Türk savunma sanayisinin belli bir eşiğe geldiğini ve bunu aşmak üzere olduğunu belirten Güleryüz, şu değerlendirmelerde bulundu: ""Belli platformlarda, alanlarda, örneğin SİHA, İHA alanlarında ülkemiz kendini ispatladı ve marka olmaya başladı. Deniz projelerine baktığımızda STM olsun, diğer firmalarımız olsun belli konularda ihracat yapabilmeye başladılar, adımlar atıyorlar. Bu ivmenin giderek artacağını değerlendiriyoruz. O yüzden bu fuar da dahil, en büyük çabamız ihracatımızı artırabilmek. Beklediğimiz heyetler var. Onlarla görüşüyoruz ama bir taraftan da hiç ummadığımız ülkelerden gelip ürünlerimiz hakkında çok fazla bilgi alanlar var. İhracat her alanda yapmak lazım. Deniz platformlarında gerçekleştiriyoruz ama NATO'ya yaptığımız ihracatlar var, onları çok kritik görüyoruz. Özellikle ülkemiz gibi NATO'nun çok önemli aktörlerinden birinin NATO'nun alt yapılarına yönelik pay alma konusunda çok daha aktif olması gerektiğini düşünüyoruz. NATO'nun istihbarat alt yapı yazılımı INTEL-FS'ye yönelik iki ihaleyi de biz almıştık. Bu sene başında proje resmi olarak başladı. Şu anda faaliyetler çok yoğun biçimde devam ediyor. Oldukça iyi ilerliyor. En son yazılım teknolojileri, altyapıları kullanılıyor. İnşallah burada elde ettiğimiz tecrübelerle hem NATO'nun istihbarat dışındaki alanlarda yazılımları hem de benzer kurumların yazılımlarını güncelleyebileceğiz diye ümit ediyoruz."""
294,"Bayraktar TB2, IIR güdümlü MAM-L ile donatıldı","Bayraktar TB2 SİHA, ROKETSAN tarafından geliştirilen IIR güdümlü MAM-L mühimmatı ile donatıldı. Böylece TB2, hava üstünlüğünü ve operasyonel etkinliğini daha da artırdı.",Savunma,https://www.trthaber.com/haber/savunma/bayraktar-tb2-iir-gudumlu-mam-l-ile-donatildi-784079.html,"Baykar'ın sosyal medya hesabından yapılan paylaşımda, ""Roketsan'ın geliştirdiği IIR güdümlü MAM-L, Bayraktar TB2 SİHA'nın kanatları altında uçuşa hazır!"" ifadelerine yer verildi. Paylaşımda, TB2 ve MAM-L mühimmatının görüntülerine de yer verildi. ???????? Roketsan'ın geliştirdiği IIR güdümlü MAM-L, Bayraktar TB2 SİHA'nın kanatları altında uçuşa hazır! ✈️????

???????? IIR guided MAM-L developed by Roketsan is ready to fly under the wings of Bayraktar TB2 UCAV! ✈️????

???? @roketsan #MilliTeknolojiHamlesi ???????????? pic.twitter.com/ckXSRxfuZx MAM-L IIR ve MAM-T IIR Roketsan, sahada başarısını kanıtlayan MAM ürün ailesini yeni özellikler ile geliştirmeye devam ediyor. MAM-L ve MAM-T, artık operasyonel SİHA konseptine uygun olarak görev yapabilecek IIR başlık ve RF veribağı ile artırılmış menzilleri sayesinde kritik hedeflere yönelik düşük maliyetli bir çözüm sunacak. Operatör tarafından yönetilebilecek Entegre edilen 2 yönlü RF Veribağı ile ""man-in-the-loop"" çalışma prensibine sahip olan MAM-L ve MAM-T, operatör tarafından uçuş boyunca mühimmat arayıcı görüntüsü üzerinden yönetilebilecek. İki ürün de yeni özellikleri ile atış öncesi/sonrası kilitleme, uçuş esnasında havada hedef güncelleme, hedef/çevresel koşullara göre mühimmat yörüngesi seçebilme, bulut, yağmur gibi tüm çevre koşullarına rağmen aktif kullanılabilme gibi rakiplerinden daha üstün yeteneklere sahip olacak. Menzili daha da artırılabilecek MAM-L, lazer işaretleyici başlığı ile 15 kilometre menzile ulaşırken, IIR başlık ile 25+ kilometre menzile; MAM-T ise SİHA'lar 30+ kilometre menzile ulaşırken yeni başlığı ile 50+ kilometre menzile kadar etkili vuruş yapabilecek. Ayrıca, MAM-T'nin menzili daha hızlı hava araçları ile kullanılmaya yönelik olarak açılır kanat eklentisi sayesinde daha da artırılabilecek. 2024'te envantere girecek Öte yandan, MAM-T IIR mühimmatının yeteneklerinin daha da çeşitlendirilmesi kapsamında 2024 yılı içerisinde DUAL SEEKER (IIR+TV özellikli Arayıcı Başlık) ile ilk uçuşlu testlerin başlatılması hedefleniyor. Mevcut MAM altyapısı ile hızlı şekilde SİHA entegrasyonları devam eden MAM-L IIR ve MAM-T IIR'nin 2024'te envantere girmesi hedefleniyor."
295,Sarsılmaz'ın yeni ürünleri görücüye çıktı,"Türk savunma sanayinin önde gelen üreticilerinden Sarsılmaz Silah Sanayi, yeni ürünlerinin tanıtımını Uluslararası Savunma Sanayii Fuarı'nda gerçekleştirdi.",Savunma,https://www.trthaber.com/haber/savunma/sarsilmazin-yeni-urunleri-gorucuye-cikti-784065.html,"Savunma ve güvenlik alanlarında önemli bir tanıtım, pazarlama ve iş birliği platformu haline gelen IDEF, bu yıl 16. kez kapılarını açtı. Cumhurbaşkanlığı himayelerinde, Milli Savunma Bakanlığı ev sahipliğinde, Türk Silahlı Kuvvetlerini Güçlendirme Vakfı (TSKGV) yönetim ve sorumluluğunda, Tüyap Tüm Fuarcılık Yapım AŞ organizatörlüğünde gerçekleştirilen fuar, Tüyap Fuar ve Kongre Merkezi'nde düzenleniyor. Fuarda yeni ürünlerini sergileyen Sarsılmaz'ın, ""savunma sanayisine odaklanan bir teknoloji markası"" olma vizyonuyla çizdiği yeni yol haritasının en önemli kilometre taşlarından olan ve son bir yılda yenilenen otonom silah sistemi SARBOT'un da tanıtımı gerçekleştirildi. Çeşitli yüklerle birçok farklı kullanım alanı bulması öngörülen, ilave yetenekler kazandırmak için geliştirme çalışmaları sürdürülen ve ilk kez geçen yıl SAHA Expo Savunma, Havacılık ve Uzay Sanayi Fuarı'nda kamuoyuyla buluşan SARBOT, fuarda görücüye çıktı. Sarsılmaz'ın insansız silah sistemleri de görücüye çıktı IDEF'23 kapsamında Sarsılmaz standında düzenlenen toplantıda konuya ilişkin açıklamalarda bulunan Sarsılmaz Genel Müdür Yardımcısı Öner Özyılmaz, 143 yıllık geçmişiyle Türkiye'nin savunma sanayisinde ilkleri başaran ve hep ilkleri gerçekleştiren Sarsılmaz'ın, bu fuarda da Türkiye'nin savunma sanayisindeki yeniliklerini sergilediğini söyledi. Fuarda sergiledikleri yeni ürünler hakkında bilgi veren Özyılmaz, şunları kaydetti: "" İnsansız sistemler üzerinde bugün lansmanını yaptığımız SARBOT'umuz, silah entegre edilmiş drone'umuz, 5.56 makineli tüfeğimiz ile Sarsılmaz ve TUSAŞ ortaklığında kurulmuş TR Mekatronik bünyesinde üretilen 25 mm Kara Topu bulunmakta. Artık klasikleşmiş diğer tüm ürünlerimiz ile Cumhuriyetimizin 100. yılına özel sınırlı sayıda ürettiğimiz SAR 2023 tabancımızı Cumhuriyetimizin 100. yılı şerefine burada kullanıcılar ile buluşturuyoruz. Teknolojinin geldiği bu noktada insansız silah sistemleri ile büyüyen Sarsılmaz'ın ürünlerini hep beraber gözlemlemiş oluruz."" ""SARBOT, yüzde 75'in üzerinde yerliliğe sahip"" Öner Özyılmaz, SARBOT'un ilk versiyonunu SAHA Expo'da tanıttıklarını belirterek, ilk versiyonunda bir vizyon ortaya koyduklarını, robot yapısı olarak henüz çok yeni bir ürünü tanıttıklarını anımsattı. Bugün tanıtımını yapacakları yeni SARBOT'un yüzde 75'in üzerinde bir oranda yerliliğe sahip olduğunu vurgulayan Özyılmaz, sözlerini şöyle tamamladı: ""Üzerindeki bütün yazılımlar, mekanik aksam ve elektronik bize ait. Kalan yapıları da yerlileştirdiğimizde yüzde 100 yerliliğe sahip. Geçtiğimiz sürede büyük adım attık. Hem Ankara hem de İstanbul'da iki ayrı ekibimiz çalışmalarını sürdürüyor. Farklı yükleri de çalışıyoruz. Dolayısıyla sadece silah platformu değil, aynı zamanda farklı amaçlarla SATBOT'u kullanacağız. Çok daha gelişmiş versiyonunu bugün burada görüyoruz."" Otonom silah sistemi kritik bir proje olarak dikkat çekiyor Sarsılmaz'ın ""savunma sanayine odaklanan bir teknoloji markası"" olma vizyonuyla çizdiği yeni yol haritasının en önemli kilometre taşlarından biri olan SARBOT, ilk kez geçen yıl SAHA Expo Savunma, Havacılık ve Uzay Sanayi Fuarı'nda kamuoyu ile buluşmuştu. İleri teknolojileri ülkeye kazandırarak katma değerli ürünler geliştirme vizyonuyla bir Sarsılmaz girişimi olarak kurulan ""LA2 Dynamics"" firması, bacaklı robot geliştirme çalışmalarına ara vermeksizin sürdürüyor. SARBOT, LA2 Dynamics ve Sarsılmaz'ın AR-GE çalışmaları kapsamında hayata geçirilen ilk prototip 4 bacaklı robot olarak öne çıkıyor. Çeşitli yüklerle birçok farklı kullanım alanı bulması öngörülen ve ilave yetenekler kazandırmak için geliştirme çalışmaları sürdürülen SARBOT, sahip olduğu ve ihtiyaçlar doğrultusunda güncellemelere de olanak veren ileri teknoloji ürünü donanım ve yazılımlarla kritik bir proje olarak dikkati çekiyor. SAR 2023 sınırlı sayıda üretildi Uluslararası Savunma Sanayii Fuarı'nda kamuoyu ile buluşan ve Cumhuriyet'in 100. yılına özel sınırlı sayıda üretilen SAR 2023 tabanca da ziyaretçilerle buluştu. Sarsılmaz'ın Cumhuriyetin geleceğine olan inancını, deneyimini, dünya markası olma hedefini ve vizyonunu içinde taşıyan bir sembol olma niteliğindeki SAR 2023, şirketin Cumhuriyetin 100. yılına özel bir armağan olarak öne çıkıyor. Tasarımında kullanılan çok özel simgesel ögelerle Cumhuriyetin 100 yıllık geçmişine vurgu yapan SAR 2023, karakteri ve sınırlı üretim sayısıyla koleksiyon değeri taşıyor. 25 milimetre kara topu sistemi de yoğun ilgi gördü Fuarda Sarsılmaz'ın öne çıkan ürünlerinden biri de 25 milimetre kara topu sistemi oldu. Savunma Sanayi Başkanlığı ile Sarsılmaz-TUSAŞ ortaklığında kurulan TR Mekatronik arasında imzalanan sözleşme kapsamında geliştirilen 25 milimetre kara topu sistemi, NATO standartlarında 25x137 mm mühimmat ateşleyecek şekilde tasarlandı. Zincir mekanizmalı sistemin, dakikada 200 mermi ateşlemeye olanak sağlayan hızlı ve ayrıca yavaş atış modları bulunuyor. Türk mühendisler tarafından tasarlanan ve üretilen 25 milimetre kara topu, insanlı veya uzaktan komutalı, kara ve deniz platformlarındaki silah kulelerinde kullanılabiliyor. Silah sisteminin bir parçası olan ""top kontrol ünitesi"", atılan mermi sayısını, sıkışmayı, ateşlenmeme bilgisini, cihaz içi arıza durumunu bildirecek donanım ve yazılım altyapısına sahip olacak şekilde geliştirildi. Silah sisteminin bağlandığı platform üzerindeki tüm kontroller de yine top kontrol ünitesi üzerinden gerçekleştiriliyor. Silah entegre edilmiş drone büyük beğeni topladı Sarsılmaz ve Asis Guard iş birliğiyle geliştirilen SAR 15T entegre silahlı drone Songar da fuarda ilgi gören Sarsılmaz ürünleri arasında yer aldı. Tasarımdan üretime, yazılımdan silah sistemine kadar tamamen Türk mühendislerin imzasını taşıyan, otonom ve manuel uçuş modlarına sahip Songar, yer kontrol istasyonunun yanı sıra (GCS) rota planlama özelliğiyle otonom uçuş da gerçekleştirebiliyor. Kritik pil seviyesi ve bağlantı kesilmesi durumlarında eve dönüş moduna geçen Türkiye'nin yerli ve milli silahlı drone'un uçuş menzili 5 kilometreye ulaşırken, uçuş irtifası ise 300 metreyi buluyor. 25 dakika süreyle havada kalabilen drone'un 7,62 milimetre kalibredeki Sarsılmaz imzalı silah sistemi yaklaşık 400 metre atış menzili sağlıyor. SAR 556 hafif makineli tüfek de sergilendi Sarsılmaz'ın yeni geliştirdiği ürünler arasında yer alan ve IDEF'23'te sergilenen SAR 556 hafif makineli tüfek, piyade kullanımının yanı sıra özel harekat birimlerince meskun mahallerde de kullanılabilecek şekilde tasarlandı. NATO standartlarında 5.56 milimetre mühimmat kullanan hafif makineli tüfek, Sarsılmaz'ın uzun yıllara dayanan birikiminin bir sonucu olarak ortaya çıktı. Kullanıcı dostu tasarıma sahip olan SAR 5.56 gerek cephede gerekse meskun mahallerde farklı koşulların ihtiyaçlarını karşılayabilecek teknik kabiliyetleri barındırırken, Türk Silahlı Kuvvetleri'nin yerli ve milli silah envanterine önemli bir katkı sağlayacak."
296,"CANiK, ilk kez sergilediği ürünleriyle IDEF'23'te","CANiK, dünyanın en önemli savunma sanayisi fuarlarından Uluslararası Savunma Sanayii Fuarı'nda en yeni ve en güçlü ürünleriyle yerini aldı.",Savunma,https://www.trthaber.com/haber/savunma/canik-ilk-kez-sergiledigi-urunleriyle-idef23te-784041.html,"Savunma ve güvenlik alanlarında önemli bir tanıtım, pazarlama ve iş birliği platformu haline gelen IDEF, bu yıl 16'ncı kez kapılarını açtı. Cumhurbaşkanlığı himayelerinde, Milli Savunma Bakanlığı ev sahipliğinde, Türk Silahlı Kuvvetlerini Güçlendirme Vakfı (TSKGV) yönetim ve sorumluluğunda, Tüyap Tüm Fuarcılık Yapım AŞ organizatörlüğünde gerçekleştirilen fuar, Tüyap Fuar ve Kongre Merkezi'nde düzenleniyor. Orta kalibre toplar ve insansız silah sistemlerinin iddialı oyuncularından CANiK, fuarda en yeni ve en güçlü ürünlerini dünyaya tanıtıyor. CANiK, IDEF'23'te Türkiye'nin milli 12.7 mm uçaksavarı olan CANiK M2 QCB'nin gelişmiş yeni versiyonu CANiK M3'ü ilk defa görücüye çıkardı. Orta kalibre top üretimi alanında dünyanın önde gelen firmalarından İngiliz AEI Systems şirketini geçen yıl satın alan CANiK, alanında dünyada en iddialı ürünlerin başında gelen Venom LR'yi ilk kez IDEF'23 kapsamında sergiliyor. Deniz, hava ve kara platformları için büyük önem taşıyan 30x113 mm toplarının üretimi alanına yaptığı yatırımla ses getiren CANiK, Venom LR ile Türk Silahlı Kuvvetleri'nin yanı sıra dost ve müttefik devletlerin silahlı kuvvetlerine kazandıracağı kabiliyetlerle Türkiye'nin gücüne güç katmayı hedefliyor. CANiK ayrıca, bağlı olduğu Samsun Yurt Savunma'nın (SYS) grup şirketlerinden Unirobotics'in Milli Teknoloji Hamlesi ürünlerinin tümünü bu yıl IDEF'23'te dünyaya tanıtıyor. ""Venom LR, fuarın gözde silahlarından birisi oldu"" CANiK Genel Müdürü Cahit Utku Aral, yaptığı açıklamada, IDEF'te bu yıla özel herkesin iyi bildiği milli ağır makineli tüfek M2'nin en hızlı versiyonu olan M3'ün sergilendiğini belirterek, ""Bu Türkiye için önemli bir platform. Hava platformlarımızın entegrasyonu için önemli bir atış hızına sahip. Onun yanında 2022 Aralık'ta satın aldığımız İngiliz AEI Systems şirketinin ürettiği 20, 25 ve 30 milimetre topları sergiliyoruz."" dedi. CANiK'in en önemli çözümlerinden 30x113 mm topların fuarda görücüye çıktığını dile getiren Aral, bu topun kullanıldığı alanlardan bahsetti. Aral, ""Venom LR silahımız birçok stantta, HAVELSAN'ın insansız kara aracının üzerinde ve ATAK helikopterinde sergileniyor. Bu nedenle fuarın gözde silahlarından birisi oldu."" dedi. Fuarda, dünyada eşi benzeri olmayan uzaktan kumandalı ve insansız kuleyi (Trakon Targan) sergilediklerini anlatan Aral, Sahil Güvenlik Komutanlığı için hayata geçirdikleri bazı sistemleri de katılımcıların beğenisine sunduklarını söyledi. Aral, etkinlikte, Samsun Yurt Savunma'nın tüm ürünlerinin katılımcılarla buluştuğunu bildirdi. ""50'den fazla ülkeden katılımcı ile toplantı yapacağız"" Cahit Utku Aral, en son yapılan IDEF'te sergiledikleri ürünlerin tamamının kullanıma girdiğini belirterek, sözlerini şöyle tamamladı: ""Bu fuar Türkiye için çok önemli. IDEF'te 50'den fazla ülke ile toplantı planladık. Polisler, askerler ve sivil şirketler var. Buradaki hedefimiz, Türkiye'nin envanterine girmiş atış kontrol sistemlerimiz ve toplarımız için en azından görüşmelerin başlaması. Ayrıca bazı sistemler ve ürünlerde direkt siparişler bekliyoruz. Şu an Afrika ülkelerinden ve Orta Doğu ülkelerinden önemli görüşmeler yaptık. Siparişe bağlanacak."""
297,"Roketsan, yeni ürünleriyle IDEF'23'te","Roketsan, ilk kez sergilediği ürünleriyle Uluslararası Savunma Sanayii Fuarı IDEF'23'te yerini aldı.",Savunma,https://www.trthaber.com/haber/savunma/roketsan-yeni-urunleriyle-idef23te-784025.html,"Bu yıl 16'ncısı düzenlenen ve 25-28 Temmuz tarihleri arasında İstanbul'da kapıları açık olacak olan IDEF'23 için Türk savunma sanayisinin ve dünyanın en güçlü sektör oyuncuları İstanbul'daki Tüyap Fuar ve Kongre Merkezi'nde buluştu. Türkiye'nin roket, füze ve mühimmat üreticisi olarak bu yıl 35'inci yaşını kutlayan Roketsan da IDEF'23'e fuarın en büyük stantlarından birinde 7'si ilk kez sergilenen 30 ürünüyle katılıyor. Türkiye'nin ev sahipliğindeki en büyük savunma ve havacılık fuarı olan IDEF önemli görüşmelerin de merkezi oluyor. Çok güçlü bir kadro ile fuara katılım sağlayan Roketsan, standında yurt içinden ve yurt dışından çok fazla ziyaretçiyi, sektör profesyonellerini, devlet yetkililerini ve askeri delegasyonları ağırlıyor. Fuar boyunca görüşme takvimi yoğun olan Roketsan yetkilileri önemli anlaşma ve iş birliklerine imza atmayı hedefliyor. 7 ürün ilk kez sergileniyor Dünyadaki muadillerine göre fiyat performans açısından öne çıkan ve tüm dünyada tercih edilir hale gelen ürünleriyle ilgiyi toplayan Roketsan'ın ilk kez sergilediği ürünler de beğeni topluyor. Uzun Menzilli Tanksavar Füze Sistemi UMTAS'ın menzili daha da arttırılmış versiyonu UMTAS GM, SİHA'lar ile birlikte tüm dünyaya nam salan Mini Akıllı Mühimmat ürün ailesinin Kızılötesi Görüntüleyici Arayıcı (IIR) başlıklı versiyonları MAM-L IIR, MAM-T IIR, Türkiye'nin önemli bir ihtiyacını karşılayacak olan Uzun Menzilli Hava Savunma Sistemi SİPER, çığır açan teknolojilerden biri olan Havadan Karaya Balistik Süpersonik Füze İHA-230, günümüz harp sahası şartlarına uygun olarak geliştirilen Mobil Hava Savunma Sistemi ve Taktik Füze Fırlatma Sistemi KMC'nin yeni geliştirilen versiyonu KMC-U IDEF'23'te Roketsan standında ilk kez sergilenen ürünler oldu."
298,IDEF'23 kapılarını açtı,"Dünyanın en büyük savunma sanayii buluşmalarından olan Uluslararası Savunma Sanayii Fuarı, TÜYAP Fuar ve Kongre Merkezi'nde başladı.",Savunma,https://www.trthaber.com/haber/savunma/idef23-kapilarini-acti-783962.html,"Savunma ve güvenlik alanlarında önemli bir tanıtım, pazarlama ve iş birliği platformu haline gelen IDEF, bu yıl 16'ncı kez kapılarını açtı. Cumhurbaşkanlığı himayelerinde, Milli Savunma Bakanlığı ev sahipliğinde, Türk Silahlı Kuvvetlerini Güçlendirme Vakfı (TSKGV) yönetim ve sorumluluğunda, Tüyap Tüm Fuarcılık Yapım AŞ organizatörlüğünde gerçekleştirilen fuar, Tüyap Fuar ve Kongre Merkezi'nde düzenleniyor. Türk savunma sanayisinin uluslararası platforma çıktığı fuarın açılışına Cumhurbaşkanı Yardımcısı Cevdet Yılmaz, Milli Savunma Bakanı Yaşar Güler, Sanayi ve Teknoloji Bakanı Mehmet Fatih Kacır ve üst düzey yabancı konuklar başta olmak üzere çok sayıda yerli ve yabancı yetkili katıldı.   Cumhurbaşkanı Recep Tayyip Erdoğan'ın video mesajla katılım sağladığı Uluslararası Savunma Sanayii Fuarı, bu yıl 55 ülkeden 1.461 firmayı bir araya getiriyor. ""Yeni iş birliklerinin temelleri atılacak"" Fuarın açılışında konuşan Cumhurbaşkanlığı Savunma Sanayii Başkanı Haluk Görgün, geçmiş IDEF fuarlarında olduğu gibi bu yıl da hem Türk savunma sanayisi şirketlerinin hem de küresel şirketlerin son teknoloji barındıran platform ve sistemlerinin görücüye çıkacağını belirterek, çok sayıda sözleşme imzalanacağını ve yeni iş birliklerinin temellerinin atılacağını söyledi. Türkiye'nin, bulunduğu kırılgan coğrafyada modern araç ve gereçlerle donatılmış bir Türk ordusuna sahip olmanın hayati öneminin farkında olduğunu vurgulayan Görgün, ""Türk savunma sanayisinin geliştirip ürettiği yerli ve milli ürünlerimiz güvenlik güçlerimizin terörle mücadelede operasyonlarında, yurt içi ve yurt dışındaki harekatlarında başarıyla kullanılmaktadır."" dedi. Görgün, Türk savunma sanayi ürünlerinin ihraç edildiği ülke sayısının 170'e, ihraç edilen ürün çeşitliliğinin 230'a çıktığını kaydederek, şu açıklamalarda bulundu: ""Her alanda olduğu gibi savunma sanayi alanında da önemli atılımlar gerçekleştirmekte olan ülkemiz, bir yandan dünya savunma sanayi pazarında rekabet gücünü artırırken, öte yandan bulunduğu bölgede güvenlik ve istikrarın temini için Sayın Cumhurbaşkanımızın önderliğinde var gücüyle çalışmaktadır. Geçen yıl 4,4 milyar dolarlık rekor ihracatla yakaladığımız başarı ivmesini bu yıl inşallah çok daha yukarıya taşıyacağız. Önümüzdeki 10 yıl içerisinde savunma sanayi alanında dünyanın en önemli ülkelerinden biri olmayı hedefliyoruz. IDEF'te görüşme ofisi açan 31 Türk tedarik makamı tarafından, heyetler ve katılımcı firmalarla toplam 4 bin 914 planlı ikili görüşme ve 120 anlaşma imzalanmasını öngörmekteyiz."" 1.461 firma katılıyor Türk Silahlı Kuvvetlerini Güçlendirme Vakfı Genel Müdür Vekili Sadık Piyade ise IDEF'in savunma sanayisi alanında önemli bir uluslararası tanıtım, pazarlama ve iş birliği platformuna dönüştüğünü söyledi. Piyade, ""IDEF, dünyanın en büyük 4 savunma sanayisi fuarı arasında yerini almıştır. Fuarımızda 689 yerli, 772 yabancı katılımcı olmak üzere toplam 1.461 firmaya ev sahipliği yapmanın yanı sıra 81 ülkeden 189 heyeti de fuarımızda ağırlıyoruz."" diye konuştu. En yeni ürünler ilk kez görücüye çıktı Katılımcı firma açısından dünyanın en büyük ilk 4 savunma sanayisi fuarı arasında yer alan IDEF, görüşmeler açısından ise dünyanın en büyük savunma sanayisi fuarı olarak dikkati çekiyor. IDEF'te önceki yıllarda olduğu gibi Türk savunma sanayisi bünyesinde geliştirilen birçok ürün ilk kez sergileniyor. Daha önce geliştirilen çeşitli ürünlerin de yeni versiyonları fuarda tanıtılıyor. Fuarda; zırhlı muharebe araçları, taktik zırhlı araçlar, insansız kara, hava ve deniz araçları, silah sistemleri, roketler, güdümlü füzeler, piyade silahları, askeri simülatörler, elektronik harp çözümleri, güç grupları ve patlayıcı madde imha ekipmanlarının aralarında bulunduğu birçok ürün yer alıyor. IDEF kapsamında yerli ve yabancı resmi heyetler, katılımcı firmalar arasında çeşitli iş birliği görüşmeleri gerçekleştirilecek. Ayrıca Türk savunma sanayisinin gündeminde bulunan önemli projelere ilişkin sözleşme imzalanacak. Dünyanın en büyük savunma sanayisi buluşmalarından olan Uluslararası Savunma Sanayii Fuarı 28 Temmuz'da sona erecek."
299,Dron ve kamikaze İHA'ları FELIX durduracak,"Türk savunma sanayisi, kamikaze İHA ve dron tehditlerine karşı hareket halinde bile etkin koruma sağlayan FELIX İHA Savunma Sistemi'ni geliştirdi.",Savunma,https://www.trthaber.com/haber/savunma/dron-ve-kamikaze-ihalari-felix-durduracak-783953.html,"Meteksan Savunma şirketinin radar ve elektronik harp sistemlerinden elde ettiği tecrübeyle geliştirdiği FELIX İHA Savunma Sistemi, ilk kez 16'ncı Uluslararası Savunma Sanayii Fuarı'nda (IDEF 2023) sergilendi. Mini/mikro İHA'ların (dron) son yıllarda özellikle terör örgütleri tarafından kullanımının artmasıyla tüm dünyada bunlara yönelik savunma sistemleri en fazla yatırım yapılan alanlardan biri haline geldi. Ayrıca farklı coğrafyalarda yaşanan çatışmalar, mini/mikro İHA'lar dışında kamikaze İHA'ların da kullanımı durumunda birçok hava savunma sisteminin bu tehditlere karşı etkisiz kalabileceğini gösterdi. Meteksan Savunma tarafından birkaç yıldır devam eden çalışmalar neticesinde, dron ve kamikaze İHA'ların tespiti, takibi ve etkisiz hale getirilmesi için FELIX isimli yenilikçi bir sistemin geliştirilmesi tamamlandı. FELIX, artırılmış yükseliş kapsaması ve güncelleme sıklığıyla daha yüksek irtifadan da gelebilen, daha hızlı İHA'ları tespit edip, sistemlerini karıştırabilecek. Hareket halinde kullanılabiliyor, hava şartlarından etkilenmiyor FELIX, sunduğu yenilikçi teknolojilerin yanında, hareket halinde çalışabilme özelliğiyle dünya pazarında az sayıdaki İHA savunma sistemlerinden de biri olarak gösteriliyor. AESA/MIMO teknolojisiyle geliştirilmiş ve dron tespitine yönelik özelleştirilmiş Retinar AESA Radar Sistemi, hedef özelinde reaktif karıştırma yapabilen Elektronik Taarruz Sistemi ve komuta kontrol yazılımı ile FELIX, hareket halindeyken bile görev yapabilen yeni nesil bir yakın alan hava savunma sistem olarak, hem sabit tesislerin hem de VIP/konvoy korunmasında güvenlik birimlerine güç çarpanı olacak. FELIX'in tespit ve takip sistemi olan Retinar AESA, yüksek güncelleme sıklığıyla artırılmış takip performansı ve düşük hız hassasiyetiyle yüksek başarımlı hedef sınıflandırma özellikleri sunuyor. Hareket halinde dahi tespit ve takip yapabilen Retinar AESA, olumsuz hava şartlarından etkilenmeden 7/24 görev yapabiliyor. FELIX sisteminin bir diğer bileşeni olan Elektronik Taarruz Sistemi ise aktif karıştırma sistemlerine göre artırılmış karıştırma menzili sayesinde çok daha geniş bir koruma alanı oluşturuyor. Geniş bant reaktif karıştırma, dinamik spektrum yönetimi ve hedef özelinde karıştırma özellikleriyle öne çıkan bu sistem, hareket halindeyken bile güvenlik güçlerine tam koruma sağlıyor. Menzili 24 kilometreyle sınırlandırıldı Meteksan Savunma Genel Müdürü Selçuk Kerem Alparslan, FELIX'in İHA tehditlerine karşı yeni nesil bir elektronik savunma sistemi olarak geliştirildiğini söyledi. Küçük, alçaktan uçan, yavaş seyreden hava dronlarının ciddi tehdit oluşturduğunu vurgulayan Alparslan, FELIX'ın tüm bunlara karşı çözüm sunduğunu bildirdi. Alparslan, hareket halinde dron savunması yapabilmesinin FELIX'in en önemli özelliklerinden biri olduğuna işaret ederek, şöyle konuştu: ""Konvoyların, kuvvet aktarımı sırasında birliklerin, VIP kişilerin savunmasında, yüksek değerlikli malzeme ve ekipmanın sevkinde dron saldırıları çok görülen olaylar ve bunlara karşı akıllı ve gelişmiş bir savunma sistemine ihtiyaç var. FELIX burada çok önemli etki yaratan bir sistem. Hava savunması çok geniş, katmanlı bir konsept. Hızlı, yukarıdan uçan, alçak uçan küçük hedefler vesairenin hepsine birden hitap etmek çok zordur. FELIX'in hedef seti de geliştirilmiş vaziyette. Mini/mikro İHA'ların ötesinde sabit kanatlı, kamikaze tabir edilen, gezinen, dolanan, mühimmat taşıyan dronlara karşı da son derece etkili bir tasarım ve algoritmalar içeriyor. Taktik İHA'lara karşı menzili dahilinde son derece etkili. FELIX'in menzilini 24 kilometreyle sınırlandırdık. Bu bir sınırlandırmadır konsepti gereği. Bu küçük hedefler ya da hedeflerin karakterine göre daha yakın menzillerden 24 kilometreye kadar çıkar."" Kubbe koruma kalkanı FELIX'in merkezinde yine fuarda ilk kez sergiledikleri Retinar AESA Radarı ile reaktif bir elektronik sistemi olan MERT Elektronik Taarruz Sistemi'nin yer aldığı bilgisini veren Alparslan, bunların bir komuta kontrol sistemi ile de birleştiğini dile getirdi. Retinar AESA Radarı'nın 4 panel antenle 360 derecede bir kubbe halinde gökyüzünde bir kalkan görevi görebildiğini belirten Alparslan, şunları kaydetti: ""Genelde radar sistemlerinin belli bir alış konisi vardır, dronlar da o alış konisinin üstünden, tepeden dalış yapmayı seçebilirler. O boşluğu tamamlamak gerekir. Geliştirdiğimiz radarla bütün yukarı koniyi kapsamış vaziyetteyiz. Ayrıca çok hızlı tarama yapabiliyor, 1 saniyede bütün uzayı, yarı küreyi kapsayabiliyor. Bu sayede de çok hızlı güncelleme sıklığıyla çok hassas takip yapabiliyor. Farklı yönlerden sürü saldırıları olma durumunda hepsini ayrı ayrı tespit edip, izlemeye alıp etkisizleştirebilecek bir sistem FELIX. Retinar AESA, MIMO özellikleriyle beraber hem hızlı hem de yavaş hedefleri takip edebiliyor. Bu zor bir denklemdir radar geliştirirken. Aynı zamanda yüksek çözünürlükte doppler analizi yapabiliyor. Bunu elektronik tarama özelliğinin içine gömdük ve sistem tararken tespit ve takip ettiği hedefleri aynı anda sınıflandırıp teşhis yapabiliyor. Dolayısıyla siz hedefleri uzayda tespit ve takip ederken onları teşhis edebiliyorsunuz, sürü saldırıları bile olsa bütün uzaya hakimsiniz. Bunlara karşı tedbir uygulama sırasında da MERT Elektronik Taarruz Sistemi devreye girer. MERT, otomatik, yarı otomatik, manuel işletilebiliyor. En büyük özelliği geniş bantlı bir alma özelliği var, aslında bir spektrum dinleme almacından ibaret ve çok kanallı. Birden fazla kanaldan gelen yayınların hepsini aynı anda ayrıştırıp üzerlerine lokal, adaptif dalga şekilleriyle taarruz uygular. Buna reaktif karıştırma diyoruz. Biz bütün spektrumu önce dinliyoruz, yayınları tespit edip, lokalize edip, adaptif dalga şekilleriyle taarruz uyguluyoruz. Bant genişliklerini ayarlıyoruz. Bu sayede dost yayınlar ve kendi haberleşme çevrimleriniz etkilenmiyor. Bu çok önemli bir yetenek. Aynı anda isterseniz baraj karıştırma ve reaktif karıştırmayı hibrit kullanabiliyorsunuz."" Sistemler saha testini geçti Alparslan, konvoya dağılmış birden fazla FELIX ile senkron ve güçlü karıştırma yapmanın da mümkün olduğunu vurguladı. Retinar AESA Radarı ve MERT Elektronik Taarruz Sistemi'nin tamamlandığını, yakın zamanda teslimatlarının yapılacağını bildiren Selçuk Kerem Alparslan, ayrıca bunları bir araya getirerek yeni bir konsept ortaya koyduklarını anlattı. Alparslan, ""Bu şekilde araç istenirse sadece üretim zamanları içinde sistemi teslim edebileceğimiz gibi farklı araç konfigürasyonlarında çözüm talep edilirse onları da hızlı şekilde oluşturabiliriz. Sistemlerin olgun olduğunu, saha testlerini geçtiğini söyleyebilirim."" dedi. Alparslan, sistemin kapasitesine ilişkin, ""Onlarca, yüzlerce hedefi takip edebiliriz. Bunların bantlara nasıl bölüntülendiğiyle ilgili onlarcasını eş zamanlı karıştırabiliriz. Bir sürü saldırısı olduğunda sürüleri ya bulut halinde ya münferiden farklı yönlerden hepsini ele alabilecek bir sistem."" değerlendirmesinde bulundu."
300,Türk zırhlısı YÖRÜK daha da büyüdü,"Türk savunma sanayii bünyesinde üretilen zırhlı muharebe aracı YÖRÜK (NMS) 4X4, ihracatta yakaladığı başarıyı artırmak için gelişimini sürdürüyor. YÖRÜK'ün yeni versiyonu ilk kez IDEF 2023'te sergilenecek.",Savunma,https://www.trthaber.com/haber/savunma/turk-zirhlisi-yoruk-daha-da-buyudu-783839.html,"Nurol Makina tarafından geliştirilen ve ilk kez IDEF 2017'de tanıtılan YÖRÜK 4X4 Taktik Tekerlekli Zırhlı Araç, daha tasarım aşamasındayken ihracat başarısı yakalayıp geçen sürede uluslararası kullanıcı sayısını hızla artırdı. YÖRÜK 4x4, Türkiye'de ise ilk kez Cumhurbaşkanlığı Koruma Daire Başkanlığı tarafından kullanıldı. Şirket, aynı zamanda kullanıcı ihtiyaçları doğrultusunda araç üzerinde geliştirmelere gitti, farklı modeller ortaya çıkardı.    15'inci Uluslararası Savunma Sanayii Fuarı'nda (IDEF 2021) YÖRÜK 4X4 Pikap'ı tanıtan şirket, IDEF 2023'te ise yeni bir YÖRÜK 4X4'ü ilk kez sergileyecek. YÖRÜK 4X4 Genişletilmiş Dingil Mesafesi (NMS EWB) yapılandırması konfigürasyonu, çeşitli operasyonel gereksinimler için gelişmiş alan ve çok yönlülük sağlamak üzere tasarlandı. Bu konfigürasyon daha uzun bir dingil mesafesi ile daha geniş iç bölme ve fazla taşıma kapasitesine imkan sağlıyor. Genişletilmiş alan, ek ekipman, personel veya belirli görevlere göre uyarlanmış özel modüllerin yerleştirilmesine izin veriyor. İç mekan, farklı operasyonel ihtiyaçlara uyacak şekilde özelleştirilebiliyor.    Uzatılmış dingil mesafesi, aracın arazi yeteneklerini ve manevra kabiliyetini geliştirerek gelişmiş stabilite ve ağırlık dağılımı sağlıyor. YÖRÜK 4X4 Genişletilmiş Dingil Mesafesi yapılandırması ayrıca temel platformun zırhlı korumasını ve gelişmiş özelliklerini koruyarak yolcuların emniyetini ve güvenliğini üst seviyede tutuyor. Genel olarak bu yapılandırma, çok çeşitli endüstri ve sektörlerde çeşitli operasyonel gereksinimleri karşılamak için daha fazla esneklik, genişletilmiş iç alan özellikleri de sunuyor. Uzatılmış dingil mesafesiyle sağlanan genişlik sayesinde daha önce 7 kişiye kadar taşıma kapasitesine sahip YÖRÜK 4X4'te bu sayı 11 kişiye çıkacak. Nurol Makina, uluslararası pazarda ilgi gören araç için şimdiden birçok ülkeden gelen test taleplerini değerlendirmeye başladı."
301,Türkiye'nin yeni silahı 'UÇA'nın testleri bu yıl başlayacak,"Türk savunma sanayisindeki yeteneklerin birleştirilmesiyle ortaya çıkan Uçaktan Atılabilir Güdümlü Akıllı Dip Mayını UÇA, muharebe sahasında düşman üzerinde 'sürpriz etkisi' yaratacak. Düşman gemilerinin ve denizaltılarının harekatını kısıtlayan güdümlü stratejik mühimmat olarak fark yaratacak UÇA'nın testlerinin bu yıl başlaması hedefleniyor.",Savunma,https://www.trthaber.com/haber/savunma/turkiyenin-yeni-silahi-ucanin-testleri-bu-yil-baslayacak-783726.html,"dünyanın önde gelen savunma sanayisi buluşmalarından biri haline dönüşen ve 25-28 Temmuz'da İstanbul'da düzenlenecek 16'ncı Uluslararası Savunma Sanayii Fuarı'nda (IDEF 2023), son dönemde geliştirilen yerli ve milli teknolojiler gün yüzüne çıkacak. Fuarda ilk kez sergilenecek en dikkati çeken çözümlerden biri UÇA olacak. Makine ve Kimya Endüstrisi AŞ, Koç Savunma ve TÜBİTAK SAGE tarafından kendi öz kaynaklarıyla başlatılan UÇA Projesi, MK-84 tipi genel maksat bombalarına GÖKÇE Kanatlı Güdüm Kiti (KGK) ve akıllı hedef tespit ve mayın ateşleme birimi entegre edilerek, bunların taarruzi deniz mayınına dönüştürülmesini içeriyor.   Türkiye'nin başarısını kanıtlamış milli teknolojileri arasında yer alan GÖKÇE KGK ile MK serisi uçak bombaları atıldığı noktadan çok uzağa uçabilen ve hedefe hassas vuruş sağlayan sistemlere dönüşüyor. Uçaklar ve taarruzi insansız hava araçları (TİHA), UÇA'nın aerodinamik özellikleri ve sunduğu yeteneklerle düşman deniz üssü çıkışlarını, geçiş güzergahlarını riske girmeden uzaktan taarruzi mayınlama yapabilecek. Dünya literatüründe ilk uzun menzilli akıllı dip mayını olacak Tamamıyla yerli ve milli imkanlarla geliştirilen UÇA, dünya literatüründe ilk uzun menzilli akıllı dip mayını olmaya aday bulunuyor. F-16, F-4, Bayraktar AKINCI, AKSUNGUR gibi MK-84 genel maksat uçak bombası atabilen envanterdeki hava platformlarıyla taşınacak UÇA, alçak-orta irtifa hava savunma sistemlerinin menzili dışından yüksek irtifalardan, yüksek hızlarda bırakılacak, planör uçuşu ile mayınlama noktasına ilerleyecek, radar abzorban kaplama yeteneği sayesinde radara yakalanmadan hedef noktadan denize girecek. UÇA, akustik soğurucu kaplaması sayesinde suyun içinde sonarlara yakalanmadan hedef gemiyi bekleyeceği deniz tabanına hassas olarak yerleşebilecek.   UÇA, sahip olduğu sensörlerle hedefleri akustik, manyetik, basınç izlerine göre tespit ve sınıflandırarak düşman gemilerin ve denizaltıların harekatını kısıtlayan, MALAMAN hedef tespit ve ateşleme sisteminin özelliklerine haiz etkili bir güdümlü stratejik mühimmat olarak görev yapacak. Dostu da düşmanı da ayıracak Sualtı Akustik IFF (Dost-Düşman Tanımlama) Sistemi'ne sahip olacak mayın üzerinde, basınç, titreşim, manyetik anomali ve akustik sensörleri yer alacak. UÇA sahip olduğu bu ileri sensör füzyonu teknolojisiyle hedef gemileri tespit edip imha etme özelliğine sahip olacak. MALAMAN akıllı deniz dip mayını geliştirme süreçlerinde elde edilen tecrübeler ve kazanılan teknolojik birikimle farklı ihtiyaçları karşılayan fonksiyonel bir mühimmat daha geliştiriliyor. Geliştirme süreçlerinin kısa süre sonra tamamlanması ve bu yıl içinde test süreçlerine geçilmesi hedefleniyor."
302,Mehmetçik için yeni güç: BARKAN,"Türk savunma sanayii bünyesinde geliştirilen insansız kara aracı BARKAN, güvenlik güçlerinin envanterine girdi. Eğitim platformları ve yazılım çözümleriyle uzun yıllardır güvenlik güçlerine hizmet veren HAVELSAN, operasyonel platform anlamında BARKAN ile envantere ilk ürünlerini kazandırmış oldu.",Savunma,https://www.trthaber.com/haber/savunma/mehmetcik-icin-yeni-guc-barkan-783616.html,"HAVELSAN, 25-28 Temmuz'da İstanbul'da düzenlenecek ""16'ncı Uluslararası Savunma Sanayi Fuarı'nda (IDEF 2023)"" faaliyet alanlarında yürüttüğü çalışmalara ilişkin güncel gelişmeleri yerli ve yabancı ziyaretçilerle paylaşacak. Şirket, fuarda, ""dijital birlik"" konsepti içinde gelişimini sürdüren insansız araç çözümlerinin geldiği son durumu gözler önüne serecek. Eğitim platformları ve yazılım çözümleriyle uzun yıllardır güvenlik güçlerine hizmet veren HAVELSAN, operasyonel platform anlamında BARKAN ile envantere ilk ürünlerini kazandırmış oldu. Bu kapsamda BARKAN I ve BARKAN II güvenlik güçlerinin kullanımına sunuldu.   ""Yaklaşık 1,5-2 yıldır saha test faaliyetleri yürütülüyor"" HAVELSAN Ürün Geliştirme ve Üretim Direktörü Veysel Ataoğlu, AA muhabirine yaptığı açıklamada, robotik ve otonom sistemlere yönelik çalışmalara BARKAN I aracıyla başladıklarını ve yaklaşık 1,5-2 yıldır saha test faaliyetleri yürüttüklerini söyledi. Bu süreçte kullanıcı geri dönüşlerini platforma yansıtarak BARKAN II aracını ortaya çıkardıklarını ifade eden Ataoğlu, bu aracın hareket kabiliyetinin daha yüksek olduğunu, ağırlığının hemen hemen iki katını çıktığını, bazı ağır sınıf silahlar taşıyabileceğini, 12,7 milimetre silah sistemiyle testler gerçekleştirdiklerini belirtti. Ataoğlu, bu faydalı yüklerin daha da farklılaşacağını, 40 milimetre bombaatar, METE füzesi ve farklı tipteki füzelerin testlerini yapacaklarını aktardı. BARKAN II'nin envantere girdiğini dile getiren Ataoğlu, ""Yakın zamanda kuvvet bunu bölgede, kendi içinde de yine farklı tip coğrafyalarda test ediyor olacak ve bunları yakından takip edeceğiz. Farklı girdiler olursa da bu noktada geliştirme faaliyetlerimiz devam edecek"" dedi. Bu araçları yurt dışında farklı fuarlarda sergilediklerini, karar vericilerle bir araya geldiklerini anlatan Ataoğlu, IDEF kapsamında da bu yönde çeşitli görüşmeler yapacaklarını, Cumhurbaşkanlığı Savunma Sanayii Başkanlığı koordinasyonunda ihracat için yoğun çalışma yürüttüklerini belirtti.   ""BAHA'yı farklı tip hava koşullarında da görev yapar seviyeye getirdik"" BAHA'nın ilk versiyonunun yaklaşık 1 yıldır test edildiğini bildiren Ataoğlu, şunları kaydetti: ""Bu noktada hem sahanın hem müşterinin isterlerine yönelik bazı geliştirme faaliyetlerinde bulunduk. Platformda boyut, ağırlık olarak farklılıklar oldu. Biz bir platform üreticisi değiliz, alt yüklenicilerimizle çalışıyoruz, bu platformlara akıl katıyoruz. Sahanın isterlerine göre girdiler veriyoruz firmalara. BAHA en son bu halini aldı ve ürün diyebileceğimiz seviyeye geldi. BAHA'nın son haliyle ülkemizin farklı bölgelerinde uçuş faaliyetleri yapıyoruz. Özellikle elektronik harp ortamında data topluyoruz ve bunlara karşı nasıl bir kalkan oluşturabiliriz diye yazılım faaliyetlerimize devam ediyoruz. Belli başlı çalışmalar yaptık. Şu anda onların testlerini yapıyoruz. Özellikle GPS bağımsız hareket etme, haberleşme tamamen koptuğunda eve dönüş ve verilen görevi yerine getirmesi noktasında bunu tamamen bitirdik diyebilirim. Sahada birçok noktada test ettik, şimdi kullanıcıyla birlikte doğrulamasını yapmaya başladık. Bunu da yine bölgede belli noktalarda yapıyoruz."" Elektronik harp konusunda sürekli gelişim içinde bulunduklarını ve bunları platformlara yansıttıklarını vurgulayan Ataoğlu, ""BAHA da bu noktada GPS bağımsız hareket eden, uçabilen, görevini yerine getirebilen bir platform oldu diyebiliriz. Platformda yapılan değişikliklerle farklı tip hava koşullarında da görev yapar seviyeye getirdik"" diye konuştu.   BAHA ve BARKAN'ın ""dijital birlik"" kapsamında birlikte hareket etmesiyle ilgili çalışmaları da sahada uyguladıklarını bildiren Ataoğlu, şu değerlendirmelerde bulundu: ""Hedefimiz aileye yeni katılan KAPGAN ve dronumuzla birlikte bunu grup halinde yapmak. Bunda da belli seviyeye geldik. Bu noktadan sonra da artık farklı firmaların insansız ürünlerini bu sisteme entegre ederek sahada biraz daha geniş yelpazeli, kuvvetin isterlerini karşılayabilecek, görev konseptlerini yerinde getirebilecek geniş yelpazede bir ürün gamı ortaya çıkarmaya çalışıyoruz. O firmalarla da yaptığımız görüşmelerde olumlu geri bildirimler aldık. Onların ürünlerini de yakın zamanda sahada deniyor olacağız. İlk aşamada ASISGUARD'un Songar ürününün bizim ürünlerin haberleşmesi, birlikte görev yapması, görev konsepti oluşturma konusunu çalışmaya başladık. SONGAR'dan sonra farklı ürünler de geliyor olacak ve HAVELSAN Dijital Birliği daha geniş bir yelpazeye kavuşuyor olacak."" KOBİ ve alt yüklenicilerin katkılarıyla bu seviyeye geldiklerini ifade eden Veysel Ataoğlu, bu süreçte birlikte çalıştıkları TEKATRON, SİO HAVACILIK, Hitit Savunma, ESETRON, ASISGUARD, REPKON, Dönmezoğlu, CANiK ve Unirobotic gibi firmalarla ortaya çıkan sonuçları daha üst seviyeye çıkaracaklarını sözlerine ekledi."
303,ASELSAN'dan yeni hava savunma sistemi: GÜRZ,"ASELSAN, çok alçak ve alçak irtifa hava tehditlerine karşı çoklu önleyici kullanım imkanı sunan yenilikçi hava ve füze savunma sistemi GÜRZ'ü geliştirdi. İlk kez IDEF 2023’te sergilenecek olan GÜRZ Hava ve Füze Savunma Sistemi, İHA'lar, helikopterler, savaş uçakları, seyir füzeleri ile havadan karaya atılan mühimmata karşı görev yapacak.",Savunma,https://www.trthaber.com/haber/savunma/aselsandan-yeni-hava-savunma-sistemi-gurz-783606.html,"ASELSAN, 25-28 Temmuz'da İstanbul'da düzenlenecek 16'ncı Uluslararası Savunma Sanayii Fuarında (IDEF 2023), haberleşme, hava savunma, aviyonik, elektro-optik, elektronik harp, radar ve insansız sistemler alanındaki yeteneklerini yerli ve yabancı ziyaretçiler ile paylaşacak. Türkiye'nin katmanlı hava savunmasını yerli ve milli imkanlarla sağlamak için Cumhurbaşkanlığı Savunma Sanayii Başkanlığı koordinasyonunda bir dizi proje yürüten, bunları güvenlik güçlerinin envanterine katmaya başlayan ASELSAN, çözümlerine bir yenisini ekledi. IDEF 2023'te sergilenecek GÜRZ Hava ve Füze Savunma Sistemi, ASELSAN'ın çok alçak ve alçak irtifa hava tehditlerine karşı çoklu önleyici (top ve füze) kullanım imkanı sunan yenilikçi bir hava ve füze savunma sistemi olarak IDEF 2023'te sergilenecek. GÜRZ, zırhlı 8x8 lastik tekerlekli platform üzerinde yer alıyor ve üstün teknolojik özellikleri ile öne çıkıyor. Sistem, İHA'lar, helikopterler, savaş uçakları, seyir füzeleri ile havadan karaya atılan mühimmata karşı görev yapacak. GÜRZ, hem sabit tesislerin hem de intikal halindeki konvoyların hava tehditlerine karşı korunmasını sağlayacak Değişen savaş koşulları ile birlikte hareket kabiliyeti yüksek hava ve füze savunma sistemlerine olan ihtiyaç arttı. GÜRZ Hava ve Füze Savunma Sistemi, hem sabit tesislerin hem de intikal halindeki konvoyların hava tehditlerine karşı korunmasını sağlayacak. Sistemin üstün hedef tespit, teşhis ve takip yetenekleri, sahip olduğu önleyici seti, gelişmiş tehdit değerlendirme ve silah tahsis çözümleri sayesinde tehditlere karşı yüksek imha gücünü maliyet etkin bir mimaride sunuyor. GÜRZ Hava ve Füze Savunma Sistemi; 35 milimetre Hava Savunma Topu (Parçacıklı Mühimmat Ailesi ATOM, HEI, TP), 4 adet Çok Alçak İrtifa Hava Savunma Füzesi, 4 adet Alçak İrtifa Hava Savunma Füzesi, 4 adet Aktif Faz Dizili (AESA) Arama Radarı, atış kontrol radarı, elektro-optik algılayıcılar ve veri bağı gibi bileşenlerden oluşuyor."
304,Askeri araçlar hibrit teknolojiye hazırlanıyor,"Askeri araçlar için geliştirilen ASELSAN Hibrit Tahrik Sistemi, Türk Silahlı Kuvvetlerinin gücüne güç katacak. Proje kapsamında geliştirilen Dahili ve Uyarlanabilir Batarya Sistemi ile meskun mahalde sessiz intikal ve sessiz operasyon imkanı doğacak.",Savunma,https://www.trthaber.com/haber/savunma/askeri-araclar-hibrit-teknolojiye-hazirlaniyor-783443.html,"ASELSAN, 25-28 Temmuz'da İstanbul'da düzenlenecek IDEF Uluslararası Savunma Sanayi Fuarı'nda (IDEF 2023) haberleşme, hava savunma, aviyonik, elektro-optik, elektronik harp, radar ve insansız sistemler alanındaki yeteneklerini yerli ve yabancı ziyaretçiler ile paylaşacak. Bir süredir elektrikli araç sistemleri konusunda çalışmalar yapan, bunları sivil alanda kullanıma sunan ASELSAN, ulaştığı noktayı da fuarda gözler önüne serecek.    ASELSAN'ın elektrikli çekiş sistemleriyle donatılan, TEMSA tarafından üretilen elektrikli otobüsler Samsun Büyükşehir Belediyesi tarafından etkin bir şekilde kullanılıyor. Yine ASELSAN elektrikli çekiş sistemleri ile donatılan KARSAN üretimi elektrikli minibüsler de yollara çıkmak için gün sayıyor. ASELSAN sistemi kullanılarak BMC tarafından geliştirilen 12 metre elektrikli otobüs çalışmasında da sona gelindi.    Hibrit tahrik sistemi ilk kez sergilenecek ASELSAN, üzerinde çalıştığı hibrit tahrik sistemini de IDEF 2023'te ilk kez sergilenecek. Hibrit tahrik sistemi, tüm askeri araç üreticisi firmalar için yerli ve milli bir çekiş sistemi çözümü olacak. Proje kapsamında geliştirilen Dahili ve Uyarlanabilir Batarya Sistemi ile de meskun mahalde sessiz intikal ve sessiz operasyon imkanı doğacak. Cumhurbaşkanlığı Savunma Sanayii Başkanlığı önderliğinde, ASELSAN ve BMC Power arasında imzalanan Hibrit Tahrik Sistemi Geliştirilmesi Teknoloji Kazanım Yükümlülüğü Projesi kapsamında, aksa entegre elektrik motoru tahrikli (e-aks) hibrit çekiş sistemi ilk kez 4x4, 6x6 ve 8x8 askeri araçlara yönelik seri hibrit mimaride geliştiriliyor. Menzil sorunu ortadan kalkacak Seri hibrit mimari ile askeri araçlardaki menzil sorunu da ortadan kalkacak. Geliştirilen dümenlenebilir yapıda e-aks sisteminin 4x4 (20 ton), 6x6 (30 ton), 8x8 (40 ton) araçlarda kullanımı mümkün olacak.    Olumsuz durumlarda araç yürür şekilde kullanılabilecek Sistemin ana yapı taşı olan elektronik diferansiyel motorun hız, tork değerleri kontrol edilerek herhangi bir arıza durumunda diğer motorlara güç isteği yönlendirilerek aracın operasyonuna devam etmesi sağlanacak. Bu özellik, zor koşullarda görev yapan personelin olumsuz durumlarda aracı yürür şekilde kullanabilmesine katkı verecek. Elektronik diferansiyel sayesinde mekanik diferansiyel ortadan kaldırılarak yurt dışı bağımlılığın da önüne geçilecek. Aks üzerine yerleştirilen motor ve sürücüler ile elektronik birimler de ASELSAN tarafından milli ve yerli olarak tasarlanarak geliştirildi. Sistemde bulunan Dahili Jeneratör Sistemi ile hem bataryalar şarj edilecek hem de sahada görev yapan personelin ve diğer sistemlerin/cihazların enerji ihtiyacı ek jeneratör taşınmasına gerek kalmadan sağlanabilecek."
305,Türk tankları VOLKAN ile vuracak,"Türk Silahlı Kuvvetleri'nin karadaki önemli ateş unsuru olan ana muharebe tankları, ASELSAN'ın yerli ve milli atış kontrol sistemi VOLKAN ile donatıldı.",Savunma,https://www.trthaber.com/haber/savunma/turk-tanklari-volkan-ile-vuracak-783273.html,"ASELSAN, 25-28 Temmuz'da İstanbul'da düzenlenecek 16'ncı Uluslararası Savunma Sanayii Fuarı'nda (IDEF 2023), haberleşme, hava savunma, aviyonik, elektro-optik, elektronik harp, radar ve insansız sistemler alanındaki yeteneklerini yerli ve yabancı ziyaretçilerle paylaşacak. Başta Türk Silahlı Kuvvetleri olmak üzere dost ve müttefik ülkelere ait tankları güncel gelişmeler doğrultusunda donatıp etkinliğini artıran ASELSAN, fuar kapsamında VOLKAN Atış Kontrol Sistemi'ni de tanıtacak. Son kullanıcı ihtiyaçları doğrultusunda ASELSAN tarafından özgün olarak geliştirilen VOLKAN Atış Kontrol Sistemi'nin kalifikasyon testleri başarıyla tamamlanarak, ALTAY, M60T ve Leopard2A4 tanklarına entegre edildi.   Cumhurbaşkanlığı Savunma Sanayii Başkanlığı öncülüğünde geliştirilen VOLKAN Atış Kontrol Sistemi ile Türk ordusunun söz konusu tankları, muharebe koşullarında en üst seviye atış kabiliyetine sahip oldu. VOLKAN Atış Kontrol Sistemi, güncellenmiş sistem mimarisi, etkin gece ve gündüz görüş, yüksek ilk atımda vuruş ihtimali, yeni nesil kullanıcı ara yüzü ve zorlu muharebe, arazi ve hava koşullarında durağan ya da hareketli atış kontrol fonksiyonlarının icra edilmesi yeteneklerini tanklara kazandırdı. Millileştirilen tank atış kontrol sistemleri ile Türk Silahlı Kuvvetlerinin dışa bağımlılığı ortadan kaldırıldı. Sisteme eklenen bütünleşik tank içi eğitim altyapısı sayesinde mürettebatın operasyonel yetkinliği de en üst seviyeye taşındı."
306,GÖKSUR Hava Savunma Sistemi: Türkiye’yi zirveye çıkarabilir,"Son günlerde gerek yurt içinde gerek yurt dışında oldukça hızlı günler yaşayan Türk savunma sanayii, ortaya koyduğu yeni ürünlerle de dikkat çekiyor. GÖKSUR yakın hava savunma sisteminin dünyada örneği olmadığına değinen uzmanlar, Türkiye’nin bu alanda dünyadaki en başarılı sistemi üretmiş olabileceği görüşünde.",Savunma,https://www.trthaber.com/haber/savunma/goksur-hava-savunma-sistemi-turkiyeyi-zirveye-cikarabilir-783234.html,"Bir yandan IDEF 2023 hazırlıkları diğer yanda Suudi Arabistan ve Birleşik Arap Emirlikleri ile imzalanan iş birlikleri… Türk savunma sanayii son zamanların en hareketli dönemlerinden birini yaşıyor. Gözler her ne kadar buralardan gelecek haberlerde olsa da aslında yurt içinde de üzerinde durulması gereken son derece kritik işlere imza atılıyor. ASELSAN imzalı GÖKSUR yakın hava savunma füze sistemi de bunlardan biri.   Bu sistem temel olarak havadan gelen tehditlere karşı kullanılacak. Biraz daha somutlaştırmak gerekirse gemisavar füzeleri, seyir füzeleri, S/İHA’lar ve savaş uçaklarıyla helikopterler gibi tehditlere karşı hava ve füze savunma görevini gerçekleştirecek. GÖKSUR’un Türk Donanması’na çok değerli kabiliyetler kazandıracağı net ancak ne gibi kazanımlar sağlayacağını daha geniş bir şekilde öğrenmek istiyoruz ve tüm bu süreci Denizcilik/Savunma Uzmanı Kozan Selçuk Erkan ile konuşuyoruz.   “Gemilerimizde katmanlı hava savunma görmeye başladık” GÖKSUR yakın hava savunma sisteminin aslında bir gemi için ‘savunmada son hat’ olarak kabul edildiğine değiniyor Erkan ve bu nedenle sistemin ‘öz savunma’ adıyla da bilindiğini söylüyor. Türk Donanması’nın son derece değerli kabiliyetleri olduğuna işaret eden Erkan’a göre son yıllarda dikkat çeken hususlardan biri de gemilerimizde katmanlı hava savunma teknolojisini kullanabileceğimiz bir yola girmiş olmamız. Erkan bu noktada ‘katmanlı’ vurgusunu biraz daha somutlaştırıyor ve “İstif sınıfında Milli Dikey Atış Lançer Sistemi (MİDLAS) üzerinde SİPER ile yüz kilometrenin üzerinde başlayacağız savunma hattını kurmaya. Hisar ve belki Gökdemir ile daha kısa menzillerde hedeflerini vurabileceğiz. Şimdi de işin en zor kısımlarından birinde adım atıyoruz. Yakın hava savunma hattını kuruyoruz ki gemilerin hayatta kalması için en önemli savunma araçlarından biri bu. GÖKSUR ile bunu da yerli/milli imkanlarla yapabiliyoruz” bilgisini paylaşıyor.   ABD’li muadilinin yerini alacak Uçaktan tutun füzelere, bombalardan tutun son zamanlarda sıkça gördüğümüz drone saldırılarına her türlü tehdidi durdurmak zorunda olan bir sistemden bahsediyoruz. “Eğer bir tehdit GÖKSUR’u geçerse bilin ki geminiz vuruldu.” cümlesiyle ‘son adam’ mantığını yineliyor Erkan.
Kozan Selçuk Erkan’a göre GÖKSUR ayakları yere basan, küçük ve oldukça gelişmiş bir sistem… ‘Donanmamız bugüne kadar yakın hava savunma için hangi sistemleri kullanıyordu?’ diye soruyoruz: “Korkut sisteminin deniz versiyonu olan Gökdeniz gelene kadar yakın hava savunma olarak ABD üretimi döner namlulu Gatling ve RAM füze sistemleri kullanılıyordu. Gökdeniz ile sadece ABD’li ürünin yerine yerlisini koymakla kalmadık, dünyaya namlulu sistemi ihraç dahi edebilecek kadar iyi hale getirdik. Şimdi bunu çok kısa mesafe füze sistemi ile de destekleyerek yakın hava savunma ailesini tamamlamış olacağız.”   Prototipler seri üretime geçtiğinde kritik eşik aşılacak TÜBİTAK SAGE ile ASELSAN iş birliğinin son yıllarda oldukça sağlıklı ve bir o kadar da hızlı sonuçlar verdiğini anlatıyor Erkan. İki kurumun sadece konsept ürünler üretmediğini, bunları satışa hazır hale de getirdiklerini belirtiyor. “Önce GÖKDEMİR şimdi de GÖKSUR ile bunu görüyoruz” dedikten sonra “Ülkemiz şu anda bu konuda prototip cenneti olarak görülüyor. Amacımız önümüzdeki yıl tüm bu sistemlerin seri üretime girmesini sağlamak. Eğer bunu görebilirsek çok kritik bir basamağı atlamış olacağız” ifadesini kullanıyor.   “GÖKSUR çok farklı gemilerde kendine yer bulacak” GÖKSÜR ile ilgili değerlendirmelerine devam ediyor Erkan. Sistemin detaylarına iniyor ve çalışma prensibini de anlatıyor. Erkan’ın verdiği bilgilere göre GÖKSUR tam bağımsız bir sistem. Daha net anlatmak gerekirse, GÖKSUR’u herhangi bir platformun üzerine koymanız ve enerji vermeniz yeterli. “Geminin sensörlerinden bağımsız olarak da çalışabiliyor” diyor Erkan. Bunun neden önemli olduğu sorumuza ise “Değişik altyapılara sahip gemilerde de kendine yer bulabilecek. Ukrayna-Rusya savaşında Rusya’nın Karadeniz’deki sancak gemisi Moskova kruvazörünü hatırlayalım. Bu gemi güdümlü gemisavar füzeleri ile vuruldu. O esnada gemi sensörlerine bağlı olarak çalışan yakın hava savunma sistemlerinden hiç birisi füzeleri görmedi. Bu sebeple tam bağımsız otonom çalışabilme özelliği GÖKSUR’u öne çıkarıyor” bilgisini paylaşıyor.   “Dünyanın en iyisi olmaya aday” GÖKSUR, yine yerli/milli imkanlarla üretilen Bozdoğan füzesi üzerine kurulu bir sistem. Aynı zamanda AESA radar sistemiyle donatıldı. Kritik sistemleri yerli olarak üretildi… “Tüm bunları alt alta koyduğunuzda ayakları yere basan bir sistem görüyorsunuz.” diyor Kozan Selçuk Erkan. Burada bir parantez açıyor ve GÖKSUR’un sensörlerinden gelen hedef için rota düzeltmesi kabiliyetine işaret ediyor. Böylece kaçınma manevrası yapan gemisavar füzelerine karşı da çok etkili olacağını kaydediyor. Dünyada bu tip gelişmiş AESA radarlı yakın hava savunma sisteminin olmadığını dile getiren Kozan Selçuk Erkan, “Başarılı olması halinde Türkiye’nin dünyadaki en başarılı öz savunma sistemini üretmiş olacağına inancım tam” diyerek sözlerini tamamlıyor. Manşet görsel: Nursel Cobuloğlu / TRT Haber"
307,Sarsılmaz'dan Cumhuriyet'in 100. yılı için özel tabanca,"Türk savunma sanayinin önde gelen üreticilerinden Sarsılmaz Silah Sanayi, Cumhuriyet'in 100'üncü yılına özel olarak ürettiği ""SAR 2023"" tabancasını kamuoyuna tanıttı.",Savunma,https://www.trthaber.com/haber/savunma/sarsilmazdan-cumhuriyetin-100-yili-icin-ozel-tabanca-783230.html,"Makineli tüfekler, tabancalar, yerli araçlarda kullanılan ürünler. Havada, denizde ve karada Türk Silahlı Kuvvetleri'nin ihtiyaçlarını karşılıyor. Sahadaki mücadelede kilit rol oynuyor. Hepsi Türk mühendisliğinin imzasını taşıyor. Türkiye, savunma sanayiinde yerli hamleleriyle büyük mesafe katetti. Üretimde önemli paylardan biri de Sarsılmaz Silah Sanayii'ne ait. Düzce'de bulunan fabrikada üretim süreci yoğun şekilde işliyor. Malzemeler, üstün silahlara dönüşmek için usta ellerin güvencesinde. TSK'nın sahadaki en büyük yardımcısı yerli silahlar Düzce'de Avrupa'nın en büyük tesislerinden birinde titiz aşamaların ardından kullanıma hazır hale getiriliyor. Her bir parçası aşama aşama bir araya getiriliyor, ayrıntılı şekilde inceleniyor. Mehmetçik'e ve kolluk kuvvetlerine emanet ediliyor.  Üretilen bazı silahların ise özel bir anlamı var. Savunma sanayiinde yerlileşme Cumhuriyetin en önemli hedeflerinden. İşte bu hedefi temsilen Sarsılmaz tarafından Cumhuriyetin 100. yılı onuruna ""SAR 2023"" tabancası üretildi. ""SAR 2023"" ise özellikleri ve tek seferlik üretimiyle koleksiyon değeri taşıyor.  ""Artık silahlı robot da imal ediyoruz"" Sarsılmaz Yönetim Kurulu Başkanı Latif Aral Aliş, TRT Haber'e yaptığı açıklamada, ""Sarsılmaz artık bir teknoloji şirketi, yalnız bir silah fabrikası değil. Bir birliğin ihtiyacı olan bütün silahları imal etmekteyiz. Artık otonom ve yapay zekaya geçiyoruz. Geçtik son iki yıldır çalışıyoruz. Artık robot da imal ediyoruz hem de silahlı robot."" ifadelerini kullandı. 300'den fazla modelde silah, 80'in üzerinde ülkeye satılıyor. Türkiye'nin gururu sistemler, tüm dünyada kendini ispat ederek ödüllere layık görülüyor. "
308,"Askeri araçlar, milli elektrikli motorlarla yürüyecek","Türk savunma sanayii bünyesinde geliştirilen Milli Elektrikli Tahrik Sistemi ve ürün ailesi, 16'ncı Uluslararası Savunma Sanayii Fuarı'nda ilk kez sergilenecek.",Savunma,https://www.trthaber.com/haber/savunma/askeri-araclar-milli-elektrikli-motorlarla-yuruyecek-782976.html,"Elektromobilite (e-mobilite) kavramı dünyada olduğu gibi Türkiye'de de güncelliğini koruyor. Fosil yakıtlı araçların çevreye yaydığı zararlı gaz değerlerinin azaltılması, yakın gelecekte fosil yakıtların birçoğunun tükenme eşiğine geleceği beklentisi nedeniyle enerjide verimlilik ve emisyon standartlarının yükseltilmesi ile elektrikli araçların yaygınlaşması konusu gündemden düşmüyor. Pek çok firma bu yeni alanda kendine yer bulmak için çalışmalar yürütüyor. Elektrik motorları tasarım ve üretim alanlarında 35 yılı aşkın süredir faaliyet gösteren FEMSAN da farklı e-mobilite projeleri sürdürüyor. Firma, sektördeki pozisyonunu sağlamlaştırmak ve kalıcı hale getirmek amacıyla hem ticari hem de askeri araç endüstrilerine yönelik elektrikli tahrik sistemleri ürünlerini bir çözüm ailesine dönüştürdü.    IDEF 2023'te ilk kez sergilenecek Milli Elektrikli Tahrik Sistemi (METAS) ve ürün ailesi, İstanbul'da 25-28 Temmuz'da düzenlenecek 16'ncı Uluslararası Savunma Sanayii Fuarı'nda (IDEF 2023) ilk kez sergilenecek. METAS ürün ailesi, Türkiye'nin ve global pazarın elektrikli sürüş ve itki alanlarındaki ihtiyaçlarını karşılamak üzere geliştirildi. FEMSAN, hafif, orta ve ağır sınıf askeri araçlar ile ticari araçlara güç sağlamak için geliştirdiği elektrik motorlu tahrik sistemlerini göreve hazır hale getirdi. Askeri araçlar için birçok kazanım sağlayacak Özellikle askeri uygulamalarda hibrit tahrik sisteminde elektrik motorunun kullanılmasıyla askeri araçlar muharebe sahasında sessiz intikal edebilecek, düşük akustik ve termal iz kazanımları ile bu araçların düşman sistemlere görünürlüğü azaltılacak. Askeri araçların bakım ve idame masrafları gerilerken elektrikli tahrik sistemi sayesinde termal ile akustik izin düşmesiyle araçların yüksek hıza çıkması kolaylaşacak, rejeneratif frenleme özelliğiyle de enerjinin geri kazanımına olanak sağlanacak. Elektrikli tahrik sistemlerinin kullanımıyla taktik harekatta bakım ve onarım ihtiyacı da asgari seviyeye inecek.    Şehir dostu çözümler METAS, hafif, orta ve ağır sınıf ticari araçların duyduğu yüksek güç ihtiyacını şehir içi çevre ve gürültü kirliliğini minimum seviyeye indirerek karşılayacak. Hareketli ve bakım gerektiren parça sayısının azalmasıyla bakım maliyetleri de düşecek. Şehir trafiğinde dur-kalk durumlarında ilave yakıt verimliliği sağlayacak METAS ürün ailesi, aylık enerji tüketim maliyetleri açısından da kazanım oluşturacak. Ailenin en yeni üyesi askeri paletli araçları yürütecek METAS ürün ailesinde, elektrik motorların NdFeB (neodimyum mıknatıs) gibi yüksek manyetik performansa sahip, enerji yoğunluğu ve yüksek sıcaklıklarda çalışma dayanımı olan mıknatıs teknolojileri, yüksek akım yoğunluğuna sahip silisli saclar, termal iletkenlik katsayısı yüksek malzemeler ve yüksek sıcaklık dayanımlı izolasyon malzemeleri kullanılarak üretildi. Ürün ailesinin en yeni üyesi askeri paletli zırhlı araçlar için geliştirildi. Bu tahrik sistemi 3 fazlı IPM motor yapısında 220 kilovat gücünde, 2800 Nm tork üretebilen, maksimum hızı 3700 RPM olan 500-800 VDC aralığında çalışma gerilimine ve rejeneratif frenleme özelliğine sahip, yüzde 96 verimle çalışabilen sıvı soğutmalı bir çözüm sunuyor. Elektrik motoru fiziksel özelliklerinde motor çapı 460 milimetre, motor boyu 430 milimetre olan tahrik sisteminin ağırlığı ise 250 kilograma karşılık geliyor. METAS sisteminde yer alan motor sürücü, yeni nesil elektrik motorlarına uyumlu olarak geliştirildi. Motor sürücü, 500-800 VDC çalışma gerilimine sahip olup IGBT veya SiC Mosfet teknolojisi kullanılarak yüksek gerilimli elektrikli araç sistemlerinde daha hızlı anahtarlama ve daha düşük anahtarlama kaybı sağlıyor. Motor sürücüde askeri tip konektörler kullanılıyor ve zorlu çalışma şartlarına göre askeri standartlara uyumlu olarak görev yapıyor. Yeni teknolojilere kapı aralayacak METAS'ın tüm geliştirme, üretim, test ve kalifikasyon süreci FEMSAN mühendislerince yapıldığından opsiyonel elastikiyet imkanları sunuyor. Elektrik motoru boyutlarında, yerleşim montaj ara yüzü ve çıkış bağlantı elemanlarında yapılacak minör değişikliklerle her platforma hızlı uygulama yapılabiliyor. Yerli ve milli imkanlarla geliştirilen METAS ürün ailesiyle yurt dışından temin azaltılacak, ülkenin ihracat potansiyeli artırılacak, tasarım ve üretim kabiliyetleriyle gelecek teknolojiler için altyapı oluşturulacak."
309,"""Görünmeyeni gören"" ERALP, envantere girmek için gün sayıyor",Türkiye'nin ilk uzun menzilli milli radarı ERALP envantere girmek için gün sayıyor. Türkiye'nin sahip olduğu mevcut erken ihbar radarlarıyla gözlenen hedef menzillerinin çok ötesinde tespit yapabilen ERALP ile Türk Hava Kuvvetlerinin farkındalık gücü çok daha üst noktaya taşınacak.,Savunma,https://www.trthaber.com/haber/savunma/gorunmeyeni-goren-eralp-envantere-girmek-icin-gun-sayiyor-782732.html,"ASELSAN, 25-28 Temmuz'da İstanbul'da düzenlenecek 16'ncı Uluslararası Savunma Sanayii Fuarı'nda (IDEF 2023), haberleşme, hava savunma, aviyonik, elektro-optik, elektronik harp, radar ve insansız sistemler alanındaki yeteneklerini yerli ve yabancı ziyaretçilerle paylaşacak. Şirketin son dönemde dikkati çeken ürünlerinden ERALP Taşınabilir Erken İhbar Radar Sistemi de IDEF 2023'te sergilenecek. Hava Kuvvetleri Komutanlığının ihtiyacı doğrultusunda, Cumhurbaşkanlığı Savunma Sanayii Başkanlığı yönetiminde, ASELSAN tarafından geliştirilerek üretilen ilk uzun menzilli milli erken ihbar radar sistemi olan ERALP'in envantere girişi için geri sayım başladı.    Tüm hava hedeflerini çok uzak mesafelerden tespit ve takip edebiliyor ERALP, AESA ve sayısal huzme oluşturma altyapısında anten mimarisine sahip, taktik tekerlekli platformlar üzerinde hızlı bir şekilde kurulum-toplanma yapılabilen S-Bant yeni nesil bir radar olarak öne çıkıyor. Sistem, sahip olduğu yeni nesil radar algoritmaları, sayısal anten mimarisi, elektronik huzme yönlendirme yeteneği ve bütün anten yüzeyine dağıtılmış GaN yapıya sahip gönderme alma modülleri sayesinde tüm hava hedeflerini çok uzak mesafelerden tespit ve takip edebiliyor. Emsallerinin önüne geçiyor Radar, sahip olduğu aktif huzme yönlendirme özellikli dost-düşman tanıma alt sistemiyle emsallerinin ötesine geçiyor. Ağ üzerinde çalışan radar mantığı sayesinde birden fazla ERALP sistemi tek bir radar gibi davranabiliyor, sistem bu sayede ""görünmeyeni görünür"" hale getiriyor. Testleri başarıyla tamamladı Fabrika kabul testlerini tamamlayarak ilk mevzisine kurulan ERALP Taşınabilir Erken İhbar Radar Sistemi ile çeşitli testler icra edildi. Bu testler sırasında ERALP ile Türkiye'nin sahip olduğu mevcut erken ihbar radarlarının gözlediği menzillerin çok ötesinde hedef tespiti gerçekleştirildi. ERALP ile Türk Hava Kuvvetlerinin farkındalık gücünün çok daha üst noktaya taşınması hedefleniyor."
310,Yenilenen Türk zırhlısı ilk kez IDEF 2023'te boy gösterecek,Türk savunma sanayisi bünyesinde geliştirilen EJDER KUNTER II 4X4 Özel Amaçlı Platform yeni tasarımıyla ilk kez 16'ncı Uluslararası Savunma Sanayii Fuarı'nda (IDEF 2023) tanıtılacak.,Savunma,https://www.trthaber.com/haber/savunma/yenilenen-turk-zirhlisi-ilk-kez-idef-2023te-boy-gosterecek-782714.html,"Zırhlı kara aracı üreticisi Nurol Makina, 25-28 Temmuz'da İstanbul'da düzenlenecek IDEF 2023'te yeni geliştirdiği ve üretimini sürdürdüğü bir dizi zırhlı aracı sergileyecek. Şirket, 2017 yılındaki fuarda ilk kez tanıttığı EJDER KUNTER aracını bu kez yeni versiyonuyla yurt içi ve dışındaki ihtiyaç makamlarının beğenisine sunacak.   Nurol Makina, fuarda EJDER KUNTER II 4x4'ü rakiplerinden ayıran temel özellikleriyle gözler önüne serecek. Aracın çok yönlülüğü, fuarda sergilenen çeşitli konfigürasyonlar ve görev modülleri aracılığıyla gösterilecek. Fuarda, özel olarak dizayn edilen tek araçta EJDER KUNTER II'nin ""mahkum taşıyıcı"", ""personel taşıyıcı"", ""komuta kontrol"" ve ""ambulans"" olmak üzere 4 ayrı konfigürasyonundan kesitler görmek mümkün olacak.   Özgün tasarımdan çıkan özel platformlar Teknolojik gelişmeler ve muharebe sahasındaki güncel ihtiyaçlar doğrultusunda yürütülen çalışmalar sonunda EJDER KUNTER 4X4 Özel Amaçlı Platform ortaya çıktı. Aracın görünümünden donanımlarına kadar bir dizi önemli değişikliğe gidildi. Nurol Makina tarafından özgün olarak tasarlanan EJDER KUNTER II, tam bağımsız süspansiyon sistemine sahip bulunuyor. EJDER KUNTER II sahip olduğu performans değerleriyle her türlü iklim ve arazi koşuluna uyum sağlayabiliyor. Araç bu sayede kentsel alanlarda olduğu kadar kırsalda da etkin bir şekilde görev yapabiliyor.   EJDER KUNTER II'nin tasarımı, kullanıcı gereksinimlerine göre yapılandırılabiliyor ve özel görev ekipmanlarının entegrasyonunu da içerecek özel bir platforma dönüşüyor. Yüksek yaklaşma ve uzaklaşma açılarıyla önemli bir operasyonel kabiliyet sunan EJDER KUNTER II, yüksek balistik koruma kabiniyle 14'e kadar personelin güvenli şekilde görev yapmasına imkan sağlıyor. Yüksek güvenlik gerektiren görevler için hazır Hidrolik güç destekli direksiyona sahip araç, -32 ile +55 derece sıcaklıklarda görev yapabiliyor. Ayarlanabilir ergonomik sürücü ve operatör koltuğu kullanım konforunu artırıyor. EJDER KUNTER 4X4 Özel Amaçlı Platform, Nurol Makina'nın özgün tasarımı olması dolayısıyla kullanıcı istekleri doğrultusunda bir dizi konfigürasyonda üretilebiliyor. Araç, kullanım konseptine göre silah kulesi entegrasyonuyla da önemli bir caydırıcılık kazanıyor.   Araç, tüm bu özellikleriyle askeri, iç güvenlik ve sivil kullanımlarında ihtiyaç duyduğu konfigürasyonlara uyarlanabiliyor. EJDER KUNTER, bu sayede zırhlı lojistik kamyon, zırhlı tanker, silah taşıyıcı araç, komuta kontrol aracı, personel taşıyıcı araç, zırhlı para taşıma aracı, tutuklu taşıma aracı, KBRN aracı, iç güvenlik aracı, keşif aracı ve zırhlı ambulans aracı olarak kullanılabiliyor."
311,"AKINCI, Suudi Arabistan semalarında uçacak",Baykar ile Suudi Arabistan Savunma Bakanlığı arasında Bayraktar AKINCI TİHA ihracatı ve iş birliği sözleşmesi imzalandı.,Savunma,https://www.trthaber.com/haber/savunma/akinci-suudi-arabistan-semalarinda-ucacak-782506.html,"Savunma Sanayii Başkanlığı liderliğinde yürütülen Bayraktar AKINCI Projesi kapsamında Baykar tarafından milli ve özgün olarak geliştirilen Bayraktar AKINCI TİHA’lar Suudi Arabistan Ordusu’nun envanterine girecek. Anlaşma kapsamında Baykar tarafından eğitim, teknik destek ve lojistik hizmetleri de sağlanacak. Bayraktar AKINCI TİHA’lar, Suudi Arabistan Krallığı Hava ve Deniz Kuvvetleri Komutanlığı envanterinde görev yapacak. Yapılan kapsamlı anlaşmayla birlikte gelecek süreçte iki ülkenin yüksek teknoloji geliştirme yeteneğini ileriye taşımak için teknoloji transferi ve ortak üretim konusunda da iş birliği gerçekleştirilecek. İmza töreni Cidde’de gerçekleştirilen iki ülke heyetlerinin görüşmeleri sonrasında düzenlendi. Anlaşmanın imzaları, törene katılan Cumhurbaşkanı Recep Tayyip Erdoğan ve Suudi Arabistan Veliaht Prensi Muhammed Bin Selman’ın huzurunda atıldı. Baykar ile Suudi Arabistan Savunma Bakanlığı arasındaki iş birliği anlaşmasını Baykar Genel Müdürü Haluk Bayraktar ve Suudi Arabistan Savunma Bakan Yardımcısı Halid Bin Hüseyin El Bayari imzaladı. Açıklamada görüşlerine yer verilen Baykar Genel Müdürü Haluk Bayraktar, ""İki ülke arasındaki derin bağları güçlendiren önemli bir adım atıyoruz. İmzaladığımız anlaşma, insansız hava araçları teknolojisi alanında yeteneklerimizi artırırken, Suudi Arabistan'ın yüksek teknoloji geliştirme kabiliyetinin gelişmesine katkıda bulunacak. Bu iş birliği sadece ülkelerimiz arasındaki bağları güçlendirmekle kalmayıp, bölgesel ve küresel barışa da katkı sağlamayı hedefliyor."" ifadelerini kullandı. İrtifa rekoru sahibi Milli TİHA Bayraktar AKINCI, 21 Haziran 2022 tarihinde Savunma Sanayii Başkanlığı ve Hava Kuvvetleri Komutanlığı heyetleri huzurunda gerçekleştirilen dayanım, yüksek irtifa ve yüksek hız testleri kapsamında 45.118 feet (13.716 metre) irtifaya yükselerek rekor kırmıştı. Bayraktar AKINCI TİHA, 6 Şubat 2023’te meydana gelen Kahramanmaraş merkezli depremlerin hemen ardından zorlu hava şartlarında uçarak arama-kurtarma, koordinasyon, güvenlik ve hasar tespit çalışmalarında görev yaptı. Depremin hemen ardından uçan tek hava aracı olan milli TİHA AKINCI’lardan 9’u deprem sonrası yürütülen faaliyetlerde sürekli uçuşlar gerçekleştirerek etkin olarak görev aldı. Milli TİHA irtifa rekorunun yanında havacılık tarihinde ilk defa gerçekleştirilen uçuşlarda da yer aldı. Bayraktar AKINCI ve Bayraktar KIZILELMA’nın ilk kez 24 Nisan 2023’te Çorlu’da yapılan testte gerçekleştirdiği ve dünya havacılık tarihinde bir ilk olan yakın kol uçuşunun ardından TEKNOFEST 2023’te ise yeni bir ilke imza attı. İstanbul semalarında taarruzi insansız hava aracı AKINCI ile insansız savaş uçağı KIZILELMA aynı uçuşu birçok kez halka açık olarak icra etti. NATO VE AB ülkelerinin semalarında Baykar, rekabete dayalı bir süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığı ile imzaladığı anlaşmayla birlikte 2023 yılına 370 milyon dolarlık Bayraktar TB2 için yapılan ihracat sözleşmesiyle başladı. Romanya’ya gerçekleştirilen ihracatla birlikte Bayraktar TB2 SİHA’lar, NATO üyesi 4 ülke, AB üyesi 2 ülkenin envanterine girdi. Başlangıçtan bugüne tüm projelerini öz kaynakları ile yürüten Baykar, 2003 yılında İHA AR-GE sürecinin başlangıcından itibaren tüm gelirlerinin yüzde 75'ini ihracattan elde etti. 2021 ve 2022 yıllarında Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı yüzde 99,3 olan Baykar, 1,18 milyar dolarlık ihracat gerçekleştirdi. Savunma ve havacılık sektörünün en çok ihracat gerçekleştiren firması olan Baykar’ın 2022 cirosu 1,4 milyar dolara ulaştı. Bayraktar TB2 SİHA için 30 ülkeyle, Bayraktar AKINCI TİHA için ise şimdiye kadar 6 ülkeyle ihracat anlaşması imzalandı."
312,ASELSAN'ın lazer silahı GÖKBERK görücüye çıkıyor,"ASELSAN, radar, elektro-optik algılayıcılar ve radyo frekans karıştırıcılarla desteklenen, en az 5 kW gücünde GÖKBERK Mobil Lazer Silah Sistemi'ni IDEF 2023'te sergileyecek.",Savunma,https://www.trthaber.com/haber/savunma/aselsanin-lazer-silahi-gokberk-gorucuye-cikiyor-782466.html,"Türk savunma sanayii, Cumhurbaşkanlığı Savunma Sanayii Başkanlığı koordinasyonunda, güvenlik güçlerine güncel tehditleri ortadan kaldırmaya yönelik silah sistemlerinin milli imkanlarla kazandırılmasına yönelik çalışmalarını sürdürüyor. Bu kapsamda üzerinde durulan çözümlerden biri de lazer silah sistemleri olarak öne çıkıyor. Güvenlik güçlerine bugüne kadar birçok silah sistemi kazandıran ASELSAN, bir süredir lazer silah sistemlerine ilişkin çalışmalar yürütüyor.    IDEF 2023'te tanıtılacak Şirketin hava ve füze savunma alanında sahip olduğu bilgi birikimi, ileri teknolojileri ve aktif kullanımda olan güvenilir çözümlerine yakın dönemde eklenen GÖKBERK Mobil Lazer Silah Sistemi, 25-28 Temmuz'da İstanbul'da düzenlenecek 16'ncı Uluslararası Savunma Sanayii Fuarı'nda (IDEF 2023) tanıtılacak. ASELSAN bünyesinde Lazer Silah Sistemleri Yol Haritası kapsamında, kısa, orta ve uzun vadede farklı hedef setlerine etkinlik gösterecek farklı güç seviyelerine sahip sistemlerin geliştirilmesi konusunda çalışmalar devam ediyor. Bu çalışmaların geldiği aşamayı ortaya koyan GÖKBERK, IDEF 2023'te sergilenecek. GÖKBERK sistemi, İHA'ların radar ve elektro-optik algılayıcılar ile arama, tespit ve takibini yapabiliyor, en az 5 kW gücündeki lazer silahı kullanılarak tehditlerin fiziksel imhasını, Kangal karıştırıcı alt sistemini kullanarak da işlevsel imhasını sağlıyor. Sistem, tüm bu alt sistemleri 6x6 lastik tekerlekli araç platformunda bir araya getiriyor.    Santrallardan havaalanlarına kadar birçok yerde kullanılabilecek GÖKBERK'in öncelikli kullanım alanları kara ve deniz platformları, enerji santralleri, havaalanları, sınır karakolları, karargah binaları ve konvoy geçiş güzergahları olarak planlandı. Gelecek dönemde mevcut platformlardaki güç seviyelerinin artırılması, dağıtık mimariye sahip hava savunma sistemlerine entegre edilecek modüler lazer silah kulelerinin geliştirilmesi hedefleniyor. Lazer silah sistemlerinde hedef ile doğrudan görüş hattı ihtiyacı bulunması, hedef üzerinde lazerin etkinlik gösterme süresi ve mevcut sistemlerin güç ve etkinlik seviyeleri değerlendirildiğinde, bu tür çözümlerin yakın hava savunma sistemleri için daha uygun bir seçenek oluşturulabileceği değerlendiriliyor. Lazer silah sistemlerinde mühimmat ihtiyacı bulunmaması, atış maliyetinin düşük olması, hassas yönlenme ve takip sistemleri gibi özellikler, maliyeti düşük asimetrik tehditlere karşı cazip karşı tedbir sistemi oluşturulmasına imkan sağlıyor. Özellikle düşük maliyetle ve kolaylıkla temin edilebilen döner kanatlı ve sabit kanatlı mikro İHA'ların terör, istihbarat amacıyla kullanımının artması lazer silah sistemleri için etkin bir kullanım alanı oluşturuyor."
313,Yerli bombaatarlara yurt dışından ilgi artıyor,Türk savunma sanayisi bünyesinde geliştirilerek güvenlik güçlerinin envanterine giren bombaatarlar yurt dışında da ilgi görüyor.,Savunma,https://www.trthaber.com/haber/savunma/yerli-bombaatarlara-yurt-disindan-ilgi-artiyor-782460.html,"Repkon Grup firmalarından Repkon Savunma Sistemleri (RSS), 25-28 Temmuz'da İstanbul'da düzenlenecek 16'ncı Uluslararası Savunma Sanayii Fuarı'nda (IDEF 2023) ürün ve kabiliyetlerini sergileyecek. Son dönemde geliştirdiği bombaatarlar Türkiye'de güvenlik güçlerinin envanterine giren RSS, 2 ülkeye teslimat yaptı, 3 ülkeyle yürüttüğü görüşmelerde de imza aşamasına gelindi. Fuarda özellikle 40 milimetre Otomatik Bombaatar (RDS40-AGL), 40 milimetre Tamburalı Bombaatar (RDS40-MGL) ve 37/38 milimetre Tamburalı Gaz Bombaatar'ın (RDS-MAR37/38) ilgi görmesi bekleniyor.    RSS, ürettiği bombaatarları birçok platforma da taşıdı. SAHA EXPO'22 Fuarı'nda Asisguard ile imzalanan işbirliği protokolü kapsamında ilk milli silahlı dron sistemi Songar'a, muadilleri arasında ""sınıfının en hafifi"" ve çelik malzemeden mamul yivli namlu özellikleriyle kalifiye edilmiş 6'lı tamburalı bombaatar entegre edildi. Bu entegrasyonun örneği RSS standında sergilenecek. Ayrıca HAVELSAN'ın BARKAN-2 Otonom İnsansız Kara Aracı'nın üzerinde Türkiye'de tek kalifiye edilmiş 40 milimetre Otomatik Bombaatar entegrasyonu ve yine HAVELSAN'ın Otonom Ağır Sınıf İnsansız Kara Aracı KAPGAN'ın üzerinde 40 milimetre Tamburalı ve 40 milimetre Gaz Bombaatar silahları HAVELSAN standında ziyaretçileri bekleyecek.    ASELSAN üretimi ATNİS-100 40 milimetre Bombaatar ve Ağır Silah Termal Nişangah Sistemi ile 40 milimetre Otomatik Bombaatar, ASELSAN standında sergilenecek. RSS, kendi standında da kabiliyetlerini ortaya koyan farklı çözümleri tanıtacak.    Bombaatarlara talep yoğun Repkon Dış Ticaret Genel Müdür Yardımcısı Uğur Cem Gürpınar, dünyada birçok coğrafyadan hem RDS40-AGL 40 milimetre Otomatik Bombaatar hem de RDS40-MGL 40 milimetre Tamburalı Bombaatar için yoğun talep olduğunu söyledi. Gürpınar, IDEF ile birlikte silahların platform seviyesinde de görücüye çıkacağını ifade etti. 20 yılı aşkın tecrübesiyle Türkiye'de ilk kez RDS40-AGL 40 milimetre Otomatik Bombaatar kalifikasyonunu tamamlayan RSS'nin Genel Müdürü Bayram Usta da mevcut RDS40-AGL 40 milimetre Otomatik Bombaatar ve RDS40-MGL 40 milimetre Tamburalı Bombaatar'ın yanında yeni sistemlerin de bu yıl içinde müjdesini vermeyi hedeflediklerini kaydetti."
314,KIZILELMA ve ATAK-2 orta kalibre topla güçlenecek,"Deniz, hava ve kara platformları için büyük önem taşıyan 30x113 milimetre top, insanlı/insansız kara araçlarından helikopter ve insansız savaş uçaklarına kadar birçok platformun ateş gücünü artıracak.",Savunma,https://www.trthaber.com/haber/savunma/kizilelma-ve-atak-2-orta-kalibre-topla-guclenecek-781680.html,"Türk savunma sanayisinin önde gelen ateşli silah üreticilerinden CANiK, kısa süre önce İngiliz AEI Systems şirketini satın alarak kazandığı orta kalibre top üretme kabiliyetini, İstanbul'da 25-28 Temmuz'da düzenlenecek 16'ncı Uluslararası Savunma Sanayii Fuarında (IDEF 2023) birçok milli platformla birlikte sergileyecek. Deniz, hava ve kara platformları için önem taşıyan 30x113 milimetre top VENOM LR'nin başta Türk Silahlı Kuvvetleri olmak üzere dost ve müttefik ülkelerin bu alandaki ihtiyaçlarını karşılamada önem rol oynaması bekleniyor. Muharebe sahasında düşük geri tepmeli yüksek ateş güçlü toplara olan ihtiyaç giderek artıyor. Taktik tekerlekli zırhlı araçlar ya da insansız kara araçları ile birlikte kullanılan uzaktan komutalı silah sistemlerinin, küçülen boyutlarına rağmen artan hassasiyeti, yeni mühimmat teknolojilerinin sunduğu kabiliyetlerle birlikte ele alındığında, muharebe sahasında bir değişim süreci yaşanıyor. Daha önce sadece sabit ve döner kanatlı askeri hava platformlarına özel çözüm olarak algılanan 30x113 milimetre otomatik top sistemleri, insanlı ve insansız kara, deniz ve hava araçlarında yakın geleceğin silahı olarak nitelendiriliyor. 30x113 milimetre mühimmat kullanan, düşük ağırlık ve geri tepmeye sahip kompakt boyutlardaki VENOM LR söz konusu ihtiyaçları karşılamaya yönelik güçlü bir seçenek oluşturuyor. ""Çok kritik mühimmatları atabiliyor"" CANiK Genel Müdürü Cahit Utku Aral, AEI Systems satın almanın, bir Türk yatırımcının İngiltere'de savunma lisanslı bir şirkete yatırım yapmasına ilişkin ilk örneği oluşturduğunu söyledi. AEI Systems'in 65 yıllık Aden tipi tamburalı toplar, oerlikon toplarının İngiliz versiyonlarını üreten firma olduğuna işaret eden Aral, şirketin BAE Systems'tan sonra İngiltere'de bu üretimi yapan ikinci firma olduğuna değindi. Aral, bu firmayı satın almalarının en önemli sebebinin envanterindeki 30x113 milimetre top olduğunu ifade ederek, şöyle konuştu: ""Bu silah hafif geri tepmeli olarak tanımlanıyor. 30 milimetre silahlarda normalde sönümleyici olmadığı zaman yaklaşık 30 kilonewtona kadar büyük bir geri tepme var. Bu silah kendinden sönümlemeli daha modern bir versiyon. Silahta 7 kilonewton geri tepme var. Bunun yanında yüksek patlayıcı mühimmat, havada infilak edebilen mühimmat, programlanabilir mühimmat atabilme özellikleri dolayısıyla bu silah 4x4'lerden istenilen ebattaki kara araçlarına kadar kullanılabiliyor, tankların dronlara karşı korunmasını sağlayacak silah olarak kullanılabiliyor. Ağır sınıf taarruz helikopterlerinin çene taretinde bir 30x113 milimetre silah var. Birçok İngiliz uçağında sönümleyicisiz şekilde 30 milimetre silahlar mevcut. O yüzden kullanım alanı çok geniş. Çok kritik mühimmatları atabiliyor. Bu da ilgimizi çeken alan oldu. Çok önemli bir proje."" Gündemdeki milli platformlar Silahı bu özellikleriyle Türk savunma sanayisindeki platformlara entegre etmek için çalışmalar yaptıklarını anlatan Aral, ""2022'de yaptığımız alımdan sonra HAVELSAN'ın Kapgan projesinden Nurol Makina'nın Ejder Yalçın projesine çalışmalarımız var. Baykar ile KIZILELMA için bile görüşüyoruz. TUSAŞ ile ATAK-2 helikopterinde çene taretinde bu silahı görüşüyoruz. Kullanım alanı çok geniş. Türkiye'nin de ciddi şekilde bu silaha ihtiyacı var."" dedi. Rus menşeli ya da NATO bünyesindeki platformlarda ağırlıklı olarak 12,7 milimetre silah sistemlerinin kullanıldığına işaret eden Aral, ""12,7 milimetre çekirdeğin ebatından dolayı patlayıcılı mühimmat bugün yok. Olsa bile patlayıcı miktarı düşük olacak. 30 milimetre gibi bu kadar hafif ve geri tepmesi düşük olan bir sistemin yüksek hareket kabiliyeti olan platformalar üzerine takılması muazzam bir avantaj sağlıyor. Bunu da bu sene IDEF fuarında göreceğiz. Kara araçlarının, insansız kara araçlarının, hava araçlarının üzerinde göreceğiz. Silahımız kendi taretimiz ve başka taretler üzerinde sergilenecek."" diye konuştu. Aral, deniz platformlarına yönelik 12,7 milimetre Targan projesi kapsamında HAVELSAN ve Unirobotics ile geliştirme yaparken kule yapısını 30 milimetreyi de kaldıracak şekilde yaptıklarını vurguladı. Cahit Utku Aral, fuarda çeşitli kule çözümlerinin de farklı platformlarla sergileneceğini belirtti. Türkiye dünyadaki 3 üreticiden biri oldu Türkiye'de ve yurt dışında bir dizi yeni ve modernizasyon projesi bulunduğuna işaret eden Aral, ""Tanklar, eski zırhlı araçlar modern silahlarla donatılıyor. Ne kadar büyük proje geleceğini anlamak için şunu bilmek yeterli, dünyada bu silahı bu kalibrede üreten 3 üretici var. Biri ABD, biri Fransa, biri biziz. O yüzden silaha olan ihtiyaç ve bu mühimmat portföyü de ortaya konulduğu zaman çok yakın zamanda her yerde bu silahı göreceğiz."" dedi. Aral, ilk olarak tamburalı top sisteminde 25 milimetreyi ortaya koyacaklarını, AEI Systems'in ürün portföyünde de bu ürünün bulunduğunu söyledi. Aral, şöyle konuştu: ""Türkiye'de bir projede talep olmamasına karşın dünyada bu ürünü teklif ediyoruz. Bir taraftan da tamburalı olmayan 12,7 gibi çalışan 20x102'miz var. 20x102'mizin bir modernizasyon süreci var. 30x113 ile yapacağımız entegrasyon çalışmaları, kalifikasyonu, yüksek adetli üretimlerimizi yoluna soktuktan sonra 20x102'nin modernizasyonunun projelendirilmesine başlayacağız. 20x102 de önemli bir silah, mühimmatı birçok ülkede bulunuyor. Önemli bir kalibre olduğunu düşünüyoruz. Bu silahları da hayata geçireceğiz. Firma stratejisi olarak 30x113'ten, 25'lerden daha büyük, çekirdek çapından çok kovan boyu önemli. Bu çaptaki silahların daha büyükleri için şimdilik bekleyeceğiz. Amacımız 12,7 ile 30x113 arasındaki bütün ürün portföyünü geliştirmek. Bu sayede konvansiyonel dediğimiz, daha çok üretilebilen, daha çok satılabilen, daha fazla platforma entegre edilen ürünlere fokuslanacağız. Çünkü firmamızın amacı yüksek adetli üretim, satış ve ihracat. Bu önemli proje için İngiltere tarafına teşekkür etmek istiyorum. Türkiye'deki elçilik ve konsolosluk bu projede çok yanımızda oldular, destekleri için teşekkür ederiz. Cumhurbaşkanlığı Savunma Sanayii Başkanlığımıza teşekkür ediyoruz. Bu vizyon çerçevesinde kazanılan kabiliyetlerin mühimmatlarla desteklenmesi konusunda güzel çalışmalar başlamış durumda."""
315,HÜRKUŞ ve ANKA'lar Çad Hava Kuvvetleri'ne güç katacak,"Türk Havacılık ve Uzay Sanayii, 3 adet HÜRKUŞ ve 2 ADET ANKA İHA'yı Çad Hava Kuvvetleri'ne teslim etti.",Savunma,https://www.trthaber.com/haber/savunma/hurkus-ve-ankalar-cad-hava-kuvvetlerine-guc-katacak-781666.html,"Türk Havacılık ve Uzay Sanayii (TUSAŞ), yerli üretim hava araçlarının yurt dışı teslimatlarına devam ediyor. Kurumun sosyal medya hesabından, teslimatlara ilişkin açıklama yapıldı. Açıklamada, 3 adet HÜRKUŞ ve 2 adet ANKA İHA'nın Çad Hava Kuvvetleri'ne teslim edildiği kaydedildi."
316,NATO Zirvesi'ndeki mesajlar: Savunma sanayiinde yeni dönem mi?,"İsveç’in NATO’ya üyeliği için Ankara’ya verilen sözlerden biri de savunma sanayiinde ambargoların kaldırılması. Uzmanlara göre, 'kendine yetebilme' noktasında oldukça iyi bir sınav veren Türkiye için ambargoların kaldırılmasından ziyade Batılı ülkelerin daha fazla Türk sistemi ithal etmesi Ankara için en ideal yollardan biri olabilir...",Savunma,https://www.trthaber.com/haber/savunma/nato-zirvesindeki-mesajlar-savunma-sanayiinde-yeni-donem-mi-781646.html,"Geçtiğimiz günlerde Litvanya’da düzenlenen NATO Zirvesi’nin yankıları devam ediyor. Bu kapsamda İsveç’in üyeliği ve Ankara’nın pozisyonu öne çıkan iki kritik başlık. Ortaya çıkan fotoğrafta Türkiye’nin batılı müttefiklerinden aldığı bazı sözler karşılığında İsveç’in önünü açacağı görülüyor. İşte bu noktada biraz daha detaylıca ele alınması gereken konuların belki de başında savunma sanayii geliyor. Evet, Türkiye’nin desteğine karşı Batılı ülkelerin doğrudan ya da örtülü ambargoları kaldırması oldukça muhtemel.   Bu durum ilk etapta ülkemizin savunma sanayii için oldukça değerli. Ancak madalyonun diğer yüzünde farklı bir yol haritası da mümkün. Uzmanlar, Avrupalı müttefiklerin Türkiye’ye ambargoyu kaldırmaları kadar aynı zamanda ihtiyaçları olan savunma sanayii ürünlerini Ankara’dan temin etmelerinin de son derece değerli bir süreci başlatabileceği üzerinde duruyor.   Avrupa’nın sessiz ambargosu Türkiye’nin Suriye’ye yönelik terör operasyonlarının ardından İsveç, Kanada, Almanya, Fransa, İngiltere ve ABD gibi ülkelerin ambargo kararları bugün gibi akıllarda. Her ne kadar resmiyette bazı ülkeler Türkiye’ye ambargo uygulamıyor görünse de neredeyse 4-5 yıl boyunca ‘cevap verilmeyen’ talepler olduğunu biliyoruz. Aslında bu da ‘size ambargo uyguluyoruz’ demenin farklı bir yolu. Bu noktada akla ilk gelenler Fransa’nın turbojet füze motoru vermemesi, Almanya’nın fırtına obüsüne konulacak motorları veto etmesi, Altay tankı için ihtiyaç duyulan motor ve transmisyonu Türkiye’ye satmaması. Bu süreçte Avrupa’nın neredeyse tamamı, ABD ve Kanada Türkiye’yi zora düşürebilecek ambargoları hayata geçirmişti.   Sözler tutulursa bazı projelerde işimize yarayabilir Savunma Sanayii Araştırmacısı Anıl Şahin süreci yakından takip eden isimlerden. Şahin’e göre Litvanya’da verilen sözler tutulur ve ambargolar kalkarsa kimi alanlarda Ankara’nın eli güçlenebilir. Obüs motoru, tank için güç grubu, SAMP-T hava savunma sistemi ve uzay alanında iş görecek bazı engellemelerin kaldırılma ihtimali kritik. “Evet, bunların çoğunu kendimiz üretiyoruz ya da sona gelmiş durumdayız. Ama yine de bazı projelerde halen 3-4 seneye ihtiyacımız var. Eğer sözler tutulur ve izinler verilirse bu alanlarda ciddi kazancımız olabilir.” diyor Şahin.   F-16 sözleşmesi önemli ancak Yunanistan kısmı pas geçilmemeli Sadece Avrupa ile değil ABD tarafında da benzer süreçler yaşandığını biliyoruz. Parası ödenmesine rağmen teslim edilmeyen F-35’ler, Dış İlişkiler Konseyi’ne takılıp kalan F-16’lar ve ABD Başkanı’nın desteğine rağmen atılamayan somut adımlar… Litvanya’daki NATO Zirvesi’nde Erdoğan ve Biden’ın görüşmesi belki de F-16 meselesinde ilk kez net bir ilerleme kaydedilmesini sağladı. Peki, diyelim ki tüm onaylar çıktı… Bugünden yarına hızlı bir teslimat mümkün mü? Anıl Şahin önemli bir bilgiyle bu sorumuza yanıt veriyor. ABD’li Lockheed Martin şirketinin üretim tesislerinin önümüzdeki 3-4 yıl boyunca ‘dolu’ olduğunu söylüyor. Daha net bir ifadeyle, Türkiye'nin talebi bugün onaylansa dahi 3-4 yıldan önce ilk teslimat zor.   Modernizasyon kiti konusunda da bir parantez açıyor Şahin ve “Biz F-16 Blok 30 ÖZGÜR Projesi ile kendi uçaklarımızı modernize etme yolundayız Süreç daha da uzarsa tedarik edilecek modernizasyon kitlerinin de pek bir önemi kalmayacak.” diyor. Bu noktada ilginç bir değerlendirmede daha bulunuyor ve Türkiye’nin F-16 Blok 70 uçaklarının onayıyla, Yunanistan’a F-35 verilmesine dair onayın eş zamanlı çıkabileceğini belirtiyor. Bu durumun Milli Muharip Uçak hizmete girene kadar Ege’deki hava dengesini değiştirecek türden bir hamle olduğunun altını çiziyor.   Avrupa ülkeleri Türk savunma sanayii ürünleri alsın Anıl Şahin, NATO Zirvesi’ndeki ‘karşılıklı iyi dilekler’ meselesini sadece Türkiye’ye yönelik ambargoların kaldırılması üzerinden okunmasını doğru bulmuyor. “Madem Batılı müttefikleri Türkiye’ye daha iyi ilişkiler için söz verdi, o zaman bunu ‘Türk savunma sanayii ürünleri satın alma’ üzerinden de göstersinler” dedikten sonra sözlerini şöyle tamamlıyor: “Avrupa savaşın tüm sıcaklığını hissediyor. Rusya-Ukrayna krizi kıta için büyük sorun. Her ülke kendi çapında savunma yeteneklerini geliştirmek istiyor. Bunu yaparken halen ABD başta olmak üzere belli ülkelere bağımlı bir izlenim veriyorlar. ABD’nin çoğu savunma sanayii sisteminde üretim hattı dolu. ABD’den eli boş dönen Avrupalı ülkeler İsrail ya da Güney Kore gibi üreticilere yöneliyor. Halbuki Türkiye’nin son yıllarda ürettiği savunma sanayii ürünleri kendi alanlarında dünyanın en iyilerinden. Ayrıca, bu sistemlerin yetkinliği kağıt üzerinde de kalmadı. En zorlu harp sahalarında kendilerini ispat etti. NATO Zirvesi’nde Türkiye ile Batılı ülkeler arasında bir iyi niyet ve karşılıklı yardımlaşma sözü verildi… Bizim savunma sanayii ürünlerini ihraç ederek bu süreci çok daha anlamlı kılabilirler. Türkiye’nin topçu roketleri, füzeleri, zırhlı araçları, tanksavarları son derece gelişmiş. Türk SİHA’larının ardından bu ürünler de Avrupa yolcusu olabilir.”
 "
317,"Otokar, Türkiye'nin ilk ağır sınıf paletli insansız zırhlı aracını tanıttı","Otokar Genel Müdürü Serdar Görgüç, ""Otokar olarak ALPAR ile teknolojik yenilikleri takip ederek Türk savunma sanayimize yönelik yenilikçi bir çözüm sunmaktan gurur duyuyoruz"" dedi.",Savunma,https://www.trthaber.com/haber/savunma/otokar-turkiyenin-ilk-agir-sinif-paletli-insansiz-zirhli-aracini-tanitti-781500.html,"Koç Topluluğu şirketlerinden Otokar, Sakarya fabrikasında düzenlediği basın toplantısında savunma sanayi kabiliyetlerini ve geleceğin zırhlı araçlarını sergiledi. NATO ve Birleşmiş Milletler tedarikçisi olan, askeri araçları 40'tan fazla ülkede, 60'a yakın kullanıcıya hizmet veren Otokar, savunma sanayindeki zırhlı ürün ailesine ALPAR ağır sınıf Paletli insansız kara aracını, ARMA II 8x8 aracını ve AKREP II R keşif-gözetleme aracını ekledi. Otokar Genel Müdürü Serdar Görgüç, toplantıda yaptığı konuşmada, sahip olduğu tasarım, geliştirme, teknoloji ve mühendislik kabiliyetleriyle Otokar'ın küresel ölçekte dünya devleriyle yarıştığını söyledi. Görgüç, 2022 yılında dünya savunma sanayi harcamalarının yüzde 3,7 arttığını belirterek, ""Global pazarlarda Türk savunma sanayi, ürettiği ürünler ve araçlarla dünya genelinde büyük bir takdir topluyor. Türkiye'nin global kara sistemleri üreticisi olarak, bu başarıda önemli bir rolümüz var. 60. kuruluş yılımızı kutladığımız 2023'e kadar Türkiye'nin ilk zırhlı araç üretiminden ilk milli ana muharebe tankına kadar gurur duyduğumuz pek çok projeyi başarıyla hayata geçirdik. Bugün askeri araçlarımız 5 kıtada 40'tan fazla dost ve müttefik ülkede görev yapıyor. İştirak şirketlerimizle birlikte ciromuzun yüzde 73'ünü ihracat oluşturuyor. 2022 yılında savunma sanayi ciromuz içinde ihracatın payı ise yüzde 99 olarak gerçekleşti. Otokar, ürünlerinin yanı sıra bugün artık dünyada teknoloji transferi ve yerel üretim kabiliyetiyle de ön plana çıkan bir şirket."" ifadelerini kullandı. ""İnovasyon vazgeçilmezimiz"" Kuruluşunun 60. yılını kutlayan Otokar'ın başarısının temelinde sürekli kendini geliştirme ve yeniliklere öncülük etme anlayışının olduğunu dile getirdi. Görgüç, şirketin araştırma ve geliştirme çalışmalarına ilişkin, şunları kaydetti: ""Kara sistemlerinde yeni teknolojileri hayata geçiriyor ve sektörde öncü bir rol üstleniyoruz. Ürünlerimiz, global ölçekteki bilgi birikimimiz, mühendislik başarımız, AR-GE ve teknoloji kabiliyetimiz bizi savunma sanayi alanında global bir oyuncu haline getirdi. Üstün tasarım, test ve üretim kabiliyetlerimiz sayesinde kullanıcılarımızın sürekli değişen gereksinim ve ihtiyaçlarına hızlı cevap verebilme yeteneğine sahibiz. Ciromuzun yüzde 7'sini araştırma geliştirme faaliyetlerine ayırıyoruz. Son 10 yıllık AR-GE harcamamız 2,1 milyar TL'ye ulaştı. 600'den fazla AR-GE Merkezi çalışanımızla yeni projeler ve çözümler üzerinde çalışarak, modern orduların ihtiyaçlarına cevap verecek araçlar geliştiriyoruz.""    Otokar'ın, global kara sistemlerindeki önde gelen tedarikçiler arasındaki yerini sağlamlaştırdığını belirten Görgüç, şirket hedeflerine ilişkin, ""Otokar olarak öncelikli hedefimiz ihracatımızı arttırmak, teknoloji transferi ile yurt dışında yerel ortaklarla ortak üretim konularındaki fırsatları değerlendirerek ülke ihracatına katkımızı sürdürmek. Her zaman olduğu gibi ürün, kabiliyet ve imkanlarımızı Türk Silahlı Kuvvetleri ve güvenlik güçlerinin faydasına sunmaya devam etmeyi, bunu yaparken global pazarlarda kullanıcı beklenti ve ihtiyaçları doğrultusunda yenilikçi ürün ve hizmetler sunmayı amaçlıyoruz."" dedi. Görgüç, ileri keşif ve gözetleme gibi görevler ile ateş destek aracı, lojistik destek aracı, hava savunma aracı, tanksavar aracı gibi farklı görevlere uygun modüler bir tasarıma sahip ALPAR aracına ilişkin, ""Otokar olarak ALPAR ile teknolojik yenilikleri takip ederek Türk savunma sanayimize yönelik yenilikçi bir çözüm sunmaktan gurur duyuyoruz."" dedi. Şirketin AR-GE Merkezi de tanıtıldı Bu arada, toplantıda şirketin AR-GE Merkezi de tanıtıldı. Otokar AR-GE'si bünyesinde ""Türkiye’nin ilk ve tek, Avrupa'nın sayılı tesisleri arasında yer alan Dinamometreli İklimlendirilmiş Test Odası, Türkiye'nin ve dünyanın sayılı modern, akredite edilmiş Elektromanyetik Uyumluluk Test Merkezi, Türkiye'nin en yüksek kapasiteli hidrolik yol simülatörü, Dünyadaki en gelişmiş ve modern tesisleri arasında yer alan akredite edilmiş balistik laboratuvar ve mayın test ekipmanları ve Türkiye'nin en yüksek kapasiteli altı serbestlik dereceli hareket simülatörü, askeri araç atış kontrol sistemi ve stabilizasyon algoritmasının performans ölçümlerinin testlerinin yapıldığı test merkezleri yer alıyor. Otokar, bu imkanlarını Türkiye ve dünyadaki farklı kullanıcıların da hizmetine sunuyor. Türkiye'nin ilk yerli motorlu 8Z8 zırhlı aracı: ARMA II Otokar, toplantıda şirket AR-GE'si tarafından tasarlanan ve geliştirilen yeni ürünlerini de sergiledi. Verilen bilgiye göre, Otokar, klasik muharebe koşullarının yanında, günümüzde sıkça rastlanan asimetrik tehditleri de göz önüne alarak ARMA II 8x8 zırhlı aracını geliştirildi. ARMA II, dünyada kendi sınıfındaki en yüksek balistik, mayın ve el yapımı patlayıcı (EYP) korumasını, yüksek arazi kabiliyeti ile birlikte optimum şekilde sunuyor. 40 ton azami yüklü ağırlığa sahip ARMA II, daha fazla taşıma kapasitesi, daha fazla koruma özelliklerinin yanı sıra 120mm kalibreye kadar ağır silah sistemlerinin entegrasyonuna imkan veriyor. ARMA II, Türkiye'nin ilk yerli motorlu 8x8 zırhlı aracı olma özelliği taşıyor. Yüksek teknolojiye sahip bir araç olan ARMA II için 12.7 litre, 6 silindirli, turbo dizel, 720 BG gücündeki yerli motor kullanıldı. Üç yıllık çalışma süresince motorun araç üzeri testleri yapıldı, sistem seviyesi kalifikasyonları tamamlandı, seri üretime hazır hale getirildi. Böylelikle ağır sınıf bir 8x8 zırhlı aracın yerli motorlu olarak Türkiye'de tasarlanma ve üretilme kabiliyeti ülkeye kazandırıldı. Otokar, ARMA II'de dışa bağımlılığı azaltmak amacıyla kendi kaynaklarıyla tasarladığı ve ürettiği transfer kutusunu ve süspansiyon sistemini kullandı. Soğutma paketi de dahil olmak üzere milli tasarım ve yerli üretim alt sistemleri tercih etti. Modüler bir platform olarak tasarlanan ARMA II, zırhlı personel taşıyıcı araçtan keşif aracına, komuta kontrol aracından muharebe sahası kurtarma görevlerine kadar pek çok farklı göreve uygun bir platform. Büyütülebilen gövde ana yapısının sağladığı ilave hacim ile hem bakım-onarım hem de ambulans gibi çeşitli görevleri de yerine getirebilen sınıfının ""en üstün aracı"" olma özelliğini taşıyor. Keşif ve gözetleme görevi için ""AKREP II R"" Otokar, düşük silüeti, çevikliği ve arazi kabiliyeti ile kullanıcıların dikkatini çeken AKREP II'nin yeni varyantı AKREP II R'yi tanıttı. İleri keşif ve gözetleme aracı olarak geliştirilen araç, düşük silüeti ile muharebe sahasına yakın bölgede keşif ve gözetleme faaliyetlerini kolaylıkla icra edebilecek, aynı zamanda elde ettiği bilgiyi muharebe sahası yönetim sistemi ile üzerindeki uydu haberleşme sistemi sayesinde bir komuta kontrol merkezine gönderebilecek kabiliyete sahip olmasıyla dikkati çekiyor. Keşif ve gözetleme sistemi, gövde içerisine gömülmüş yükselen direk sayesinde kullanılmadığında tamamen aracın içine gizlenebilecek şekilde entegre edildi. Ayrıca uzaktan komutalı silah sistemi sayesinde yakın muharebe sahasında kendini koruma ve/veya tespit edilen hedefleri imha görevlerini yerine getirebiliyor. 3 personel kapasitesine sahip araca eklenebilecek KBRN koruma donanımı, yardımcı güç grubu ve diğer destek ekipmanları sayesinde araç personeli muharebe sahasında günlerce görev yapma kabiliyetine sahip oluyor. Türkiye’nin ilk ağır sınıf paletli insansız zırhlı aracı Otokar'ın toplantıdaki sürprizi ise ALPAR ağır sınıf paletli insansız zırhlı aracı oldu. ALPAR, silahlı kuvvetlerin robotik ve insansız kara aracı ihtiyacını karşılamak üzere, muharebe sahasında insanlı ve insansız unsurlarla beraber görev icra edebilecek şekilde insansız bir platform olarak Otokar tarafından geliştirildi. 15 ton azami yüklü ağırlığa sahip araç, sahip olduğu otonom sistemler ve yapay zeka sistemleriyle, ""Muharebe sahasında personel riskini azaltmak, yapay zeka ve veri analitiğinin kullanılmasıyla sahadaki personel sayısını azaltarak, başta rutin görevler olmak üzere görevlerin başarısını artırmak ve insansız hava araçları ve muharebe sahasındaki diğer unsurlar ile haberleşerek muharebe sahasındaki etkinliği arttırmak"" gibi konulara çözüm bulmayı hedefliyor. İnsansız olarak tasarlanmış ilk ağır kara aracı olan ALPAR, Türkiye savunma sanayisi için bir ilk olma özelliğini taşıyor. Seri hibrit elektrikli tahrik altyapısına sahip, tamamen sessiz görev yapabilen araç otonom ve uzaktan komuta ile görev yapabilme özelliğine de sahip olmasıyla öne çıkıyor. ALPAR düşük termal izi, uçakta taşınabilme özelliği ve hızlı değiştirilebilen batarya altyapısı ile dikkati çekiyor. ALPAR, bünyesinde taşıyabildiği bir mini insansız kara aracı sayesinde görev kabiliyetini de arttırıyor. ALPAR'da kullanılan tüm çevre algılama ve karar verme algoritmaları yerli imkanlarla geliştirildi. Araç, Otokar tarafından geliştirilen Adaptif Sürüş Destek Sistemleri'ne sahip. Kule sistemlerinde yeni kabiliyet Otokar’ın tanıttığı sistemler arasında bir ilk daha yer aldı. Türkiye’de ilk kez bir 30 mm kule sistemi üzerine tanksavar füze entegrasyonu yapıldı. Otokar’ın MIZRAK 30 kulesine Roketsan OMTAS lançer entegre edilerek, Türkiye’de üretilen bir kule sistemine ilk kez tanksavar füze kabiliyeti kazandırıldı. Her türlü zırhlı araç üzerine entegre edilen MIZRAK kulesi artık orta kalibreli top ve tanksavar füze kabiliyeti ile zırhlı piyade muharebe araçları için çok etkin bir çözüm oluşturuyor. Kara araçlarında deneyimli ve ürün ailesiyle öne çıkıyor Türkiye'nin ilk zırhlı araçlarını tasarlayan ve üreten Otokar, bugün kullanıcılarına 4x4, 6x6, 8x8 taktik tekerlekli zırhlı araçlar, paletli zırhlı araçlar ile kule sistemleri ve insansız sistemlerden de oluşan geniş bir ürün ailesi sunuyor. Otokar'ın dünyaca tanınan zırhlı araçları arasında son yıllarda en çok dikkati çeken araçlar ise COBRA II, ARMA ve TULPAR araçları oldu. Kendi sınıfında dünyanın en çok tanınan ve tercih edilen zırhlı aracı olan COBRA ailesinin yeni üyesi COBRA II kısa sürede yüksek taşıma kapasitesi ve yüksek koruma seviyesi ile modern orduların öncelikli tercihleri arasına girdi. COBRA II, 12 farklı ülkede aktif olarak kullanılıyor. Bugün sınıfında dünyanın önde gelen zırhlı muharebe araçlarından biri olarak kabul edilen ARMA, bataklıklardan çöllere, yoğun kış şartlarından tropik iklimlerine kadar dünyanın pek çok coğrafyasında farklı kullanıcıların zorlu testlerinden geçti. Dünyadaki benzerlerinden farklı olarak çok kısa bir sürede çok farklı iklim ve arazi deneyimleri elde etti ve yüksek satış adedine ulaştı. ARMA II, Otokar'ın kullanıcılarının gerçek kullanım şartlarında elde ettiği verilerden, kullanıcıların verdiği geri bildirimlerden ve üretimde elde ettiği deneyimler ile geliştirildi. Halihazırda 500'den fazla Otokar ARMA aracı dünyanın farklı ülkelerinde değişik görevlerde kullanılıyor. Dünyada farklı kullanıcı testlerinde üstün arazi ve atış performansı gösteren TULPAR Paletli Zırhlı Aracı farklı görevlere uygun yapısı ve beka kabiliyeti ile dünya ordularında görev almaya hazır durumda bekliyor."
318,ASELSAN'dan hava tehditlerine GÖKDEMİR önlemi,"ASELSAN, GÖKDOĞAN füzesiyle güncel tehditlere karşı nokta hava savunması sağlayan GÖKDEMİR Fırlatma Sistemi'ni görücüye çıkaracak.",Savunma,https://www.trthaber.com/haber/savunma/aselsandan-hava-tehditlerine-gokdemir-onlemi-781429.html,"ASELSAN, İstanbul'da 25-28 Temmuz tarihlerinde düzenlenecek 16'ncı Uluslararası Savunma Sanayii Fuarı'nda (IDEF 2023) son dönemde geliştirdiği birçok ürünü sergileyecek. Cumhurbaşkanlığı Savunma Sanayii Başkanlığı koordinasyonunda Türkiye'nin katmanlı hava savunmasını yerli ve milli imkanlarla oluşturmaya yönelik çalışmalarda aktif rol alan ASELSAN, bu kapsamda son dönemde geliştirdiği kabiliyetlerin örneklerini IDEF 2023'te tanıtacak. AA muhabirinin aldığı bilgiye göre, fuarda görücüye çıkacak GÖKDEMİR Fırlatma Sistemi, ASELSAN'ın hava ve füze savunma alanında sahip olduğu bilgi birikimi, ileri teknolojileri ve aktif kullanımda olan güvenilir çözümlerinin en yeni örneklerinden birini oluşturuyor. GÖKDEMİR Fırlatma Sistemi geliştirme faaliyetlerinde milli olarak geliştirilmekte olan hava-hava füzelerinin kara konuşlu hava savunma amacıyla kullanılabilmesi hedeflendi. Sistemde, TÜBİTAK SAGE tarafından geliştirilen ve hava savunma ihtiyaçlarına göre yenilenen GÖKDOĞAN füzesi kullanılarak güncel tehditlere karşı nokta hava savunması için etkili bir çözüm sağlandı. Sistem; savaş uçakları, silahlı/silahsız insansız hava araçları, seyir füzeleri, havadan karaya füzeler ve helikopterler gibi tehditlere karşı hava ve füze savunma görevini icra edecek. GÖKDEMİR Fırlatma Sistemi, Ateş İdare Cihazı (HİSAR A+) veya HİSAR Atış Kontrol Merkezi (HİSAR O+) üst komutasında hedef önlemesi yapacak. İlk atışlı testini başarıyla gerçekleştirdi GÖKDEMİR Fırlatma Sistemi, ilk atışlı testini Haziran 2022'de ASELSAN Ateş İdare Cihazı'na entegre olarak başarı ile gerçekleştirdi. İntikale hazırlık ve mevzilenme süresi oldukça kısa olan GÖKDEMİR; döner taret yapısı ile 360 derece tehdit imha kabiliyeti, çoklu angajman ve ardışık ateşleme, veri bağı ile ara safha güdüm, füze yükleme platformu ve vinç sistemi, çok kullanımlı kanister ve telli/telsiz haberleşme gibi özelliklere sahip bulunuyor."
319,Rusya-Ukrayna savaşının yeni çıkmazı: Misket bombası,ABD’nin envanterindeki tüm misket bombalarını Ukrayna’ya tedarik edeceğini açıklaması son dönemlerde çıkmaza giren Rusya-Ukrayna savaşında yeni ve sancılı bir dönem başlatabilir. Rusya’nın elinde de ciddi miktarda misket bombası var. İşte bu nedenle savaşta sivillerin daha çok zarar göreceği bir ortamın oluşması en büyük korkulardan biri…,Savunma,https://www.trthaber.com/haber/savunma/rusya-ukrayna-savasinin-yeni-cikmazi-misket-bombasi-781338.html,"Rusya-Ukrayna savaşı öyle bir noktaya geldi ki sadece bu iki ülke değil bu alana sirayet eden güçlerin neredeyse tamamının ellerindeki savaş sistemlerini deneyebildiği bir laboratuvar halini aldı. Savaşın uzamasıyla birlikte sadece sofistike sistemler değil oldukça eski ve hatta kullanılmasına pek de iyi bakılmayan tanklar, füzeler, bombalar da sahaya sürüldü. Bunun son örneklerinden biri de ABD’nin Ukrayna’ya misket bombası tedarik edeceğini duyurması oldu.   “Bizim hata oranımız daha düşük” Rusya’nın savaş bölgelerinde misket bombası kullandığı bir sır değil… Washington yönetimi, Rusya’nın kullandığı misket bombalarında hata oranının yüzde 30-40 arası olduğunu iddia ediyor. Kendi verecekleri bombalarda ise bu oranın yüzde 2,5’in üzerine çıkmayacağını öne sürüyor. Yüzdelik dilimler üzerinden muhtemel sivil ölümlerinin tartışıldığı bu ortamda biz de Savunma Sanayii Araştırmacısı Fatih Mehmet Küçük ile misket bombalarını, bu sürecin sahaya muhtemel yansımasını ve işin Türkiye tarafını konuştuk.   Misket bombası kullanımında iki temel sorun var Misket bombasına dışarıdan bakıldığında uçağa takılan diğer bombalar gibi bir geometriye sahip olduğu bilgisiyle anlatmaya başlıyor Küçük. Ancak normal uçak bombalarından farklı olarak içerisinde onlarca küçük bomba bulunduğunu söylüyor. “Bu sayede havada önce dış geometri dağılıyor ve ardından bahse konu onlarca bomba etrafa yayılıyor” diyen Küçük’e göre misket bombası kullanımında iki temel sorun var. Bu bomba türü çok geniş bir alanı etkiliyor. Bu nedenle sivil zayiat tehlikesi oldukça yüksek olabiliyor.

İkinci hususu “Bu onlarca bombanın içerisinde yere düşen ancak patlamayan bombalar adeta birer mayın görevi görerek patlamaya hazır şekilde yerde bekleyebiliyor. Bu durum yıllar sonra bile sivil zayiata neden olabilir” sözleriyle anlatıyor Küçük.   Misket bombası kullanmak yasak mı? Misket bombasıyla ilgili en önemli başlıklardan biriyse yasak olup olmadıkları… Sanılanın aksine misket bombaları kimyasal silahlar gibi yasak değil. Küçük, bu noktada bir parantez açıyor ve küresel olarak yasaklanması için çalışmalar yapıldığını söylüyor. BM nezdinde 2008 yılında imzalanan ‘Misket Bombalarına İlişkin Sözleşme’nin de bunlardan biri olduğundan bahsediyor. Ancak ABD, Rusya, Ukrayna ve Türkiye’nin bu anlaşmaya taraf olmadığının altını çiziyor.   Ukrayna’nın misket bombaları sahayı nasıl etkiler? İşin biraz da ‘saha’ kısmını konuşmak istiyoruz. Evet, Rusya’nın elinde misket bombaları var. Ve harp sahasında işler Moskova’nın istediği gibi gitmiyor. Şimdi Ukrayna da bu bombalara erişebilecek. Bu durum sahadaki dengeleri nasıl değiştirecek ya da değiştirecek mi diye soruyoruz. “ABD’nin bu girişimi sahaya önemli bir avantaj getirme potansiyeline sahip değil” dedikten sonra devam ediyor Küçük:   Misket bombası tamamen askeri amaçlarla kullanılabilir bir silah. Nitekim çok geniş bir askeri bölgede düşmana karşı aktif biçimde kullanılması mümkün. Misket bombasının taktik ve stratejik olarak kullanımının dışında kamuoyundaki ‘kötü ünü’ de tercih edilmemesi noktasında bir iradeye neden oluyor. Nitekim haber manşetlerinde ‘X ülkesi misket bombası kullandı’ diye bir bilgi geçildiğinde kamuoyunda son derece olumsuz bir intiba bırakıyor.”   Misket bombasından korunmak ne kadar mümkün? Misket bombasından korunma gibi bir olasılığın olup olmadığını da soruyoruz.  “Misket bombasından korunmak için platformu taşıyan uçağı doğrudan vurmak dışında bir seçenek görünmüyor” diyor Küçük ve mühimmat bırakıldıktan sonra zaten havada onlarca küçük parçaya ayrıldığını, o noktadan sonra hava savunma sisteminin yapabileceği pek bir şey kalmadığını söylüyor. Bu noktada madalyonun Türkiye tarafını da merak ediyoruz. Türkiye’nin envanterinde ABD menşeli misket bombaları bulunduğunu biliyoruz. Bunların ‘anti personel ve anti zırhlı araç’ türlerinde bulunduğu eklemesini yapıyor Küçük. Uzun yıllar önce envantere giren ve ne derece aktif olduğu bilinmeyen bu mühimmatlarla TÜBİTAK SAGE tarafından geliştirilen DEMET bombasının da farklı konfigürasyonları ile envantere girdiğini öğreniyoruz. Fatih Mehmet Küçük, “Ancak TSK’nın bu mühimmatların kullanımına sıcak bakmadığı biliniyor” diyerek sözlerini tamamlıyor.
 "
320,"""Hedef KIZILELMA"" belgeselinin 2. bölümü yarın yayınlanacak","Bayraktar KIZILELMA'nın geliştirme aşamaları ve Baykar'ın insansız hava aracı geliştirme yolculuğunu anlatan ""Hedef KIZILELMA"" belgeselinin ikinci bölümü, yarın yayınlanacak.",Savunma,https://www.trthaber.com/haber/savunma/hedef-kizilelma-belgeselinin-2-bolumu-yarin-yayinlanacak-780101.html,"Baykar'dan yapılan açıklamaya göre, Türkiye'nin savunma ve havacılık sanayinde yeni bir çağın kapılarını açan Bayraktar KIZILELMA insansız savaş uçağının geliştirme serüveninin anlatıldığı ""Hedef KIZILELMA"" belgeselinin ilk bölümü, 10 Mayıs'ta düzenlenen gala ile ekranlara taşındı. Bayraktar KIZILELMA'nın gökyüzü ile buluştuğu ikinci bölüm ise 8 Temmuz saat 20.00'de Baykar'ın YouTube kanalında yayınlanacak. Bayraktar KIZILELMA'nın 14 Aralık 2022'deki ilk uçuşun gerçekleştirildiği ana kadar olan ve merakla beklenen geliştirme sürecinde yaşananlar, ilk kez belgeselin yarın yayınlanacak ikinci bölümünde yer alacak. 5 bin kişilik ilk gösterim Yönetmenliğini AKINCI belgeselini çeken Altuğ Gültan ve Burak Aksoy'un yaptığı belgesel için İstanbul'da bulunan Özdemir Bayraktar Milli Teknoloji Merkezi ve Bayraktar KIZILELMA test faaliyetlerinin yürütüldüğü Tekirdağ’ın Çorlu ilçesinde bulunan AKINCI Uçuş Eğitim ve Test Merkezi'nde aylarca süren çekimler yapıldı. Şubat 2022'de başlayan belgesel projesi yaklaşık 9 ayda tamamlandı. 10 Mayıs'ta İstanbul Kongre Merkezi'nde 5 binden fazla konuğun katılımıyla 3 salonda aynı anda ilk gösterimi gerçekleştirildi. Selçuk ve Haluk Bayraktar anlatıyor Baykar Yönetim Kurulu Başkanı ve Teknoloji Lideri Selçuk Bayraktar ile Baykar Genel Müdürü Haluk Bayraktar, kendileriyle gerçekleştirilen röportajlarda, KIZILELMA'yı ve Baykar'ı çocukluklarından başlayarak bugüne kadar perde arkasında kalan gerçeklerle anlatmaya ikinci bölümde devam ediyor. Hedef KIZILELMA belgeseli ile tüm dünyanın ilgiyle takip ettiği Türkiye'nin yüksek teknoloji ürünü Bayraktar insansız hava araçlarının merak uyandıran hikâyesi bu bölümde de devam ediyor. Hedef KIZILELMA belgeselinde Baykar'ın yüksek teknoloji geliştirme serüvenine tanıklık eden emekli askerler, mühendisler ve gazeteciler süreci kendi pencerelerinden anlatıyor. Milli insansız hava aracı geliştirme çalışmalarını erken dönemden itibaren takip eden gazeteciler Yağız Şenkal, Güntay Şimşek ve İlker Akgüngör, tanıklıklarını gazeteci gözüyle izleyicilere ulaştırıyor. Aralarında Ergin Saygun ve Ömer Faruk Küçük’ün de bulunduğu emekli üst düzey askerler, Bayraktar ailesi ile yollarının nasıl kesiştiğini ve Baykar'ın geçtiği zorlu yolu kendi şahitlikleri ile aktarıyor. Milli Teknoloji Hamlesi idealinin öncü ismi Özdemir Bayraktar'ın kardeşi Ömer Bayraktar, çeşitli engelleme girişimlerine rağmen azimle ve pes etmeden yürütülen mücadele sayesinde başarıya ulaşan serüveni, Bayraktar KIZILELMA belgeselinde ilk ağızdan izleyicilere anlatıyor. Havacılık tarihinde ilklere imza attı Şimdiye kadar iki prototipi başarıyla üretilen Bayraktar KIZILELMA insansız savaş uçağı, 27 Nisan-1 Mayıs'ta düzenlenen TEKNOFEST 2023'te taarruzi insansız hava aracı Bayraktar AKINCI, insanlı savaş uçakları SoloTürk ve Türk Yıldızları ile defalarca filo konseptinde kol uçuşları gerçekleştirdi. Bayraktar KIZILELMA'nın geliştirme ve üretim faaliyetleri devam ediyor. Milli insansız savaş uçağının 2024'te seri üretime geçilmesi planlanıyor. Bayraktar KIZILELMA ve Bayraktar TB3 SİHA, dünyanın ilk SİHA gemisi olacak TCG Anadolu'nun 10 Nisan'da gerçekleştirilen envantere kabul töreninde uçuş güvertesinde yerini aldı. Törende üretilen ikinci prototipi sergilenen Bayraktar KIZILELMA insansız savaş uçağının 2025'te TCG Anadolu gemisinden uçuş testlerine başlaması hedefleniyor. İstanbul ve İzmir’de ziyarete açılan TCG Anadolu gemisi, Bayraktar KIZILELMA ve Bayraktar TB3 SİHA'yı şimdiye kadar yüz binlerce vatandaş ziyaret etti. Rekor sürede uçtu Baykar'ın yüzde 100 öz sermayesi ile yola çıktığı Bayraktar KIZILELMA projesi 2021'de başladı. 14 Kasım 2022'de üretim hattından çıkan TC-ÖZB kuyruk numaralı Bayraktar KIZILELMA, Çorlu'da bulunan AKINCI Uçuş Eğitim ve Test Merkezi'ne intikal etti. Burada yer testlerini süratli bir şekilde başarıyla tamamladıktan sonra 14 Aralık 2022'de ilk uçuşunu gerçekleştirdi. Bayraktar KIZILELMA, bir yıl gibi rekor bir sürede gökyüzü ile buluştu. Verilen bilgiye göre, Türkiye'nin ilk insansız savaş uçağı Bayraktar KIZILELMA, hava-yer görevleriyle beraber yapay zeka kabiliyetiyle hava-hava muharebesi icra edecek. Bayraktar KIZILELMA, insansız savaş uçağı düşük radar kesiti sayesinde sahip olacağı düşük görünürlük ile Türkiye için güç çarpanı olacak. Kısa pistli gemilerden kalkış ve iniş kabiliyetine ile muharebe sahasında devrim gerçekleştirecek platform olacak Bayraktar KIZILELMA, bu yeteneği sayesinde denizaşırı görevlerde önemli rol üstlenerek Mavi Vatan'ın korunmasında stratejik görevler yapacak. 8,5 ton kalkış ağırlığı, 1.500 kilogram faydalı yük taşıma kapasitesine sahip olan Bayraktar KIZILELMA, milli AESA radar ile yüksek durumsal farkındalığa da sahip olacak. Milli olarak geliştirilen tüm mühimmatları kullanacak olan Bayraktar KIZILELMA, akıllı filo otonomisi ile görev yapabilecek. İnsansız hava araçlarından farklı olarak agresif manevralarla insanlı savaş uçakları gibi hava-hava muharebesi gerçekleştirebilecek olan Bayraktar KIZILELMA, yerli hava-hava mühimmatları ile hava hedeflerine karşı da etkinlik sağlayacak. Bu kabiliyetleriyle harp sahasında dengeleri değiştirecek. Türkiye'nin caydırıcılığında çarpan etkisi yapacak."
321,"Kara Kuvvetlerine yeni güç: ""Derman""ın ilk teslimatı yapıldı","Cumhurbaşkanlığı Savunma Sanayii Başkanlığı (SSB) tarafından başlatılan ""8x8 Tekerlekli Konteyner Taşıyıcı Araç (DROPS) Projesi"" kapsamında geliştirilen ilk araçların teslimatı gerçekleştirildi.",Savunma,https://www.trthaber.com/haber/savunma/kara-kuvvetlerine-yeni-guc-dermanin-ilk-teslimati-yapildi-779549.html,"SSB'den yapılan açıklamaya göre, Kara Kuvvetleri Komutanlığının ihtiyacını karşılamak amacıyla başlatılan ve Koluman AŞ tarafından yürütülen ""8x8 Tekerlekli Konteyner Taşıyıcı Araç (DROPS) Projesi"" çerçevesinde geliştirilen ilk araçlar teslim edildi. Açıklamada, görüşlerine yer verilen Savunma Sanayii Başkanı Haluk Görgün, zırhlı araçların, tankların ve mühimmatların harekat bölgesine taşınması, kumanda merkezleri ve benzeri yapıların istenen yerlere götürülmesi ve zarar görmüş araçların kurtarılması amaçlarıyla geliştirilen ""Derman""ın ilk teslimatını gerçekleştirdiklerini belirtti. ""Sahadaki gücüne güç katacağına inanıyor"" Görgün, ""8x8 tekerlekli, yüksek balistik korumalı, dik ve eğimli şartlarda yüksek hareket kabiliyetine sahip aracın, Kara Kuvvetleri Komutanlığımızın sahadaki gücüne güç katacağına inanıyor, proje kapsamında emeği geçenleri tebrik ediyorum"" ifadesini kullandı. Proje kapsamında tedarik edilecek 70 araç, 70 konteyner taşıma platformu, 195 1CC 20 feet konteyner ve 40 ZMA/ZPT taşıma platformu teslimatlarının 2023 yılı sonuna kadar tamamlanması hedefleniyor."
322,ANKA-3'e 'tanker' görevi: Dünyada örneği neredeyse yok,"Türkiye’nin insansız hava araçlarına yeni soluk getirecek ANKA-3’ün ilk uçuşuna geri sayım sürüyor. Pek çok özelliğiyle öne çıkan ANKA-3 ülkemizin ilk ‘insansız tanker uçağı’ olacak. Türkiye dünyada bu kabiliyete sahip sayılı ülkelerden olmakla kalmayacak, ‘cephe hattının gerisinde havadan ikmal’ gibi kritik bir görevi insansız araçla yapabilecek.",Savunma,https://www.trthaber.com/haber/savunma/anka-3e-tanker-gorevi-dunyada-ornegi-neredeyse-yok-779067.html,"Son yıllarda gerek imza attığı insansız hava platformlarıyla gerek bu araçlar için oluşturduğu farklı stratejilerle öne çıkan Türkiye, sahip olduğu kabiliyetleri daha da ileri taşımak için var gücüyle çalışıyor. Ülkemizin bugüne kadar ürettiği en değerli insansız hava araçlarından biri olan ANKA-3 pek çok özelliğiyle son derece zorlu görevleri üstlenebilecek bir platform. Geçtiğimiz günlerde ANKA-3’ün mimarları yeni bir açıklama yaptı ve söz konusu hava aracının ‘tanker uçak’ olarak da kullanılabileceğini söyledi.   Tanker uçaklar ne işe yarıyor? ANKA-3’ün tanker uçak olarak kullanılabilmesinin neden önemli olduğunu anlamak için en genel haliyle de olsa ‘tanker uçak’ kavramının ne ifade ettiğine kısaca değinmek gerekiyor. Bilindiği üzere savaş uçakları, yüksek süratlere çıktıkları için yakıt sarfiyatları çok fazla oluyor. Türkiye’nin muharip hava gücünde en çok kullandığı F-16 örneğinden ilerleyecek olursak, nispeten ‘küçük’ sayılabilecek bu uçakların yakıt tanklarının hacimleri de dar. Yakıt seviyesi menzili etkileyen en önemli faktörlerden biri. İşte bu noktada yakıt ikmal uçaklarının devreye girdiğini söyleyebiliriz. Tanker uçaklar barış döneminde ihtiyaç duyulan bölgede, savaş dönemindeyse genellikle cephe hattının gerisinde hedef uçağa yaklaşıyor ve sahip oldukları sistemlerle yakıt transferi yapıyor. Böylece savaş uçağı sahip olduğu menzil değerlerinin çok daha uzağında başarıyla görev icra edebiliyor.   Radar kesit alanları çok büyük Türk Hava Kuvvetleri’nin elinde ikmal için KC-135R tanker uçakları bulunuyor. Bu uçakların bugüne kadar gerek tatbikatlarda gerek sınır ötesi harekatlarda savaş uçaklarına yakıt ikmali yaptığı biliniyor. Ancak neredeyse bir yolcu uçağı büyüklüğünde olan mevcut yakıt ikmal uçaklarının radar kesit alanı da çok büyük oluyor. Bu durum onları basit ve açık birer hedef haline getirdiği için ikmal işlerinin neredeyse tamamı ‘cephe hattının gerisinde’ daha net bir ifadeyle ‘güvenli bölgede’ tamamlanıyor.   Bu bilgiler ışığında ANKA-3’ün ‘ikmal uçağı olarak kullanılabilmesi’ daha da anlamlı oluyor. ANKA-3 görüntüsünden de anlaşıldığı üzere özel bir hava aracı. Sahip olduğu tasarımsal özellikler onun görünürlüğünü en aza indiriyor. ANKA-3’ün radar kesit alanı çok düşük. Bu sayede, savaş uçaklarına cephe hattının gerisi gibi aslında son derece riskli yerlerde dahi ikmal yapılabilmesinin önü açılıyor.    Dünyada tanker İHA yapımında çalışan ülke sayısı çok az TUSAŞ imzalı ANKA-3 sadece Türkiye için bir ‘ilk’ olma özelliğini taşımıyor. Açık kaynaklardan elde edilen bilgilere göre dünyada bir insansız hava aracını ‘tanker uçak’ olarak kullanmak için çalışmalarını sürdüren ülke sayısı çok çok az. Söz konusu ülkelerin ortaya koyduğu projelerin neredeyse tamamında ABD teknolojisi dikkat çekse de Türkiye, TUSAŞ mühendisleri sayesinde yerli/milli imkanlarla insansız bir havacını ‘ikmal yapabilecek noktaya’ getirmeyi planlıyor.   Mevcut gelişmeler ışığında kara, deniz ve hava fark etmeksizin harp sahasının yeni oyuncularının ‘insansız’ olacağı bir sır değil. İnsansız savaş uçaklarının öne çıkmaya başladığı bu süreçte onlara eşlik edecek tanker uçakların da insansız olması ve ANKA-3 gibi düşük radar izine sahip olmaları neredeyse zorunlu. Sadece insansız savaş uçakları için değil 4.5 ya da 5. nesil olarak adlandırılan son derece gelişmiş savaş uçakları için de radar kesit alanı düşük olan insansız tanker uçakları çok değerli. ANKA-3’ün sofistike kabiliyetlerinin yanı sıra yakın gelecekte kazanması muhtemel ‘ikmal’ özelliğini de düşündüğümüzde Türkiye’nin dünyanın dört bir yanına ihraç edebileceği çok gelişmiş bir hava aracı ürettiğini söylemek yanlış olmaz.
 "
323,TCG İSTANBUL Mavi Vatan'da seyirde,Türkiye'nin ilk milli fırkateyni TCG İSTANBUL'un deniz kabul testlerine başlandı. Aynı sınıftan 3 geminin daha inşası sürüyor. Milli fırkateynlerin Türk Deniz Kuvvetleri'ne katacağı yeni kabiliyetleri STM Genel Müdürü Özgür Güleryüz TRT Haber'e anlattı.,Savunma,https://www.trthaber.com/haber/savunma/tcg-istanbul-mavi-vatanda-seyirde-778130.html,"Savunma sanayiinde büyük bir başarı hikayesine imza atan Türkiye, korvetlerden sonra artık fırkateynlerini de yerli ve milli olarak üretiyor. Denizde seyir testleri başlayan ilk milli fırkateyn TCG İSTANBUL, bu yıl Deniz Kuvvetleri'ne teslim edilecek. Yurt dışından alınan sistemlerin tamamına yakınının yerlileştirildiğini söyleyen ana yüklenici STM'nin Genel Müdürü Özgür Güleryüz, ""Örnek verecek olursak, CENK-S radarı ASELSAN'ın MİLGEM'e ilk kez entegre edilen hava savunması için çok kritik öneme sahip olan bir radar"" diye konuştu. CENK-S Radarı ile çoklu hava hedefleri takip edilip, Milli Dikey Atım Lançer Sistemi MİDLAS ile imha edilecek. ""Kendi silahlarımızla hava savunmamızı gerçekleştirebilir hale geleceğiz"" Güleryüz, ""İ"" sınıfı fırkateynlerin Deniz Kuvvetleri'ne katacağı yeni kabiliyetleri TRT Haber'e anlattı: ""İ sınıfı fırkateynlerimizde, TCG İSTANBUL ile başlayacak atılımla beraber özellikle hava savunma harbi konusunda yeni bir yetenek kazanmış olacağız. Kendi silahlarımızla hava savunmamızı gerçekleştirebilir hale geleceğiz. Beraber gerçekleştirilecek operasyonlarda İSTANBUL, ANADOLU’ya destek anlamında çok büyük bir yetkinlik kazanacak. İ sınıfı fırkateyn için de çok ciddi talep olduğunu söyleyebiliriz. Aslında küçük firmaları dahil edecek olursanız 700'e yakın Türk firmasına ihracat kapısı açılmış oluyor."" MİLGEM'ler stratejik üstünlük sağlayacak TCG İSTANBUL'un ardından, 113 metre uzunluk ve 14,5 metre genişliğe sahip fırkateynlere 36 ay içinde TCG İZMİR, TCG İZMİT ve TCG İÇEL de eklenecek. MİLGEM'ler yalnızca askeri alanda değil, iktisadi alanda da stratejik üstünlük sağlayacak."
324,"Savunmanın ""DELİ""si göreve hazır","Türk savunma sanayii bünyesinde geliştirilen kamikaze insansız hava aracı (İHA) DELİ, harp başlığıyla yapılan atış testlerini başarıyla tamamlayarak göreve hazır hale getirildi.",Savunma,https://www.trthaber.com/haber/savunma/savunmanin-delisi-goreve-hazir-777461.html,"Titra Teknoloji yaklaşık 1,5 yıl önce DELİ Taktik Kamikaze Sistemi Projesi'ne başladı. DELİ, Ekim 2022'de düzenlenen SAHA EXPO'da ilk kez sergilendi. DELİ Taktik Kamikaze Sistemi için TÜBİTAK SAGE tarafından yüksek etki çapına sahip harp başlığı geliştirildi. Otonom ve manuel operasyonel yeteneklere sahip DELİ, modüler yapısıyla kolayca taşınıp, 15 dakikadan kısa sürede kullanıma hazır hale geliyor. Karıştırma önleyicilerle güvenlik seviyesi artırılan DELİ, saatte 80 kilometre seyir hızına, 180 kilometre maksimum hıza ulaşabiliyor. Deli, 3 bin 500 metre maksimum irtifa, 150-500 metre operasyonel irtifa ile muharebe sahasına çıkmaya hazırlanıyor.    Yoğun test sürecini geride bırakıp atış sahasına çıktı Kamikaze projesinde şimdiye kadar çok sayıda uçuş ve dalış gerçekleştirilerek platform, sistem, alt sistemlerin doğrulaması yapıldı. Son olarak canlı mühimmatla nihai kalifikasyon testi gerçekleştirildi.    Milli Savunma Bakanlığının Konya-Karapınar'daki test sahasında yapılan ve 3 gün süren testlerde, önceden belirlenmiş hedeflere TÜBİTAK SAGE'nin geliştirdiği mühimmat ve tapa sistemiyle intihar dalışları gerçekleştirildi. Testlerde, ilk tanıtımda duyurulan 3,1 kilogram yerine 3,8 kilogramlık daha büyük bir harp başlığı kullanıldı. Katapultla ve elle fırlatma suretiyle yapılan testler başarılı şekilde tamamlandı ve hedefler tam isabetle vuruldu. Bundan sonraki çalışmalar anti zırh özelliğine sahip daha büyük mühimmatlarla hedefleri vurma üzerine yoğunlaşacak.    ""Stratejik bir ürünü ülkemize kazandırdık"" Titra Teknoloji Genel Müdürü Davut Yılmaz, kısa süre önce tanıtımını yaptıkları DELİ Kamikaze Projesi'nde, şimdiye kadar pek çok sistemin testini gerçekleştirerek, geliştirdikleri yazılım ve donanımların doğrulamasını tamamladıklarını söyledi. Bunları yaparken çok sayıda uçuş ve cansız mühimmatla onlarca kez dalış görevi icra ettiklerini belirten Yılmaz, şöyle konuştu: ""Bu hafta yaptığımız testlerde ise ilk defa canlı mühimmat kullandık. Şiddetli rüzgara rağmen önceden belirlediğimiz hedefleri tam isabetle vurmayı başardık. Gerek geliştirdiğimiz platform ve özgün güdüm sistemi gerekse projedeki paydaşımız TÜBİTAK SAGE'nin geliştirdiği mühimmat ve tapa sistemiyle bu ürünün kendi sınıfında dünyanın en iyisi olmaya aday olduğunu düşünüyorum. Kamikazelerin savaşlarda son yıllarda giderek artan önemi düşünüldüğünde, böylesine stratejik bir ürünü ülkemize kazandırdığımız için oldukça mutlu ve gururluyuz."""
325,"ASELSAN'ın ""GÖZDE""si envantere girdi sıra TOLUN'da","ASELSAN tarafından geliştirilen ve seri üretimi başlayan minyatür bomba TOLUN, ilk teslimat için gün sayıyor.",Savunma,https://www.trthaber.com/haber/savunma/aselsanin-gozdesi-envantere-girdi-sira-tolunda-777264.html,"ASELSAN, dünyanın önde gelen havacılık buluşmalarından Paris Airshow'da hava platformları için geliştirdiği mühimmat, aviyonik ve elektro optik ürünler başta olmak üzere bir dizi çözümünü sergiledi. Bu ürünler arasında TOLUN Minyatür Bomba, TOLUN IIR Güdümlü Minyatür Bomba, Çoklu Taşıma Salanı SADAK-4T, GÖZDE ve LGK-82 güdüm kiti yer aldı. AA muhabirinin edindiği bilgiye göre, ASELSAN'ın Cumhurbaşkanlığı Savunma Sanayii Başkanlığı ile geliştirme ve üretim sözleşmelerini imzaladığı TOLUN için yalın üretim hattı kuruldu ve seri üretime başlandı. TOLUN'un kullanım konseptine uygun sertifikasyon testlerinin temmuz ayında tamamlanarak teslimata başlanması hedefleniyor. TOLUN'un geliştirme sürecinde, F-16 ve Bayraktar AKINCI taarruzi insansız hava aracı ile başarılı atış testleri gerçekleştirildi. 100 kilometre menzile sahip  TOLUN, hava platformundan çoklu taşıma salanıyla atılabilen, sert ve yumuşak kara hedeflerine karşı kullanılabilen INS/GPS güdümlü bir mühimmat olarak geliştirildi.    100 kilometre menzile sahip TOLUN, hem delici etkinlikli hem de parçacık etkili harp başlığı varyantlara sahip bulunuyor. TOLUN, bu yüksek etkinlikleri gerçekleştirirken düşük ikincil hasar etkisi gösteriyor. ASELSAN, minyatür bomba projesiyle akıllı çoklu taşıma salanı da geliştirdi. Çoklu taşıma salanı SADAK-4T ile F-16 uçaklarının kanat altlarına dörder adet minyatür bomba taşıyan birer çoklu salan yerleştirilebiliyor. Böylece aynı anda çoklu hedef angajmanı ile oyun değiştirici bir kabiliyet oluşturuluyor. SADAK'ın 2'li versiyonu da bulunurken TOLUN kullanıcı ihtiyaçlarına bağlı olarak tekli şekilde kullanılabiliyor. ASELSAN, aynı zamanda genel maksat bombaları için çoklu kullanım konseptine uygun salan geliştirmek için çalışmalara devam ediyor. Kızılötesi arayıcı başlıklı TOLUN yıl sonunda ASELSAN minyatür bombanın seri üretim çalışmalarını sürdürürken mühimmatın varyantlarını geliştirmek için de faaliyetler yürütüyor. Kızılötesi arayıcı başlıklı ""Man-in-the-Loop"" özellikli minyatür bomba (IIR Minyatür Bomba) varyantının bu yıl sonunda kalifiye olması hedefleniyor. Kızılötesi arayıcı başlık sayesinde minyatür bomba, geçmiş varyantta olduğu gibi sadece hareketsiz hedeflere değil, hareketli hedeflere karşı da etkili bir mühimmat olacak.    Man-in-the-Loop özelliğiyle pilotla mühimmatın etkileşimi sağlanırken anlık olarak hedef güncellenmesi yapılabilecek. Kızılötesi arayıcı başlıklı minyatür bomba için ASELSAN öz kaynaklarıyla tasarım süreci devam ediyor. Tasarımın tamamlanmasıyla yer ve uçuş testleri gerçekleştirilecek. ASELSAN ve TÜBİTAK SAGE'nin ""GÖZDE""si TÜBİTAK SAGE ile ortak olarak geliştirilen GÖZDE güdüm kiti de SSB ile imzalanan sözleşme kapsamında envantere girmeye başladı. GÖZDE, 500 libre sınıfında MK-82 genel maksat bombalarını INS/GPS ve Lazer Arayıcı Başlıklı (LAB) güdümlü mühimmata dönüştürerek sabit ve yüksek hızlı hareketli (50-120 kilometre/saat) hedeflerin hassas vurulmasını sağlıyor. GÖZDE güdüm kiti, F-16 ve F-4 uçakları için sertifiye edildi, Bayraktar AKINCI TİHA'ya entegrasyon çalışmaları ise devam ediyor."
326,500'üncü Bayraktar TB2 üretim hattından çıktı,"Dünyada en çok ülkeye ihraç edilen, Türkiye'nin ilk milli silahlı insansız hava aracı Bayraktar TB2'nin 500'üncüsü üretim hattından çıktı.",Savunma,https://www.trthaber.com/haber/savunma/500uncu-bayraktar-tb2-uretim-hattindan-cikti-777199.html,"Baykar'ın açıklamasına göre, ""T500"" kuyruk numaralı milli SİHA Bayraktar TB2'nin üretim hattından çıkışı, Özdemir Bayraktar Milli Teknoloji Merkezi'nde gerçekleştirilen törenle kutlandı. Bugüne kadar üretimi tamamlanarak göreve başlayan 80 İHA ile birlikte üretilen Bayraktar TB2 S/İHA'ların sayısı toplamda 580'e ulaştı. Kutlama törenine Baykar personeli ile Baykar lojmanlarında ikamet eden depremzedeler katıldı. Açıklamada görüşlerine yer verilen Baykar Yönetim Kurulu Başkanı ve Teknoloji Lideri Selçuk Bayraktar, en çok ülkeye ihraç edilerek başarısını dünyanın farklı noktalarında gösteren ve sınıfında dünyanın en iyi SİHA'sı olan Bayraktar TB2'yi geliştiren ve üreten Baykar ekibini tebrik ettiğini belirtti.    Törende Baykar'ın geliştirdiği insansız sistemler ailesinin envantere giren üyeleri Bayraktar TB2 SİHA ve Bayraktar AKINCI TİHA ile geliştirme çalışmaları devam eden Bayraktar TB3 SİHA ve Bayraktar KIZILELMA insansız savaş uçağı da sergilendi. Baykar ekibi, ""T500"" kuyruk numaralı Bayraktar TB2 SİHA ile fotoğraf çektirdi. Baykar'ın milli ve özgün olarak geliştirdiği Bayraktar TB2 SİHA'lar, geçmişte 27 saat 3 dakika havada kalarak ve 27 bin 30 feet irtifaya çıkarak havacılık tarihinin havada kalış ve irtifa rekorlarını kırmıştı. Şimdiye kadar 600 bin saatin üzerinde başarılı uçuş gerçekleştiren milli SİHA Bayraktar TB2, Türkiye'nin en uzun süre uçan milli hava aracı unvanına sahip olarak görev yapıyor. Yüzde 93 yerlilik oranına sahip Bayraktar TB2 SİHA'ların yazılımları, tasarımı ve kritik tüm bileşenleri, Baykar tarafından tamamen milli ve özgün olarak geliştiriliyor.    Bayraktar TB2, sınır içi ve ötesinde gerçekleştirilen harekatlarda da kritik görevlerde rol aldı. Türkiye'nin terörle mücadelesinde oldukça etkili olan Bayraktar TB2 SİHA'lar, 2015'ten itibaren çukur operasyonları, Fırat Kalkanı, Zeytin Dalı, Bahar Kalkanı ve Pençe harekatlarında görev yaptı. Aynı zamanda Mavi Vatan'ın korunması ve güvenliği için önemli görevlerde yer aldı. Bayraktar TB2 SİHA'lar, Türkiye'nin yanı sıra dost ve kardeş ülkelerin güvenliğine de büyük katkı sağladı. Libya'da meşru hükümetin darbecilere karşı mücadelesinde büyük başarı gösterdi. 2020 yılında ise Azerbaycan'ın 30 yıllık Ermenistan işgalindeki Karabağ'ı hür kılma mücadelesi olan Tek Vatan Harekatı'nda harbin doğasını değiştirdi. Azerbaycan'ın zaferi SİHA'lar ile kazanılmış ilk muharebe olarak dünya harp tarihine geçti.    Adına marşlar bestelendi Savunma ve havacılıkta paradigma değiştiren milli SİHA'lar, 2022 yılında başlayan Rusya-Ukrayna Savaşı'nda tam bir güç çarpanı olarak dünyanın önüne çıktı. Ukrayna'nın mücadelesinde adeta sembol haline gelen Bayraktar TB2'lerin oyuncakları yapıldı, adına marşlar bestelendi. Ülkede Bayraktar Radyosu kuruldu ve yeni doğan çocuklara ""Bayraktar"" adı verildi. Bu başarılarla birlikte savunma analistleri ve uzmanlar tarafından sınıfında dünyanın en iyisi olarak gösterildi. Ukrayna'nın mücadelesini desteklemek adına Bayraktar TB2 alarak bağışlamak isteyen dünya halkları yardım kampanyaları başlattı. Aralarında Litvanya, Polonya, Ukrayna, Letonya, Norveç, Kanada ve İspanya'nın bulunduğu 7 ülkede dünya tarihinde ilk defa görülecek şekilde ana muharebe platformunun doğrudan adı verilerek vatandaşlar yardım topladı.   Bayraktar TB2, insani yardım görevleri ve afetlerde de etkisini gösterdi. 2020 yılından beri Orman Genel Müdürlüğü (OGM) ile işbirliği çerçevesinde Bayraktar TB2 İHA'lar, orman yangınlarının erken tespiti ve söndürme çalışmalarının verimli yönetilmesinde etkin görev alıyor. Milli İHA'lar, Baykar tarafından kurulan teknolojik altyapı ile her yıl yüzlerce yangını ilk anda tespit ederek Yeşil Vatan'ın korunmasına da destek veriyor. 2020'deki Malatya ve Elazığ depremlerinden itibaren deprem bölgelerinde görev yapan milli SİHA'lar, 6 Şubat Kahramanmaraş depremlerinden sonra da önemli görevler üstlendi. Kahramanmaraş merkezli depremlerin hemen ardından başlatılan arama kurtarma faaliyetlerinde 7'si Baykar Hızlı Haritalama Podu entegreli toplam 40 Bayraktar TB2, sahadaki çalışmalarda kriz masasına destek verdi. Milli SİHA'lar, ayrıca arama kurtarma, hasar tespiti, kriz yönetimi ve lojistik süreçlerin planlanmasında, düzensiz göç ve göçmenlerin takibinde, kaybolan dağcılar veya doğa sporcuları için yapılan arama kurtarma görevlerinde de etkin şekilde kullanılıyor.    30 ülkeye ihracat Baykar, rekabete dayalı süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığıyla imzaladığı anlaşmayla 2023 yılına Bayraktar TB2 için yapılan 370 milyon dolarlık ihracat sözleşmesiyle başladı. Romanya'ya gerçekleştirilen ihracatla birlikte Bayraktar TB2 SİHA'lar, NATO üyesi 4 ülke ve AB üyesi 2 ülkenin envanterine girdi. Başlangıçtan bugüne tüm projelerini öz kaynakları ile yürüten Baykar, 2003 yılında İHA AR-GE sürecinin başlangıcından itibaren tüm gelirlerinin yüzde 75'ini ihracattan elde etti. 2021 ve 2022 yıllarında Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022'de imzalanan sözleşmelerde ihracat oranı yüzde 99,3 olan Baykar, 1,18 milyar dolarlık ihracat gerçekleştirdi. Savunma ve havacılık sektörünün en çok ihracat gerçekleştiren firması olan Baykar'ın 2022 cirosu 1,4 milyar dolara ulaştı. Bayraktar TB2 SİHA'lar için şu ana kadar 30 ülkeyle ihracat anlaşması imzalandı."
327,Air Defender'a katılan Türk pilotlar takdir topladı,"Türkiye, NATO tarihindeki en büyük intikalli hava tatbikatına, 3 F-16 savaş uçağı ile katıldı. Amerikalı ve Alman havacılar, tatbikat boyunca 40'a yakın sorti yapan Türk pilotlardan övgüyle bahsetti.",Savunma,https://www.trthaber.com/haber/savunma/air-defendera-katilan-turk-pilotlar-takdir-topladi-777047.html,"Almanya’nın öncülüğünde 12-23 Haziran'da düzenlenen Air Defender 2023 hava tatbikatı, yaklaşık iki hafta boyunca sadece Almanya değil Doğu Avrupa, Baltık Bölgesi ve Kuzey Denizi üzerinde icra edildi. Bugün sona eren tatbikatta, 23 NATO müttefiki ile NATO üyesi olmayan iki ülke İsveç ve Japonya’dan 250’den fazla uçak, 10 bin havacı personel görev aldı. Tatbikatın ana unsurlarını Alman Hava Kuvvetleri ve ABD’den gelen 110 uçakla Amerikalı havacılar oluşturdu. Air Defender 2023 tatbikatında, Türkiye de üç F-16 uçağıyla yer aldı. Uçaklar, Merzifon’da konuşlu 151. Filo Komutanlığından Almanya’ya uçtu. Türk uçakları, tatbikat boyunca yaklaşık 40 sorti gerçekleştirdi.    ""Tüm ülkelerle karşılıklı olarak çalıştık"" Birlik Yer Değiştirme Komutanı Albay Ersin Özmen, tatbikattaki görevleri ve hedefler hakkında bilgi verdi. Tatbikata, üç F-16 ve Türk Hava Kuvvetlerinin değişik birimlerinden 56 personelle katılım sağladıklarını aktaran Albay Özmen, ""Tatbikattaki amacımız; NATO üyesi ülkelerle karşılıklı operasyonel kapasiteyi artırmak ve koordinasyonu sağlamaktı. Bu kapsamda kuzey ve doğu sahada iki blok şeklinde günde 4 sorti şeklinde uçuşlarımızı icra ettik."" dedi. Özmen, uçuşlarda çoklu görev ve düşman hava savunma sistemlerini baskı altına alma görevlerini icra ettiklerini belirterek, şunları söyledi: ""Bizim için harp hazırlığımızı göstermek ve NATO üyesi ülkelerle işbirliğimizi artırmak için güzel bir fırsat oldu. Tüm ülkelerle karşılıklı olarak çalıştık. Farklı meydanlardan aynı anda görevler icra ettik. Bunun yapılabilirliğini gördük. Gerçek bir harekat ortamında da bu tür görevler icra edilecek. O yüzden bizim için çok güzel bir eğitim fırsatı oldu.""    ""Aynı uçuşta tek seferde 4 farklı görev aldığımız oldu"" Tatbikatta yer alan F-16 pilotu Binbaşı Şen de tatbikat öncesindeki planlamalarda, Türk ekibi olarak her rolde görev yapabileceklerini beyan ettiklerini dile getirerek, şunları kaydetti: ""Planlamalarda verilecek her türlü görevi yapabileceğimizi beyan ettik. Bu nedenle tatbikatta çeşitli görevler aldık. Aynı uçuşta tek seferde 4 farklı görev aldığımız oldu. Havadan havaya, havadan yere, hareketli hedeflere taarruz ve yakın hava desteği görevini tek bir uçuşa sığdırdık.""    Türk askerine Alman ve Amerikalılardan övgü Türk pilotlar ve havacılar, tatbikata katılan müttefik ülkelerin askerlerinin takdirini kazandı. Bunlardan biri olan Amerikalı pilot Yarbay Josh Higgins, tatbikat sırasında Türk pilotlarla yaşadığı tecrübeleri anlattı. ABD’nin New Orleans kentindeki üsten tatbikat için Almanya’ya gelen F-15 pilotu ve tim komutanı Higgins, Air Defender sırasında Türk pilotlarla birkaç farklı durumda etkileşimi olduğunu söyledi. Higgins, ""Türk pilotları çok iyiydi ve profesyoneldi. İşlerini çok iyi yapıyorlar ve taktik olarak çok iyi performans sergilediler. Onlarla uçarken ben de kendilerinden bazı güzel şeyler öğrendim."" diye konuştu.    ""Türk ekibi üzerlerine düşen görevi çok iyi yaptı"" Air Defender 2023 boyunca Türk ekibiyle çalışan Alman subay da birlikte çalışmalarından duyduğu memnuniyeti dile getirdi. Adının verilmesini istemeyen Alman subay, ""Türk ekibiyle 9 yıl önce de çalışmıştım. Bu nedenle ne beklemem gerektiğini biliyordum. Çok iyilerdi, tatbikat çok iyi geçti. İşbirliğimiz de tüm NATO müttefikleri arasında olmasını beklediğimiz gibiydi. Türk ekibi üzerlerine düşen görevi çok iyi yaptı."" ifadesini kullandı. Schleswig/Jagel Hava Üssü Tatbikat sırasında Türk F-16 jetlerinin konuşlandığı alan, Air Defender’da Almanya’nın belirlediği ana hava üslerinden biri olan kuzeydeki Schleswig/Jagel Hava Üssü’ydü. Alman Hava Kuvvetlerinin 39 Tornado uçağının bulunduğu üsse tatbikat için Türk F-16’ları dahil olmak üzere çoğu ABD’ye ait olmak üzere NATO ülkelerinden 70 savaş uçağı daha geldi. Üste görev yapan 2 bin Alman askerine Air Defender için 1600 asker eklendi. Bu askerler için sadece tatbikat sırasında kullanılmak üzere 1000 kadar prefabrik yapı kuruldu. Tornado, F-16, F-15, Gripen, A-10 gibi savaş jetleri üsten her gün onlarca uçuş gerçekleştirdi. Bu uçuşlarda, it dalaşından düşman uçaklarını önlemeye kadar birçok senaryo içinde manevralar yapıldı. Tatbikat boyunca ana hava sahası olarak Almanya kullanıldı. Ancak Baltık Bölgesi, Doğu Avrupa ve Kuzey Denizi üzerinde de uçuşlar düzenlendi. Bölgede doğu-batı yönünde 250 mil, kuzey güney yönünde de yine 250 millik ve 20 kilometre yükseklik içindeki hava sahası uçuşlara ayrıldı."
328,Savunmada bir silah daha yerlileşiyor,"Deniz ve kara platformlarında kullanılan 25 milimetre KBA silahının namlusu yerlileştirilerek seri üretime hazır hale getirildi. MKE, namlunun yanında 25 milimetre silahın tamamının yerli ve milli imkanlarla üretilmesi için de çalışmalar yürütüyor.",Savunma,https://www.trthaber.com/haber/savunma/savunmada-bir-silah-daha-yerlilesiyor-777033.html,"Makine ve Kimya Endüstrisi (MKE), güvenlik güçleri tarafından kullanılan, yurt dışı bağımlılığı bulunan sistem ve alt sistemlerin yerlileştirilmesine yönelik çalışmalar yürütüyor. Şirket, bu kapsamda Deniz Kuvvetleri Komutanlığının 25 milimetre KBA silahı yedek namlu tedarikinde yurt dışı bağımlılığını ortadan kaldırmak amacıyla söz konusu namluyu yerlileştirmeyi gündemine aldı. İhtiyacın çok uzun sürede, yüksek maliyetle karşılanabilmesi ve ülke tahdidi bulunması durumunda ürünün temin edilememesi gibi durumlar bu kararda etkili oldu. Yüzde 100 yerlilikte üretildi, testleri başarıyla tamamladı Bu kapsamda MKE üretimi namlu çeliği kullanılıp, talaşlı imalat ve ısıl-yüzey işlem yapılarak, yüzde 100 yerlilikle namlu üretimi gerçekleştirildi. Yerlileştirilen namlu, 25 milimetre KBA silahı gövdesine entegre edildi. Deniz Kuvvetlerinin belirlediği platformda yapılan test atışları da başarıyla tamamlandı. Türk Silahlı Kuvvetlerinden gelecek siparişler doğrultusunda namluların seri üretim ve teslimatlarına başlanacak. Silahın tamamı da yerlileştirilecek MKE, namlunun yanında 25 milimetre silahın tamamının yerli ve milli imkanlarla üretilmesi için de çalışmalar yürütüyor. Şirketin teknik ekiplerinin yürüttüğü tasarım çalışmaları belli bir aşamaya geldi. Silahın da yerlileştirilmesiyle elektrik tahrikli 25 milimetre otomatik topa ilave olarak gaz geri tepmeli 25 milimetre otomatik top da MKE'nin ürün yelpazesine eklenmiş olacak. Böylece Deniz ve Kara Kuvvetlerinin deniz platformlarında ve zırhlı muharebe araçlarında kullanılmak üzere ihtiyaç duyacağı 25 milimetre silah sistemleri tümüyle yerli ve milli imkanlarla karşılanabilecek."
329,‘İki devlet tek millet’ sloganına kritik ek: Tek hava sahası,"Türkiye ve Azerbaycan dendiğinde akla ilk gelen ‘İki devlet tek millet’ sloganına son derece kritik bir değer daha ekleniyor… İki ülke, hava sahasını aynı sistem üzerinden birlikte hareket edebilecekleri noktaya taşıyacak. Bu durum Ege’den Hazar’a kadar çok geniş bir alandaki radar izlerinin Ankara ve Bakü tarafından görülebilmesi anlamına geliyor.",Savunma,https://www.trthaber.com/haber/savunma/iki-devlet-tek-millet-sloganina-kritik-ek-tek-hava-sahasi-777009.html,"Son yıllarda özellikle yerli/milli savunma sanayiinde sahip olduğu sistemleri ve platformları dost/kardeş ülkelerin de kullanımına açan Türkiye, bu kapsamda ebedi dostumuz Azerbaycan ile de çok iyi bir yol aldı. Bilhassa Azerbaycan’ın Ermenistan işgali altındaki Karabağ ve çevresine düzenlediği operasyon sırasında Ankara’nın başta S/İHA’lar olmak üzere Bakü’ye verdiği destek yeni bir dönemi de beraberinde getirdi. O dönemden bu yana pek çok farklı savunma sanayii ürününün Azerbaycan’a satışına onay veren Türkiye aynı zamanda taktik/operasyonel açıdan da ortak hareket edilebilmesi yönünde daha net inisiyatif kullanmaya başladı.   Ortak harekat imkanı da olacak Cumhurbaşkanlığı Savunma Sanayii Başkanı Prof. Dr. Haluk Görgün’ün geçtiğimiz günlerde Azerbaycan basınına verdiği bir demeç yukarıda bahsettiğimiz ilişkilerin çok daha farklı bir noktaya gideceğine işaret ediyor. Prof. Dr. Görgün, burada yaptığı açıklamada HAKİM Hava Komuta Kontrol Sistemi projesine atıfta bulundu. Bu sayede her iki ülkenin hava kuvvetlerinin Azerbaycan hava sahasının kontrolünü sağlamanın yanı sıra ortak harekat yapma imkanına da sahip olacağını söyledi.   Ege’den Hazar’a her şeyi görecek Savunma Sanayii Araştırmacısı Anıl Şahin, HAKİM projesini açıklarken ‘birden fazla radardan elde edilen verileri işleyen ve tanımlanmış hava resmini oluşturan bir hava komuta kontrol sistemi’ olduğu bilgisini paylaşıyor. Türkiye ve Azerbaycan HAKİM’e geçiş yapınca doğal olarak ortak bir sisteme kavuşmuş olacak. Şahin bu noktada ‘ufak tefek farklılıklar olsa da’ uyarısını yaptıktan sonra sistemin kullanılmaya başlanmasıyla beraber iki ülkenin hava sahalarında aynı dili konuşacağının altını çiziyor. Bu sayede Azerbaycan’daki bir radardan elde edilen radar iz verilerinin Azerbaycan’daki HAKİM aracılığıyla Türkiye’ye aktarılabileceğini belirtiyor Şahin ve “Bunun tam tersi de mümkün olacak. Günün sonunda, Ege’den Hazar’a kadar geniş bir alandaki radarların iz verileri HAKİM’de görüntülenebilecek” diyor.   Bilgiler NATO’ya aktarılmayacak Türkiye NATO üyesi bir ülke. Azerbaycan ise hem NATO üyesi değil hem de batılı sistemler yerine daha çok Sovyet askeri platform ve sistemlerini kullanıyor. Bunun yanında Azerbaycan, İsrail üretimi radarlara da sahip. Öncelikle, ortak hava sahası komuta kontrol sisteminin NATO yansımasını merak ediyoruz ve Anıl Şahin’e elde edilen tüm bilgilerin NATO karargahına aktarılıp aktarılmayacağını soruyoruz. Türkiye’nin bir NATO ülkesi olmasına rağmen hali hazırda da elde ettiği tüm verileri NATO’ya aktarmadığından bahsediyor Şahin. Ülkemizin NATO’ya deklare ettiği radarlar olduğu gibi, herhangi bir bilgi paylaşımının yapılmadığı milli statüdeki radarlar olduğuna dikkati çekiyor.   Elde edilen tüm veriler Eskişehir’de toplanacak Ülkemizin kendi radarları aracılığıyla elde ettiği tüm sinyallerin Eskişehir’deki Muharip Hava Kuvvetleri Komutanlığı’na aktarıldığını anlatan Şahin şöyle devam ediyor: “Oradan da filtrelenerek istenilen radar iz bilgileri Almanya’nın Ramstein şehrindeki NATO Karargahı’na aktarılıyor. Yani bir gizli operasyon yapıyorsunuz diyelim… Bütün radar iz verilerinizin NATO’ya gitmesi gibi bir durum yok. Siz, istediğiniz radarların iz verilerini iletiyorsunuz. Benzer durum Azerbaycan-Türkiye HAKİM Projesi’nde de olacak. Biz, NATO’dan elde ettiğimiz radar iz verilerini Azerbaycan’a iletmeyeceğiz. Kendi radar iz bilgilerimizi Azerbaycan’ın kullanımına sunacağız. Dolayısıyla konunun NATO nezdinde sorun oluşturacak bir tarafı bulunmuyor.”    Komşu ülkeler bu durumdan nasıl etkilenecek? Şahin’in anlattıklarından Türkiye ile Azerbaycan’ın aslında son derece geniş bir bölgede oldukça etkin bir hava radar fotoğrafına ulaşabileceğini anlıyoruz. Madalyonun bir yüzünde NATO olsa da diğer yüzünde de komşu ülkeler var. Bu durumun yakın çevremiz için ne anlama geldiğini merak ediyoruz. Anıl Şahin, çevre ülkeleri ilgilendiren pek bir konu olmadığını çünkü mevcut radarların menzilini etkileyen bir husus bulunmadığını anlatıyor. Sadece iki ülkenin birbirlerinin radar izlerine erişebildiğini söylüyor.   İran’ın kuzeyinde kör nokta kalmayabilir Yine de bir parantez açılması gerektiğine işaret ediyor Şahin ve o ülkenin de ‘İran’ olduğunu kaydedip, “Azerbaycan’daki bir radar istasyonu coğrafi konum sebebiyle İran’ın kuzeyindeki hava araçlarını yahut balistik füze hareketliliğini tespit edebilir. Türkiye’de bulunan NATO Kürecik Radar Üssü’nün ana misyonu; İran’ın balistik füze hareketliliğinin izlenmesi. Burada bazı kör noktalar var. Azerbaycan’daki radarlar bu kör noktaları ortadan kaldırabilir. Bu durum, NATO ve Türkiye’ye avantaj; İran’a ise oldukça dezavantaj oluşturur” ifadesini kullanıyor.   Ortak harekat ne kadar mümkün? Ortak bir sistem üzerinden anlık olarak aynı hava taktik resmini görebilmek aslında ‘ortak harekat’ sorusunu da akıllara getiriyor. Şahin bu soruya verdiği yanıtla sözlerini tamamlıyor: “Azerbaycan, Su-25 ve MiG-29 gibi Sovyet döneminden kalma hava araçlarını kullanıyor. Türkiye ise NATO’ya uyumlu hava araçlarına sahip. Dolayısıyla bir anda Türk ve Azerbaycan savaş uçakları arasında mükemmel bir uyum olacak dersek yanılırız. Bunlar, aşama aşama olacak şeyler. Örneğin, şu anda biz Azerbaycan’ın Sovyet menşeli uçaklarına, milli imkanlarla geliştirdiğimiz NATO standardındaki mühimmatları entegre ediyoruz. Mühimmat entegrasyon tarafı biraz daha kolay. Ancak Azerbaycan savaş uçaklarının eş zamanlı bilgi edinmesi olayı çok kolay değil. Çünkü Sovyet ekosisteminde böyle bir konsept yok. Bugün Ukrayna-Rusya Savaşı’nda Rusya’nın, bu yüzden halen hava sahasında kontrol sağlayamadığını görüyoruz. Çünkü ‘Ağ Merkezli Harp’ dediğimiz kavrama ayak uyduramadılar. HAKİM, Azerbaycan’ın ‘Ağ Merkezli Harp’ konseptine ayak uydurabilmesi açısından çok stratejik bir proje. Türkiye ve Azerbaycan’ın arasındaki askeri iş birliği ve eşgüdümü de doruk noktasına ulaştıracak.”
  Manşet görsel:Hafize Yurt Ateş - TRT Haber"
330,SÜPER ŞİMŞEK kanatlanmaya hazır,"Türkiye'nin hava savunma sistemlerinin geliştirilmesi ve ilgili personelin eğitimlerinde kullanılması amacıyla geliştirilen yüksek hızlı hedef uçak SÜPER ŞİMŞEK, ilk uçuşu için gün sayıyor.",Savunma,https://www.trthaber.com/haber/savunma/super-simsek-kanatlanmaya-hazir-776854.html,"Türk Havacılık ve Uzay Sanayii (TUSAŞ), SÜPER ŞİMŞEK'i Paris Airshow'da insansız hava aracı AKSUNGUR'un kanat altında ve bağımsız şekilde sergileyerek vitrine çıkardı. TUSAŞ Taktik İHA Ürün Başmühendisi Özgür Sayın, ŞİMŞEK ve SÜPER ŞİMŞEK projelerinin yöneticiliğini yürüttüğünü söyledi. Şirketin 1 Mayıs'ta gerçekleştirilen ""İstikbalin Yüzyılı Programı""nda SÜPER ŞİMŞEK'in de tanıtımını yaptığını anımsatan Sayın, platformun oldukça ilgi çektiğini ifade etti.    ""SÜPER ŞİMŞEK'in farklı faydalı yük konfigürasyonları olacak"" Tanıtımın ardından yer ve uçuş testlerine hazırlık çalışmalarını tamamladıkları bilgisini veren Sayın, bütün testlerin başarıyla sonuçlandığını ve uçuş için gün saydıklarını bildirdi. Sayın, ""Plan ve program dahilinde bayram sonrası ilk uygun anda uçuşunu gerçekleştirmek üzere çalışmalarımızı bitirdik."" dedi. SÜPER ŞİMŞEK projesinin yüksek hızlı ve yüksek irtifaya çıkabilen bir hedef uçak olarak başladığını aktaran Sayın, şunları kaydetti: ""Burada ilk talep hava savunma sistemlerimizin doğrulama testlerinde kullanılması amacıyla yüksek hızlara çıkan bir platform olarak geldi. Bu ihtiyacı karşılamak için çalışmalarımız başladı. Bu kapsamda o görevi yapabilecek platformu çıkarmış durumdayız. Devamında da SÜPER ŞİMŞEK'in farklı faydalı yük konfigürasyonları olacak. Bunların içinde elektronik harp, sinyal karıştırma, mühimmat konfigürasyonları gibi farklı alternatifleri uçağa entegre ederek kullanıcılarımızla buluşturmayı hedefleyeceğiz.""    ""Eylül gibi platformun hazır olması çok olası gözüküyor"" Bu yılın eylül ayı itibarıyla SÜPER ŞİMŞEK'in göreve hazır olmasını beklediklerini vurgulayan Sayın, ""Bu yaz bizim için biraz yoğun geçecek. Uçuş testlerimizi ve otopilot yazılımımızı doğrulayacağımız testleri yaz boyunca icra edeceğiz. Eylül gibi platformun hazır olması çok olası gözüküyor."" diye konuştu. 700 kilometrenin üzerinde menzile ulaşacak TUSAŞ tarafından daha önce geliştirilen hedef uçak ŞİMŞEK'in ""abisi"" olarak da nitelendirilen SÜPER ŞİMŞEK, ilk olarak hedef uçak olacak. Bunu sahte hedef ve taarruz amaçlı mühimmatlı versiyonları izleyecek. Hava ve atış sahasının uygunluğuna bağlı olarak ilk atışı gerçekleştirilecek SÜPER ŞİMŞEK, 0,8-0,9 mach hızlara çıkacak. Araç, 700 kilometrenin üzerinde menzile ulaşacak."
331,TUSAŞ'tan 4 ülkeye daha ANKA teslimatı,"Türk savunma sanayii bünyesinde geliştirilen insansız hava aracı ANKA, bu yıl teslimatı gerçekleştirilecek 4 ülkede daha aktif olarak kullanılmaya başlanacak.",Savunma,https://www.trthaber.com/haber/savunma/tusastan-4-ulkeye-daha-anka-teslimati-776432.html,"Türk Havacılık ve Uzay Sanayii (TUSAŞ), dünyanın önde gelen havacılık buluşmalarından ParisAirshow'da ANKA ürün ailesinin uydu kontrollü üyesini sergiliyor. TUSAŞ ANKA Ürün Başmühendisi Ziya Doğan, 16 yılı aşkın süredir projede görev yaptığını söyledi. ""ANKA bizim ilk göz ağrımız, göz bebeğimiz."" diyen Doğan, aracın ilk uçuşunun 2010, ilk teslimatının ise 2017 yılında yapıldığını anımsattı. Doğan, ANKA projesinde geliştirmeyi hiç bırakmadıklarını belirterek, 2021 yılında ""operatif ANKA"" olacak şekilde aracı bir anlamda güncelledikleri bilgisini verdi. ANKA'nın havada kalış süresinin 30 saatin üzerine çıktığını, platform üzerinde birçok yerlileştirme faaliyeti gerçekleştirildiğini, 4 farklı kameranın entegre edildiğini anlatan Doğan, yabancı menşeli sistemleri tüm sensörler, haberleşme link setleri dahil bütünüyle yerlileştirmeyi hedeflediklerini bildirdi. Doğan, yurt içinde 4 kullanıcıya ANKA'ları teslim ettiklerine dikkati çekerek, ""ANKA'nın toplam uçuş süresi yaklaşık 200 bin saati buldu."" dedi. Aracın harp ortamında ciddi bir deneyimine sahip olduğunu vurgulayan Doğan, şöyle konuştu: ""Yurt dışında bir kullanıcımız ANKA'yı aktif olarak kullanıyor. 2023'ün kalan kısmında 4 ülkede daha teslimatlarımızı yapacağız ve buralarda ANKA aktif olarak kullanılmaya başlanacak. 2024 yılında da bu ülkelere bir ülkeyi daha katmayı hedefliyoruz. Bu ülkelerin hepsiyle sözleşmeler yapıldı ve teslimatlar gerçekleştirilecek."" Kullanıcıya uygun çözümlerle gelişiyor ANKA'da tüm müşteri ihtiyaçlarını sağlayacak şekilde uçak üzerindeki entegrasyon faaliyetlerini aralıksız sürdürdüklerini ifade eden Doğan, bu kapsamda radar sistemlerini çoklamaya, kullanıcı ihtiyaçlarına göre yeni sistemler entegre etmeye, kamera ve uydu anten setlerini platforma kazandırmaya yönelik çalışmalar yaptıklarını kaydetti. Ziya Doğan, ANKA'nın ihracat başarılarına ilişkin de şu değerlendirmede bulundu: ""İhracat başarısının arkasında yatan en önemli özelliğin kullanıcı ihtiyaçlarını karşılamak üzere özveriyle çalışan bir ekip olduğunu düşünüyorum. Kullanıcı bizden aslında bir çözüm bekliyor. Hem yurt içinde hem yurt dışında bize 'Ne yapabilirsiniz?' diye soruyorlar. Önce yerli çözümlerle, yapamıyorsak yabancı çözümlerle kullanıcının ihtiyaçlarını giderebilecek şekilde, tümüyle ona odaklanarak tasarım ve üretim faaliyetlerini başlatıyoruz."" Yürüttükleri temaslar ve görüşmelerden yola çıkarak ANKA'ya ilginin çok fazla olduğunu vurgulayan Doğan, heyetlerin geçmişe göre daha spesifik sorular sorduklarını, ihtiyaçlara hızlı cevap verilebiliyor olmasının da insansız sistemlere ilgiyi artırdığını söyledi. Doğan, ""ANKA hayatına keşif-gözetleme sistemi olarak başlamıştı, sonrasında elektronik harp, deniz üstü harbi, hava-yer taarruz gibi çoklu rol özellikleri ekledik. Bu özellikler tüm ülkelerin dikkatini çekiyor. Kendi ihtiyaçlarını karşılayabilecek şekilde bizden talepte bulunuyorlar."" diye konuştu."
332,Milli muharip uçak KAAN gökyüzüyle buluşmaya hazır,"Türk Havacılık ve Uzay Sanayii (TUSAŞ) Genel Müdürü Temel Kotil, imalat, tasarım olarak her şeyini tam olarak yaptıkları KAAN'ın uçabilecek durumda olduğunu söyledi.",Savunma,https://www.trthaber.com/haber/savunma/milli-muharip-ucak-kaan-gokyuzuyle-bulusmaya-hazir-776137.html,"TUSAŞ Genel Müdürü Temel Kotil, Paris Airshow kapsamında bir araya geldiği basın mensuplarının sorularını yanıtladı. TUSAŞ olarak fuarda bu yıl daha büyük bir alanları olduğunu aktaran Kotil, yoğun toplantı trafiği yürüttüklerini, özellikle Afrika ülkelerinden birçok askeri ve sivil yönetici ile bir araya geldikleri ifade etti. COVID-19 salgını sonrasında havacılık sektöründe ciddi bir hareketlilik yaşandığına işaret eden Kotil, global üreticiler Airbus ve Boeing’in ""ne kadar yaparsan alırım"" yaklaşımında olduklarını vurguladı.   ATAK-2'de teslimat 2025'te Ağır sınıf taarruz helikopteri ATAK-2'ye ilişkin değerlendirmelerde bulunan Kotil, 1200 kilogram faydalı yük kapasitesi dolayısıyla daha fazla elektronik harp donanımı kullanabileceklerini, ATAK helikopteri 8 kilometreden hedefe angaje olabilirken ATAK-2'de bu mesafenin 20 kilometreye çıkacağını belirtti. Kotil, ""Rusların ve ABD’lilerin yaptığını tekrarlamıyoruz. İnşallah bundan yüzlerce satacağız. Taşıma kapasitesi yüksek, motoru güçlü, atak bir helikopter. Uçuyor şu anda, teslimat 2025'te."" dedi.   Fuarda ilk kez sergiledikleri ""GÖKBEY helikopterinin ağabeyi"" olarak da nitelendirilen 11 ton ağırlığındaki T925 ağır sınıf genel maksat helikopterinin bir yıl sonra uçacağını dile getiren Kotil, genel maksat helikopterinin askeri ve sivil kullanım alanları dolayısıyla taarruz helikopterinden daha geniş bir pazara hitap ettiğini, 100’le ifade edilen satış sayısının da 500’lere çıktığını kaydetti. Ukrayna'dan temin edilen motorlar dışında yurt dışı kısıtlamaya konu olabilecek bir ekipman bulunmadığını vurgulayan Kotil, Türkiye'de de yerli motorların ortaya çıkmaya başladığını söyledi.   ""Bir anlamda uçan kale, etrafındaki uçaklarla konuşarak uçuyor"" Milli muharip uçak KAAN'a ilişkin sorular üzerine Kotil, şu değerlendirmelerde bulundu: ""Uçak uçabilecek durumda. İmalat, tasarım olarak her şeyi tam yaptık. HÜRJET kadar üzerinde test yapmadık. Milli muharipte iniş takımı, uçuş bilgisayarı gibi birkaç komponent henüz uçuşa elverişli değil, bunların yıl sonuna kadar uçuşa elverişli olmasını bekliyoruz yoksa milli muharip uçak uçuşa hazır, zor tutuyoruz. 2028'de, Blok-10 denilen ilk aşamada, F16’nın üstünde F35'in altında 20 uçağı Hava Kuvvetlerine teslim ediyoruz. 2030’da 5. nesil seviyesine gelecek. Kuş yuvadan uçacak mı, uçmaya çok yakın. Şu anda 2 tane daha yapıyoruz. Bir anlamda uçan kale, etrafındaki uçaklarla konuşarak uçuyor. Biz kaça satarız ayrı bir konu ama bu uçaklar kabaca 100 milyon dolar."" Uçak yapısalı temin eden firmaların ""cenneti yaşadığını"" belirten Kotil, salgının ardından normalleşmeyle birlikte yolcu uçağı talebinin çok olması dolayısıyla uçak yapısallarının yetiştirilemediğini, firmaların ekstra işler aldıklarını ifade etti. KAAN'ı neden fuara getirmedikleri yönündeki soruya Kotil, ""KAAN'ın kendisini getirmek isteriz, artık mock-up'ını taşımayız. İlk kez burada tanıtmıştık."" yanıtını verdi. ""Yıllık en az 1 milyar dolar ihracat rakamı hedefliyoruz"" Geniş bir ürün yelpazesi oluşturduktan sonra ihracata yoğunlaştıklarını dile getiren Kotil, ""Yılbaşında bu yana askeri sistemlerde 600 milyon dolarlık imza attık. İhracatta zirve yapmak istiyoruz. Yıllık en az 1 milyar dolar ihracat rakamı hedefliyoruz."" dedi. Sivil havacılığa girme konusunda bir aceleleri olmadığını aktaran Kotil, devam eden projeler dolayısıyla önemli bir yoğunluk yaşadıklarını söyledi."
333,Mavi Vatan için tarihi gün: TCG İstanbul denize açılıyor,"TCG İstanbul fırkateyni deniz testleri için ilk kez limandan ayrılıyor. Aslında bu platform, Türk savunma sanayiinin yerli/milli imkanlarla askeri gemi üretebilme yeteneğinin dönüm noktalarından biri. Son derece karışık ve bir hayli kritik sistemlerin yerlileştirildiği bu proje Mavi Vatan’ın yakın geleceği için büyük anlamlar taşıyor.",Savunma,https://www.trthaber.com/haber/savunma/mavi-vatan-icin-tarihi-gun-tcg-istanbul-denize-aciliyor-776099.html,"Son yıllarda her ne kadar yerli/milli platformlar denildiğinde akla S/İHA’lar başta olmak üzere hava araçları gelse de Türkiye’nin belki de en güçlü olduğu alanlardan biri su üstü ve su altı platformlarında geçmişten gelen bilgi birikimi. Söz konusu birikimin ihtiyaçlar doğrultusunda yerlileşme ve daha da önemlisi millileşme çalışmalarıyla birlikte Mavi Vatan için yeni bir yol haritası da aslında kendiliğinden geldi. Sonuç itibariyle hem donanma unsurları giderek yaşlanan hem de örtülü ya da doğrudan ciddi ambargolarla karşı karşıya kalan Ankara, üçüncü bir yol olarak ‘kendi üretimi platformlar’ için kolları sıvadı. İstif sınıfı İstanbul fırkateyni de işte bu reçetenin platformlarından biri. Hatırlanacağı üzere Savunma Sanayii Başkanlığı ile özel tersaneler arasında 3 adet istif sınıfı fırkateyn üretilmesi için anlaşma imzalanmıştı. İstanbul fırkateyni bu üçlüden bağımsız olarak hayata geçen ancak onlarla birlikte değerlendirilmesi gereken dördüncü gemi. Bu noktada, Savunma Teknolojileri Mühendislik ve Ticaret AŞ (STM) için ayrı bir parantez açmak gerekiyor. Çünkü Türkiye'nin deniz platformları serüveninde en önemli rollerden birini onlar oynuyor. TCG İstanbul için de hem tasarımcı hem de ana yüklenici durumundalar. Aynı zamanda STM, Türkiye'nin bu alandaki ihracat sürecinde de çok kritik bir pozisyonda.    Yavuz ve Gabya için emeklilik yaklaşıyor Denizcilik ve Savunma Uzmanı Kozan Selçuk Erkan süreci yakından takip eden isimlerden. Türkiye’nin neden istif sınıfı yeni fırkateynlere ihtiyaç duyduğunu sorduğumuzda “Donanma unsurlarımız yaşlanıyor” cümlesiyle yanıt veriyor. Yakın gelecekte Yavuz sınıfı, daha sonraysa Gabya sınıfı gemilerin emekli olacağı bilgisini paylaşıyor Erkan ve “Haliyle farklı görev tiplerinde yeni sınıf fırkateynlerin yapılması gerekiyor. Ankara bir karar verdi ve önce genel maksat fırkateyn sınıfı olarak bilinen istif sınıfıyla ilk adımını attı” diyor. Bu sınıftaki platformların neden önemli olduğu sorusuna geçmeden önce kısa bir parantez açıyor Erkan. Geminin denize açılması konusunu ‘seyir tecrübeleri kazanacak duruma gelmek’ olarak yorumluyor. TCG İstanbul’un denize açılmasıyla birlikte personel için de yeni ve oldukça değerli bir eğitim süreci başlayacak. Erkan yakın gelecekte farklı testleri de duyabileceğimize işaret ediyor ve denizden atış ya da elektronik harp icra edilmesi gibi görevlerin sahada denenebileceğini söylüyor.   Tam bağımsız savunma sanayiinde çok kritik bir adım Yeniden TCG İstanbul’a dönüyoruz. Bu geminin neden önemli olduğu ve bazı kabiliyetleriyle ilgili şunları anlatıyor Kozan Selçuk Erkan: “Her şeyden önce bu gemide yer alan milli dikey atıcıya büyük bir parantez açmamız gerekiyor. Bu son derece önemli bir kazanç. Dünyada füzeyi ve füzeyi atan sistemi üreten ülkelerin hiçbiri kendi füzesini başka ülkenin atıcısıyla attırmıyor. Ya da tersten okursak kendi füze atım sistemiyle başka bir ülkenin füzesini ateşlemiyor. Türkiye bir yandan Siper gibi uzun menzilli füze konusunu çalışıyor diğer yanda Hisar gibi ihtisas füzeleri üretiyor. Gemilerinizde yabancı ülkelere ait fırlatma araçları varken bu füzeleri kendi platformlarınızda kullanmanız mümkün değil.   Sadece bu da değil… Füzeyi de atıcıyı da geliştirebilen sayılı ülkelerden biri olduğunuz için ihracat meselesinde de bambaşka bir kapı açılıyor. Yakın gelecekte Türk yapımı uzun menzilli hava savunma füzelerini fırkateynlerimizle beraber dünya pazarına sunabileceğiz. Bu da milyonlarca dolar demek.”   İlk defa bu kadar komplike bir sistemde çoğu unsur yerli TCG İstanbul üzerinden istif sınıfı fırkateynleri anlatmaya devam ediyor Erkan… İstif sınıfı gemilerin inşasının aslında önemli bir sistem yerlileştirme/özgürleştirme projesi olduğunun altını çiziyor. Ardından anlattıklarını biraz daha somutlaştırıyor ve “Top MKE, tüm elektronik sistemler Aselsan, yazılım ve yönetim sistemleri Havelsan, füzeler Roketsan imzalı. Sadece bunlar da değil çok sayıda alt sistem yerli firmalar tarafından çözümleniyor.     TCG Anadolu’ya da refakat edebilir Özellikleri son derece gelişmiş bu geminin tek başına mı yoksa bir görev gücüyle mi kullanılacağını merak ediyoruz. Tabii aklımızın bir köşesinde TCG Anadolu da var. ""Anadolu ve İstanbul’u aynı görevde görebilecek miyiz?"" diye soruyoruz Erkan’a. TCG İstanbul’un genel maksat hafif fırkateyn adı altında olsa da aslında oldukça yetenekli ve verilen her görev için iyi bir silahlı gemi olarak karşımıza çıktığının altını çiziyor. “Yani gerekirse denizaltı avcılığı, gerekirse TCG Anadolu'ya refakat ve gerekirse hava savunma görevi de icra edebilecek radar ve silah sistemlerine sahip. İstanbul fırkateyni için genel maksatın çok daha fazlasını da icra edebilecek bir gemi diyebiliriz” diyerek sözlerini tamamlıyor. Manşet görsel: Hafize Yurt Ateş / TRT Haber"
334,Türkiye'nin yeni helikopteri vitrine çıktı,Türk Havacılık ve Uzay Sanayii (TUSAŞ) tarafından geliştirilen T925 Genel Maksat Helikopteri ilk kez Paris Airshow'da sergilendi.,Savunma,https://www.trthaber.com/haber/savunma/turkiyenin-yeni-helikopteri-vitrine-cikti-776015.html,"TUSAŞ, dünyanın en önemli havacılık sanayi buluşmalarından Paris Airshow'da helikopter, uçak ve insansız hava araçlarından oluşan geniş bir ürün yelpazesiyle yerini aldı. Şirketin bir süredir üzerinde çalıştığı T925 Genel Maksat Helikopteri ilk kez fuarda tanıtıldı.   TUSAŞ Genel Müdürü Temel Kotil, AA muhabirine yaptığı açıklamada, GÖKBEY helikopterinin ""genel maksat"" sınıfındaki ilk özgün ürünleri olduğunu, yeni sergilenen ürünü de ""Genel Maksat-2"" helikopteri olarak nitelendirdiklerini söyledi. GÖKBEY'in 6 ton sınıfında, 12 kişi kapasiteli olarak görev yapabildiğini anlatan Kotil, yeni helikopterin özelliklerine ilişkin şu bilgileri verdi: ""T925 Genel Maksat Helikopteri 20 kişi alabiliyor. Deniz Kuvvetleri askerini sahile 18 kişi olarak çıkarıyor. Dolayısıyla GÖKBEY'den daha büyük bir helikoptere ihtiyacı var. Onun için helikopteri tasarlarken Deniz Kuvvetlerinin ihtiyacını göz önüne aldık. Bu helikopterimiz uçak gemimiz TCG ANADOLU'ya inebiliyor, palleri katlanıyor. Savunma Sanayii Başkanlığı ile Orman Genel Müdürlüğü için bir kontrat imzaladık. Bundan 8 tane yapıyoruz. 4 ton su taşıyor. Dolayısıyla orman yangınlarına karşı 2026'da devreye girecek. 2025'te ATAK-2'miz devreye giriyor. Kara Kuvvetlerine 3 tane ATAK-2 teslim edeceğiz. Bu bir yıl sonradan gelecek. Genel Maksat-2 helikopteri, ATAK-2'nin helikopterinin güç sistemini kullanıyor. Motoru Ukrayna'dan geliyor, aynı motoru kullanıyor, transmisyonları, palleri, kumandaları olduğu gibi oradan alıyor. Onun için ATAK-2'nin bir yıl arkasından geliyor. GÖKBEY helikopterinin aviyoniklerini ASELSAN yapmıştı, o aviyonikleri bu helikoptere yerleştiriyoruz. Henüz bir ismi yok, uçunca Cumhurbaşkanımız verecek inşallah. Tüm helikopterlerimizle bir yelpaze oluşturmuş oluyoruz. Herhangi bir ülkenin, herhangi bir kuvvetin helikopter ihtiyacını giderebiliyoruz. Bu yüzden yeni helikopterimizin önemi çok yüksek. Bunu da bitirince yelpazeyi tamamlayacağız. Elimizde iki Atak helikopteri, iki genel maksat helikopteri olacak. Kara, hava, deniz kuvvetlerinin, jandarmanın, polisin bütün ihtiyacını gideren, sivil ihtiyacı karşılayan, bunun yanında herhangi bir ülkenin ihtiyacını giderir hale geleceğiz. Dolayısıyla resim tamamlanacak, resmin son karesini şu anda görüyorsunuz."" Kotil, helikopterin ilk uçuşuna ilişkin soruya karşılık, ""Bir yıl sonra yaparız ilk uçuşu. ATAK-2 teslimatı 2025'teydi, bunun teslimatı da 2026 olur."" yanıtını verdi. Orman Genel Müdürlüğünün helikopteri çok istediğinin altını çizen Kotil, ""Orman Genel Müdürlüğümüz beş gözle bunu bekliyor."" şeklinde espri yaptı."
335,Kargo İHA ilk kez görücüye çıktı: Büyük bir açığı dolduracak,"Türkiye’nin insansız hava araçları serüveninde önemli bir yer tutacak Kargo İHA’larla ilgili kritik bir viraj daha dönüldü. TUSAŞ imzalı Kargo İHA, Paris’teki fuarda görücüye çıktı. Bu platformlarla silah ve mühimmattan yakıta, teçhizattan kumanyaya kadar farklı ihtiyaçlar cepheye havadan hızlı, güvenli ve çok daha düşük maliyetle taşınabilecek.",Savunma,https://www.trthaber.com/haber/savunma/kargo-iha-ilk-kez-gorucuye-cikti-buyuk-bir-acigi-dolduracak-775835.html,"Son dönemlerde insansız sistemler konusunda ihtiyaçlara yönelik ara çözümlere odaklanan Türk savunma sanayiinin üzerine yoğunlaştığı konulardan biri de kargo İHA’lar. 2019 itibariyle ilk kez duyurulan ve kimisi özel sektörde kimisi kamu kurumlarınca geliştirilen projeler giderek ete kemiğe bürünüyor. Fransa’nın başkenti Paris’te devam eden Paris Air Show’da sergilenen TUSAŞ imzalı Kargo İHA da bunlardan biri. Peki, kargo İHA’lar ne gibi görevler üstlenecek, nerelerde kullanılacak ve daha da önemlisi sahada nasıl bir fark yaratacak?   Zorlu askeri üs bölgeleri için biçilmiş kaftan Birbirinden farklı görevler üstlenebilecek Kargo İHA için en önemli görevlerden biri hiç şüphesiz askeri lojistik noktasında oynayacağı kritik roller. Bu platformlarla özellikle lojistik açıdan bir hayli dezavantajlı olan bölgelere nakliye nispeten daha kolay olacak. TUSAŞ imzalı Kargo İHA projesinde sergilenen ‘küçük model’ ilk etapta 50 kilogram faydalı yük taşıyabilecek. Bu da platformun silah, mühimmat, yakıt, teçhizat, kumanya gibi çok değerli ihtiyaçları taşıyabileceği anlamına geliyor.   Çevik, hızlı ve güvenli TUSAŞ imzalı Kargo İHA’nın çevik, hızlı ve son derece güvenli olması bekleniyor. Çünkü TUSAŞ’ın özellikle hava platformlarında genellikle aynı ya da çok benzer bir altyapı kullandığı biliniyor. Bugüne kadar ANKA için geliştirilen alt sistemlerin ANKA-2, Aksungur ve ANKA-3’te kullanıldığını görmüştük. Bu kapsamda Kargo İHA’nın da özellikle oto pilot ve aviyonik sistemler özelinde paydaşlarına benzemesi olağan bir durum. Yapısal olarak oldukça küçük görünen bu ilk versiyonda amaç nispeten az sayılabilecek havada kalış süresine rağmen oldukça hızlı bir şekilde istenen yere intikal edebilmek, gerektiği durumlarda çevik hareketler yapabilmek. TUSAŞ’ın çalışma sistematiği ve sahadaki ihtiyaçlar göz önünde bulundurulduğunda Kargo İHA’nın gelecek dönemde daha büyük versiyonlarını da görebileceğimiz beklentisi ağır basıyor.   Farklı tipte radarlar entegre etmek mümkün Kargo İHA farklı tipte ürünler taşıyabilecek bir yapıda imal edildi. Kamerası dışında oldukça değerli faydalı yükler taşıyabiliyor. Farklı tipte kameralar, muhtelif radarlar ve hatta gelecek dönemde mühimmat dahi eklenebilme ihtimali Kargo İHA’ları uzun süre konuşacağımız anlamına geliyor. Sadece askeri açıdan düşünmek Kargo İHA’nın oynayabileceği diğer kritik rolleri atlamamıza neden olabilir. Aslında bu tür platformlar sağlıkla ilgili durumlarda da son derece iyi sonuçlara imza atabiliyor. Gerekli durumlarda ilaçlar bu tip platformlarla taşınabiliyor. İşin bir diğer boyutu da kumanya ya da gıda nakli… Son derece riskli bir bölgede bulunan timinize Kargo İHA ile kumanya ulaştırmanız mümkün. Ya da yıkıcı bir afetin ardından karadan erişemediğiniz bölgeye bu platformlarla havadan gıda ulaştırabilmeniz seçenekler arasında.   Normal helikopterlere göre çok daha ucuz Bu noktada öne çıkan temel meselelerden biri de maliyet… Halihazırda Türkiye yukarıda bahsettiğimiz operasyonların hemen hepsini standart boyutlarda insanlı helikopterlerle yapıyor. Bu durum haliyle hem pilot ve mürettebat riskini beraberinde getiriyor hem de imza atılan işlerin çok daha maliyetli bir şekilde tamamlanmasına neden oluyor. Türkiye, kargo İHA’larla aslında ikmal ve aktarım gibi konuları da insansız platformlarla çözme yoluna giderek gelecekteki harp sahasının önemli bir parçasını şimdiden tamamlamış oluyor. Testleri tüm hızıyla devam eden TUSAŞ Kargo İHA’nın envantere ne zaman gireceğine ilişkin henüz resmi bir açıklama bulunmuyor."
336,Bakan Kacır: HGK-82 sistemi tam bağımsızlık iddiamız açısından oldukça önemli,"Sanayi ve Teknoloji Bakanı Mehmet Fatih Kacır, ""Milli imkanlarla geliştirilen ve üretilen HGK-82 sistemi, savunma sanayiinde tam bağımsızlık iddiamız açısından oldukça önemli."" ifadesini kullandı.",Savunma,https://www.trthaber.com/haber/savunma/bakan-kacir-hgk-82-sistemi-tam-bagimsizlik-iddiamiz-acisindan-oldukca-onemli-775701.html,"Bakanlıktan yapılan yazılı açıklamaya göre, Tekirdağ'ın Çorlu ilçesindeki AKINCI Uçuş Eğitim ve Test Merkezi'nden HGK ile güdümlü hale getirilen MK-82 mühimmatıyla havalanan Bayraktar AKINCI, atış testi icra etmek üzere belirlenen noktaya yol aldı. Akıncı'nın ateşlediği HGK-82, belirlenen hedefi başarıyla vurdu. Açıklamada konuya ilişkin görüşlerine yer verilen Kacır, HGK-82 silah sisteminin tasarım, entegrasyon ve üretimini başarıyla tamamladıktan sonra ilk kez bir insansız hava aracından atıldığını hatırlattı. Kacır, ""Milli Teknoloji Hamlesi’nin meyvesi olan milli mühimmatlarımızın tam entegrasyonla çalışması, başarılı olmasından gurur duyuyoruz. Hassas güdüm kitlerinin SİHA'larda kullanılmasıyla Türk savunma sanayisi çok daha güçlü hale gelecek."" değerlendirmesinde bulundu.   Her türlü hava koşullarında kullanılabiliyor Kacır, BRU 57 adaptörü ile çoklu atılabilen bir güdüm kiti olan HGK-82’nin mevcut güdümsüz genel maksat bombalarına hassas vuruş yeteneği kazandırdığını belirterek, şunları kaydetti: ""Her türlü hava koşulunda kullanılabilen, gece ve gündüz ayrımı olmadan hareketli nesneleri vurabilen bir mühimmattan bahsediyoruz. Milli imkanlarla geliştirilen ve üretilen HGK-82 sistemi, savunma sanayisinde tam bağımsızlık iddiamız açısından oldukça önemli. Milli Teknoloji Hamlesi ile ülkemizde son dönemde savunma sanayisinin millileşmesine yönelik yapılan çalışmaların neticelerini en güzel şekilde almaya devam edeceğiz."" ""SAGE'de önemli projeler üretiyoruz"" TÜBİTAK Başkanı Prof. Dr. Hasan Mandal da Türk savunma sanayisinin geldiği noktayı ortaya koyan bir başarıya daha tanık olduklarına dikkati çekerek, ""Özellikle TÜBİTAK SAGE'de çok önemli projeler yürütüyoruz. Projelerdeki ilerlemeler göğsümüzü kabartıyor. Yapılan araştırmalar ve teknolojik gelişmeler Türkiye için oldukça önemli. Cumhuriyetimizin 100. yılında, TÜBİTAK'ın 60. yılında bu gururla önemli başarılara imza atmayı sürdüreceğiz."" ifadesini kullandı."
337,KIZILELMA yüksek irtifa uçuş testini başarıyla tamamladı,"Baykar tarafından geliştirilen Bayraktar KIZILELMA, yüksek irtifadaki uçuş testini başarıyla tamamladı.",Savunma,https://www.trthaber.com/haber/savunma/kizilelma-yuksek-irtifa-ucus-testini-basariyla-tamamladi-775443.html,"Geliştirme testleri devam eden Türkiye'nin ilk insansız savaş uçağı Bayraktar KIZILELMA, dün Tekirdağ'ın Çorlu ilçesindeki AKINCI Uçuş Eğitim ve Test Merkezi'nden havalandı. Bayraktar KIZILELMA, 31 bin feet irtifanın üstünde gerçekleştirilen testte önemli bir aşamayı daha tamamladı. Bayraktar KIZILELMA ve Bayraktar AKINCI'nın ilk kez 24 Nisan'da Çorlu'da yapılan testte gerçekleştirdiği ve dünya havacılık tarihinde bir ilk olan yakın kol uçuşunun ardından TEKNOFEST 2023'te ise yeni bir ilke imza attı. İstanbul semalarında nefes kesen insansız savaş uçağı KIZILELMA ile taarruzi insansız hava aracı AKINCI aynı uçuşu birçok kez halka açık olarak icra etti. Atatürk Havalimanı'nda 27 Nisan-1 Mayıs 2023 tarihlerinde gerçekleştirilen dünyanın en büyük havacılık, uzay ve teknoloji festivali TEKNOFEST'te bu önemli uçuşun yanı sıra başka ilkler de yaşandı. Bayraktar KIZILELMA, yine bir ilki gerçekleştirerek halka açık bir hava gösterisinde, insanlı jet uçağı SOLOTÜRK ile defalarca yakın kol uçuşu gerçekleştirdi. TEKNOFEST 2023 boyunca her gün Bayraktar AKINCI ve SOLOTÜRK ile yakın kol uçuşları icra eden Bayraktar KIZILELMA'nın bu uçuşları büyük beğeni topladı. Geleceğin hava muharebesine yön verecek TEKNOFEST 2023'ün son günü olan 1 Mayıs'ta ise insansız savaş uçağı Bayraktar KIZILELMA, F-16 savaş jeti SOLOTÜRK ve F-5 jet uçaklarından oluşan Türk Yıldızları, bu kez de daha önce benzeri denenmemiş bir gösteri gerçekleştirerek ilk defa filo konseptiyle formasyon uçuşu icra etti. Dünya havacılık tarihinde ""yeni bir çağın şafağı"" olarak nitelenebilecek bu uçuş konseptleri, geleceğin hava muharebesine de yön verecek. Bayraktar KIZILELMA, SOLOTÜRK ve Türk Yıldızları ile kol uçuşu icra ederek dünyada bir ilki gerçekleştirdi ve böylece geleceğin hava muharebesinden bir kesit ortaya kondu. Seri üretim 2024'te başlayacak Şimdiye kadar iki prototipi başarıyla üretilen Bayraktar KIZILELMA'nın geliştirme ve üretim faaliyetleri devam ediyor. Milli insansız savaş uçağının 2024 yılında seri üretimine geçilmesi planlanıyor. Bayraktar KIZILELMA ve Bayraktar TB3 SİHA, dünyanın ilk SİHA gemisi olacak TCG Anadolu'nun 10 Nisan'da gerçekleştirilen envantere kabul töreninde uçuş güvertesinde yerini aldı. Törende üretilen ikinci prototipi sergilenen Bayraktar KIZILELMA İnsansız Savaş Uçağı'nın 2025 yılında TCG Anadolu gemisinden uçuş testlerine başlaması hedefleniyor. TCG Anadolu Gemisi, Bayraktar KIZILELMA ve Bayraktar TB3 SİHA, İstanbul Sarayburnu Limanı ve İzmir Alsancak Limanı'nda vatandaşların ziyaretine açıldı. Bu kapsamda 100 binden fazla vatandaş, Bayraktar KIZILELMA ve Bayraktar TB3 SİHA'nın uçuş güvertesinde yer aldığı TCG Anadolu gemisini ziyaret etti. Baykar'ın yüzde 100 öz sermayesi ile yola çıktığı Bayraktar KIZILELMA projesi 2021'de başladı. 14 Kasım 2022'de üretim hattından çıkan TC-ÖZB kuyruk numaralı Bayraktar KIZILELMA, Çorlu'da bulunan AKINCI Uçuş Eğitim ve Test Merkezi'ne intikal etti. Burada yer testlerini süratli bir şekilde başarıyla tamamladıktan sonra 14 Aralık 2022'de ilk uçuşunu gerçekleştirdi. Bayraktar KIZILELMA, bir yıl gibi rekor bir sürede gökyüzü ile buluştu, nisan ayı boyunca Uçuş Test Kampanyası kapsamında planlanan uçuş ve sistem tanımlama testlerini başarıyla tamamladı. Akıllı filo otonomisi ile görev yapabilecek Bayraktar KIZILELMA, hava-yer görevleriyle beraber yapay zeka kabiliyetiyle hava-hava muharebesi icra edecek. Bayraktar KIZILELMA, insansız savaş uçağı düşük radar kesiti sayesinde sahip olacağı düşük görünürlük ile Türkiye için güç çarpanı olacak. Kısa pistli gemilerden kalkış ve iniş kabiliyetine ile muharebe sahasında devrim gerçekleştirecek bir platform olacak Bayraktar KIZILELMA, bu yeteneği sayesinde denizaşırı görevlerde önemli rol üstlenerek Mavi Vatan'ın korunmasında stratejik görevler yapacak. 8,5 ton kalkış ağırlığı, 1.500 kilogram faydalı yük taşıma kapasitesine sahip olan Bayraktar KIZILELMA, milli AESA radar ile yüksek durumsal farkındalığa da sahip olacak. Milli olarak geliştirilen tüm mühimmatları kullanacak olan Bayraktar KIZILELMA, akıllı filo otonomisi ile görev yapabilecek."
338,ROKETSAN'ın geliştirdiği Modüler Zırhlı Kule TSK'nın hizmetine girdi,"Türk Silahlı Kuvvetleri (TSK), savunma sanayii ürünleriyle gücüne güç katmaya devam ediyor. ROKETSAN tarafından geliştirilen Modüler Zırhlı Kule, TSK'nın hizmetine girdi.",Savunma,https://www.trthaber.com/haber/savunma/roketsanin-gelistirdigi-moduler-zirhli-kule-tsknin-hizmetine-girdi-775279.html,"Türk Silahlı Kuvvetlerini Güçlendirme Vakfı Kuruluşu ROKETSAN'ın geliştirdiği Modüler Zırhlı Kule, yüksek seviyede koruma ve çoklu vuruş dayanımı ile Türk ordusunun hizmetine girdi. Şirketin sosyal medya hesabından yapılan paylaşımda Modüler Zırhlı Kule'nin görüntüsüne yer verildi. ""Türkiyemizin modern süvarileri daha güçlü şahlansın diye Modüler Zırhlı Kule, yüksek seviyede koruma ve çoklu vuruş dayanımıyla Türk ordusunun hizmetinde"" notu düşüldü."
339,"Mini akıllı seyir füzesi KEMANKEŞ, ilk kez TB2'den ateşlendi","Baykar'ın milli ve özgün olarak geliştirdiği KEMANKEŞ mini akıllı seyir füzesi, Edirne Keşan'da gerçekleştirilen ilk atış testini başarıyla tamamladı.",Savunma,https://www.trthaber.com/haber/savunma/mini-akilli-seyir-fuzesi-kemankes-ilk-kez-tb2den-ateslendi-775211.html,"Baykar tarafından geliştirilen yüksek teknoloji ürünü insansız sistemler, testleri başarıyla geçmeye devam ediyor. Bayraktar TB2 SİHA'ya entegre edilen KEMANKEŞ mini akıllı seyir füzesi de Edirne Keşan'da icra edilen motorlu ilk atış testini başarıyla tamamladı. Atış testini gerçekleştirmek üzere dün, Keşan'da bulunan Baykar Uçuş Eğitim ve Test Merkezi'nden havalanarak test için belirlenen hedefe yol alan Bayraktar TB2, 20 kilometre mesafeden KEMANKEŞ'i ateşledi. Milli motorla 33 kilometre yol aldı Milli olarak geliştirilen jet motoruyla yüksek süratte 33 kilometre yol alan mini akıllı seyir füzesi belirlenen hedef bölgeye ulaşarak görevi gerçekleştirdi. Stratejik hedeflere karşı kullanılmak üzere Baykar tarafından milli ve özgün olarak geliştirilen mini akıllı seyir füzesi KEMANKEŞ, 27 Nisan-1 Mayıs tarihleri arasında Atatürk Havalimanı'nda TEKNOFEST 2023 kapsamında ilk kez halka açık bir şekilde sergilendi. KEMANKEŞ, adını attığı okla en zorlu şartta dahi hedefi tam isabetle vuran okçulardan alıyor. Zorlu hava şartlarında dahi tam isabetle imha kabiliyeti KEMANKEŞ, Baykar'ın milli ve özgün olarak geliştirdiği Bayraktar AKINCI TİHA, Bayraktar TB2 SİHA ve Bayraktar TB3 SİHA’ya entegre edilerek görev yapabilecek. Yaklaşık 1 saat havada kalabilen mini akıllı seyir füzesi, sahip olduğu jet motoru sayesinde süratle yol alarak düşman hattı gerisindeki en riskli hedeflere karşı etkinlik gösterebilecek. 200+ kilometre görev menziline sahip KEMANKEŞ, yapay zeka destekli optik güdüm sistemi sayesinde hedefini tanıyarak zorlu hava şartlarında dahi tam isabetle imha kabiliyetine sahip olacak. Muharebe sahasında dengeleri değiştirecek Yapay zeka destekli oto pilot sistemi ile otonom uçuş gerçekleştirip stratejik hedefleri yüksek hassasiyetle etkisiz hale getirerek muharebe sahasında dengeleri değiştirecek. Gece ve gündüz şartlarında kullanılabilecek KEMANKEŞ, barındırdığı anti-jamming teknolojisi sayesinde elektronik karıştırmalardan etkilenmeden görev yapabilecek. Bağlı olduğu platform ile tüm görüş hattı haberleşmesi gerçekleştiren KEMANKEŞ, elde ettiği tüm veri ve görüntüleri platform üzerinden yer kontrol istasyonuna ileterek kullanıcıya veri takibi konusunda destek sağlayacak."
340,AKINCI'dan HGK-82 ile başarılı atış,"Baykar tarafından milli ve özgün olarak geliştirilen Taarruzi İnsansız Hava Aracı Bayraktar AKINCI, ilk kez bir insansız hava aracından atılan Hassas Güdüm Kiti (HGK) ile gerçekleştirdiği test atışında hedefi tam isabetle vurdu.",Savunma,https://www.trthaber.com/haber/savunma/akincidan-hgk-82-ile-basarili-atis-774956.html,"Savunma Sanayii Başkanlığı liderliğinde yürütülen Bayraktar AKINCI Projesi kapsamında Baykar tarafından milli ve özgün olarak geliştirilen Bayraktar AKINCI TİHA’ya yerli olarak üretilen yeni mühimmat ve sistemlerin entegrasyonu başarıyla sürüyor. TÜBİTAK SAGE tarafından milli olarak geliştirilen Hassas Güdüm Kiti (HGK) ile gerçekleştirilen test atışı başarıyla tamamlandı. Tekirdağ’ın Çorlu ilçesindeki AKINCI Uçuş Eğitim ve Test Merkezi’nden HGK ile güdümlü hale getirilen MK-82 mühimmatıyla havalanan Bayraktar AKINCI, atış testi icra etmek üzere belirlenen noktaya yol aldı. Bayraktar AKINCI’nın ateşlediği HGK-82, belirlenen hedefi başarıyla vurdu.  HGK mühimmatı ilk kez bir insansız hava aracından atıldı Bayraktar AKINCI TİHA, yeni mühimmat ve sistemlerin entegrasyonu kapsamında ilk kez HGK-82 mühimmatıyla test atışı icra etti. Böylece HGK mühimmatı ilk kez bir insansız hava aracından atıldı. Kullandığı mühimmatlara bir yenisi daha eklenen Bayraktar AKINCI’nın caydırıcılığı arttı. Havacılık tarihinde bir ilk Bayraktar AKINCI ve Bayraktar KIZILELMA’nın ilk kez 24 Nisan 2023’te Çorlu’da yapılan testte gerçekleştirdiği ve dünya havacılık tarihinde bir ilk olan yakın kol uçuşunun ardından TEKNOFEST 2023’te ise yeni bir ilke imza attı. İstanbul semalarında taarruzi insansız hava aracı AKINCI ile insansız savaş uçağı KIZILELMA aynı uçuşu birçok kez halka açık olarak icra etti. Baykar, rekabete dayalı bir süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığı ile imzaladığı anlaşmayla birlikte 2023 yılına 370 milyon dolarlık Bayraktar TB2 için yapılan ihracat sözleşmesiyle başladı. Romanya’ya gerçekleştirilen ihracatla birlikte Bayraktar TB2 SİHA’lar, NATO üyesi 4 ülke, AB üyesi 2 ülkenin envanterine girdi. 30 ülkeye ihracat Başlangıçtan bugüne tüm projelerini öz kaynakları ile yürüten Baykar, 2003 yılında İHA Ar-Ge sürecinin başlangıcından itibaren tüm gelirlerinin %75'ini ihracattan elde etti. 2021'de Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı %99.3 olan Baykar, 1.18 milyar dolarlık ihracat yaptı. Savunma ve havacılık sektörünün en çok ihracat gerçekleştiren firması olan Baykar’ın 2022 cirosu 1.4 milyar dolara ulaştı. Bayraktar TB2 SİHA için şu ana kadar 30 ülkeyle, Bayraktar AKINCI TİHA için ise 6 ülkeyle ihracat anlaşması imzalandı."
341,Türkiye'den Kuveyt'e Bayraktar TB2 ihracatı,"Baykar tarafından yerli ve milli imkanlarla üretilen Bayraktar TB2 SİHA Kuveyt'e ihraç edildi. Kuveyt, Bayraktar TB2'nin ihraç edildiği 30. ülke oldu.",Savunma,https://www.trthaber.com/haber/savunma/turkiyeden-kuveyte-bayraktar-tb2-ihracati-774653.html,"Savunma sanayiinde yerli ve milli teknolojiler dünyada ses getirmeye devam ediyor. Baykar tarafından üretilen yerli ve milli SİHA Bayraktar TB2'nin 30. ülkeye ihracatı gerçekleşti. Baykar tarafından duyurulan süreçte, ABD'den, Avrupa'dan ve Çin'den firmaların da yer aldığı, kazananın Bayraktar TB2 olduğun belirtildi. Kuveyt Devleti ile milli SİHA #BayraktarTB2 ihracatına dair yürüttüğümüz sözleşme sürecini başarıyla tamamladık.

Amerika, Avrupa ve Çinli firmaların da yer aldığı rekabete dayalı sürecin kazananı olan milli SİHA #BayraktarTB2, 2019'da çöl şartlarında 27 saat 3 dakika havada… https://t.co/9VP2p0cBza Çöl şartlarında 27 saat 3 dakika havada kalarak en uzun uçuş süresi rekorunu kıran Bayraktar TB2 artık Kuveyt semalarında da görev alacak. Baykar Genel Müdürü Haluk Bayraktar, sosyal medyadan yaptığı paylaşımda, ""Şu ana kadar 30 ülke ile ihracat sözleşmesine imza attığımız milli SİHA Bayraktar TB2'ler dost ve kardeş ülkelerin envanterlerinde huzur ve güvenliğin tesisi için görev yapmaya devam edecek"" mesajını paylaştı."
342,TAYFUN'un test atışıyla ilgili yeni görüntüler paylaşıldı,"ROKETSAN, Türkiye'nin şu ana kadarki en uzun menzilli füzesi TAYFUN'un daha önce yapılan 2. test atışına ilişkin yeni bir video yayımladı.",Savunma,https://www.trthaber.com/haber/savunma/tayfunun-test-atisiyla-ilgili-yeni-goruntuler-paylasildi-774570.html,"Türkiye’nin ilk 'kısa menzilli balistik füzesi' TAYFUN, geçtiğimiz ay ikinci kez Rize-Artvin Havalimanı'ndan ateşlenmişti. ROKETSAN, sosyal medya hesabından TAYFUN'un 2. test atışına ilişkin yeni bir video paylaştı. Balistik füzeler neden önemli? Muharebe sahası için büyük öneme sahip balistik füzeler, genellikle denizden/denizaltıdan karaya veyahut karadan karaya atılıyor. Ateşlendikten itibaren parabol bir yörünge izliyor ve çoğunlukla atmosferin sınırını aşarak uzaya çıkıyor. Akabinde ise tekrar yörüngeye girip, yer çekiminden ötürü elde ettikleri o yüksek hızla hedeflerine yöneliyor.   Balistik füzelerin imha edilmesi, atmosfere girdikten sonra elde ettikleri hız sebebiyle çok zor. Bu sebepten ötürü uzayda, yani hedef yönelmeden önce imha edilmeleri gerekiyor. Bunun için de anti-balistik füzeler mevcut ancak onlar da çok yüksek birim maliyete sahipler. Ayrıca uzayda imha edilmeleri için çok gelişmiş sensör ağı gerekiyor. ABD ve Rusya başta olmak üzere oldukça az ülke anti-balistik füze teknolojisine sahip.   Test neden Sinop yerine Rize’den yapıldı? Türkiye’nin uzun menzilli füze testleri için bugüne kadar ağırlıklı olarak Sinop’un kullanıldığını biliyoruz. Ancak bu kez test Rize’den yapıldı. Bu durumun TAYFUN’un menziliyle ilgili olduğu değerlendiriliyor. Çünkü Sinop’tan bu denli uzun menzilli bir füze atılması Ukrayna ya da Rusya’nın hava sahasına girmek anlamına geliyor. Rize’den ateşlenen bir füzede ise bu risk ortadan kalkmış oluyor.   Türkiye’nin böyle bir füzeye sahip olması ne anlama geliyor? Türk Silahlı Kuvvetleri envanterinde halihazırda TAYFUN’un muadili bir füze bulunmuyor. Daha önce de hiç bulunmadı. SRBM sınıfındaki bir füze, özellikle Türkiye'nin Batı ve Doğu bölgelere yönelik caydırıcılığı açısından stratejik öneme sahip."
343,Savunma sanayiinde millileşme sürüyor,Türk savunma sanayiine yön veren Cumhurbaşkanlığı Savunma Sanayii Başkanlığı'ndaki görev değişimi sonrası yılın kalanında da birçok projede önemli gelişmeler yaşanacak.,Savunma,https://www.trthaber.com/haber/savunma/savunma-sanayiinde-millilesme-suruyor-773365.html,"Başkanlık görevini İsmail Demir'den devralan ASELSAN Yönetim Kurulu Başkanı ve Genel Müdürü Haluk Görgün, ilk mesajında, savunma sanayii ekosistemini büyütmeyi ve geliştirmeyi kararlılıkla sürdüreceklerini söyledi. Görgün, Türk mühendisliğinin ortaya koyduğu, dünyanın en iyisi olan sistemlerle ülke bayrağını farklı coğrafyalarda dalgalandırmaya devam edeceklerini belirtti. Savunma sanayiinin çok büyük bir aile olduğuna işaret eden Görgün, vakıf şirketleri, KOBİ'ler, akademi, devlet kurumlarının milli teknolojiler yolunda gece gündüz demeden çalışmaya devam edeceğini kaydetti.   Yerlileşme oranı daha da artırılacak Yeni dönemde güvenlik güçlerinin caydırıcı gücünü artırmak ve sürdürülebilir refah artışı sağlamak üzere savunma sanayii teknolojisindeki atılımlar sürdürülecek. Yerli ve milli savunma sanayii ile yenilikçi ve çığır açan teknolojilere yatırım yapmaya devam edilecek ve yerlileşme oranı daha da artırılacak.   KAAN ilk uçuşuna hazırlanacak Haluk Görgün'ün ortaya koyduğu vizyon doğrultusunda yılın geri kalanında Türk savunma sanayisii yoğun bir gündem bekliyor. 2023'te hangardan çıkan milli muharip uçak KAAN ilk uçuşuna hazırlanacak. İlk uçuşunu bu yıl gerçekleştiren jet eğitim ve hafif taarruz uçağı HÜRJET ise 2025'teki ilk teslimatına yönelik hazırlıklar tamamlanacak. İnsansız savaş uçağı ANKA-3 ilk uçuşunu bu yıl yapacak. Bayraktar KIZILELMA'nın da mühimmat entegrasyonları gerçekleştirilecek. TCG ANADOLU gemisine konuşlandırılacak Bayraktar TB3 SİHA ilk uçuşunu yapacak.   GÖKBEY'in ilk teslimatları gerçekleştirilecek F-16'lara yerli-milli Elektronik Harp Podu ve Elektronik Destek Podu entegre edilecek. AESA Burun Radarı Bayraktar AKINCI'ya ve F-16'lara entegre edilmeye başlanacak. Genel maksat helikopteri GÖKBEY'in ilk teslimatları gerçekleştirilecek. İkmal Muharebe Destek Gemisi DERYA hizmete alınacak. İ Sınıfı fırkateynlerin ilki TCG İSTANBUL göreve başlayacak. Yeni tip denizaltıların ilki PİRİ REİS hizmete alınacak. Uzun menzilli hava savunma ve füze sistemi SİPER hizmete girecek.   Türksat 6A  uzaya gönderilecek BOZDOĞAN görüş içi ve GÖKDOĞAN görüş ötesi füzelerin ilk teslimatı gerçekleştirilecek. Yerli motorlu VURAN zırhlı araçların ilk teslimatı yapılacak. Erken ihbar radar sistemi ERALP envantere alınacak. Taşınabilir Elektronik Taarruz Sistemi MERT envantere alınacak. Türksat 6A Haberleşme Uydusu uzaya gönderilecek. KARAOK kısa menzilli tanksavar silahı envantere girecek. TF 2000 hava savunma muhbirine yönelik çalışmalar yapılacak. GÖKTÜRK-3 SAR yer gözlem uydusu, hibrit yakıtlı uzay roket motoru, Mikro Uydu Fırlatma Sistemi, Turbofan jet savaş uçağı motoru ve yeni nesil KORAL elektronik harp sistemi geliştirilecek.  "
344,Savunma sanayiinde bayrak değişimi: Yeni yol haritası nasıl olacak?,"Yeni hükümet ve hemen ardından gelen atama kararlarıyla yeni dönemin kadrosu da şekillenmiş oldu. Savunma Sanayii Başkanlığı’nda Prof. Dr. İsmail Demir’in yerine ASELSAN CEO’su Haluk Görgün atandı. Demir’in çok başarılı bir döneme imza attığını anlatan savunma sanayii uzmanları, Görgün döneminde bu başarının katlanabileceği beklentisinde.",Savunma,https://www.trthaber.com/haber/savunma/savunma-sanayiinde-bayrak-degisimi-yeni-yol-haritasi-nasil-olacak-773076.html,"Türkiye seçimleri geride bıraktı. Kabinenin açıklandığı günün hemen ertesinde kritik kurumlar için yapılan atamalar birbirini izledi. Bu süreçte Ankara’nın en önemli güç çarpanlarından biri olan yerli/milli savunma sanayiinde de bayrak değişimi yaşandı. Cumhurbaşkanlığı Savunma Sanayii Başkanlığı görevini 9 yıldır sürdüren Prof. Dr. İsmail Demir’in yerine sektörün yine çok yakından tanıdığı bir isim olan ASELSAN CEO’su Haluk Görgün atandı. Peki, bu değişim ne anlama geliyor? Yol haritasında nasıl değişiklikler beklemeliyiz? Bu soruların yanıtını sektörü uzun yıllardır takip eden savunma sanayii araştırmacılarıyla konuştuk.    Sektör bugüne kadar ki en iyi dönemini yaşadı Uzmanların görüşlerine geçmeden önce Prof. Dr. Demir döneminin kilometre taşlarını hatırlamakta fayda var. Tabii ki tüm sistemleri ve gelişmeleri yazmak mümkün değil çünkü 9 yıllık bir süreçten bahsediyoruz. Son 9 yılda yaşanan önemli ilkleri sayarken akla öncelikle gelenler, Milli Muharip Uçak KAAN’ın pist başı yapması, Bayraktar Kızılelma’nın ilk uçuşu, Hürjet’in ilk uçuşu, TCG Anadolu’nun teslim edilmesi, İMECE uydusunun fırlatılması, Altay tankının teslimi, yerli motoruyla Gökbey’in ilk uçuşu, Özgür projesi kapsamında modernizasyonu tamamlanan ilk F-16’nın teslimi, Tayfun ve Cenk füzelerinin atışı oluyor. Bu saydıklarımız sadece 2023 yılında hayata geçen işler.   Geçmişten bugüne baktığımızda ilk milli piyade tüfeğinden ilk milli turbojet füze motoruna, ilk milli hava savunma sistemi Korkut’a milli imkanlarla geliştirilen ilk dalgıç tespit sonarı Aras-2023’ten ilk milli ağır sınıf torpido Akya’nın teslimine kadar çok kritik kalemler var. Demir döneminde savunma sanayiindeki rakamlar aslında sektörün nereden nereye geldiğini gösteriyor. 2014 yılında 1,5 milyar dolar olan savunma ve havacılık ihracatı, 2022 yılında 4,4 milyar dolara ulaştı. 2004 yılında 5,1 milyar dolar olan savunma ve havacılık cirosu, 2022 yılı sonu itibariyle toplam 12,2 milyar dolara vardı. 2014 yılında 361 savunma projesi yürütülürken 2023 yılında bu sayı 810'u aştı.   ""Daha yüksek verimlilik sağlanabilir"" Savunma ve Denizcilik Araştırmacısı Kozan Selçuk Erkan, SSB’deki değişimi değerlendirirken Haluk Görgün ismini ‘son derece isabetli bir tercih’ olarak yorumluyor. ASELSAN’ın hem devlete hem askeriyeye çok geniş bir yelpazede savunma sanayi ürünleri ve farklı çözümler sunduğunu anımsatıyor Erkan. Şu anda kamuda en çok işbirliği ve ortaklığı olan, en büyük kurumumuzun ASELSAN olduğunu vurgulayıp, “Bu kurumun başındaki ismin savunma sanayi başkanlığına gelmesi oldukça isabetli. Masanın her iki tarafında da oturabildiği için verilecek kararlarda inisiyatif alıp verimliliği yükseltebilecek bir isimden bahsediyoruz” ifadesini kullanıyor.   ""Alt sistem ve bileşen bazlı adımlar devam etmeli"" Kadir Doğan da sektörü yakından takip eden bir isim. İsmail Demir’e büyük bir teşekkür etmek gerektiğini söyleyerek başlıyor anlatmaya. Sektörün gelişimi kadar karşılaşılan zorlukların altından da bir şekilde kalkıldığından bahsediyor. S-400 meselesi, CAATSA yaptırımları, doğrudan ya da örtülü ambargolar akla ilk gelenler. Böylesine bir dönemde bile Türk savunma sanayiinde çarklar döndü. Ve bunda aslan payı Demir’in. İsmail Demir döneminde ortaya konulan hava savunma sistemleri, insansız hava araçları ve kara araçlarının çok önemli roller oynadığından bahsediyor Doğan ve “Türkiye, sistem ve platform bazında kendine yetebilen bir ülke haline geldi. İsmail Demir son yıllarında alt sistem ve bileşen bazında bir atılım başlattı. Bana kalırsa en önemli nokta da burasıydı.” diyor.   Yüksek teknolojili ürünler öne çıkabilir Haluk Görgün döneminde nasıl bir yol haritası beklediğini de soruyoruz Doğan’a… Görgün’ün hem sektörün insan kaynağı edinimi hem de teknoloji kazanımında yıllardır faaliyet gösteren bir kurumdan gelmesini değerli buluyor. Görgün’ün akademisyen kimliğinin yanı sıra sektör dinamiklerini de çok yakından bilen bir isim olmasını olumlu görüyor. “Bu nedenle bana kalırsa yeni görevinde de çok başarılı olacak.” dedikten sonra devam ediyor: “Tüm bunların yanı sıra hem kendisinin uzmanlık alanı hem ASELSAN'da görev yaptığı dönemde edindiği birikimler ve gerçekleştirdiği onlarca proje hem de Türk savunma sanayiinin ihtiyaçlarına bakılırsa birinci öncelik alt sistem ve bileşenlerde kendi kendine yetebilen bir Türk savunma sanayii olacak. Son dönemde ASELSAN çeşitli radar projelerinden, yarı iletken geliştirmeye, GaN (Galyum Nitrat) transistorlerden, VoX (Vanadyum Oksit) Kızılötesi dedektörler kadar birçok alanda atılım yaptı. Bu adımlar Haluk Görgün döneminde başladı veya onun döneminde ivme kazandı. Bu atılımların en önemli noktası Türkiye'nin ihtiyacı olan, çok yüksek teknoloji ürünler olması. Bana kalırsa Görgün bu alanda Türk savunma sanayiinin ilerlemesine öncülük edecek ve sahip olduğu tecrübe ile de başarılı olacak.”   ""‘Diş çıkaran’ bir sektörü yönetmek kolay değil"" Savunma Sanayii Araştırmacısı Anıl Şahin ise İsmail Demir’in ilk döneminin hem SSB'nin organizasyon yapısı hem de hitap ettiği sektör açısından çok olaylı bir dönem olduğuna dikkat çekiyor. Bu dönemde, Savunma Sanayii Müsteşarlığı’nın direkt olarak Cumhurbaşkanı Erdoğan'a bağlandığını ve kurumun ""Cumhurbaşkanlığı Savunma Sanayii Başkanlığı"" olarak yeniden yapılandığını anımsatıyor. Türk savunma sanayiinin Demir yönetiminde lisans altı üretimden özgün platform geliştiricisi kimliğine büründüğü bir dönem yaşadığının altını çiziyor Şahin. Demir dönemindeki zorlukları sayarken Çukur Operasyonları, Fırat Kalkanı, Zeytin Dalı, Barış Pınarı, Bahar Kalkanı Harekatları ve Pençe Operasyonları’nı unutmamak gerektiğini de sözlerine ekliyor. Haluk Görgün dönemindeki beklentilerini anlatırken önce bir bilgi paylaşıyor Şahin ve Görgün döneminde ASELSAN’ın dünyanın en büyük ilk 50 şirketi içerisine girmeyi başardığını söylüyor.   Ancak Savunma Sanayii Başkanlığı’nın çok daha ciddi bir sorumluluk olduğunu vurguluyor ve “Bir kere Türk savunma sanayii 'diş çıkaran' bir sektör. Dolayısıyla çeşitli sancıları oluyor. Yurt dışı ülkeler tarafından uygulanan ambargolar bunlardan biri. Öte yandan ihracat gerçekleştirmek zorunda olan bir sektör çünkü sürekli olarak büyümesi gerekiyor. Haluk Görgün döneminde ihracatın ana odak halini alacağını, öte yandan mevcut millileştirme çalışmalarına hızla devam edileceğini düşünüyorum” şeklinde konuşuyor. Şahin’in son notu kabineden kimi isimlerin SSB Başkanı Görgün ile birlikte atacağı adımlarla ilgili oluyor. Koordinasyonun çok kritik olduğundan bahsediyor Şahin ve “Savunma, Dışişleri, Sanayi ve Teknoloji bakanlıkları ile SSB arasındaki uyum çok önemli. Bu koordinasyon hem savunma sanayii ihracatının arttırılmasına hem de Türkiye'ye yönelik ambargo tavrının değiştirilmesine olanak sağlayabilir” diyerek sözlerini tamamlıyor.   ""Operasyonel bağımsızlığın artacağı bir dönem görebiliriz"" Savunma Sanayii Başkanlığı’ndaki bayrak değişimini görüştüğümüz son isim Savunma Sanayii Araştırmacısı Fatih Mehmet Küçük… İsmail Demir'in başkanlığı 9 yıllık uzun bir dönemi kapsadığı için tüm değerlendirmelerin bir ölçüde eksik kalacağını ifade ederek anlatmaya başlıyor Küçük. Türk savunma sanayiinin ikame ürün geliştirme döneminden kendi konseptini kendisi oluşturduğu özgün ve yenilikçi geliştirme sürecine geçişin Prof. Dr. Demir zamanında gerçekleştiğinin altını çiziyor.   Haluk Görgün döneminde nasıl bir SSB beklediği sorusunu ise şöyle yanıtlıyor: “Bizler ‘Haluk Hoca’ diyoruz. Nitekim bizim öğrencilik dönemlerimizde kendisi Gebze Teknik Üniversitesi'nde rektörlük görevini yürütüyordu. Kendisi ile tanışıklığımız sektörden de önce. Bu husus Görgün'ün SSB'deki görevini de azami ölçüde etkileyecek. Sektörde uzun zamandır üniversite-savunma sanayii iş birliğini artırmaya yönelik çabalar var. Bu çabaların artırılması gerek. ASELSAN gibi devasa bir yapıyı yöneten Görgün'ün buradaki tecrübelerini sektörün tamamına yönelik yaklaşımında katkısı olacağını düşünebiliriz. Haluk Görgün’ün ASELSAN Genel Müdürlüğü döneminde birçok ambargo ve tedarik problemini bizzat yaşamış/yönetmiş olması sektörün bu noktadaki en büyük sorunlarının birine çok aşina olduğu anlamına geliyor. Dolayısı ile alt sistem ve bileşen noktasında gerek ASELSAN gerek diğer kurumlarımızın çalışmalarına daha çok yoğunlaşacağını bekleyebiliriz. Keza Görgün'ün geçtiğimiz aylarda TSK'nın operasyonel bağımsızlığı anlamında çeşitli ifadeleri olmuştu. Ben eldeki imkanları hızlıca operasyonel bağımsızlığı artırma noktasında daha aktif kullanma çabasında olacağını düşünüyorum.” İnfografik: Nursel Cobuloğlu Çoban"
345,Ukrayna Savaşı'nda İHA'ların rolü,"Şubat 2022'de Rusya'nın Ukrayna'ya saldırmasıyla başlayan savaş, insansız hava araçlarının (İHA) kullanımına yeni bir boyut kazandırdı. Geride kalan günlerde bölgede, Türk İHA'ları başta olmak üzere İran, Rusya ve Ukrayna İHA'ları geniş bir kullanım alanı buldu.",Savunma,https://www.trthaber.com/haber/savunma/ukrayna-savasinda-ihalarin-rolu-772815.html,"Türk insansız hava aracı Bayraktar TB2, savaşın başında Ukrayna direnişinin kahramanlarından biriydi. Öyle ki, TB2'nin Rus cephe hatlarına ve konvoylarına yaptığı etkin saldırılar Ukraynalılar arasındaki popülerliğini artırdı. Bayraktar TB2'lere türküler dahi yazıldı. Öte yandan birçok ülkede Bayraktar TB2 alımı için bağışlar toplandı. Söz konusu İHA, keşif ve istihbarat görevleri için orta irtifa-uzun havada kalış süresi sınıfına giren (Moyenne Altitude Long Endurance/ MALE) insansız hava aracı olarak biliniyor. Uzmanlar, Bayraktar TB2'nin Ukrayna kuvvetlerinin stratejik iletişiminde önemli bir yer tuttuğunu düşünüyor. Özellikle savaşın başlarında Belarus’tan gelen Rus askeri araçlarından oluşan bir konvoyun etkisiz hale getirilmesi veya Karadeniz'de Moskva kruvazörünün imha edilmesi gibi bir dizi önemli silahlı operasyon sırasında kilit unsur olarak kullanılan TB2, çatışmanın ilk günlerinin sembolü haline geldi. Moskova düzenli olarak İran yapımı Şahed-136 olarak bilinen kamikaze İHA'yı Ukrayna’nın derinliklerinde birçok kez kullandı. Diğer yandan Rus hükümetinin yaptığı açıklamaya göre Kiev, Kırım’da veya Belgorod bölgesinde olsun, Rusya’nın derinliklerine ve hatta Moskova’ya benzer uçaklar gönderiyor.   Kamikaze İHA’lar Ukrayna kuvvetleri, bir süredir kamikaze saldırıları için uzun menzilli kamikaze İHA’larına, piyasada bulunan pervaneli Çin insansız hava araçlarına ya da patlayıcı cihazlarla donatılmış ve Rus topraklarındaki hedefleri vurabilen eski Sovyet Tu-141 keşif insansız hava araçlarına başvuruyor. Kamikaze İHA'lar, genellikle savunma ya da saldırı füzelerinden çok daha ucuza mal ediliyor. Dolayısıyla İHA’lar, her iki taraf tarafından da, düşman savunma füzelerinin kullanılmasını sağlamak ve tüketmek ve karşı tarafın derinliklerinde 'kısmen güvenli alanlarında kaos' yaratmak amacıyla sıklıkla başvurulan bir yöntem. Rusya, Ukrayna derinliklerine, maliyeti oldukça fazla ve üretim süreleri uzun olan füzelerin yerine İran üretimi Şahed-136 İHA'larını birçok stratejik hedefin vurulmasında kullandı. Her ne kadar İran bu konuda sessizliğini korusa da başkent Kiev başta olmak üzere Ukrayna kentlerinde net olarak söz konusu İHA'ların kullanıldığı tespit edildi. Öte yandan bir suredir İHA’ların çoğu, cephe yakınlarında keşif ve hedef belirleme ya da saldırı amacıyla cepheye yakın yerlerde kullanılıyor. Bu amaçla Ukrayna tarafı, modifiye edilmiş küçük ticari İHA’lar kullanarak Rus askerlerinin sığınaklarına bombalar atıyor. Ukrayna tarafının cephe hatlarında yaptığı bu saldırılar sosyal medyada bolca boy gösteriyor. Öyle ki, bu saldırılar psikolojik üstünlük ya da motivasyon kırma amacıyla da paylaşılıyor. Peki, hangi modeller kullanılıyor? Ukrayna tarafında yaklaşık 50 km menzile sahip Ufuria, Rus tarafında ise Eleron-3 gibi taktik dronlar mevcut. Bunlar 10 km’den daha az menzile sahip. Yine cephelerde ticari olarak edinilmiş ve modifiye edilmiş ‘quadcopter’lar da sık sık boy gösteriyor. Bunlar karşısında her bir taraf, zaman zaman çok düşük maliyetli insansız hava araçlarını engellemek için özellikle elektronik olanlar olmak üzere savunma sistemleri konuşlandırdı. Hem Ukrayna hem de Rusya söz konusu ucuz İHA’ları pahalı füzelerle vurmak istemiyor. Diğer taraftan elektronik harp de bu savaşın önemli bir parçası. Hem saldırırken hem de savunma pozisyonunda olayın en karmaşık kısmını elektronik harp oluşturuyor. Rusya, hava savunma sistemlerinde olduğu gibi elektronik harp sistemlerinde de bariz bir üstünlüğe sahip. Son zamanlarda yayımlanan raporlara göre, Ukrayna Savaşı'nda İHA kayıpları oldukça yüksek. Hatta bu konuda çok ilginç istatistikler de mevcut. Örneğin bazı kaynaklara göre, her İHA, düşürülmeden önce dört ila altı defadan fazla uçamıyor. Öte yandan Ukraynalılar ayda 10 bin İHA kaybettiklerini belirtiyor. Bu oldukça yüksek bir rakam. Ancak bu sayı bağımsız kaynaklar tarafından doğrulanamıyor. Bu sayı, Kiev’in kendisini destekleyen Batılılara ulaşma stratejisinin bir parçası olarak da okunabilir.   Bahar aylarının gelmesiyle cephelerde hareketlenme başladı. Cepheler, saldırılar ve karşı saldırılarla büyük birlik hareketlerine tanık olursa, İHA’ların daha fazla devreye gireceği açık. Forbes Dergisi'ne konuşan West Point Akademisi profesörü Dr. Vikram Mittal, şu değerlendirmede bulunuyor: “Savaş alanı dinamikleri değiştikçe İHA’lar, Ukraynalılar için yeni yetenekler sağlayacak. Mayın tarlaları gibi engellerin kaldırılmasına yardımcı olmak veya birimlerin operasyonlarına devam etmesi için gereken cephane veya diğer ekipmanı sağlamak için takas edilebilirler.” Rusya içesinde İHA hücreleri Ukrayna'nın Rus hedeflerine yönelik sabotaj gerçekleştirmek için Rusya içindeki ajanlar ve sempatizan ağını kullandığı, saldırı başlatmaları için insansız hava araçları sağlamaya başladığı iddia edildi. CNN’in ABD istihbarat kaynağından aktardığı habere göre ABD’li yetkililer, Rusya içindeki söz konusu Ukrayna yanlısı ajanların mayıs ayı başlarında Kremlin'i hedef alan insansız hava aracı (İHA) saldırısını Rusya'nın içinden gerçekleştirdiğini düşünüyor. Ancak son günlerde başka İHA saldırılarının yapılıp yapılmadığı konusu net değil. Moskova yakınlarındaki bir yerleşim bölgesine ve Rusya'nın güneyindeki petrol rafinerilerine yönelik olmak üzere Rusya'nın içinden saldırılar gerçekleştirildi. Ancak ABD'li yetkililer, Ukrayna'nın Rusya içinde Ukrayna yanlısı ve bu tür savaşlar için iyi eğitimli ajanlardan oluşan yıkıcı hücreler oluşturduğu ve Kiev yönetimin insansız hava araçları sağladığı görüşünde. ABD'li iki yetkili CNN’e, saldırıların ABD tarafından sağlanan insansız hava araçları kullanılarak gerçekleştirildiğine dair hiçbir kanıt olmadığını söyledi. Yetkililer, Ukrayna'nın İHA’ları düşman hatlarının arkasına nasıl yerleştirdiğini kesin olarak söylemiyor. Ancak kaynaklardan ikisi, İHA veya bileşenlerini Rusya'ya göndermek için kullanılabilecek kaçakçılık yollarını oluşturduğunu düşünüyor. "
346,"KIZILELMA, havacılık tarihinde ilkleri başardı","Baykar tarafından geliştirilen insansız savaş uçağı Bayraktar KIZILELMA, TEKNOFEST 2023’te insanlı savaş uçakları ile kol uçuşları gerçekleştirerek havacılık tarihinde birçok ilke imza attı.",Savunma,https://www.trthaber.com/haber/savunma/kizilelma-havacilik-tarihinde-ilkleri-basardi-772769.html,"KIZILELMA ve AKINCI’nın ilk kez 24 Nisan 2023’te Çorlu’da yapılan testte gerçekleştirdiği ve dünya havacılık tarihinde bir ilk olan yakın kol uçuşunun ardından TEKNOFEST 2023’te ise yeni bir ilke imza atıldı. İstanbul semalarında KIZILELMA ile AKINCI, aynı uçuşu birçok kez halka açık olarak icra etti.    Atatürk Havalimanı’nda 27 Nisan-1 Mayıs 2023 tarihlerinde gerçekleştirilen TEKNOFEST'te, bu önemli uçuşun yanı sıra başka ilkler de yaşandı. KIZILELMA yine bir ilki gerçekleştirerek halka açık bir hava gösterisinde, insanlı jet uçağı SoloTürk ile defalarca yakın kol uçuşu gerçekleştirdi. TEKNOFEST 2023 boyunca her gün AKINCI ve SOLOTÜRK ile yakın kol uçuşları icra eden KIZILELMA'nın bu uçuşları büyük beğeni topladı.    TEKNOFEST 2023’ün son günü olan 1 Mayıs’ta ise insansız savaş uçağı Bayraktar KIZILELMA, F-16 savaş jeti SOLOTÜRK ve F-5 jet uçaklarından oluşan Türk Yıldızları, bu kez de daha önce benzeri denenmemiş bir gösteri gerçekleştirerek ilk defa filo konseptiyle formasyon uçuşu icra etti. Dünya havacılık tarihinde yeni bir çağın şafağı olarak nitelenebilecek bu uçuş konseptleri, geleceğin hava muharebesine de yön verecek.    2024 yılında seri üretim Şimdiye kadar iki prototipi başarıyla üretilen Bayraktar KIZILELMA’nın geliştirme ve üretim faaliyetleri devam ediyor. Milli insansız savaş uçağının 2024 yılında seri üretimine geçilmesi planlanıyor.     TCG ANADOLU'dan ilk uçuş 2025’te Bayraktar KIZILELMA ve Bayraktar TB3 SİHA, dünyanın ilk SİHA gemisi olacak TCG Anadolu’nun 10 Nisan’da gerçekleştirilen envantere kabul töreninde uçuş güvertesinde yerini aldı. Törende üretilen ikinci prototipi sergilenen Bayraktar KIZILELMA İnsansız Savaş Uçağı’nın 2025 yılında TCG Anadolu gemisinden uçuş testlerine başlaması hedefleniyor. TCG Anadolu Gemisi, Bayraktar KIZILELMA ve Bayraktar TB3 SİHA, İstanbul Sarayburnu Limanı ve İzmir Alsancak Limanı’nda vatandaşların ziyaretine açıldı. Bu kapsamda yüz binden fazla vatandaş Bayraktar KIZILELMA ve Bayraktar TB3 SİHA’nın uçuş güvertesinde yer aldığı TCG Anadolu gemisini ziyaret etti. Rekor sürede uçtu Baykar'ın öz sermayesi ile yola çıktığı Bayraktar KIZILELMA projesi 2021’de başladı. 14 Kasım 2022’de üretim hattından çıkan TC-ÖZB kuyruk numaralı Bayraktar KIZILELMA, Çorlu’da bulunan AKINCI Uçuş Eğitim ve Test Merkezi’ne intikal etti. Burada yer testlerini başarıyla tamamladıktan sonra 14 Aralık 2022 tarihinde ilk uçuşunu gerçekleştirdi. Bayraktar KIZILELMA bir yıl gibi rekor bir sürede gökyüzü ile buluştu. Nisan ayı boyunca Uçuş Test Kampanyası kapsamında planlanan uçuş ve sistem tanımlama testlerini başarıyla tamamladı.    Akıllı filo otonomisi ile görev yapabilecek Türkiye’nin ilk insansız savaş uçağı KIZILELMA, hava-yer görevleriyle beraber yapay zekâ kabiliyetiyle hava-hava muharebesi icra edecek. KIZILELMA, düşük radar kesiti sayesinde sahip olacağı düşük görünürlük ile Türkiye için güç çarpanı olacak. Kısa pistli gemilerden kalkış ve iniş kabiliyetine ile muharebe sahasında devrim gerçekleştirecek bir platform olacak KIZILELMA, bu yeteneği sayesinde denizaşırı görevlerde önemli rol üstlenerek Mavi Vatan’ın korunmasında stratejik görevler yapacak. 8,5 ton kalkış ağırlığı, 1500 kilogram faydalı yük taşıma kapasitesine sahip olan KIZILELMA, milli AESA radar ile yüksek durumsal farkındalığa da sahip olacak. Milli olarak geliştirilen tüm mühimmatları kullanacak olan KIZILELMA, akıllı filo otonomisi ile görev yapabilecek.    NATO ve AB ülkelerinin semalarında Baykar, rekabete dayalı bir süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığı ile imzaladığı anlaşmayla birlikte 2023 yılına 370 milyon dolarlık Bayraktar TB2 için yapılan ihracat sözleşmesiyle başladı. Son olarak Romanya’ya gerçekleştirilen ihracatla birlikte Bayraktar TB2 SİHA’lar, NATO üyesi 4 ülke, AB üyesi 2 ülkenin envanterine girdi.    30 ülkeye ihracat Başlangıçtan bugüne tüm projelerini öz kaynakları ile yürüten Baykar, 2003 yılında İHA Ar-Ge sürecinin başlangıcından itibaren tüm gelirlerinin yüzde 75'ini ihracattan elde etti. 2021'de Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı yüzde 99,3 olan Baykar, 1,18 milyar dolarlık ihracat yaptı. Savunma ve havacılık sektörünün en çok ihracat gerçekleştiren firması olan Baykar’ın 2022 cirosu 1,4 milyar dolara ulaştı. Bayraktar TB2 SİHA için şu ana kadar 30 ülkeyle, Bayraktar AKINCI TİHA için ise 6 ülkeyle ihracat anlaşması imzalandı."
347,HÜRJET yerli kokpit ile uçuyor,"Türkiye'nin jet motorlu ilk uçağı HÜRJET, tasarım ve üretiminin tamamen yerli mühendislik gücüyle geliştirildiği kokpit kontrol panelleri ile uçuyor.",Savunma,https://www.trthaber.com/haber/savunma/hurjet-yerli-kokpit-ile-ucuyor-772192.html,"25 Nisan'da Türk Havacılık ve Uzay Sanayiinin (TUSAŞ) Kahramankazan tesislerinde ilk uçuşunu gerçekleştiren jet eğitim ve hafif taarruz uçağı HÜRJET'te Türk savunma sanayisi bünyesinde geliştirilen birçok yerli alt sistem kullanılıyor. Nurol Kontrol ve Aviyonik Sistemler AŞ (Nurol CAS) de geliştirdiği çözümlerle HÜRJET projesine katkı veriyor. Bu kapsamda, HÜRJET ilk uçuşunu tasarımını ve üretimini Nurol CAS'ın üstlendiği kokpit kontrol panelleri ile yaptı. Nurol CAS, HÜRJET uçağının kokpitinde yer alan 28 kontrol panelinin tümünü tamamen yerli mühendislik gücüyle geliştirip üretiyor. Söz konusu kontrol panelleri, pilotların motor, iniş takımı, park freni, yakıt, haberleşme, kokpit içi ısı ve ışıklandırma gibi konular da dahil olmak üzere birçok birimin kontrolünü sağlaması için kritik öneme sahip bulunuyor.    Nurol CAS, projenin seri üretim fazında da alt yüklenici olarak TUSAŞ'a hizmet vermek için görüşmeler yürütüyor. Eski adıyla Nurol BAE Systems Hava Sistemleri AŞ (BNA) olarak kurulan Nurol CAS, Nurol Holdingin ""havacılık ve savunma sanayi sektör faaliyetlerinde yerli kritik sistemler sağlayıcısı olma"" vizyonuyla İngiliz ortak BAE Systems'tan tüm hisseleri devralması sonucu Kasım 2022 itibarıyla yüzde 100 yerli yapıya kavuştu.    Nurol CAS, milli muharip uçak KAAN, genel maksat helikopteri GÖKBEY, temel eğitim uçağı HÜRKUŞ, jet eğitim ve hafif taarruz uçağı HÜRJET, taarruz ve taktik keşif helikopteri ATAK, ağır sınıf taarruz helikopteri ATAK-II ve insansız hava aracı ANKA platformlarındaki birçok alt sistemin yerli sağlayıcısı olma yolunda müzakere ve teklif çalışmalarına devam ediyor. Şirket, Nurol Holdingin sahip olduğu güçlü altyapıyı da kullanarak uçuş, motor, yakıt kontrol sistemleri ile aviyonik sistemler alanlarında Türkiye'nin dış kaynaklara bağımlılığını azaltmak için yerlileştirme çalışmalarını sürdürüyor."
348,Türk zırhlısı Yörük 4x4 ilk görevine Külliye'de başladı,"Türk savunma sanayii bünyesinde geliştirilen YÖRÜK 4X4 Taktik Tekerlekli Zırhlı Araç, Türkiye'de ilk kez güvenlik güçlerinin envanterindeki yerini aldı.",Savunma,https://www.trthaber.com/haber/savunma/turk-zirhlisi-yoruk-4x4-ilk-gorevine-kulliyede-basladi-771994.html,"Cumhurbaşkanlığı Koruma Daire Başkanlığı envanterine katılan YÖRÜK 4X4, Cumhurbaşkanlığı Külliyesi ve dışındaki görevlerde kullanılıyor. YÖRÜK 4X4, yüksek mobilite ve sürat özellikleriyle konvoyun önemli parçalarından biri oldu. Başkanlığın kullanımına sunulan YÖRÜK 4X4'ün üzerinde ASELSAN tarafından üretilen SARP ZAFER Uzaktan Komutalı Stabilize Silah Sistemi yer alıyor. Hafif, hızlı, güvenli Emniyet güçleri ve askeri birliklerin kullanımı için tasarlanan YÖRÜK 4X4, kullanıcısına, hafif zırhlı araç sınıfında en üst seviye mobilite ve koruma performansı vadediyor. Araç, kullanıcı isteklerine göre değiştirilebilir yüksek seviyede balistik ve mayın/el yapımı patlayıcı koruması sağlıyor. YÖRÜK 4X4, modüler tasarımı sayesinde yüksek yoğunluklu çatışma ortamlarında muharip, personel taşıyıcı, hava savunma ve keşif aracı gibi roller üstlenebiliyor.    Saatte 120 kilometrenin üzerinde seyir hızına çıkabilen, ağır yük taşıyabilen araç, 7,62 ve 12,7 milimetre makineli tüfek, 40 milimetre bomba atar, hava ve tanksavar gibi silah sistemleriyle donatılabiliyor. 8 ton ağırlığa, yüksek faydalı yük taşıma kapasitesine sahip YÖRÜK 4X4, 11 kişiye kadar personel taşıyabiliyor. Nurol Makina, kullanıcıların farklı ihtiyaçlarına yanıt verebilmek için YÖRÜK 4X4'ün pikap versiyonunu da geliştirdi. İhracatta yıldızı parlıyor İlk kez IDEF-2017'de sergilenen YÖRÜK 4X4, henüz tasarım aşamasındayken birçok ülkenin dikkatini çekti ve sipariş aldı. Nurol Makina, YÖRÜK 4X4 Taktik Tekerlekli Zırhlı Araç için Avrupa'nın da aralarında bulunduğu farklı coğrafyalardan 5 ülkeyle sözleşme imzaladı. Araçların üretim ve teslimatlarını sürdüren Nurol Makina'nın elinde yüzlerce YÖRÜK 4X4 siparişi bulunuyor. Şirket, farklı coğrafyalardaki ihtiyaçlara yönelik olarak yeni ihracat görüşmeleri yürütüyor."
349,Milli İHA ANKA'nın Tunus yolculuğu belgesel oldu,"Türk Havacılık ve Uzay Sanayiinin (TUSAŞ) ilk insansız hava aracı (İHA) ihracatı belgesele konu oldu. Belgeselde, tanıkların anlatımıyla çeşitli zorluklara rağmen gerçekleştirilen ve Tunus'a uzanan ihracat yolculuğuna yer verildi",Savunma,https://www.trthaber.com/haber/savunma/milli-iha-ankanin-tunus-yolculugu-belgesel-oldu-771361.html,"TUSAŞ, döneminin tanıklarıyla ANKA'nın Tunus'a gerçekleştirilen ilk ihracatını bir belgeselde anlattı. Belgeselde ANKA'nın gelişim ve ihracat başarısına uzanan yolculuğunda görev alan isimlere yer verildi. TUSAŞ Genel Müdürü Temel Kotil, belgeselde, ANKA'nın küllerinden yeniden yaratıldığına inanılan bir kuş olduğunu belirterek, ""ANKA inşallah hep havada duracak, Tunus'a da güven verecektir."" dedi. Belgesel, bir süre önce trafik kazasında yaşamını yitiren TUSAŞ Kurumsal Pazarlama ve İletişim Başkanı Serdar Demir'in anısına ithaf edildi. Olaydan daha önce Demir ile yapılan söyleşiye de belgeselde yer verildi. ANKA'nın kendileri için heyecanlı bir macera olduğunu vurgulayan Demir, aracın TUSAŞ için yerli ve milli ilk platform olması dolayısıyla özel bir yeri bulunduğunu bildirdi. ""Bir ürünü tasarlamak, üretmek, akabinde sahada görmek, yurt içinde-dışında operasyonlarda kullanıldığını görmek bir savunma sanayisi şirketi için inanılmaz, muazzam görkemli bir gösteri ve gurur."" ifadesini kullanan Demir, TUSAŞ ve ANKA'nın hikayesinin birbirine çok benzediğini, imkansızlıklara rağmen şirketin ve projenin bugünlere gelmeyi başardığını dile getirdi. ""Başarılı işlere imza atmak bundan sonra en önemli görevimiz"" Yurt dışından temin edilmekte zorlanılan İHA'lardan yurt içinde ve dışında başarıyla görev yapan milli hava araçlarına ulaşıldığına dikkati çeken Demir, bunu taçlandırmak için de ihracat faaliyetlerine ağırlık verdiklerini bildirdi. Demir, THY Kargo'da görev yaparken Fransa'dan kargo uçakları ilk geldiğinde Airbus yetkilileriyle uçak başında fotoğraf çektirdikleri bilgisini vererek şunları kaydetti: ""Gurur duyardık, derdik ki 'Yurt dışından bu uçağı aldık, geldik ve bununla birlikte Türkiye'ye dünyada hizmet edeceğiz.' Bunun gururunu yaşardık fakat geçen Tunuslu heyet buraya geldi, onlar adına hazırladığımız ANKA'ları gördüler, ANKA'ların başında bir fotoğraf çekildik. O zaman şunu düşündüm, yıllar önce yabancıların getirdiği uçaklarla fotoğraf çekilip sevinirken şimdi öyle bir noktaya geldik ki artık kendi ürettiğimiz ürünleri dünyaya satıyoruz, bunlarla yabancı ülkelerin insanları fotoğraf çekiliyor, onlar o sevinci yaşarken biz çok daha başka bir gurur yaşıyoruz. Bunun devamını getirmek, başarılı işlere imza atmak bundan sonra en önemli görevimiz. Bunun için azimle durmadan çalışacağız."" ""Çocuğum gibi, evlendirdik, evden gönderdik"" ANKA-S Program Müdürü Fatma Sütcü de duygularını şöyle ifade etti: ""Uçak oraya gidip ilk motoru çalıştığında başında en az 50 kişi vardı. Çok mutlulardı, bize de inandılar. Oradaki motor çalıştırma heyecanı bizim ekip için de çok yüksekti. ANKA'nın 3 metrelik ilk yürüyüşündeki heyecanımızla Tunus'taki motor çalıştırmadaki heyecanımız aynıydı. Çocuğum gibi açıkçası, öyle bakıyoruz. Emekledi, uçurduk, büyüdü, Tunus için belki evlendirdik, evden gönderdik şeklinde bir tabir kullanabiliriz. Bu ilk ihracatın başında bulunmak tarif edilebilir bir duygu değil."" Rakipleri geride bıraktı, ilk ihracata uçtu Belgeselde yer alan bilgilere göre, ihracat faaliyetleri kapsamında İHA ihalesi açan Tunus ile ilk toplantı 18 Temmuz 2018'de yapıldı. Komuta kademesine yönelik sunumda ANKA'nın kabiliyetleri anlatıldı. ABD, Fransa, İtalya, Çin'den şirketlerle rekabete giren TUSAŞ, Türkiye'de yapılan görüşme ve ziyaretlerin ardından 2019 yılının sonunda sözleşme görüşmelerine çağırıldı. Sözleşme görüşmeleri sürerken Tunus'ta 3 hükümet değişikliği, COVID-19 salgını gibi bir dizi olumsuzluk yaşandı. Sadece bir ürün satmaktan ziyade, bir çözüm ortağı olmayı öneren TUSAŞ, tüm zorluklara rağmen rakiplerini geride bırakarak ihaleyi kazandı ve 2020 sonunda sözleşme imzalandı. Sözleşme kapsamında, araçların üretimi sürerken Tunus'tan gelen pilotlara ve teknik ekibe eğitimler verildi. Tunus'a verilen İHA sayısı 5'e yükseldi Birçok uçağın ayrı ayrı yaptığı görevi tek başına yapabilen ANKA, üzerindeki kamera ve silahla uzun süreli uçuş gerçekleştirebiliyor. Yakın zamanda yapılan ANKA teslimatıyla Tunus'a verilen İHA sayısı 5'e yükseldi. ANKA, ihracat başarılarını yeni ülkelerle sürdürüyor."
350,Boynuz kulağı geçti: SAGE’nin ‘Kaşif’i önemli roller oynayacak,"TÜBİTAK SAGE’nin geliştirdiği yerli ve milli küresel konumlama sistemi alıcısı Kaşif entegreli mühimmatın hedefi tam isabetle vurduğu ana dair görüntüler, aslında Ankara için kritik bir virajın daha dönüldüğü anlamına geliyor. Uzmanlar, milli imkanlarla geliştirilen sistemlerin ABD’den alınan kitlerden daha iyi sonuçlar verdiği görüşünde.",Savunma,https://www.trthaber.com/haber/savunma/boynuz-kulagi-gecti-sagenin-kasifi-onemli-roller-oynayacak-771312.html,"İki hafta arayla yapılan Cumhurbaşkanlığı seçimlerinin getirdiği atmosfer nedeniyle kamuoyunda yeterince tartışılamayan kimi konular oldu. TÜBİTAK SAGE’nin Kaşif entegreli HGK-84 mühimmatı ile hedefi yalnızca birkaç santimetre sapmayla vurduğu anlara dair görüntüler de bunlardan biri... TÜBİTAK SAGE aslında uzun zamandır kitler başta olmak üzere son derece stratejik ürünler için oldukça değerli işlere imza atıyor. Sahip olduğu imkanlara nazaran ortaya koyduğu çıktılarla sektörün en önde gelen kurumlarından biri olan SAGE’nin Kaşif ismini verdiği yerli/milli küresel konumlama sistemi alıcısı da dikkate değer. Biz de hem Kaşif’i hem de hassas güdüm kitine dair kimi detayları konuşmak üzere Savunma Sanayii Araştırmacısı Fatih Mehmet Küçük ile bir araya geldik.   HGK kitleri ne işe yarıyor? Hassas Güdüm Kiti’nin (HGK) ne işe yaradığını en azından temel seviyede bilmeden Kaşif’i anlamak pek de mümkün değil. Bu nedenle önce HGK meselesine kısa bir giriş yapıyor Küçük ve bahsettiğimiz bu kitlerin ‘aptal bomba’ denilen MK serisi bombaları daha ‘akıllı’ hale getirdiğini söylüyor. Hassas güdüm kitleri sadece MK serisine değil, ‘sığınak delici’ olarak bilinen BLU serisi veya bunun yerli versiyonu olan Nüfuz Edici Bomba (NEB) gibi mühimmatlara da eklenebiliyor. Böylece mühimmatın hedef yöneliminde çok daha etkin sonuçlar alınıyor. Kısacası bu bombaların hedefi vurma oranı HGK’lar ile oldukça üst seviyeye çıkıyor.   ABD’den aldıklarımızı milli imkanlarla geliştirdik Fatih Mehmet Küçük’ten HGK’yı dinliyoruz ancak buraya nasıl gelindiğini de merak ediyoruz. Çünkü yerli/milli savunma sanayiinde özgün üretimler olduğu kadar, yurt dışından temin edilen ama sonradan ‘yerli muadilini geliştirelim’ denilen ürünler olduğunu da biliyoruz. HGK’nin de benzer bir hikayesi olduğundan bahsediyor Küçük. Türkiye’nin güdüm kiti üretiminin başlangıcına baktığımızda ABD’den temin edilen JDAM kitlerinin yurt içi imkanlar ile karşılanması amacıyla yola çıkıldığını anlatıyor.   “2010’lu yıllarda biz JDAM ile yerli HGK’ları kullanmaya başladık” bilgisini paylaştıktan sonra süreci özetliyor: “JDAM yerine yerli kit üretimine geçilmek istenmesinin sebepleri vardı. En önemli nedenlerin başında temin noktasında ABD’ye olan bağlılığın rahatsızlık yaratması ve maliyetlerin yüksekliği geliyordu. Bu noktada Türkiye, ilk ürünleri hızlıca ortaya çıkarmak için küresel konumlama sistemi alıcısı, aletsel navigasyon sistemi gibi bileşen noktasındaki ürünleri yurt dışından aldı. Bunlar ABD’den gelen ürünlerdi.   Eğer ülkeler arasında sorun olursa bu şirket size daha az sayıda sistem satıyor ya da doğrudan satışı kesiyor. Türkiye bunları ön görerek HGK ve diğer güdümlü mühimmatlar için alt bileşenlerin yerlileştirilmesi sürecine başladı. Bu noktada TÜBİTAK SAGE’nin üç önemli bileşen öne çıkıyor. Kaşif Küresel Konumlama Sistemi Alıcısı, ATLAS Ataletsel Ölçüm Birimi ve askeri sistemler için küresel konumlama sistemi anteni olarak bildiğimiz SAGE-KONUM-01.”   2021’deki test önemli bir dönüm noktası Sürecin nasıl başladığını anlatan Fatih Mehmet Küçük, bugün geldiğimiz noktaya dair bazı kilometre taşlarına da değiniyor. HGK-82 ile 2021 yılında gerçekleşen bir test dönüm noktalarından biri olarak karşımıza çıkıyor. “Bu testte 40 bin feet irtifadan 0,9 mach hızda bırakılan HGK-82’nin hedefini sadece 93 santimetrelik bir CEP değerinden vurduğu görülmüştü. Yukarıda bahsettiğimiz üç kritik yerli bileşen bu testte kullanılmıştı” diyor Küçük.   SAGE’nin ürettikleri çok daha iyi sonuçlar verdi HGK-82 ile yapılan atışa dair yorumlarını anlatan Küçük’e haliyle son testte izlediğimiz görüntüleri de soruyoruz. Çünkü bu test HGK-82’ye göre daha büyük ve daha ağır olan HGK-84 ile yapıldı. “Daha büyük mühimmatla daha hassas bir vuruş gerçekleşti” diyor Küçük ve devam ediyor:   ""Yüksek adetli güdüm kiti ihtiyacı olduğunda bileşen noktasında yurt dışından temin devam ediyor. Ancak çok kritik bir husus var. Bu noktada elde yerel alternatifin olması yabancı firmanın da maliyetleri düşürmesine neden oluyor. Ki bu yaşanan bir gerçek. Türkiye bu bileşenleri ürettiğinde yurt dışından temin edilen ürünlerde indirimler yapıldı.”   İhracat için de güçlü bir konumdalar Bu ürünlerin SİHA’dan atılabilen mühimmatlara eklenmesi ve bu platformlarda Türkiye’nin çok ciddi bir ihraç potansiyeli olması da dikkate değer. Bu pencereden bakıldığında Kaşif ve Atlas gibi SAGE imzalı bileşenlerin çeşitli platformlarla başka ülkelere satılabilme ihtimali hiç de az değil. Bu durumu sorduğumuzda Küçük, son 20 yılda dünyadaki çatışma bölgelerine bakıldığında her türlü güdümlü mühimmata yönelik talebin arttığı detayına vurgu yapıyor.   Bu kitlerin hem bizim sattığımız hava unsurları hem de ABD veya Rus orijinli hava unsurları için de önemli bir kullanım alanına sahip olduğundan bahsediyor ve sözlerini şöyle tamamlıyor: “Nitekim geçtiğimiz günlerde yine TÜBİTAK SAGE’nin geliştirdiği KGK kiti Azerbaycan’ın Su-25 uçağına entegre edildi ve testler yapıldı.   Elbette burada ihracatlar Kaşif ya da Atlas gibi bileşenler ile gerçekleştirilebilir. Bu üretimin planlanmasıyla ilgili bir olgu. Buradaki güzel nokta ise ABD ya da başka bileşen üreticisinin bizi bu ürünleri satacağımız ülke konusunda sınırlayamayacağı gerçeği. Bu kapsamda SAGE imzalı alt bileşenleri önümüzdeki dönemlerde daha sık duyabileceğimize inanıyorum”"
351,ZAHA Projesi'nde TSK'ya ilk teslimat yapıldı,Zırhlı Amfibi Hücum Aracı (ZAHA) Projesi'nde TSK’ya ilk teslimat yapıldı. ZAHA testlerini TRT Haber ekibi görüntüledi.,Savunma,https://www.trthaber.com/haber/savunma/zaha-projesinde-tskya-ilk-teslimat-yapildi-770225.html,"Deniz Kuvvetleri Komutanlığının ihtiyacını karşılayacak Zırhlı Amfibi Hücum Aracı (ZAHA) Projesi'nde ilk teslimat TSK'ya yapıldı. Teslimatta 9 araç TSK'ya teslim edildi. Aracın son kullanıcısı Deniz Kuvvetleri olacak.  Zırhlı Amfibi Hücum Aracı (ZAHA), kendi alanında dünyadaki sayılı araçlardan biri. Çıkarma operasyonlarında gemi ve sahil arasındaki mesafeyi yüksek süratte kat etme yeteneğine sahip.   Zırhlı Amfibi Hücum Aracı (ZAHA) Projesi'nde TSK’ya ilk teslimat yapıldı. ZAHA testlerini @trthaber ekibi görüntüledi.https://t.co/Ty3QKxaVUD pic.twitter.com/c6iYlprTqf ""Bu Türkiye'nin geldiği noktayı gösteriyor"" Teslimde konuşan Savunma Sanayii Başkanı İsmail Demir, Hem hava, hem kara kuvvetlerimiz kullanacak. Amfibi özelliğe sahip dünyada çok az örneği bulunan belki de dünyanın en iyisi. Gerek içindeki donanımlar ve kabiliyetleriyle gerek atış gücüyle beraber üstüne koyacağınız sistemlerle beraber çok değişik bir formata bürünebiliyor. Silahlı Kuvvetleri'mize hayırlı olsun diyoruz. Bir tekne gibi şimdi, ileri geri her türlü manevrayı yapabiliyor. Bu kadar ağırlıkta bir zırhlı aracın suda rahat gidebilmesi bir başka özellik, bu Türkiye'nin geldiği noktayı gösteriyor."" Karada diğer zırhlı araçlarla yan yana görev icra edebiliyor Harekatın çıkarma safhasında araçlar, kıyıya yanaşan havuzlu çıkarma gemilerinden denize iniyor ve aradaki birkaç kilometrelik mesafeyi, yüksek süratle kat ederek, birliklerin, koruma altında, en kısa zamanda karaya çıkmasını sağlıyor. Karada ise diğer zırhlı araçlarla yan yana görev icra edebiliyor. Dünyada çok az sayıda ülkenin envanterinde bulunuyor Zırhlı amfibi hücum araçlarının, görev tanımlarının gereğince çift doğalı araçlar olarak hem denizde hem de karada üstün performans göstermeleri gerekiyor. Dünyada çok az sayıda ülke, bu tür araçları envanterinde bulunduruyor. NATO ve müttefiklerinde ise bu sınıftaki araçları üreten FNSS dışında tek bir firma bulunuyor."
352,Milli askeri gemiler yeni ihracat başarıları peşinde,"Türk savunma sanayisi bünyesinde geliştirilen ve önemli ihracat başarılarına imza atan askeri gemiler, Malezya'da bunlara bir yenisini eklemeye hazırlanıyor.",Savunma,https://www.trthaber.com/haber/savunma/milli-askeri-gemiler-yeni-ihracat-basarilari-pesinde-770204.html,"Türk savunma sanayisi şirketi STM Savunma Teknolojileri Mühendislik ve Ticaret AŞ, Asya-Pasifik Bölgesi'nin en geniş çaplı savunma fuarlarından Langkawi Uluslararası Denizcilik ve Havacılık Fuarı'nda (LIMA 2023) askeri denizcilik çözümlerini sergiledi. STM Genel Müdürü Özgür Güleryüz, hem fuara hem de yapılan görüşmelere ilişkin değerlendirmede bulundu.    Türk savunma sanayisinin 18 firma ve büyük bir ağırlıkla fuara katıldığını belirten Güleryüz, kendilerinin de Malezya'da takip ettikleri işleri ve potansiyeli dikkate alarak deniz projelerine ağırlık verdiklerini söyledi. Güleryüz, 2010 ve daha öncesinden beri farklı projelerle ilgili görüşmeler yürüttüklerini ifade etti. Gördükleri ilginin kendilerine heyecan verdiğini vurgulayan Güleryüz, su üstü platformlarını ve Malezya için de çok uygun olduğunu düşündükleri STM500 denizaltısını tanıttıklarını, heyecanlı ve hareketli bir fuar geçirdiklerini anlattı.    Güleryüz, Malezya Deniz Kuvvetlerinin belli alanlarda acil de sayılabilecek ihtiyaçları bulunduğuna işaret ederek, bu ülkenin gemi çeşitliliğini azaltabilmek ve idame süreçlerini uzun vadede çok daha fazla kolaylaştırabilmek gibi bir yaklaşım içinde olduğunu dile getirdi. ""Çok daha büyük bir potansiyele fırsat açılacağını düşünüyoruz"" STM olarak ADA sınıfı korvetlerin ilk 4'ünün inşasında Deniz Kuvvetleri ile beraber çok önemli rolleri bulunduğuna dikkati çeken Güleryüz, İ sınıfı fırkateyni hayata geçirdiklerini, Ukrayna için de gemi inşasına devam ettiklerini belirtti. Güleryüz, Malezya'da LMS (kıyı muharebe gemisi) projesi olarak adlandırılan bir ihale sürecinin sürdüğünü anlatarak, şöyle konuştu: ""Özellikle ADA sınıfı korvet Malezya tarafından da oldukça beğenilen, kendini ispatlamış bir platform ve ön plana çıkan projelerden biri. İbre biraz daha Türk tarafına döndü gibi gözüküyor. Burada birçok firmamız var. STM olarak biz de bu ihalede olsun veya bundan sonraki faaliyetlerde Malezya Deniz Kuvvetlerine destek verebilmek için ciddi potansiyel olduğunu düşünüyoruz. Malezya'dan alınacak bir işle beraber çok daha büyük bir potansiyele fırsat açılacağını düşünüyoruz. Denizaltı modernizasyonunu konuşuyoruz. LMS olsun, başka ihaleler var, Sahil Güvenlik Komutanlığının ihtiyaçları var. Onlara yönelik de bugüne kadar çok yoğun şekilde değerlendirmeler yapmayı başardık. Açıkçası gördüğümüz ilgi de biz son derece mutlu ediyor ve ümitler veriyor bir tarafta.""    ""İki ülkeye de yeni kapılar açılacak"" Ukrayna'da teknoloji transferini de içeren bir sözleşme imzaladıklarını belirten Güleryüz, dost ve müttefik ülkeleri yukarı çekebilecek yaklaşım sergilediklerini söyledi. ""Amacımız aslında burada tek bir ihale almak değil. Kendilerine de bunu söylüyoruz. Biz gemi satmak için burada değiliz. Malezyalı kardeşlerimizle uzun süreli bir işbirliği oluşturalım, gemileri beraber inşa edelim yaklaşımındayız."" diyen Güleryüz, STM'nin kurulduğundan bu yana askeri denizcilikte yerli katkı payının artırılması, ekosistemin askeri gemi inşa sektörüne uyum sağlayabilmesi, buna uygun ürünler verebilmesi için yoğun faaliyet yürüttüğünü, Malezya için de bunu önerdiklerini dile getirdi. ""İki ülkeye de yeni kapılar açılacak"" Malezya sanayisini, askeri denizciliğe üretim yapabilecek, sistem-alt sistem üretebilecek seviyeye getirebileceklerini düşündüklerini vurgulayan Güleryüz, şunları kaydetti: ""Sıkıntılarımız, her zaman bize bir ambargo uygulanıyor. Kendimiz geliştirmeye çalışıyoruz ama dost ve müttefik ülkelerle ne kadar iç içe bu işleri yapmayı başarabilirsek bizim de Türkiye olarak alabileceğimiz sistemler olabilir. Burada üreteceğimiz gemilerle üçüncü ülkelere satış ihtimali çıkabilir. Bunu Malezya ile beraber yapacağımız çok uzun vadeli ve iki tarafın da avantajı olabilecek bir işbirliği olarak görüyoruz. Malezyalılarla beraber iş yapmak bizim de tercih edeceğimiz ve bizi de mutlu edecek bir şeydir. Görüşmelerimiz o doğrultuda ilerliyor ve karşı taraftan da o sıcaklığı hissediyoruz. Yapılan görüşmeler sonrasında devamını da getireceğiz ve her iki ülkeye de yeni kapılar açılacak diye ümit ediyoruz."""
353,Yerli SİDA yerli motorla test aşamasında,"Türk Silahlı Kuvvetleri envanterine girecek ilk ULAQ SİDA, yerli motorlarla deniz testlerine başladı. ULAQ SİDA'nın ilk konfigürasyonunun yılın son çeyreğinde teslim edilmesi hedefleniyor.",Savunma,https://www.trthaber.com/haber/savunma/yerli-sida-yerli-motorla-test-asamasinda-770187.html,"Türk savunma sanayisi şirketi Meteksan Savunma, Asya-Pasifik Bölgesi'nin en geniş çaplı savunma fuarlarından Langkawi Uluslararası Denizcilik ve Havacılık Fuarı'na (LIMA 2023) katıldı. Şirket, Cumhurbaşkanlığı Savunma Sanayii Başkanlığı ile imzalanan sözleşme kapsamında teslim edilecek ULAQ SİDA'nın deniz testlerine ilişkin görüntüyü ilk kez fuarda yayımladı. ARES Tersanesi işbirliğinde geliştirilen ve envantere girecek ULAQ SİDA, kısa süre önce denize indirildi. İlk prototipe göre boyutları genişleyen ve uzayan ULAQ SİDA'da yerli motor kullanıldı. Prototip ULAQ'ta kullanılan pervaneli motorun yerini TÜMOSAN'ın yerli motoru aldı. Böylece ULAQ SİDA sığ sularda, yüksek süratle görev yapabilecek. ULAQ SİDA'da L-UMTAS Lazer Güdümlü Uzun Menzilli Tanksavar Füze Sistemi ve CİRİT Lazer Güdümlü Füze ile donatılan YALMAN Silah Kulesi yer alacak. ULAQ'ta ayrıca 12,7 milimetre silah sistemi kullanılacak. ULAQ SİDA'nın ilk konfigürasyonunun yılın son çeyreğinde teslim edilmesi hedefleniyor."
354,Cin şişeden çıktı: Kamikaze SİDA’lar altın çağını yaşıyor,Rusya-Ukrayna savaşının harp sahasındaki en önemli yansımalarından biri hiç şüphesiz insansız deniz araçlarıyla yapılan kamikaze saldırılar… Geçtiğimiz gün bir örneğini daha yaşadığımız bu yöntemi belli ki daha sık konuşacağız. “Cin şişeden çıktı” diyen uzmanlara göre Türkiye bu alanda hem saldırı hem savunma açısından oldukça iyi bir konumda.,Savunma,https://www.trthaber.com/haber/savunma/cin-siseden-cikti-kamikaze-sidalar-altin-cagini-yasiyor-770150.html,"Rusya’nın Ukrayna’ya saldıracağının netleşmesinin ardından en çok merak edilen konulardan biri de Kiev’in vereceği muhtemel asimetrik yanıtlardı. Bu beklentinin temelinde ABD ve İngiltere başta olmak üzere kimi batılı ülkelerin Ukrayna’ya gayri nizami harp konusunda uzun süredir verdiği eğitimler yatıyordu. Bu eğilim Kiev’in 72 saatte düşeceği tezine karşı Ukrayna güçlerinin sivil halkla beraber savaşı başkent ve çevresinde karşılayacağı, Rusya’nın zorlansa da bir şekilde kontrolü ele geçirip hedeflerine ulaşacağı beklentisindeydi. Ancak evdeki hesap çarşıya uymadı. Çok farklı başlıklar halinde sıralayacağımız sebepler neticesinde Rusya alanda bir türlü hakimiyet sağlayamadı. Aradan geçen sürede Ukrayna’nın karşı saldırıları artmaya ve sonunda son derece kritik/stratejik yerleri dahi hedef alabilen bir yapıya kavuştu.   Kamikaze SİDA’lar başrolde İlk dönemlerde insansız hava araçlarının domine ettiği savaş alanında bir süre harp sahasının yeni olmayan ancak belki de altın çağını yaşayan oyuncusu sahneye çıktı: İnsansız deniz araçları… Geçtiğimiz gün Rusya Savunma Bakanlığı, Türk Akım ile Mavi Akım doğal gaz boru hatlarının güvenliğini sağlamakla görevli bir Rus gemisine Ukrayna’ya ait insansız deniz araçlarıyla saldırı girişiminde bulunulduğunu açıkladı. Ardından da saldırıya ilişkin videolar yayınlandı. Bu son olayla birlikte hem insansız deniz araçlarının harp sahasında ortaya koyabileceği yeni gerçeklik hem de Türkiye’nin söz konusu alanda elinin nasıl olduğu sorusunun yanıtı önem kazandı. Süreci yakından takip eden isimlerden biri olan Savunma ve Denizcilik Araştırmacısı Kozan Selçuk ile merak edilen sorulara yanıt aradık.   Çok eski zamanlardan beri bu yöntem kullanılıyor Her ne kadar SİDA’larla yapılan bu tür saldırılar yeni sanılsa da aslında durum pek de öyle değil… Kozan Selçuk Erkan bu gerçeği hatırlatarak anlatmaya başlıyor ve silahlı insansız deniz araçlarının tarihte çok eski zamandan beri kullanılan bir saldırı biçimi olduğunun altını çiziyor. Basra Körfezi ve Kızıldeniz’de yapılan saldırıları da anımsatıyor, buralarda uzaktan kumandalı jetskilerin kullandığını kaydediyor.   Teknolojiyle birlikte SİDA’ların kabiliyeti de arttı Ukrayna savaşı ile kamikaze botların teknolojik olarak iyice geliştiği bir döneme geçtiğimiz sır değil. Kozan Selçuk Erkan bu noktada ilginç bir parantez açıyor ve “Eskiden asimetrik bir saldırı aracı olarak kullanılıyordu. Şimdi resmi devlet unsurlarının bir harp enstrümanı haline geldi” ifadesini kullanıyor. Peki bu ‘gelişmişlik’ sahaya nasıl bir etki yapacak diye soruyoruz. “Bu tür sistemlerde cin şişeden çıktı mı tekrar yerine koyamazsınız” uyarısında bulunup devam ediyor:   Burada sadece gemiye verilen zarar üzerinden ilerlersek fotoğrafın önemli bir parçası eksik kalır. Kamikaze SİDA saldırısına maruz kalmamak için karşı tarafın ciddi önlemler alması, daha net bir ifadeyle kat be kat daha fazla para harcaması gerekiyor. Bu da denklemi daha ilginç kılıyor.”   Etkisi maliyetinin çok daha ötesinde SİDA’ların maliyeti tabi ki önemli ama karşı tarafa verebileceği stratejik, askeri, ekonomik ve psikolojik hasar meselesi oldukça değerli. Erkan’dan biraz daha açmasını istiyoruz bu konuyu. Somut örnekler üzerinden anlatmaya başlıyor: “Ukrayna, 200 bin dolarlık 6 tekne ile Sivastapol limanına saldırdı. Rus gemilerine verilen zararları bir kenara koyalım. Ruslar on milyonlarca dolar harcayarak limana üç sıra zincir çekti. Yetmedi karakol görevi yapmak üzere tekneler getirdi. O da yetmedi gözlem ve silah kuleleri inşa etmek zorunda kaldı.   Moskova Gemisi vurulduktan sonra Ruslar, Ukrayna kıyılarına çok yaklaşmasa da kendi bölgelerde gemileri pervasızca denize açılıp güdümlü füze saldırısı yapıyordu. Ukrayna’nın SİDA saldırıları artınca Ruslar savaş gemilerini Sivastapol’dan Karadeniz’in diğer ucuna çekmek zorunda kaldı. Geldiğimiz noktada çok kısıtlı sürelerde gemilerini denize çıkartır hale geldiler. Yani kamikaze botların etkileri çok büyük oldu.”   Ülkelerin mutlaka sahip olmak isteyeceği bir güç Kamikaze SİDA’lar için tüm bu söylediklerimiz iki temel gerçeği de beraberinde getiriyor… Tüm ülkelerin böylesine maliyet ekin sistemlere sahip olmak isteyeceği. Diğer mesele ise bu saldırı şeklinin dünya için artacak bir tehdit olması. Kozan Selçuk Erkan tam da bu noktada sözü ‘menzil’ meselesine getiriyor. Geçmiş dönemlerde patlayıcı yüklü SİDA’lar kıyı bölgelerde düşman unsurların operasyon yapmasını engellemek için kısa menzilli olarak düşünülüyordu. Şimdi bunun da değiştiğine dikkat çekiyor Erkan. “Gelişen teknoloji ile uydu bağlantısı sayesinde çok çok uzak menzillere dahi gidip görüntü alarak hedefi bulup zarar verecek hale geldiler” diyor. Bu durum söz konusu araçları ‘kıyı tehdidi’ olmanın ötesinde bir noktaya taşıyor.   Türkiye bu tür saldırıları önleyebilecek kapasitede mi? Eğer harp sahasında kritik bir değişim yaşanıyorsa onun Türkiye’ye etkilerini de mutlaka konuşmak gerekiyor. Sözde müttefiklerimizin teröristlere verdiği silah ve sofistike sistemleri ‘dalgıç eğitimi’, ‘pilot eğitimi’ ‘tank eğitimi’ gibi çok farklı bir noktaya taşıması Ankara’nın bu alanlarda da tetikte olması zorunluluğunu getiriyor. Bu noktada Kozan Selçuk Erkan’a çok net bir şekilde olası bir kamikaze SİDA saldırısında Türkiye’nin elinin nasıl olduğunu soruyoruz. Ülkemizde eskiden beri denizden gelebilecek asimetrik saldırılara karşı önemli ölçüde farkındalık ve çözümlerin mevcut olduğundan bahsediyor Erkan. Tuzla sınıfı karakol gemilerimizin diğer amaçlarından birinin de bu olduğunu anımsatıp, “Ayrıca gemilerimizde çok güçlü gece/gündüz görüş sistemleri var. Daha önemlisi hemen her gemimizde stabilize platform üzerinde oldukça hassas yüksek isabet oranına sahip küçük silahlar bulunuyor. Bunun yanı sıra fırkateynlerimizde önemli ölçüde elektronik harp kabiliyeti mevcut. Bu sayede karadan gelen sinyallerin kesilmesi mümkün” diyor.   Türk SİDA’ları kamikaze unsurlara göz açtırmaz Türkiye’nin yerli/milli SİDA’lar noktasında dünyada ‘oyun kurucu’ bir pozisyona ilerlediğini vurguluyor Kozan Selçuk Erkan ve sözlerini şöyle tamamlıyor: “Ayrıca yepyeni bir oyuncu olarak keşif ve karakol görevi yapacak SİDA'larımız denkleme giriyor. SİDA’larımıza ilk görev olarak ‘keşif, gözetleme ve karakol’ faaliyeti seçilmesi tesadüf değil. SİDA’larımızın en önemli görevlerinden biri denizdeki patlayıcı yüklü asimetrik insansız sistemleri engellemek olacaktır. Ülkemizi sadece bu tehdide çözümü olan değil dünyaya çözümü satacak ülke olarak görmemiz gerek. Bu arada kamikaze botları engellemek için teknolojik çözüm üreten Türkiye’nin ‘kamikaze bot’ üretim becerisinin olmaması işin doğasına ters. Bu konuda sürü halinde görev yapabilen otonom sistemler üretebileceğimizi tüm dünyaya gösterdik. Eminim ki bu sistemlerden çok daha fazlası şu anda geliştiriliyor ve test ediliyordur.”"
355,TUSAŞ'tan dev ihracat,"Türk Havacılık ve Uzay Sanayii (TUSAŞ), Malezya'ya yaklaşık 100 milyon dolar karşılığında 3 ANKA sistemi ihraç edecek.",Savunma,https://www.trthaber.com/haber/savunma/tusastan-dev-ihracat-769931.html,"Türk savunma sanayisi şirketi TUSAŞ, Asya-Pasifik Bölgesi'nin en geniş çaplı savunma fuarlarından olan Langkawi Uluslararası Denizcilik ve Havacılık Fuarı'nda (LIMA 2023) yeni bir ihracat başarısına imza attı. Hava Kuvvetlerinin ihtiyaçları için Malezya Savunma Bakanlığı ile imzalanan sözleşme kapsamında, yaklaşık 100 milyon dolar karşılığında 3 ANKA sistemi ihraç edilecek. Uydu kontrolü yeteneğine sahip ANKA'larda Malezya'nın ihtiyaçlarına özel radarlar kullanılacak. Teslimatların 2 yıl içinde tamamlanması hedefleniyor.    Sözleşme, Faz-1 olarak adlandırılırken, Malezya'nın ANKA tedariki Faz-2, Faz-3 şeklinde devam edecek. ""4,5 yıllık tatlı yorgunluk"" TUSAŞ Yönetim Kurulu Başkan Vekili Ömer Cihad Vardan, AA muhabirine, Malezya ve Endonezya'nın Türkiye ile kardeş ülke olmalarının, siyasi hiçbir problemlerinin bulunmamasının ilişkilere ayrı bir değer kattığını söyledi. Yıllardır ürettikleri ürünleri tanıtarak bu coğrafyalarda kullanılmasını sağlamaya çalıştıklarını dile getiren Vardan, şöyle konuştu: ""Çok uğraştı arkadaşlarımız. 4-4,5 yıl gibi bir çalışmanın sonucunda 3 adet ANKA için anlaşmayı imzaladık. Tabii bu, belki çok basit gelebilir 3 ekipman olarak. Ama olayın sonraki boyutuna ve ANKA'ların bu bölge için önemine bakmak lazım. Yurt dışına çıktığınız zaman sadece siz satıcı değilsiniz, sadece siz ürünlerinizi takdim etmiyorsunuz. Büyük bir arenada dünya ülkeleriyle rekabet ediyorsunuz. Bütün bu süreç bizi de 4,5 sene açıkçası yordu ama tatlı bir yorgunluk. Sonucunda bunu imzaya bağlamış olmamız, yaklaşık 100 milyon dolar civarında bir anlaşmayı imzalamış olmamız hepimiz için, bütün ekip için gurur verici oldu. Türkiye adına da önemli bir çalışma. Bununla kalmayacak. Bu, Faz-1 dediğimiz ilk aşama. Bundan sonra devam geleceğini düşünüyoruz."" Terzi usulü İHA Ömer Cihad Vardan, Malezya'nın adalardan oluştuğu için uzun menzilli görüş ve uzun süre havada kalma gibi yetenekler istediğini söyledi.    ANKA'ların çok kabiliyetli olduğunu ve bu isteklere karşılık verebildiğini anlatan Vardan, ""Malezya'ya vereceğimiz İHA'larımız, ANKA'larımız özel radarlarla donatılacak. Bu nedenle teslimat süresi uzuyor. Terzi usulü dediğimiz, spesifik olarak kendi isteklerine yönelik ekipmanlar yapıp veriyor olacağız."" dedi. ""ANKA ile kalmayacak"" Fuar boyunca, başta Malezya Kralı Sultan Abdullah Şah olmak üzere, üst düzey yöneticilerin TUSAŞ standını ziyaret ettiklerini belirten Vardan, Malezya Kralının TUSAŞ'ı da ziyaret ettiğini ve kendilerini çok iyi tanığını vurguladı. Vardan, şunları kaydetti: ""Münasebetlerimiz sadece ANKA'larla kalmayacak. HÜRJET ile de ilgilendiklerini biliyoruz. HÜRJET'in ilk uçuşunu yapmış olması ve 2 yıl içinde de envantere girecek olması bizi kapıyı açar duruma getirdi. ANKA'ları çeşitlendirip sayılarını artırma arzumuzun yanında HÜRJET'leri de takdim etme arzumuz var. Kral kendisi de söyledi ziyaretinde. KAAN'ımızla da ilgileniyor. Kendisi de pilot. GÖKBEY'imizle ilgili bize bir yer ayarlıyorlar burada. GÖKBEY'i burada monte etmek, yapmak istiyorlar. Bunlarla ilgili bir çalışmamız var. Aslında biz sadece satan durumunda olmak istemiyoruz. Yani şirket stratejisi olarak baktığımızda biz bunu el ele, kol kola birlikte nasıl yapabiliriz, kazan-kazan prensibini nasıl geliştiririz çalışmalarını yapmaya gayret ediyoruz."" Malezya'da 102 TUSAŞ personeli Dünyanın birçok yerinde olduğu gibi Malezya'da da TUSAŞ ofisi bulunduğuna işaret eden Vardan, ofiste 96'sı mühendis 102 kişiyi istihdam ettiklerini söyledi. HÜRJET'in uçuş kontrol bilgisayarını Malezya'da yaptıklarını anlatan Vardan, benzer uygulamalarla farklı ülkelerdeki ofislerini projelerin bir parçası haline getirdiklerini söyledi.    Vardan, şu değerlendirmelerde bulundu: ""Sonuçta da bu ürünler tamamlandığında bunları kullanma imkanı da o derece artmış oluyor. Genel prensibimiz hep bu. Bunu Malezya'da önümüzdeki günlerde başaracağımıza inanıyoruz ki zaten ofisimiz, mühendislerimiz çalışıyor. İlk anlaşmayı imzalamış olmakla beraber adımlar yavaş yavaş gidiyor. Maratona bile başlarken ilk adımı atacaksınız. Bu, hep uzun soluklu bir süreç. Umarım TUSAŞ ve ülkemiz adına başarılı günleri göreceğimiz süreç olacak."" Fuara 18 Türk firmasının katıldığına işaret eden Vardan, şöyle konuştu: ""Belki başka ülkelerin onlarca yıllar süresinde yapacakları işleri biz 10 senenin de altında yaparak büyük başarılara imza atıyoruz. Bütün bunlar öncelikle bir vizyon meselesi. Sayın Cumhurbaşkanı'mızın getirmiş olduğu vizyon, liderlik ve bu projeleri desteklemiş olması bütün bu ekosistemin oluşmasına vesile oluyor. Çünkü bizim insanımızın kabiliyeti var. Bunlara bir yön vermek, ortaya çıkartmak, bir hedefe doğru yönlendirmek önemliydi. O hedefleri ortaya koyduğunuz zaman KAAN'lar, HÜRJET'ler ortaya çıkıyor. Bu ekosistem, güzel güzel oluşmaya başladı. İnşallah çok daha iyi günler göreceğiz diye ümit ediyorum."""
356,Konumlama sistemi alıcısı Kaşif entegreli HGK-84 tam isabet hedefte,"TÜBİTAK SAGE’nin geliştirdiği yerli ve milli küresel konumlama sistemi alıcısı KAŞİF, HGK-84'e (Hassas Güdüm Kiti) entegre edildi. TÜBİTAK yerli teknoloji ile geliştirilen o hassas vuruşun görüntülerini paylaştı.",Savunma,https://www.trthaber.com/haber/savunma/konumlama-sistemi-alicisi-kasif-entegreli-hgk-84-tam-isabet-hedefte-769822.html,"Akıllı mühimmatta bir viraj daha dönüldü… TÜBİTAK SAGE üretimi KAŞİF’in entegre edildiği Hassa Güdüm Kiti hedefini başarıyla vurdu. Türkiye, sapma değeri sadece birkaç santimetre olan bu atışla dünyada az sayıda ülkenin yapabileceği bir işe imza attı.

Atış videosunun yer aldığı paylaşımda, ""Yerli ve milli küresel konumlama sistemi alıcısı KAŞİF entegreli HGK 84 tam isabet hedefte"" ifadelerine yer verildi.

TÜBİTAK SAGE paylaşımında, ""Vuruş kabiliyetinde yüksek SAGE hassasiyeti"" başlığını kullandı. Ayrıca ""Alt bileşen millileştirme çalışmalarımızla savunma sanayiimiz daha güçlü, daha bağımsız"" denildi. TÜBİTAK SAGE güdüm kitlerinde ve kit alt sistemlerinde çığır açan bir seviyeye geldi. 5 ila 6 santim sapma ve mühimmatla hedefi vurabilme kabiliyetine, dünyadaki bir kaç ülke sahip."
357,"ASELSAN'dan 17,6 milyon dolarlık yeni iş sözleşmesi","ASELSAN, BAYKAR Makina firmasıyla 17,6 milyon dolarlık yeni iş sözleşmesi imzaladığını duyurdu.",Savunma,https://www.trthaber.com/haber/savunma/aselsandan-176-milyon-dolarlik-yeni-is-sozlesmesi-769653.html,"ASELSAN yeni iş sözleşmesine ilişkin detayları Kamuyu Aydınlatma Platformu'nda (KAP) açıkladı. Açıklamada, ""ASELSAN tarafından BAYKAR Makina firmasından 17 milyon 550 bin dolar tutarında Elektro Optik Sistem teslimatlarına yönelik bir sipariş alınmıştır. Sipariş kapsamında teslimatlar 2023-2024 yıllarında yapılacaktır."" ifadeleri yer aldı."
358,Tayfun'un ikinci atışı: Uzay yolculuğu için de çok kritik,"Türkiye’nin ilk kısa menzilli balistik füzesi Tayfun’un ikinci test atışı da başarıyla gerçekleşti. Ankara’nın elini son derece güçlendirecek olan balistik füzeler aslında ülkemizin uzay yolculuğu için de kritik. Balistik füzeler motor, menzil, güdüm gibi bileşenlerin teknolojisi uzaya gönderilecek roketler için çok değerli.",Savunma,https://www.trthaber.com/haber/savunma/tayfunun-ikinci-atisi-uzay-yolculugu-icin-de-cok-kritik-769617.html,"Rize-Artvin Havalimanı açıldığından bu yana piste tekerlek koyan uçaklardan ziyade ev sahipliği yaptığı testlerle adını duyuruyor. Hatırlanacağı üzere, ülkemizin ilk kısa menzilli balistik füzesi olan Tayfun’un ilk atışı Ekim 2022’de buradan yapılmıştı. Takvimler değişse de mekan değişmedi ve Tayfun’un ikinci test atışı da geride bıraktığımız gün Rize-Artvin Havalimanı’nda başarıyla yapıldı.
Bu atışın neden önemli olduğuna geleceğiz ama öncesinde balistik füzenin ne olduğu, Türkiye’nin bu yol haritasıyla neleri hedeflediği gibi temel soruların yanıtı verelim.   Balistik füzeler neden önemli? Balistik füzeyi en genel haliyle ‘ateşlendikten sonra çoğunlukla atmosferin dışına çıkan, burada sürtünme olmamasından yararlanan, akabinde yeniden yörüngeye girerek buradaki yerçekimi etkisiyle yüksek hızlara ulaşarak hedefine yönelen mühimmat’ şeklinde yorumlamak mümkün. İşte bu noktada dikkat edilmesi gereken bir diğer husus öne çıkıyor… Çünkü balistik füzeler yeniden yörüngeye girip hızlandıkları andan itibaren çok kısa sürede hedefe ulaşıyor. Bu durum tespit edilseler dahi imha edilmeleri için karşı tarafın yeteri kadar süresi olmamasını beraberinde getiriyor ve hedef başarıyla imha ediliyor. Burada bir parantez açalım ve balistik füzelerin bu nedenle uzayda tespit edilmesi konusunda ABD, Rusya başta olmak üzere çok az sayıda ülkenin kendi teknolojilerini geliştirdiği bilgisini paylaşalım. Uzayda tespit edilen balistik füzeler, anti balistik füzelerle imha edilebiliyor.    Balistik füzeler genel olarak Kısa Menzilli Balistik Füze (SRBM), Orta Menzilli Balistik Füze (MRBM), Uzun Menzilli Balistik Füze (IRBM), Kıtalararası Balistik Füze (ICBM) ve Denizaltıdan Atılan Balistik Füze (SLBM) olmak üzere 5 sınıfa ayrılıyor. 300 kilometren kısa menzilli balistik füzelere de Taktik Balistik Füze deniliyor. Türkiye’nin daha önce menzilini 280 km olarak duyurduğu BORA isimli taktik balistik füzeye sahip olduğu biliniyor.   Sinop yerine Rize’nin seçilmesi ne anlama geliyor? Türkiye’nin füze testlerini genelde Sinop açıklarında yaptığı biliniyor. Ancak Tayfun için seçilen adresin Rize olması tesadüf değil. Bu seçimin temelinde Tayfun’un sahip olduğu yüksek menzil var. Sinop’dan atılacak bir füzenin Karadeniz’deki başka bir ülkenin hava sahasına girme ihtimali nedeniyle atışın Rize’den gerçekleştiği üzerinde duruluyor. Kısa menzilli balistik füzeler 300 ila 1000 kilometre aralığında bir menzile sahip oluyor. Tayfun’un menzili ile ilgili elimizde net bir bilgi bulunmuyor ancak 300 kilometreden yüksek bir menzile sahip olduğu aşikar.    Türkiye’nin uzay yolculuğu için de çok kritik Tayfun füzesinde hemen herkes atış görüntüsüne ya da belki de bir süre sonra duyurulacak olan menzil başta olmak üzere kimi teknik verilere odaklansa da aslında arka planda çok daha büyük ve önemli bir fotoğraf göze çarpıyor. Türkiye’nin halihazırda devam eden bir uzay programı var. Cumhuriyetin 100'üncü yılında uzaya Türk vatandaşı göndermek, Ay’a sert iniş yapmak, uzaya bölgesel konumlama ve zamanlama sistemi kurmak, uzaya bağımsız şekilde erişmek için uzay limanı kurmak akla ilk gelen hedefler. İşte bu noktada elinizde uzaya gidebilecek yetenekte araçlar olması en kritik açmazlardan biri. Çünkü araç olmadan hedeflere başkasına bağımlı kalmadan ulaşabilmek neredeyse imkansız.   Tayfun gibi atmosfer dışına çıkabilen füzelerin geliştirilmesine bu noktadan bakmak aslında madalyonun diğer yüzünü anlayabilmek adına çok değerli. Çünkü bu füzelerde geliştirdiğiniz altyapıyı uzay çalışmalarınızda kullanabilir ya da uzay çalışmaları için geliştirdiğiniz yeni ve yüksek teknolojileri balistik füzeleriniz için uygulayabilirsiniz. İşte bu nedenle buralarda kullandığınız motor, itki sistemi, güdüm, yakıt ve diğer bileşenleri bu gözle değerlendirmek gerekiyor.   Tayfun’un ikinci testi nasıl okunmalı? Yeniden Tayfun’a dönecek olursak ikinci testle ilgili de bazı muhtemel yaklaşımlardan da bahsedebiliriz. Genelde ülkeler bu tür füzeleri birden fazla kez test ediyor. Roketsan, 7 ay gibi kısa bir zaman dilimi içinde ikinci atışı gerçekleştirdi. Resmi olarak kamuoyuna duyurulmadığı için iki test arasındaki farkları bilmek pek mümkün değil. Ancak bu durum süreçle ilgili fikir yürütmemize engel değil. İkinci testte belki daha uzak bir menzil denenmiş olabilir, güdüm, motor, aviyonik bazı sistemler için yeni değerlere ulaşılmış olabilir. Bunların hepsi mümkün. Tayfun’a harp başlığı eklendiği günler ve bir hedefi imha ettiği anlara dair görüntüler pek de uzak olmayabilir.   Türkiye’nin caydırıcılığı için neden önemli? Son bir not Tayfun ile Ankara’nın diplomasi masasında kazanması muhtemel pozisyona… Bu tür füzeler son derece stratejik. Haliyle sahip olan ülkenin elinde ciddi bir koz anlamına geliyor. Türkiye’nin çevresinde balistik füze sahibi olan çok sayıda ülke var. Yunanistan, Ermenistan, İran, Suriye gibi ülkeler de listede. Ancak Ankara’yı bu noktada ayıran önemli bir husus var. Türkiye, balistik füzesini kendi imkanlarıyla geliştirdi. İran’ı saymazsak diğer saydığımız tüm ülkelerin bu teknoloji için tamamen dışarı bağımlı olduğunu unutmamak gerek. "
359,Türkiye'nin savunma ürünleri Malezya'da görücüye çıktı,"Türk savunma sanayisi firmaları, yeni işbirliği ve ihracat fırsatları için Malezya'daki Langkawi Uluslararası Denizcilik ve Havacılık Fuarı'na (LIMA 2023) katıldı.",Savunma,https://www.trthaber.com/haber/savunma/turkiyenin-savunma-urunleri-malezyada-gorucuye-cikti-769335.html,"Langkawi Adası'nda 27 Mayıs'a kadar sürecek fuar, açılış seremonisinin ardından başladı. Malezya Savunma ve Ulaştırma bakanlıkları tarafından desteklenen ve bu yıl 16'ncısı düzenlenen LIMA Fuarı, Asya-Pasifik Bölgesi'nin en geniş çaplı savunma fuarlarından biri olma özelliği taşıyor. Türk savunma sanayii 18 firmayla boy gösteriyor İlki 1991 yılında düzenlenen ve her iki yılda bir yapılan fuara ikinci kez katılan Türkiye, etkinlikte Cumhurbaşkanlığı Savunma Sanayii Başkanlığı ile Türkiye Savunma ve Havacılık Sanayii İhracatçıları Birliğinin yanı sıra 18 Türk savunma sanayii firmasıyla boy gösteriyor. Fuar süresince ASELSAN, ASFAT, DEARSAN, DESAN, HAVELSAN, KaleKalıp, Koç Defence, METEKSAN Savunma, MİLSOFT, Makine ve Kimya Endüstrisi AŞ, ROKETSAN, Sarsılmaz, STM, TAIS, TEI, Türk Havacılık ve Uzay Sanayii, TİMSAN ve TİTRA ürünleri ile hizmetlerini tanıtacak. Açılış töreninin ardından başta Malezya olmak üzere katılım sağlayan ülkelerden heyetler, Türk heyet ve firmalarıyla çeşitli görüşmeler gerçekleştirdi. Malezya güvenlik güçleri için çeşitli çözümler sunan Türk firmaları, bu görüşmelerle bölgede yeni sorumluluklar üstlenmeyi hedefliyor. Türk savunma sanayisi firmaları fuar boyunca insanlı/insansız çeşitli kara ve hava araçları, deniz sistemleri, silah sistemleri, elektronik sistemler, mühimmatlar, simülatörler, lojistik destek ürünleri ve savunma hizmetlerinin tanıtım ve sunumlarını yapacak. Fuarda statik alanda birçok hava ve deniz aracı sergilenecek, çeşitli uçuş gösterileri de gerçekleştirilecek."
360,Yerli balistik füze Tayfun ikinci kez ateşlendi,Türkiye'nin yerli balistik füzesi Tayfun'un 2. test atışı Rize-Artvin Havalimanı'ndan başarıyla gerçekleştirildi.,Savunma,https://www.trthaber.com/haber/savunma/yerli-balistik-fuze-tayfun-ikinci-kez-ateslendi-769333.html,"Rize-Artvin Havalimanı tarihi günlerinden birini daha yaşadı. Roketsan tarafından geliştirilen Tayfun ‘Kısa Menzilli Balistik Füze’ (SRBM) sisteminin ikinci test atışı yine bu bölgeden gerçekleştirildi. Havalimanı ve çevresinde test atışı öncesinde geniş güvenlik önlemleri alındı. Tayfun Kısa Menzilli Balistik Füze sisteminin test atışı, saat 06.44'te bölgeden gerçekleştirildi. Atış sorunsuz tamamlandı. Tayfun'un test atışı, Rize-Artvin Havalimanı'ndan 18 Ekim 2022'de de gerçekleştirilmişti. Savunma Sanayii Başkanı İsmail Demir de, sosyal medya hesabından test atışına ilişkin paylaşımında, ""TAYFUN füzemizin yeni test atışını başarılı şekilde gerçekleştirdik. Başta ROKETSAN olmak üzere emeği geçen herkesi tebrik ediyorum."" ifadelerini kullandı.    Menzili 561 kilometre Öte yandan, Cumhurbaşkanı Recep Tayyip Erdoğan, geçtiğimiz yıl kasım ayında Tayfun'un menzilinin 561 kilometre olduğunu, menzilin daha artırılacağını açıklamıştı. Balistik füzeler neden önemli? Muharebe sahası için büyük öneme sahip balistik füzeler, genellikle denizden/denizaltıdan karaya veyahut karadan karaya atılıyor. Ateşlendikten itibaren parabol bir yörünge izliyor ve çoğunlukla atmosferin sınırını aşarak uzaya çıkıyor. Akabinde ise tekrar yörüngeye girip, yer çekiminden ötürü elde ettikleri o yüksek hızla hedeflerine yöneliyor. Balistik füzelerin imha edilmesi, atmosfere girdikten sonra elde ettikleri hız sebebiyle çok zor. Bu sebepten ötürü uzayda, yani hedef yönelmeden önce imha edilmeleri gerekiyor. Bunun için de anti-balistik füzeler mevcut ancak onlar da çok yüksek birim maliyete sahipler. Ayrıca uzayda imha edilmeleri için çok gelişmiş sensör ağı gerekiyor. ABD ve Rusya başta olmak üzere oldukça az ülke anti-balistik füze teknolojisine sahip.    Test neden Sinop yerine Rize’den yapıldı? Türkiye’nin uzun menzilli füze testleri için bugüne kadar ağırlıklı olarak Sinop’un kullanıldığını biliyoruz. Ancak bu kez test Rize’den yapıldı. Bu durumun TAYFUN’un menziliyle ilgili olduğu değerlendiriliyor. Çünkü Sinop’tan bu denli uzun menzilli bir füze atılması Ukrayna ya da Rusya’nın hava sahasına girmek anlamına geliyor. Rize’den ateşlenen bir füzede ise bu risk ortadan kalkmış oluyor. Türkiye’nin böyle bir füzeye sahip olması ne anlama geliyor? Türk Silahlı Kuvvetleri envanterinde halihazırda TAYFUN’un muadili bir füze bulunmuyor. Daha önce de hiç bulunmadı. SRBM sınıfındaki bir füze, özellikle Türkiye'nin Batı ve Doğu bölgelere yönelik caydırıcılığı açısından stratejik öneme sahip. "
361,'Çakır' ateşlendi Fransa’nın tekeli kırıldı,"Türkiye geçtiğimiz hafta bir insansız hava aracından seyir füzesi ateşleyebilen ilk ülke oldu. Arka planda kritik bir detay daha var. Çakır’ın üzerindeki füze motoru da tamamen yerli ve milli imkanlarla geliştirildi. Bu hamle ile Türkiye, füze motoru konusunda adeta bir tekel konumda olan Fransa’ya alternatif olabileceğini de gösterdi.",Savunma,https://www.trthaber.com/haber/savunma/cakir-ateslendi-fransanin-tekeli-kirildi-769126.html,"Son dönemlerde Türkiye’nin bir numaralı gündemi seçimler… Bu nedenle kimi alanlarda yaşanan kritik gelişmelerin değeri belki de yeterince anlaşılmıyor. Savunma sanayii bunlardan biri. Yerli/milli savunma sanayiinin belki de en hızlı dönemine şahitlik ettiğimiz bu süreçte yaşanan kimi ilkler üzerinde daha fazla durulmayı hak ediyor. Son örnek geçtiğimiz günlerde yaşanan SİHA’dan seyir füzesi atışı… ROKETSAN imzalı Çakır füzesi AKINCI SİHA’dan ateşlendi ve böylece Türkiye dünyada seyir füzesini insansız hava aracından ateşleyen ilk ülke oldu.   Her ne kadar bu olayda füze ve insansız hava aracına odaklanılsa da aslında arka planda kritik bir detay daha var. Çakır füzesi test atışı sırasında tamamen yerli/milli imkanlarla geliştirilen bir füze motoruyla hedefine süzüldü. Daha net bir ifadeyle Türkiye, milli insansız hava aracından milli motorla çalışan milli bir füze ateşledi. Peki, bu neden önemli, gelecek dönem için nasıl mesajlar taşıyor? Sürecin detaylarına yakından bakalım…   Seyir füzesi kullanımı artıyor Öncelikle genel bir fotoğraf ortaya koyakta fayda var. Seyir füzeleri yakın bir geçmişe kadar oldukça stratejik ve gerekli olduğu haller dışında pek de kullanılmayan ürünlerdi. Pahalı ve stratejik olmaları bu noktada anahtar kelime. Ancak zaman içerisinde gelişen teknoloji hem bazı bilgilere erişimi kolaylaştırdı hem de maliyetleri düşürdü. Bugün geldiğimiz noktada ‘düşük maliyetli, çabuk üretilebilen, kolay harcanabilir’ seyir füzesi ihtiyacı üst seviyeye çıktı ve ülkeler de buna göre pozisyon aldı.   Çakır füzesi neden önemli? Çakır da yukarıda saydığımız özellikleri taşıyan bir seyir füzesi. Türkiye’nin elinde hali hazırda kendi imkanlarıyla ürettiği SOM ve Atmaca gibi seyir füzeleri de var. Ancak Çakır onlara göre çok daha ucuz ve sahip olduğu kimi özellikler onun pek de geride kalmayacak stratejik bir ürün olduğunu gösteriyor. Geçtiğimiz yıl mart ayında lansmanı gerçekleşen Çakır aslında üzerine uzun uzun konuşulabilecek bir füze. Hatta bir füze ailesi… Toplamda birden fazla grupta 8 farklı füzeyi içeren 150+ kilometre menzilli Çakır füze ailesi ile birçok güvenlik biriminin ihtiyacı eşzamanlı karşılanabilecek. Gemisavar füzesi, elektronik harp füzesi, seyir füzesi, sürü sensörlü seyir füzesi gibi gruplardan oluşan Çakır füze ailesi hem kuvvet komutanlıkları hem de Milli İstihbarat Teşkilatı için çok değerli bir kazanım.   Kağıt üzerindeki sayısal verileri bir kenara bırakıp objektifimizi harp sahasına çevirdiğimizde de Çakır’ın önemini anlayabiliyoruz. Normalde seyir füzeleri savaş uçaklarından atılıyor. Bir savaş uçağının maliyeti, pilotun can güvenliği riski, muhtemel bir pilot ya da uçak kaybında yerine yenisinin konabilmesi çok uzun süreli ve maliyetli işler. Gelecek yıl envantere girmesi beklenen Çakır’ın insansız hava-kara-deniz platformlarından atılabileceği gerçeğinden yola çıkarsak Ankara hem yukarıda saydığımız riskleri en aza indiren hem de çevresindeki ülkelere karşı son derece caydırıcı bir mühimmata kavuşmuş oluyor.   Motor detayı gözden kaçmamalı Sinop’ta gerçekleşen Çakır atışında dikkatlerden kaçmaması gereken asıl konulardan biri de füzenin motoru. Çakır o gün tüm bileşenleri yerli/milli imkanlarla geliştirilen füze motoruyla hedefine süzüldü. Türkiye sadece füzeyi üreten değil onun motorunu da üreten bir ülke olduğunu gösterdi. Bu motoru başka füzelerde kullanmak da gayet mümkün. Dünyada bu tarz motorları genelde Fransa tedarik ediyor. Bu durum onları hem tekel konumuna getiriyor hem de bu kartı ambargo kozu olarak kullanmalarının önünü açıyor.
Türkiye, kendi füzesine kendi motorunu taktığında sadece ambargodan kurtulmuş olmuyor. Yüzlerce milyon dolarlık bir piyasaya yeni oyuncu olarak giriyor. Fransa’nın tekelini kırabileceğini gösteriyor.   Tüm bunların yanında savunma sanayiindeki birlikteliklerin uzun yıllar sürdüğü gerçeğini göz önünde bulundurursak belki de yeni müttefikler edinebilmenin taşlarını döşüyor. Çakır’daki füzenin daha büyüğünün geliştirildiği ve bu motorun SOM ile Atmaca’da kullanılacağı bilgisi gelecek dönemler için Ankara’nın yol haritasını da gösteriyor."
362,Yerli havacılık motorları seri üretime hazır,Savunma ve havacılıkta ihtiyaç duyulan mikro jet motorlara yönelik yürütülen çalışmalar kapsamında 100 ve 200 nevtonluk motorları geliştirme çalışmaları başarıyla tamamlandı.,Savunma,https://www.trthaber.com/haber/savunma/yerli-havacilik-motorlari-seri-uretime-hazir-768925.html,"Türkiye'de hava, kara ve deniz platformlarının motorlarının yerli imkanlarla geliştirilmesine yönelik olarak birçok proje sürdürülüyor. Devrezli Makina Mikro Türbin Sanayi de hava araçlarını yurt dışı motor bağımlılığından kurtarmak için mikro bazlı jet motor projeleri yürütüyor. Bu kapsamda 100, 200, 330 nevtonluk motorlar üzerinde çalışan Devrezli Makina, 100 nevtonluk motoru seri üretime hazır hale getirdi. Yurt dışı pazarlar hedeflenerek IG-20 Thunder isimli verilen 200 nevtonluk mikro türbin model motoru ile 150 saat yer testi gerçekleştirildi.    Test sürecinde 5 defa genel bakım yapılan motorda, mekanik parçalarının performansı, yakıt sistemi performansı, pompa sistemleri performansı, itki devir ve ısı testleri, yakıt tüketim performansı, elektronik kontrol sistemi üzerine çalışmalar yürütüldü. Motorun entegrasyon aşamasında doğruluğu ve uçuş güvenirliği sağlanmış bir platform ve aviyonik sistemler kullanıldı. Ağırlığı 2,2 kilogram olan motorun entegrasyonunun tamamlanmasıyla taksi aşamasına geçildi. Bu süreçte pilot ile motor ve platform uyumu test edildi. Taksi süreci toplam 4 saat sürdü.    Akrobasi hareketleriyle limitleri zorlandı Uçuş aşaması için Ankara'da bulunan Orhan Ünsal Hava Parkı tercih edildi ve toplam 4 sorti olacak şekilde 45 dakikalık bir uçuş gerçekleştirildi. Sortilerin içerisinde akrobasi hareketleri yapıldı. Bu sayede motor yüksek g kuvvetlerine maruz bırakılarak mekanik parça dayanımları test edildi. Her sorti için 4 litre yakıt kullanılırken yüksek hız testinde saatte 400 km hıza ulaşıldı. Mevcut sistem ağırlığı, depo sınırı ve aviyonik sistemler (18 kilogram, 4 litre yakıt, 300-400 kilometre/saat hız) göz önünde bulundurularak gerçekleştirilen uçuş sonucunda ortalama 50 kilometre görev menzili hesaplandı.    Yeni motor yolda Devrezli Makina Mikro Türbin Sanayi Genel Müdür Yardımcısı Mustafa Yasin Pehlivanoğlu, bir süredir üzerinde çalıştıkları motor projelerini birer birer seri üretime hazır hale getirmenin mutluluğunu yaşadıklarını söyledi.    Önce 100, ardından 200 nevtonluk motoru tamamladıklarını dile getiren Pehlivanoğlu, şöyle konuştu: ""200 nevtonluk IG-20 Thunder motorumuz mevcut durumu ile birçok havacılık platformunda kullanılabilir seviyededir. Bunun yanında 330 nevtonluk motor geliştirmeye başladık. Bu sene bu motorumuzu da ortaya koymayı hedefliyoruz. Yola ülkemiz ihtiyaçlarını karşılamak için çıktık, öncelimiz bu ama yurt dışındaki potansiyelin de farkındayız. Yurt dışına yerli motor satan ilk firma olmayı hedefliyoruz. Pazarlama aşaması için ilk uçuş ve ortaya çıkacak performans değerleri bizim için önemliydi. Bu aşamayı da başarıyla geride bıraktık. Kendini kanıtlamış motorumuzun seri imalatı için bütçe hazırlıklarına da başlamış olduk."""
363,Milli savaş gemileri Güney Asya'da görücüye çıkacak,"STM, Asya Pasifik bölgesinin en büyük savunma fuarlarından biri olan Langkawi Uluslararası Denizcilik ve Havacılık Fuarı’nda (LIMA) askeri deniz platformlarını Güney Asya ülkeleri ile buluşturacak.",Savunma,https://www.trthaber.com/haber/savunma/milli-savas-gemileri-guney-asyada-gorucuye-cikacak-768776.html,"STM, Asya Pasifik bölgesinin en büyük savunma fuarlarından biri olan Langkawi Uluslararası Denizcilik ve Havacılık Fuarı’nda (LIMA) askeri deniz platformlarını Güney Asya ülkeleri ile buluşturacak. LIMA Fuarı, Malezya'nın Langkawi adasındaki Mahsuri Uluslararası Fuar Merkezi’nde 23-27 Mayıs tarihleri arasında gerçekleştirilecek. 6 farklı deniz projesi görücüye çıkarılacak Türk Deniz Kuvvetleri başta olmak üzere, Ukrayna ve Pakistan Donanması için su üstü ve sualtı platformları inşa eden STM, 6 farklı deniz projesini Malezya’da görücüye çıkaracak. Türkiye’nin ilk milli korvet projesi MİLGEM Ada Sınıfı, Türkiye’nin ilk milli fırkateyn projesi İ Sınıfı Fırkateyn, Pakistan Donanması için inşa edilen Denizde İkmal Tankeri (PNFT), STM standında yerini alacak. STM’nin kendi öz kaynakları ile başlattığı, Türkiye’nin ilk küçük boyutlu milli denizaltı projesi STM500, sürat-manevra gücü yüksek, satıhtan satıha güdümlü mermilerle hücum geliştirebilen STM MPAC Hücumbotu ve sahil güvenlik gemisi CG-3100 fuarda katılımcıların beğenisine sunulacak. ""Denizcilik alanında yeni iş birliklerine imza atmak istiyoruz"" Açıklamada görüşlerine yer verilen STM Genel Müdürü Özgür Güleryüz, Güney Amerika’dan Uzak Doğu’ya, 20’den fazla ülkede iş birlikleri, ihracat ve iş geliştirme faaliyetleri yürüttüklerini kaydetti. Güleryüz, şu değerlendirmelerde bulundu: ""Donanmaların su üstü ve denizaltı platformlarının, daha efektif görevler yapması için tasarım, inşa ve modernizasyon faaliyetleri kapsamında, ihtiyaca özel özgün ve esnek mühendislik çözümler üretiyoruz. Ülkemiz savunması için çıktığımız yolda, bugün mühendislik tecrübelerimizi ve teknolojilerimizi dost ve kardeş ülkelere de aktarıyoruz. Güney Asya’nın önemli fuarlarından olan ve bu yıl 16.’sı düzenlenecek LIMA’da da, son derece modern tasarımlara sahip askeri gemilerimizle yerimizi alacağız. Dost ve kardeş ülke Malezya’nın denizlerdeki tüm ihtiyaçlarını, modern platformlarla hızlı şekilde karşılayabilecek tecrübe, mühendislik ve teknolojiye sahibiz. Asya Pasifik bölgesinde özellikle denizcilik alanında yeni iş birliklerine imza atmak istiyoruz."""
364,Zırhlı araçlara yönelik geliştirilen mini uydu sistemi 'Vuran'a entegre edildi,"Zırhlı araçlara yönelik geniş bantlı mini uydu sistemi geliştirme projeleri başarıyla sonuçlandı. Projeyle, değiştirilebilir bant genişliklerinde, yerli frekans atlamalı askeri ve sivil modemle çalışan mini uydu sistemi geliştirildi ve Vuran aracına entegre edildi.",Savunma,https://www.trthaber.com/haber/savunma/zirhli-araclara-yonelik-gelistirilen-mini-uydu-sistemi-vurana-entegre-edildi-768772.html,"Cumhurbaşkanlığı Savunma Sanayii Başkanı (SSB) İsmail Demir,  konuya ilişkin sosyal medya hesabından yaptığı paylaşımda şu ifadelere yer verdi: ""Zırhlı araçlara yönelik geniş bantlı mini uydu sistemi geliştirme projemiz başarıyla sonuçlandı. Projeyle değiştirilebilir bant genişliklerinde, yerli frekans atlamalı askeri ve sivil modemle çalışan mini uydu sistemi (SOTM) geliştirildi ve Vuran aracına entegre edildi."" SSB'den yapılan açıklamaya göre de proje kapsamında geliştirilen Zırhlı Araç Üzeri Mini Uydu Antenli Haberleşme Sistemi (ZIRH-UHS), hareketli kara platformlarıyla yer istasyonu arasında Ku-Bant üzerinden çift yönlü haberleşme sağlıyor. Sistem şu birimlerden oluşuyor: ""- 12 inç Ku-Bant SOTM (Satcom-On-the-Move) Anten Birimi - DVB Modem - Frekans Atlamalı (NATO STANAG 4606 Sürüm 3 Uyumlu) EPM Modem."" SOTM Anteni On-Road ve Off-Road arazi tiplerinde uydu takibi ve INS birimlerinden aldığı eksen hareketlerine göre stabilizasyon yapabiliyor. Demo ve test faaliyetleri sırasında TÜRKSAT uyduları vasıtasıyla 4x4 Zırhlı Kara Aracı BMC Vuran üzerinde yapılandırılan Kara Aracı Uydu Haberleşme Birimi (K-UHB) ile merkez olarak yapılandırılan Merkez Uydu Haberleşme Birimi (M-UHB) arasında çift yönlü olarak farklı yol ve arazi şartlarına sahip (Off-Road ve On-Road) test güzergahlarında şu faaliyetler gerçekleştirildi: ""- 4 araç-içi ve araç-dışı kamera görüntüsünün canlı aktarımı - Görüntülü görüşme - Sesli görüşme - Yazılı mesaj - Sesli mesaj - Şifreli ve şifresiz dosya transferi - Canbus üzerinden alınan zırhlı araca ait anlık sensör verileri (uzun far, kısa far, sis farı, sinyal, mayın kilitleri kemer ikaz, hız, motor devri, vites bilgisi)."""
365,"SSB'nin ""Kalfa Programı""na başvurular başladı","Savunma Sanayii Başkanlığı'nın (SSB), üniversitelerin mühendislik ve temel bilimlerinden mezun olan gençlere yönelik olarak ""Kalfa Programı""na başvurular başladı.",Savunma,https://www.trthaber.com/haber/savunma/ssbnin-kalfa-programina-basvurular-basladi-768588.html,"SSB bünyesindeki Savunma Sanayii Akademi koordinasyonu ile Kalfa Programı tanıtım töreni düzenlendi. Törene Cumhurbaşkanlığı Savunma Sanayii Başkanı İsmail Demir, Yükseköğretim Kurulu (YÖK) Başkanı Prof. Dr. Erol Özvar, Çalışma ve Sosyal Güvenlik Bakan Yardımcısı Lutfıhak Alpkan, İŞKUR, savunma sanayisi firmaları, araştırma enstitüleri ve üniversitelerden temsilciler katıldı. Depremzede gençlere öncelik verecek Törende konuşan Demir şu değerlendirmede bulundu: ""Üniversitelerin mühendislik ve temel bilim fakültelerinden yeni mezun olmuş veya lisans mezuniyetinden sonra en fazla 2 yıl geçmiş ve 27 yaşından gün almamış gençlerimizi Kalfa'ya bekliyoruz. Kalfa Programı'mız bu yıl depremzede gençlerimize öncelik verecek. İŞKUR'un desteğiyle programa kabul edilen depremzede gençlerimize aylık 23 bin lira tutarında bir eğitim desteği sağlayacağız."" Başarılı gençler sektörde istihdam edilecek Bu gençleri 16 hafta yerine 12 haftalık hızlandırılmış, ""Kalfa Afetzede Özel"" adını verdikleri yoğun bir eğitim programına dahil edeceklerini belirten Demir, programı başarıyla bitiren gençleri sektörde istihdam edeceklerini bildirdi. Demir, programa dahil olacak gençlere ""yetkinlik karnesi"" vereceklerini aktararak ""Hem SSB hem de YÖK ve İŞKUR’dan onaylı olacak olan bu sertifika gençlerimizin diplomalarına da bir kaldıraç etkisi yapacaktır."" ifadesini kullandı. YÖK Başkanı Özvar da Kalfa Programı kapsamında üniversitelerden mezun olan gençlerin yetiştirilerek savunma sanayisine nitelikli insan kaynağı olarak kazandırılmasını hedeflediklerini belirtti. 40 alanda 300'ün üzerinde eğitim gerçekleştirilecek ASELSAN, Havelsan, Roketsan, SSTEK, STM, TEI, TUSAŞ ve TR Eğitim ve Teknoloji AŞ destekleri ile içerikleri ortaklaşa belirlenen eğitimler; ""Hazırlık-Oryantasyon"", ""Temel Eğitim"" ve ""Alana Yönelik Teknik Eğitim"" olmak üzere toplam 3 modülden oluşuyor. Bu modüllerin yanı sıra katılımcılar gerçek projeler üzerinde de vaka analizleri yapacak ve paydaş firmaların atölyelerinde uygulamalı eğitimler alacaklar. Kalfa Programı kapsamında, 16 sosyal alan ve 24 teknik alan olmak üzere toplam 40 alanda 300'ün üzerinde eğitime ait özgün müfredat gençler ile buluşacak. YÖK ile yapılan işbirliği ile üniversitelerde görevli akademisyenler de programda eğitmen olarak yer alabilecek. Program çerçevesinde alınan eğitimlerin öğrencilerin yüksek lisans ve doktora programlarında kredi olarak sayılmasına yönelik çalışmalar ise devam ediyor. Program başvuruları, bugün başlarken adaylar müracaatlarını ""www.vizyonergenc.com"" adresinden yapabilecek."
366,Ankara'nın dış politikada yeni anahtarı: Savunma sanayii projeleri,"Milli savunma sanayii projelerinde her ne kadar temel tartışmalar sürecin askeri boyutunda ilerlese de aslında bu gelişmeler Türkiye için ‘politika yapıcı’ unsura da dönüşebilir. Uzmanlara göre, doğru adımlar atılırsa bu alanlarda kurulan işbirliklerinin Ankara için uzun süreli stratejik kazanımlar sağlaması uzak bir ihtimal değil.",Savunma,https://www.trthaber.com/haber/savunma/ankaranin-dis-politikada-yeni-anahtari-savunma-sanayii-projeleri-767921.html,"Türkiye’nin en önemli gündem maddesi hiç şüphesiz seçimler… Geçtiğimiz hafta yerli/milli savunma sanayiinde açıklanan çok önemli projelerden bazılarının bu dönemde ‘arada kaynamasının’ sebeplerinden biri de bu. Geldiğimiz nokta itibariyle milli savunma sanayiinde verilen müjdeler ve açıklanan projelerde teknik veriler üzerinden bilhassa sürecin askeri boyutuna dikkat çekiliyor. Bu veriler tabi ki son derece önemli. Ancak madalyonun diğer yüzünde sürecin belki de en az askeri boyutu kadar değerli, belki kimi alanlarda onun dahi önüne geçebilecek bir başka gerçeklik var. Yerli/milli imkanlarla üretilen askeri sistemler ve platformların Ankara’nın nüfuz gücüne etkisi... Daha net bir ifadeyle, savunma sanayii ürünlerinin bir dış politika yapım aracı olarak öne çıkma ihtimali.   KAAN bir savaş uçağının çok daha ötesinde mi? Son bir aya hızlıca göz attığımızda, ismini bundan sonra Kaan olarak anacağımız Milli Muharip Uçak’ın düşük hızda taksisi, Hürjet’in ilk uçuşu, Kızılelma’nın testlerinin art arda tamamlanması ve Tayfun, Cenk başta olmak üzere füze sistemlerinde yaşanan gelişmeler akla ilk gelenler. Bahsi geçen platformlarla ilgili teknik/askeri açıdan pek çok yorum yapıldı. Ancak haberin başında da belirttiğimiz üzere biz bu kez sürecin farklı bir noktasına bakacak ve söz konusu gelişmelerin Ankara’nın dış politikasına nasıl katkılar sağlayabileceği sorusunun yanıtını arayacağız. Tabi bu sorunun cevabını ararken Türkiye’nin Libya politikasını, Afrika’daki kimi ülkelerle derinleşen iş birliğini ve Karadeniz ya da Doğu Akdeniz’de sürekli yüksek tansiyonu da göz önünde bulunduracağız...   Milli platformlar politika yapıcı olabilir mi? Savunma politikaları uzmanı Arda Mevlütoğlu ile Türkiye’nin büyük bir atılım gösterdiği savunma sanayii ürünlerinin politik sürece nasıl etki edeceğini konuşmak üzere bir araya geliyoruz. Silah sistemlerinin görevleri, karmaşıklıkları ve maliyetleri nispetinde artan siyasi ve stratejik değerler taşıdığı bilgisiyle başlıyor anlatmaya. Ve güncel bir örnek vererek bu olguya S-400 – F-35 sürecinde tanıklık ettiğimizi anımsatıyor.
İleri teknoloji içeren, karmaşık, kurulum, bakım ve kullanımı için yoğun eğitim, maliyet ve yatırım gerektiren platformlar... Mevlütoğlu’na göre tüm bu saydıklarımız uluslararası ilişkilerde çok farklı işlevler üstlenebiliyor.   TCG Anadolu son derece değerli bir örnek Biz her ne kadar hava platformlarını son dönemlerde daha sık duysak da Mevlütoğlu, TCG Anadolu’nun da güzel bir örnek olduğunu düşünüyor. Bilindiği üzere TCG Anadolu bir deniz piyade taburunu, tüm unsurları ile uzak mesafelere götürebilecek, denizaşırı müşterek harekat gerçekleştirebilecek ve aynı zamanda komuta–kontrol gemisi olarak da işlev görecek bir gemi. “TCG Anadolu bir nevi yüzen askeri üs” diyor Mevlütoğlu ve “Savaş ve askeri harekatlara ilaveten, doğal afet gibi durumlarda yardımların ulaştırılması, yaralı ya da afetzedelerin tahliyesi, yüzer hastane gibi görevler de üstlenebilecek. Askeri boyutta BM ya da NATO şemsiyesi altında yürütülen çok uluslu harekatlara katılarak komuta/kontrol gemisi olarak kullanılması Türkiye’nin uluslararası ortamda etkinliğinin, görünürlüğünün artmasına vesile olacak. Aynı şekilde afet ve acil durumlara müdahalede kullanılması da bir kamu diplomasisi aracı olarak fayda sağlaması anlamına gelecek” görüşünü paylaşıyor.    Çok katmanlı bir dış politika için ‘harekat bağımsızlığı’ şart TCG Anadolu örneğinden savunma sanayiinin dış politika unsuru olarak kullanılması meselesine geliyor Arda Mevlütoğlu. Ulusal savunma sanayiinin geliştirdiği sofistike sistemlerin kullanılması ve harekat sahasında başarı kazanmasıyla Türk Silahlı Kuvvetleri'nin ‘harekat bağımsızlığının’ arttığına dikkat çekiyor. “Harekat bağımsızlığını dar kapsamda sistemlerin üretim, bakım/onarım ve kullanımında yurt dışına bağımlı olmamak şeklinde düşünebiliriz” dedikten sonra devam ediyor: “Tanımı genişletecek olursak bu sistemlere dair harekat konsepti, doktrin, eğitim gibi hususlarda da yurt dışına bağımlı olmamak, milli konsept, doktrin ve müfredat geliştirmeyi de ekleyebiliriz. Artan harekat bağımsızlığı, Türkiye’nin orta ölçek bir bölgesel güç olarak stratejik otonomi elde etmesinin en önemli unsurudur. Biz bu hususun önemini örtülü ve açık ambargolar, silah satışında kullanım ya da konuşlandırma şartları ile çok kez gördük. Türkiye gibi kriz/çatışmalarla çevrili bir coğrafyada ayakta kalabilmek ve çok katmanlı bir dış politika yürütebilmek için harekat bağımsızlığı şart. Ulusal savunma sanayii bu bakımdan bir dış politika enstrümanı olarak hayati bir öneme sahip.” Üretilen platformlar yeni müttefikler kazandırabilir mi? Türkiye’nin yerli/milli imkanlarla savaş uçağı yapabilme iradesi çok değerli. Elbette KAAN daha yolun başında ve gidilmesi gereken çok yol var. Ancak eğer doğru adımlar atılabilirse küresel açıdan nasıl bir etki üreteceği meselesini de şimdiden konuşmak gerekiyor. Örneğin bir savaş uçağı yapabilmek için Almanya-Fransa ortaklığını, İngiltere-Japonya birlikteliğini gördüğümüz bu dönemde Türkiye’nin kendi savaş uçağı için stratejik müttefikler edinip edinmeyeceği konusu tartışılmaya değer. Benzer bir süreci Türk SİHA’larının ihracat sürecinde gördük. Fiyat/performans açısından çok iyi bir sınav veren insansız hava araçları, Ankara’nın diplomasi masasındaki yerini güçlendirmekle kalmadı aynı zamanda farklı coğrafyalarda yeni katmanlar da açtı. Peki, savaş uçağı gibi son derece sofistike bir platformda farklı ülke ya da ülkelerle iş birliği yapmak ne kadar mümkün? Örneğin Türkiye, KAAN için ihtiyaç duyduğu bir alt sistemi kendisi üretebilecek kapasitede olsa dahi başka bir ülkeye paslayabilir mi? Bunun ne gibi sonuçları olur?   Uluslararası işbirliği öne çıkıyor Arda Mevlütoğlu, yeni nesil muharip hava platformlarının geliştirilmesinde maliyet ve risklerin son derece yüksek olduğunu belirtiyor. Bu nedenle artık bu alanda proje yürüten neredeyse tüm ülkelerin çeşitli seviyelerde uluslararası işbirliği modellerine yöneldiğini söylüyor. “En güncel örnekler olarak İngiltere, İtalya ve Japonya’nın Global Combat Air Programme (GCAP), Fransa, Almanya ve İspanya’nın FCAS/SCAF ve tabi ABD’nin öncülüğündeki F-35 Lightning II projelerini sayabiliriz” dedikten sonra devam ediyor: “Bu projeler sadece bir hava aracı tasarım ve üretim faaliyetleri değil aynı zamanda uzun vadeli stratejik programlar. Zira bir muharip uçağın tasarımından hizmete alınmasına ve ömrünü tamamlayıp emekliye ayrılmasına kadar geçen süre 50 yıldan fazla. Bu kadar uzun bir süre sürdürülecek işbirliği için devletler arasında sağlam, öngörülebilir ve istikrarlı bir ilişkinin varlığı şart. Dolayısıyla projede maliyet ve iş payının paylaşımı, bu nedenle sadece endüstriyel bir mesele değil.    Devletler arasında askeri ve sivil bürokrasi, sanayi, akademi ve hatta toplumsal düzeyde yakın iletişim ve işbirliği kurularak ancak uzun vadeli sofistike projeler yürütülebilir. Buradan da, başta Kaan olmak üzere Türk savunma sanayiinin üzerinde çalıştığı büyük projelerin, dış politikadaki bir başka stratejik değerine geliyoruz… Bu gibi projelerde alt sistem, parça ve bileşen geliştirilmesi, üretimi, testi gibi konularda; mühendislik ve danışmanlık hizmetlerinde, bakım–onarım ve yenileme faaliyetlerinde Türkiye’nin dost ve müttefik ülkelerle yapacağı işbirliği ve işbölümü, Türkiye’ye dış politikada yeni manevra alanları ve fırsat pencereleri açabilir. Kurulacak askeri-endüstriyel işbirlikleri ile Türk dış politikasının nüfuz alanı genişletilebilir ve derinleştirilebilir. Bu süreci yönetebilmek için de savunma sanayiini yalnızca bir mühendislik alanı olarak değil, diplomatik, iktisadi, endüstriyel ve kültürel boyutları olan bir bütün olarak değerlendirmek gerekir."""
367,ASELSAN ve TUSAŞ İş Ortaklığı ile SSB arasında yeni sözleşme imzalandı,"ASELSAN ve TUSAŞ İş Ortaklığı ile Savunma Sanayii Başkanlığı arasında Radar ve Elektronik Harp Sistemleri tedariki, aviyonik yazılım geliştirilmesi ve entegrasyonuna yönelik bir sözleşme imzalandı.",Savunma,https://www.trthaber.com/haber/savunma/aselsan-ve-tusas-is-ortakligi-ile-ssb-arasinda-yeni-sozlesme-imzalandi-767624.html,"ASELSAN Elektronik Sanayi ve Ticaret AŞ'nin Kamuyu Aydınlatma Platformu'nda (KAP) yer alan açıklamasında, ""ASELSAN ve TUSAŞ İş Ortaklığı ile Savunma Sanayii Başkanlığı arasında Radar ve Elektronik Harp Sistemleri tedariki, aviyonik yazılım geliştirilmesi ve entegrasyonuna yönelik bir sözleşme imzalanmıştır. Söz konusu sözleşme kapsamında ASELSAN iş payı tutarı 365 milyon 625 bin TL ve 18 milyon 750 bin dolardır"" denildi."
368,TRT Haber TUSAŞ'ta,"Türkiye'den havacılık ve savunma tarihine geçecek adımlar arka arkaya geliyor. Uçmak için gün sayan ANKA-3 ve büyük bir oyun değiştirici olacak milli muharip uçak KAAN hepimizi heyecanlandırdı. TUSAŞ'ta ANKA-3 test pilotu Ahmet Emre Yılmaz ve KAAN'ın baş mühendisi Emre Yaban süreci, hislerini ve gelinen noktayı TRT Haber'e anlattı.",Savunma,https://www.trthaber.com/haber/savunma/trt-haber-tusasta-767169.html,"Bu yazıyı kaleme alırken belki ANKA-3'ü havada göreceğiz... Artık o kadar yakın. Görüntüsü emsallerinden çok farklı. Tamamen kanat formundan oluşan kuyruksuz bir hava aracı. Bu da radar kesit alanının düşmesini sağlıyor. Mühimmatı gövdesinde taşıyacak ve belirlenen hedefe derinliğine kadar nüfuz edip nokta atışı sağlayacak. Operasyonel irtifası ise 40 bin fit. Bu irtifayla hava savunma sistemlerine takılması pek mümkün görünmüyor. Hangarda arı gibi çalışan bir ekip, mühendisler bazen uykusuz geçen günleri sayamıyor. Bu insansız hava aracının test pilotu Ahmet Emre Yılmaz hem çalışma ortamını hem de ANKA'yı ilk kez deneyimlemenin verdiği heyecanı anlatırken mutluluğu, gururu gözlerinden okunuyor. Yılmaz'ın ayakları yere sağlam basarken hava aracı ondan çok uzaklarda onun komutlarıyla hareket edecek. ''Uçuş hissini yaşayamıyorsunuz, zor ama keyifli bir görev'' diyor. ANKA-3'ü son testleri için orada bırakıp başka bir gurura doğru ilerliyoruz... Milli muharip uçak: KAAN İhtişamı, büyüklüğü, görüntüsüyle bizi selamlıyor hangarda. Sağını solunu defalarca geziyoruz. Büyük bir gurur. Beşinci nesil muharip jeti gözümüzün önünde. Baş mühendis Emre Yaban, KAAN için ''büyük bir oyun değiştirici'' diyor. Bu güne kadar geliştirilen platformların çoğu yurt dışı menşeili sistemken KAAN'ın sistem ve mühimmatı da yerli olacak. F-22 bu sınıftaki rakibi olarak gösteriliyor. Ancak görev olarak bazı noktalarda ayrılıyor Milli Muharip Uçak KAAN. Görünmezlik özelliği, iç silah yuvalarının olması, optik ve radar sistemlerinin kabiliyetleri F 16 ile kıyaslanamayacak düzeyde ileride. 6-7 ay içinde testlerin tamamlanması bekleniyor. Mühendisler bir problemle karşılaşmazsa ya da çözümü uzun sürmezse KAAN'ı da yıl sonunda gökyüzünde süzülürken göreceğiz. Arka planda görünmeyen birçok kahraman var. Mesai düşünmeyen uçağın her bir parçasını eksiksiz ve sorunsuz çıkarmak için uğraşan mühendisler, gecesini gündüzüne katıp tatilinden bayramından fedakarlık ediyor. Çaycısından, teknisyenine Kendisini bu işe adamış birçok kahraman var bu koca kampüste. İleri teknoloji ile emsallerinin ötesinde ürünler çıkarmaya çalışan bu ekiplere bakınca sadece gurur duymak kalıyor bize. Bazen yaptığımız bir yorum, yanlış bilgi onların motivasyonunu düşürmüyor. Karşımıza güçlü, güvenilir çıkabilmek için biraz daha çalışıyorlar. Bu arada; gözümüz kulağımız bu aralar gökyüzünde olsun. Zira her an ANKA-3'ün sesiyle uyanabiliriz... Kamera: Umut Özacar / Sercan Türkyılmaz Kurgu: Resul Daban "
369,"GÖKDENİZ, MİLGEM-5 gemisine entegre edildi","ASELSAN'ın geliştirdiği yakın hava savunma sistemi GÖKDENİZ, fabrika kabul testlerinin tamamlanmasının ardından MİLGEM-5 Gemisine entegre edildi.",Savunma,https://www.trthaber.com/haber/savunma/gokdeniz-milgem-5-gemisine-entegre-edildi-767076.html,"GÖKDENİZ, anti-gemi füzelerinin yanı sıra helikopterler, uçaklar, insansız hava araçları ve su üstü araçları gibi tehditlere karşı da gemi savunmasını etkin şekilde gerçekleştirebiliyor. Yoğun bir rekabet yaşanan yurt dışı pazarlarda da rakiplerinden üstün özellikleri ile öne çıkan GÖKDENİZ sistemi, yurt dışındaki farklı ülkelerin deniz kuvvetleri tarafından büyük ilgi görürken, ihracat projelerine yönelik üretim ve kabul faaliyetleri de yoğun şekilde sürdürülüyor. Yakın alan hava savunma sistemleri ürün ailesinde yer alan KORKUT ve GÖKDENİZ sistemleri tarafından kullanılan ATOM 35 mm parçacıklı mühimmat, sahip olduğu hassas zaman programlı tapa sayesinde hedef önünde paralanarak yoğun bir parçacık bulutu oluşturuyor. Bu özelliği sayesinde namlulu silahların küçük ve hızlı hava hedeflerine karşı yüksek etkinlik gösterebilmesini sağlıyor.    Görgün: Dünyadaki sistemlerden çok daha üstün performans ortaya koydu ASELSAN Yönetim Kurulu Başkanı ve Genel Müdürü Prof. Dr. Haluk Görgün, GÖKDENİZ Sisteminin, ASELSAN’ın yakın alan hava savunma konusundaki derin tecrübesi ve bilgi birikiminin Deniz Kuvvetleri Komutanlığının ihtiyaçlarını karşılamak için geliştirildiğini kaydetti. GÖKDENİZ’in tamamen yerli ve milli çözümlerle üretildiğini vurgulayan Görgün, ""GÖKDENİZ Sistemi, yurt dışı bağımlılığını ortadan kaldırmakla kalmamış; muadil yurt dışı sistemlerden çok daha üstün bir performans ortaya koymuştur"" dedi. Türk Deniz Kuvvetleri Komutanlığı ile birlikte diğer dost ve müttefik ülkelerin deniz kuvvetlerinin yakın hava savunma ihtiyaçlarının bu sistem ile etkin şekilde karşılanabildiğine dikkat çeken Prof. Dr. Görgün, ""GÖKDENİZ Yakın Hava Savunma Sistemi, üzerinde konuşlu bulunduğu gemiyi hedef alan anti-gemi füzelerini imha edebilen nokta savunma sistemi olarak öne çıkıyor.  ASELSAN’ın geliştirdiği 35 mm Parçacıklı Mühimmat (ATOM) ile birlikte yüksek etkili menzile sahip olan sistem, parçacıklı mühimmat ve klasik tahrip mühimmatının aynı anda yüklenmesine ve hedef tipine uygun olarak istenen mühimmatın seçilmesine olanak sağlıyor"" diye konuştu."
370,HÜRJET’in hikayesi TRT Haber’de,Yerli ve milli imkanlarla üretilen Türkiye'nin ilk insanlı süpersonik jet uçağı HÜRJET'in hikayesi ilk kez TRT'de ekranlara geliyor.,Savunma,https://www.trthaber.com/haber/savunma/hurjetin-hikayesi-trt-haberde-766910.html,"Yerli ve milli imkanlarla üretilen, Türkiye’nin jet eğitimi ve yakın destek uçağı ihtiyacının karşılanması amacıyla tasarlanan, Türkiye'nin ilk insanlı süpersonik jet uçağı HÜRJET, ilk uçuşunu gerçekleştirdi. HÜRJET’in tasarımından üretim yolculuğuna giden hikaye ilk kez TRT Haber’de izleyiciyle buluşacak. HÜRJET’in yapımında yer alan mühendis ve teknisyenlerin değerlendirdiği, yapımı bir yılda tamamlanan HÜRJET belgeseli TRT Haber ekranlarına geliyor. Üretimden montaja, ilk motor çalıştırmadan taksi ve uçuşa HÜRJET’in bilinmeyen hikayesi TUSAŞ ekibinin anlatımıyla hazırlanan belgeselde ekranlara taşınıyor. İlk kez ekranlara gelecek olan HÜRJET belgeseli 13 Mayıs Cumartesi günü saat 23.00’te TRT Haber’de.
  "
371,SİPER'den tam isabet,"Cumhurbaşkanlığı Savunma Sanayii Başkanı İsmail Demir, SİPER'in sahaya inmeden önceki son testinde, uzun menzilde hedefi tam isabetle vurduğunu belirterek ""Karada, havada, denizde ve uzayda istiklal ve istikbalimiz için gece gündüz cansiparane çalışmaya devam ediyoruz"" ifadesini kullandı.",Savunma,https://www.trthaber.com/haber/savunma/siperden-tam-isabet-766771.html,"Cumhurbaşkanlığı Savunma Sanayii Başkanı İsmail Demir, Twitter hesabından, ASELSAN ve ROKETSAN'ı etiketleyerek SİPER uzun menzilli hava savunma sistemine ilişkin paylaşım yaptı. Türk semalarının koruyucusu SİPER'in sahaya inmeden önceki son testinde, uzun menzilde hedefi tam isabetle vurduğuna dikkati çeken Demir, ""Karada, havada, denizde ve uzayda istiklal ve istikbalimiz için gece gündüz cansiparane çalışmaya devam ediyoruz. Tebrikler"" değerlendirmesinde bulundu.   Ayrıca daha önceki testte, SİPER ile 100 kilometre menzile ulaşılmıştı ve ilk testte kullanılan EİRS radarına ek olarak alçak irtifa radarı kullanılmıştı. Öte yandan, Türkiye'nin şu ana kadarki en uzun menzilli füzesi Tayfun da ""kısa menzilli balistik füze"" olarak ülkenin güvenliğine katkı sağlayacak."
372,ÇAKIR seyir füzesi hedefi vurdu,"Cumhurbaşkanlığı Savunma Sanayii Başkanı İsmail Demir, dünyada ilk kez bir SİHA'dan seyir füzesi atıldığını belirterek, ""AKINCI TİHA'dan atılan ÇAKIR tüm kritik bileşenleri yerli-milli olan motorla ateşlendi ve hedefi tam isabetle vurdu. Türkiye Yüzyılı'na, savunma sanayiinden armağan olsun"" ifadesini kullandı.",Savunma,https://www.trthaber.com/haber/savunma/cakir-seyir-fuzesi-hedefi-vurdu-766768.html,"Cumhurbaşkanlığı Savunma Sanayii Başkanı İsmail Demir,  Twitter hesabından, ÇAKIR seyir füzesine ilişkin paylaşım yaptı.   Dünyada ilk kez bir SİHA'dan seyir füzesi atıldığına dikkati çeken Demir, ""AKINCI TİHA’dan atılan ÇAKIR tüm kritik bileşenleri yerli-milli olan motorla ateşlendi ve hedefi tam isabetle vurdu. Türkiye Yüzyılına savunma sanayiinden armağan olsun. Tebrikler."" değerlendirmesinde bulundu."
373,Tayfun füzesinden yeni görüntüler,ROKETSAN tarafından geliştirilen Balistik Füze Sistemi Tayfun'un özel görüntüleri ilk kez TRT Haber'de yayınlandı.,Savunma,https://www.trthaber.com/haber/savunma/tayfun-fuzesinden-yeni-goruntuler-766769.html,"Savunma Sanayii Başkanı İsmail Demir, TRT Haber özel yayınında savunma sanayiindeki son gelişmeleri anlattı. Balistik Füze Sistemi ""Tayfun""un test görüntüleri TRT Haber ekranlarında yayınlandı. İsmail Demir, şu ifadeleri kullandı: ""Yeni teknolojiler geliştiriyoruz, mevcut teknolojilerin kombinasyonuyla değişik modeller ve versiyonlar ortaya çıkarıyoruz. Bazen kulağımıza geliyor, hasım ülkeler ‘biz sürpriz şu silahı alacağız, şöyle güçlüyüz’ diye. Konuştuklarımız var, konuşmadıklarımız da var. Bize bulaşmayın... Bugünlerde arka arkaya çıkan ürünleri görüyoruz. Duramazsınız, çalışma devam ediyor. Bizi izlemeye devam edin. Gördükleriniz geçmişte başlayan çalışmaların ürünleri.""   Menzili 561 kilometre Cumhurbaşkanı Recep Tayyip Erdoğan, geçtiğimiz yıl kasım ayında Tayfun'un menzilinin 561 kilometre olduğunu, menzilin daha artırılacağını açıklamıştı.   Balistik füzeler neden önemli?   Muharebe sahası için büyük öneme sahip balistik füzeler, genellikle denizden/denizaltıdan karaya veyahut karadan karaya atılıyor. Ateşlendikten itibaren parabol bir yörünge izliyor ve çoğunlukla atmosferin sınırını aşarak uzaya çıkıyor. Akabinde ise tekrar yörüngeye girip, yer çekiminden ötürü elde ettikleri o yüksek hızla hedeflerine yöneliyor. Balistik füzelerin imha edilmesi, atmosfere girdikten sonra elde ettikleri hız sebebiyle çok zor. Bu sebepten ötürü uzayda, yani hedef yönelmeden önce imha edilmeleri gerekiyor. Bunun için de anti-balistik füzeler mevcut ancak onlar da çok yüksek birim maliyete sahipler. Ayrıca uzayda imha edilmeleri için çok gelişmiş sensör ağı gerekiyor. ABD ve Rusya başta olmak üzere oldukça az ülke anti-balistik füze teknolojisine sahip."
374,GÖZDE ile ilk atış yapıldı,"GÖZDE güdüm kiti seri üretime hazır hale geldi. TÜBİTAK SAGE ile ortak olarak geliştirilen GÖZDE güdüm kiti, MK-82 genel maksat bombalarını dönüştürerek sabit ve yüksek hızlı hareketli (50-120 km/s) hedeflerin hassas vurulmasını sağlıyor.",Savunma,https://www.trthaber.com/haber/savunma/gozde-ile-ilk-atis-yapildi-766707.html,"GÖZDE güdüm kitinin seri üretim çalışmaları devam ediyor. F-16 sertifikasyon testleri kapsamında atışlar Konya Karapınar Atış Sahasında başarıyla icra edildi. SSB, Hava Kuvvetleri Komutanlığı, ASELSAN ve TÜBİTAK SAGE temsilcilerinin katıldığı faaliyette GÖZDE-ANS güdüm kitli bomba, takip uçağı tarafından lazerle işaretlenen hedefi tam isabetle vurdu. Ardından GÖZDE yapılan başarılı atış testleri ile AKINCI platformuna da entegre edildi. GÖZDE-ANS; MK-82(500 lb) genel maksatlı bombaları ANS/Lazer güdümlü hale getiren bir kit olup Lazer Arayıcı Başlık sayesinde hareketli hedeflere karşı da etkin olarak görev yapıyor. ""Ülkemize önemli avantaj sağlayacak"" ASELSAN Yönetim Kurulu Başkanı ve Genel Müdürü Prof. Dr. Haluk Görgün, GÖZDE mühimmatının uçuş testlerinin başarılı bir şekilde yapıldığını belirterek, ""Yapılan ilk atışlı testlerde 28.500 feet yükseklikten 0.9 Mach hızla atılan GÖZDE-ANS güdüm kitli bomba, takip uçağı tarafından lazerle işaretlenen 13 km menzildeki hedefi tam isabetle vurdu. F-16 sertifikayon testleri kapsamında devam eden faaliyetlerde 40 bin feet yükseklikten 0.9 Mach hızla atılan bir diğer GÖZDE-ANS güdüm kitli bomba, takip uçağı tarafından lazerle işaretlenen 21 km menzildeki hedefi tam isabetle vurdu. GÖZDE-ANS; MK-82(500 lb) genel maksatlı bombaları ANS/Lazer güdümlü hale getiren bir kit olup F-16 uçaklarından 40 bin feet irtifadan atıldığında 28 km menzildeki hedefleri yüksek hassasiyette vurabilme özelliğine sahip"" diye konuştu.   "
375,ASELSAN ile BMC arasında tank sistemlerine yönelik sözleşme imzalandı,ASELSAN ile BMC Otomotiv arasında Tanklara İlave Yetenek Kazandırılması Leopard 2A4 Projesi Alt Sistemler Sözleşmesi imzalandı.,Savunma,https://www.trthaber.com/haber/savunma/aselsan-ile-bmc-arasinda-tank-sistemlerine-yonelik-sozlesme-imzalandi-766660.html,"Savunma Sanayi Başkanlığı (SSB) tarafından yürütülen ve Kara Kuvvetleri Komutanlığının gelecek dönem ihtiyaçlarına cevap vermek üzere envanterde bulunan Leopard 2A4 tanklarının milli imkanlar kullanılarak geliştirilmiş sistemler ile teçhiz edilerek modernize edilmesine yönelik başlatılan TİYK-Leopard 2A4 Projesinin ana yüklenici sözleşmesi 2022 yılı sonunda SSB ile BMC Otomotiv arasında imzalandı. ASELSAN’ın tank görev sistemlerinden sorumlu ana alt yüklenicisi olarak görev aldığı sözleşme kapsamında TİYK-Leopard 2A4 Projesi tank görev sistemlerinin BMC Otomotive teslimi ve ilgili hizmetler yer alıyor. Proje ile ASELSAN tarafından geliştirilen ve ALTAY Projesi kapsamında da yer alan tank görev sistemlerinin Leopard 2A4 tanklarına da entegre edilerek envanterdeki Leopard 2A4 tanklarına da ALTAY tankındaki kabiliyetlerin kazandırılması amaçlanıyor. ASELSAN tarafından sözleşme kapsamında Tank Atış Kontrol Sistemi, Uzaktan Komutalı Silah Sistemi, Tank Komuta Kontrol Muhabere ve Bilgi Sistemi, Tank Lazer Uyarı Sistemi, Sürücü Görüş Sistemi, Aktif Koruma Sistemi ve Yakın Mesafe Gözetleme Sistemi sağlanacak. Sözleşmede kapsamlı bir Entegre Lojistik Destek Hizmetleri paketi de yer alırken, bu kapsamda sağlanacak yerinde bakım onarım desteği ile kritik öneme sahip ürünlerimizin yüksek seviyede göreve hazır olmaları mümkün olacak.    "
376,Türkiye'den kritik adım: Rus uçağında NATO mühimmatı,Anadolu Kartalı bu yıl da katılımcı ülkeler için oldukça değerli tecrübeler kazandırıyor. Tatbikatın en ilgi çekici anlarından biri de Sovyet yapımı SU-25 uçağının Türkiye tarafından NATO standartlarına göre geliştirilen KGK ile havalanmasıydı. Bir entegrasyonun çok daha ötesinde anlamlar taşıyan bu karenin ardındaki detaylara birlikte bakalım...,Savunma,https://www.trthaber.com/haber/savunma/turkiyeden-kritik-adim-rus-ucaginda-nato-muhimmati-766472.html,"Dünyada ismi markalaşan havacılık tatbikatlarından biri olan ve Konya’daki Anadolu Kartalı Eğitim Merkezi’nde icra edilen Anadolu Kartalı tatbikatı, bu yıl da dolu dizgin. Ülkemizin ev sahipliğindeki bu organizasyon aslında son derece değerli. Çünkü burası dünyadaki taktik uçuş eğitiminin verildiği üç merkezden biri. Avrupa’nın ise tek uluslararası hava tatbikatı merkezi. Böylesine kritik bir konumda olan tatbikat Türkiye’deki seçim gündemi nedeniyle kamuoyunda yeterince tartışılamasa da aslında etkinlik alanından objektiflere yansıyan bir kare son derece dikkat çekici. Azerbaycan Hava Kuvvetleri’ne ait Sovyet yapımı bir SU-25 uçağının Türkiye’nin yerli/milli imkanlarla NATO standartlarında geliştirdiği TÜBİTAK SAGE imzalı kanatlı güdüm kiti (KGK) ile havalandığı ve sonrasında başarılı bir atış yaptığı anlardan bahsediyoruz… Sistem entegrasyonu konusunda maharet isteyen bu işi sadece tek bir noktadan ele almak meselenin özünü ıskalamak anlamına geliyor. Savunma Sanayii Araştırmacısı Anıl Şahin ile sürecin diğer yönlerini de ele almak ve bu gelişmenin ne gibi anlamlara geldiği sorusuna yanıt aramak üzere bir araya geliyoruz.   Karabağ Harekatı’nda aktif olarak kullanılmış Anıl Şahin, Konya’da havalanan Azerbaycan uçağı ve KGK mühimmatı ikilisinin ‘görünen kısmını’, “Sistem entegrasyonu meselesini bir şekilde aştığımızı gösteriyor” cümlesiyle özetliyor. Ardından fotoğrafın bize anlattıklarını detaylandırıyor ve “Bu fotoğraf karesinde Azerbaycan Ordusu'na ait Sovyet yapımı SU-25 Yakın Hava Desteği Uçağı görülüyor. Hatta uçağın ön tarafında imha ettiği kara hedeflerine ait 'kill mark' logoları da yer alıyor. Gördüğümüz üzere bu uçak, 2. Karabağ Harekatı'nda da aktif olarak görev almış” bilgisini paylaşıyor.   NATO standardında mühimmatlar Sovyet uçağında Uçağın altında yer alan TÜBİTAK-SAGE üretimi Kanatlı Güdüm Kiti, NATO ülkeleri tarafından kullanılan Mark serisi uçak bombalarını akıllı hale getiren ve hem menzil hem de hassasiyet artışı sağlayan bir araç. Anıl Şahin bu bombaların menzilinin normalde 10-15 kilometre olduğunu ancak kit takıldıktan sonra F-16 vasıtasıyla yüksek irtifadan atıldıklarında 110 kilometreye kadar gidebildiklerine dikkati çekiyor. Türk savunma sanayii şirketlerinin Azerbaycan'a ait SU-25 uçaklarını yapısal ve aviyonik olarak modernize ettiğine değiniyor Şahin ve “Bu modernizasyon kapsamında hem uçakların görev ömürleri artıyor hem de farklı silah sistemleri entegre ediliyor. Türkiye, milli imkanlarla geliştirmiş olduğu NATO standardındaki mühimmatlarını Sovyet uçaklarına entegre ediyor diyebiliriz” ifadesini kullanıyor.    Türkiye pazarda öne çıkıyor Aslında KGK takılı bir Sovyet uçağı Türk savunma sanayiinin mühimmat konusunda elde ettiği güvenilirliği ve bilgi birikimini de gösteriyor. Bu noktada bir ilave yapıyor Anıl Şahin. Rusya-Ukrayna Savaşı sonrası Moskova yönetiminin silah ihracatının ciddi manada azaldığını, azalan bu pazar payını farklı ülkelerin ele geçirdiğini söylüyor. Gelinen nokta, Türkiye’nin de bu gibi özel entegrasyonlar sayesinde pazarda etkin rol oynadığı yeni bir denklem oluşturuyor.   Rusya ve Ukrayna kendi aralarındaki sorunla meşgul Halihazırda dünya genelinde çok ciddi bir Rus askeri hava aracı kullanımı mevcut olduğunu biliyoruz. Konya’da gördüğümüz örnekten yola çıkarak Türkiye’nin NATO standartlarında ürettiği mühimmatların diğer Rus yapımı uçak kullanan ülkeler için ne anlama geldiğini de öğrenmek istiyoruz. “NATO üyesi olan ülkelerde dahi yüzlerce Rus hava aracı aktif olarak görev yapıyor” diyor Şahin ve devam ediyor: “Bu hava araçlarının modernizasyonları bugüne kadar doğrudan Rus kamu şirketleri veyahut Rus şirketleriyle iştiraki bulunan özel şirketler tarafından gerçekleştiriliyordu. Öte yandan Ukrayna da bu araçların bakım ve modernizasyonunda aktif rol oynuyordu. Rusya ve Ukrayna gibi Sovyet/Rus ürünleri için lojistik destek sağlayan iki kritik oyuncu şu anda kendi aralarındaki savaşla meşgul. Bu durum pazarda çok ciddi bir ihtiyaç açığına neden oluyor. Türkiye, böylesine özel bir alana giriş yaparak aslında savunma ve havacılık sanayii ihracat ayak izini de arttırmayı hedefliyor.”    Ankara için yeni bir kapı açılabilir KGK bilindiği üzere hassas güdümlü bir mühimmat. Anıl Şahin bu noktada bir başka detaya daha dikkat çekiyor ve sözlerini şöyle tamamlıyor: “Rus/Sovyet savaş uçaklarında hassas güdümlü mühimmat kullanımı pek yaygın değil. Türkiye, özellikle 2014 sonrasında bu tür mühimmatlara çok kafa yordu. Halihazırda son derece yetkin akıllı mühimmat envanterimiz bulunuyor. Bunlar en az ABD veyahut AB üretimi muadilleri kadar iyiler. Hem de combat-provenler. Yani gerçek harp sahasında kendilerini ispat ettiler. Geldiğimiz noktada bu mühimmatlar çok sayıda ülke tarafından tercih edildi. Birçok ülke tarafından da tercih edilme yolunda. ABD ve AB savunma sanayiinin üretim bantlarının Ukrayna için çalışıyor olması ve diğer ülkelerin arzlarını karşılayamaması Türkiye için bir başka şans. Bu alanda da Ankara için yeni bir kapı açılabilir.”"
377,KIZILELMA'nın geliştirilme serüveni izleyiciyle buluşuyor,"Türkiye'nin ilk insansız savaş uçağı Bayraktar KIZILELMA'nın geliştirilme serüveni belgesele dönüştü. ""Hedef KIZILELMA"" isimli belgeselin ilk bölümü, 10 Mayıs'ta yayınlanacak.",Savunma,https://www.trthaber.com/haber/savunma/kizilelmanin-gelistirilme-seruveni-izleyiciyle-bulusuyor-765678.html,"Baykar açıklamasına göre, belgeselle tüm dünyanın ilgiyle takip ettiği Türkiye'nin yüksek teknoloji ürünü Bayraktar insansız hava araçlarının hikayesi de izleyiciyle buluşuyor. Türkiye'nin savunma ve havacılık sanayisinde yeni bir dönemin kapılarını açan ve tüm dünyada büyük ses getiren Bayraktar KIZILELMA MİUS'u (Muharip İnsansız Uçak Sistemi) geliştirme serüveni belgeselle ekranlara taşınıyor. Havacılıkta çağ açan 20 yıllık serüvenimiz.

HEDEF #KIZILELMA Belgeseli ✈️????????

Baykar YouTube kanalında!

Our 20-year journey that opened an era in aviation.

Bayraktar #KIZILELMA Documentary ✈️????????

On Baykar YouTube channel!

???? 10 Mayıs 2023 / May 10, 2023
⏰ Saat 21.00 / 9… pic.twitter.com/X17nXLPXIF   Baykar tarafından tamamen öz kaynaklarla milli ve özgün olarak geliştirilen Bayraktar KIZILELMA'nın geliştirilme hikayesi ile Baykar'ın yaklaşık 20 yıldır devam eden yüksek teknolojiye sahip milli ve özgün insansız hava aracı geliştirme yolculuğu belgeselde yer alıyor. Yönetmenliğini ""AKINCI"" belgeselini çeken Altuğ Gültan ve Burak Aksoy'un yaptığı belgesel için, İstanbul'da bulunan Özdemir Bayraktar Milli Teknoloji Merkezi ve Bayraktar KIZILELMA test faaliyetlerinin yürütüldüğü Tekirdağ'ın Çorlu ilçesinde bulunan AKINCI Uçuş Eğitim ve Test Merkezi'nde aylarca süren çekimler yapıldı. Şubat 2022'de başlayan belgesel projesi yaklaşık 9 ayda tamamlandı.   İki bölüm olacak İki bölüm olarak yayınlanacak ""Hedef KIZILELMA"", Bayraktar KIZILELMA'nın 14 Aralık 2022'deki ilk uçuşuşuna kadar geçen sürede yaşananları ve Türkiye'nin ilk milli insansız hava araçlarını geliştiren firması Baykar ile Bayraktar ailesinin dünden bugüne yaşadığı zorlu süreci konu alıyor. Belgeselin ilk bölümü 10 Mayıs Çarşamba günü, saat 21.00'da Baykar'ın YouTube kanalında yayınlanacak. Devam eden post prodüksiyon çalışmalarının tamamlanmasının ardından kısa bir süre sonra belgeselin 2. bölümü de yine Baykar'a ait YouTube kanalında gösterime girecek. Baykar Yönetim Kurulu Başkanı ve Teknoloji Lideri Selçuk Bayraktar ile Baykar Genel Müdürü Haluk Bayraktar, kendileriyle gerçekleştirilen röportajlarda KIZILELMA ve Baykar'ı çocukluklarından başlayarak bugüne kadar perde arkasında kalan gerçeklerle anlatıyor.   Belgeselde Baykar'ın yüksek teknoloji geliştirme serüvenine tanıklık eden emekli askerler, mühendisler ve gazeteciler, süreci kendi pencerelerinden aktarıyor. Aralarında eski Genelkurmay 2. Başkanı emekli Oramiral Ergin Saygun ve emekli Tuğgeneral Ömer Faruk Küçük'ün de bulunduğu emekli askerler, Bayraktar ailesi ile yollarının nasıl kesiştiğini ve Baykar'ın geçtiği zorlu yolu kendi şahitlikleri ile paylaşıyor. Milli Teknoloji Hamlesi idealinin öncü ismi merhum Özdemir Bayraktar'ın kardeşi Ömer Bayraktar, çeşitli engelleme girişimlerine rağmen azimle, pes etmeden yürütülen mücadele sayesinde başarıya ulaşan serüveni, Bayraktar KIZILELMA belgeselinde ilk ağızdan izleyicilere anlatıyor. Havacılık tarihinde ilklere imza attı Şimdiye kadar iki prototipi başarıyla üretilen Bayraktar KIZILELMA insansız savaş uçağı, 27 Nisan-1 Mayıs tarihleri arasında düzenlenen TEKNOFEST 2023'te, taarruzi insansız hava aracı Bayraktar AKINCI, insanlı savaş uçakları SoloTürk ve Türk Yıldızları ile defalarca filo konseptinde kol uçuşları gerçekleştirerek havacılık tarihinde ilklere imza attı. Havacılıkta yeni bir çağın kapılarını açan Bayraktar KIZILELMA'nın geliştirilme ve üretim faaliyetleri devam ediyor. Milli insansız savaş uçağının 2024'te seri üretimine geçilmesi planlanıyor. Bayraktar KIZILELMA ve Bayraktar TB3 SİHA, dünyanın ilk SİHA gemisi olacak TCG Anadolu'nun 10 Nisan'da gerçekleştirilen envantere kabul töreninde uçuş güvertesinde yerini aldı.   Törende üretilen ikinci prototipi sergilenen Bayraktar KIZILELMA insansız savaş uçağının 2025'te TCG Anadolu gemisinden uçuş testlerine başlaması hedefleniyor. İstanbul ve İzmir'de ziyarete açılan TCG Anadolu Gemisi, Bayraktar KIZILELMA ve Bayraktar TB3 SİHA'yı şimdiye kadar yüz binlerce vatandaş ziyaret etti. Baykar'ın yüzde 100 öz sermayesi ile yola çıktığı Bayraktar KIZILELMA projesi 2021'de başladı. 14 Kasım 2022'de üretim hattından çıkan TC-ÖZB kuyruk numaralı Bayraktar KIZILELMA, Çorlu'da bulunan AKINCI Uçuş Eğitim ve Test Merkezi'ne intikal etti. Burada yer testlerini süratli bir şekilde başarıyla tamamladıktan sonra 14 Aralık 2022'de ilk uçuşunu gerçekleştirdi. Bayraktar KIZILELMA, 1 yıl gibi rekor bir sürede gökyüzü ile buluştu. Akıllı filo otonomisiyle görev Bayraktar KIZILELMA, hava-yer görevleriyle beraber yapay zeka kabiliyetiyle hava-hava muharebesi icra edecek. Bayraktar KIZILELMA, düşük radar kesiti sayesinde sahip olacağı düşük görünürlük ile Türkiye için güç çarpanı olacak. Kısa pistli gemilerden kalkış ve iniş kabiliyeti ile muharebe sahasında devrim gerçekleştirecek bir platform olacak Bayraktar KIZILELMA, bu yeteneği sayesinde denizaşırı görevlerde önemli rol üstlenerek Mavi Vatan'ın korunmasında stratejik görevler yapacak. 8,5 ton kalkış ağırlığı, 1500 kilogram faydalı yük taşıma kapasitesine sahip olan Bayraktar KIZILELMA, milli AESA radar ile yüksek durumsal farkındalığa da sahip olacak. Milli olarak geliştirilen tüm mühimmatları kullanacak olan Bayraktar KIZILELMA, akıllı filo otonomisi ile görev yapabilecek. İnsansız hava araçlarından farklı olarak agresif manevralarla insanlı savaş uçakları gibi hava-hava muharebesi gerçekleştirebilecek olan Bayraktar KIZILELMA, yerli hava-hava mühimmatları ile hava hedeflerine karşı da etkinlik sağlayacak. Bu kabiliyetleriyle harp sahasında dengeleri değiştirecek Bayraktar KIZILELMA, Türkiye'nin caydırıcılığında çarpan etkisi yapacak."
378,Gökyüzüne yeni bir Türk imzası: İnsansız helikopter bu yıl uçacak,Türk savunma sanayiinin taşıyıcı kolonlarından biri olan hava platformları için Cumhuriyet’in 100. yılı çok önemli bir kilometre taşı oldu. İnsanlı ve insansız hava araçlarında dünyada çok iyi bir yer edinen Türkiye’nin yeni hedefi önümüzdeki birkaç ay içerisinde insansız helikopterini de gökyüzüyle buluşturmak.,Savunma,https://www.trthaber.com/haber/savunma/gokyuzune-yeni-bir-turk-imzasi-insansiz-helikopter-bu-yil-ucacak-765059.html,"Türkiye’nin ABD başta olmak üzere batılı ‘müttefiklerinden’ yapılan yoğun baskılar, art arda gelen ambargolar ve savunma sanayiinde neredeyse tamamen dışa bağımlı bir ülkenin kendine yeni bir yol açabilmesinin ilk taşları… Eğer takvimler 1973’ü gösteriyor olsaydı büyük ihtimalle TUSAŞ’ın kuruluş haberini bu cümlelerle size aktarmış olacaktık. Türk Uçak Sanayii Anonim Ortaklığı (TUSAŞ), 28 Haziran 1973 tarihinde Türkiye'nin savunma sanayiinde dışa bağımlılığını azaltmak amacıyla Sanayi ve Teknoloji Bakanlığı bünyesinde kuruldu.   Aradan geçen zamanda özellikle ABD ile F-16 için 25 yıllığına kurulan ortaklık, şirketin daha sonra izlediği yol haritası ve özellikle 2000’lerin başından itibaren giderek ivme kazanan ‘kendi araçlarını yapabilme yeteneği’ bugün bambaşka bir başarı hikayesine dönüştü. Geldiğimiz noktada dünyanın en büyük uçak üreticileriyle sürdürülen stratejik ortaklıkların yanı sıra Milli Muharip Uçak KAAN, Hürjet, Hürkuş, ANKA S/İHA serisi, Gökbey, ATAK helikopterleri, Şimşek ailesi, Göktürk ve çok sayıda farklı projeyle TUSAŞ, Türkiye’nin yüz akı olarak yoluna devam ediyor.   Atak ailesine yeni üye gelecek Geçtiğimiz günlerde TUSAŞ tesislerinde düzenlenen töreni kurumun 50. yılında geldiği noktayı göstermesi ve belki de bir meydan okuması olarak görmek mümkün. Art arda dizilmiş hava araçları ve bu platformlardaki yerlilik oranı gelecek dönemler için değerli bir fotoğraf koyuyor ortaya. Bu noktada törenin en dikkat çeken araçlarından biri de helikopterlerin sergilendiği alan oluyor. Biz de TUSAŞ Helikopter Genel Müdür Yardımcısı Mehmet Demiroğlu ile Gökbey ve ATAK-2’nin tam ortasında bir araya geliyoruz. Hem Gökbey hem de ATAK 2’nin Anadolu için deniz versiyonlarının geliştirileceğini, ATAK-1 ve ATAK-2 arasında yeni bir platformun hayata geçeceğini aktarıyor Demiroğlu. ATAK-2 ile ilgili ""Takvim nasıl bu kadar hızlı ilerledi?"" sorumuza yanıt verirken 'Gökbey Genel Maksat Helikopteri'ni merkeze oturtuyor. Daha net bir ifadeyle, aslında Gökbey ile çok ciddi bir ‘know-how’ kazandıklarını anlatıyor ve böylece ATAK-2’nin belki de rekor sürede yer testlerini tamamladıklarını söylüyor.    Bir sonraki versiyonda değişiklikler olacak ATAK-2 yakından çok büyük ve gerçekten de oldukça güçlü bir platform olarak görünüyor. Helikopterin ilk uçuşuna dair videonun yayınlamasıyla birlikte iki temel konu sıkça tartışıldı. Platformun büyüklüğü ile termal kamera ve burun topunun konumu bu noktalardan biriydi. Mehmet Demiroğlu, mevcut helikopterin P0 denilen ilk prototip olduğunu ve P1 üzerinde tasarımda bazı değişiklikler olacağı bilgisini paylaşıyor. Burnun farklı bir hal alacağını ve dolayısıyla termal kameranın yerinin de değişeceğine değiniyor.      TUSAŞ’ın insansız helikopteri gün sayıyor TUSAŞ Helikopter Genel Müdür Yardımcısı Mehmet Demiroğlu’nu bulmuşken savunma sanayii sektöründe bir süredir dillendirilen ""TUSAŞ insansız bir taarruz helikopteri çalışıyor"" iddiasını doğrudan soruyoruz. “Evet, bizim şu an insansız helikopterler üzerinde bir çalışmamız var.” diyor Demiroğlu ve devam ediyor: “Bunu tek başımıza helikopter tarafı olarak biz yapmıyoruz. TUSAŞ İnsansız Hava Araçları grubuyla birlikte çalışıyoruz. Çünkü onlar ‘insansızlaştırma’ meselesini çok iyi biliyorlar. Biz de helikopter yapabilme konusunda oldukça iyiyiz. Gelinen noktada bu iki güç, bu iki deneyim birleşti. İlk çalışmamızı hazır olan bir helikopterden yapacağız. Önce deneme uçuşları olacak ve sonrasında kendi platformlarımızı sıfırdan başlayıp birkaç aile olacak şekilde geliştireceğiz. Tabii haliyle bu çalışmanın ne zaman daha da somutlaşacağı da merak ediliyor. Diğer platformlara verdiğimiz öncelik nedeniyle biraz arkadan geliyor ama insansız helikopterin birkaç ay içinde uçtuğunu göreceğiz.”   TS-1400 motoruyla ilgili iddialar Gökbey’in yerli/milli motor TS-1400 ile havalandığı görüntüler hepimizi gururlandırdı. Ancak bu güzel haberin ardından özellikle sosyal medyada kasıtlı bir karalama kampanyası başladı ve TS-1400 motoru hedef alındı. Hatta söz konusu uçuşta TS-1400’ün kullanılmadığı gibi iddialar yayıldı. Mehmet Demiroğlu bu tür kasıtlı iftiralara cevap dahi vermek istemediğini söylüyor ancak kimsenin aklında bir soru işareti kalmaması için bazı bilgiler de paylaşıyor. O gün Gökbey’in TS-1400 motoruyla uçtuğunu üzerine basarak söylüyor Demiroğlu ve “Böyle asılsız şeylere kimse inanmasın. Biz bunları yapabilecek kabiliyetteyiz. Gökbey’i yaptık, Atak’ı yaptık, ardından ATAK-2’yi yaptık. Karalamalara kimse kulak asmasın ve burada çalışan mühendislere güvenmeye devam etsin” diyerek sözlerini tamamlıyor. Kamera: İlyas Umut Özacar Kurgu: Cihan Karaahmetoğlu   "
379,"KAAN, Türkiye'nin havadaki kılıcı olacak","Savunma Sanayii Başkanı Demir, KAAN'ın radarda görünmezlik özelliği, çeşitli sistemlerle haberleşiyor olması gibi bir dizi özelliği olduğunu aktararak, uçağın aslında Türkiye'nin havadaki kılıcı olacağını belirtti.",Savunma,https://www.trthaber.com/haber/savunma/kaan-turkiyenin-havadaki-kilici-olacak-764499.html,"Savunma Sanayii Başkanı İsmail Demir, Konya'da önemli bir sanayi altyapısı olduğunu, sanayinin Anadolu'ya yayılmaya devam edeceğini söyledi. MPG'nin Konya tesislerinde güçlü araçlar sınıfında devreye girdiğini hatırlatan Demir, ""Bize özellikle kurtarıcı araç formatında, gerek tank gerek zırhlı araç kurtarmaya yönelik araçlarla ilgili projelerimizi MPG geliştirdi. Burada önemli bir araç modifikasyon ve geliştirme işlemleri olduğu gibi, zırhlama ve mayına karşı dayanıklılık özelliklerinin de eklendiği bir dizi ürün ortaya çıkmaya başladı."" diye konuştu. ""Çok az ülkenin sahip olduğu bir kabiliyete sahip olacağız"" Demir, milli muharip uçak KAAN'ın önemine işaret ederek şöyle konuştu: ""Malum amacımız 5. nesil savaş uçağı yapmak. Çok fonksiyonlu, çok yönü olan hem bombardıman hem avcı uçağı rollerini üstlenecek. Bizim KAAN'ımızın radara görünmezlik özelliği, tamamen dijital sistem üzerine oturması, her şeyin elektronik olarak çeşitli sistemlerle haberleşiyor olması gibi bir dizi özelliği var. O açıdan KAAN vurucu güç olarak önemli bir fonksiyon görecek. Dünyada da çok az ülkede görülen, çok az ülkenin sahip olduğu bir kabiliyete sahip olacağız. Bu işe soyunan topu topu 5 ülke var. Onlardan bir tanesi biz olduk. Diğer ülkeler, alıcı ve kullanıcı müşteri durumundalar. KAAN, bizi dışa bağımlılıktan da kurtarmış olacak. KAAN'daki millilik hedefimiz şu anda yüzde 70. Bunun yüzde 90'a kadar gitmesi kaçınılmaz. KAAN'ın bütün sistemleri o kadar modern olacak ki bunu dışarıdan almak isteseniz dahi alamayacağınız sistemler var."" ""KAAN aslında bizim havadaki kılıcımız olacak"" KAAN'a uygulanabilecek yeni sistemler üzerinde çalışmaların sürdüğünü vurgulayan Demir, özel sektör, vakıf şirketleri, üniversiteler ve TÜBİTAK'ın işbirliğiyle projelerin devam ettiğini dile getirdi. Demir, ""KAAN aslında bizim havadaki kılıcımız olacak. Diğer unsurlarla beraber Bayraktar Kızılelma, ANKA-3, Akıncı, Aksungur ve TB2 ile konuşuyorsak onların hepsinin oluşturduğu hava hakimiyeti konseptine, kavramına doğru gidiyor olacağız. Bir taraftan karaya konuşlu hava savunma sistemlerimiz olurken bir taraftan da havada bir anlamda hava hakimiyeti sağlayacak bir farkındalık oluşturacağız."" ifadelerini kullandı. ""TB2'nin dünyada bilinilirlik seviyesini görüyoruz"" Türkiye'de üretilen İHA'ların ihracat şampiyonu olduğuna dikkati çeken Demir, şunları kaydetti: ""TB2'nin dünyada bilinilirlik seviyesini görüyoruz. O devam edecek çünkü çok sayıda talep var. Diğer insansız sistemlerimizde de talepler gelmeye devam ediyor. Hava savunma sistemi olarak gerek bizim SUNGUR, HİSAR-A+ ve HİSAR-O+, SİPER, bu sistemlerin de kendi içinde yapılanması devam etmekte. Öncelik tabii kendi ihtiyaçlarımız, ülkemizde geniş bir hava savunma ağı kurmak ama onların alana verilmesiyle çok sayıda ülkeden hava savunma sistemi talebi geleceği muhakkak."""
380,Türkiye'nin milli uçaklarıyla sıfırdan hava kuvveti kurulabilecek,"Türk savunma sanayii, temel eğitim uçağı HÜRKUŞ, jet eğitim uçağı HÜRJET ve milli muharip uçak KAAN ile sıfırdan bir hava kuvveti oluşturabilecek ürün çeşitliliğine ulaşacak.",Savunma,https://www.trthaber.com/haber/savunma/turkiyenin-milli-ucaklariyla-sifirdan-hava-kuvveti-kurulabilecek-764482.html,"HÜRKUŞ Baş Test Pilotu Murat Özpala, HÜRKUŞ ile başlayan, HÜRJET ile devam eden, milli muharip uçak KAAN ile taçlandırmaya ant içtikleri bir uçak geliştirme serüveni olduğunu söyledi. ""HÜRKUŞ bizim ilkokulumuz, ortaokulumuz, uçak yapmayı öğrendiğimiz, o anlamda çok kıymetli bir platform."" diyen Özpala, Cumhuriyet'in 100'üncü yılı için farklı bir HÜRKUŞ boyaması yaptıklarını, bir yandan da HÜRKUŞ-2 altında yeni bir uçak ürettiklerini bildirdi.   Özpala, üretilen 15 HÜRKUŞ-B uçağının yabancı müşterilere satıldığını ifade ederek, ""Hava Kuvvetlerinin de bir anlamda fedakarlık göstermesiyle uçakları dış ülkelere satıp, devamında yeni nesil bir HÜRKUŞ üretimi için çalışmalarımızı sürdürüyoruz."" dedi. ""TUSAŞ şu an bu hava araçlarının uydular dahil hepsini üretiyor"" HÜRKUŞ'un Türkiye için öneminin çok fazla olduğunu vurgulayan Özpala, şöyle konuştu: ""Çünkü insanlı uçaklarda HÜRKUŞ ile insansız uçaklarda da ANKA ile başlayan, helikopterde ATAK ile başlayıp GÖKBEY ile devam eden muhteşem bir hamle var. Dünyanın hiçbir havacılık şirketinde böyle döner kanat, sabit kanat ve insansız hava aracı platformlarının bu kadar çeşitli ürün yelpazesiyle bir arada üretildiğine tanıklık edemezsiniz. Böyle bir şirket yok dünya üzerinde. Airbus'a gidersiniz sadece yolcu uçağı üretir, Bell'e gidersiniz sadece helikopter üretir ama TUSAŞ şu an bu hava araçlarının uydular dahil, hedef dronlar dahil hepsini üretiyor. Bunu yaklaşık 14 bin 500 personelle ki bunun 6 bini mühendis. 6 bin mühendisin de 5 bini 30 yaş ve altında gencecik mühendisler.   Bugün gördüğünüz ürünlerin tamamı milli muharibine kadar o gencecik çocukların hayalleri, dinamizmleri, inanışları ve o inancın, o bağlılığın, o aidiyetin aslında somut ürünleri. Yani işçisinden teknisyenine, mühendisinden yöneticisine kadar burada 14 bin 500 kişilik ciddi bir üretim ordusuyla bu işleri yoluna koymaya çalışıyoruz. 'İstikbal göklerdedir'in gereğini bir anlamda aslında yapmaya çalışıyoruz. Gecikmiş de olsa en azından bizim neslimize nasip olduğu için çok mutluyum, çok gurur duyuyorum."" ""HÜRKUŞ'un başarısı herkesi şaşırtacak"" Murat Özpala, HÜRKUŞ'un bugüne kadar 2 bin saatten fazla test uçuşu yaptığı bilgisini verdi.   HÜRKUŞ çok uygun bir platform olduğu için 4 farklı varyanta bölündüğüne işaret eden Özpala, şu değerlendirmede bulundu: ""Silahlandırılıyor, çeşitli sistem sensörü özellikleri kazandırılıyor, Deniz Kuvvetlerinin bile ihtiyaçlarını karşılayacak HÜRKUŞ modelleri çalışılıyor, Sahil Güvenliğin vesaire. Kamuoyunda çok fazla bilinmeyen tarafları var işin. O anlamda HÜRKUŞ çok ciddi bir platform. Her ne kadar geliştirme faaliyetleri, bu diğer özellikleri kazandırma faaliyetleri çok zaman alıcı olsa da aslında havacılık anlamında çok uzun olmayan bir süre içinde bütün bu varyantları biz geliştirdik. Kabaca 10 yıl diyebilirim. Yani inanın önümüzdeki birkaç yıl içinde HÜRKUŞ'un ulaştığı başarı herkesi şaşırtacak. Bunu o yıllar içinde HÜRJET ve milli muharip uçağın da ulaşacağı olgunlukla birleştirdiğimizde, bir ülke gelip de bize hava kuvvetlerini sıfırdan kurmak istiyorum dese, başlayacağı, devam edeceği ve en ileri seviyede 5. Nesil bir savaş uçağıyla birlikte harp edebileceği bütün hava kuvvetini biz Türkiye olarak elimizdeki uçak envanteriyle kurabilecek duruma geleceğiz. Buna çok az kaldı. Yani bu çok büyük bir kabiliyet. Dünya üzerinde böyle bir kabiliyet 3 ülkede var. Üçten biriyiz yani. Bu anlamda çok ciddi bir kabiliyet. Şu an tohumların yeşerdiğini, filizlendiğini görüyorsunuz. Onların ağaca doğru evrildiğini, çınarlaştığını, gövdelerinin kalınlaştığını, dallarının güçlendiğini, yapraklarının yemyeşil olduğunu inanın göreceksiniz, çok az kaldı.""   HÜRKUŞ-2'nin parçaları üretiliyor Özpala, HÜRKUŞ-2'nin şu anda yapısal parçalarının üretilip bir araya getirildiğini bildirdi. ""Bugüne kadarki deneyim ve tecrübeyle HÜRKUŞ'u bizi çok daha fazla onurlandıracak, gururlandıracak bir uçak haline getiriyoruz."" diyen Özpala, şunları kaydetti: ""Bir F-16 uçağı 1974'te yaptı ilk uçuşunu ama hala Blok-70 olarak yeni F-16'lar üretiliyor. Dolayısıyla bir platformu ürettiğinizde onun işi bitmiyor. O yüzden uçağın arkasında 'eksperimental' yazımız hala duruyor. Bu bir deneysel uçak, geliştirmeye devam ediyoruz. Bunun anlamı bu. Deneyler yapmaya, üzerinde çalışmaya, özellik ve sistem kazandırmaya devam ediyoruz. Burada bazı denediklerimizi HÜRJET'e, milli muharip uçağa aktarıyoruz. Başka platformlardan aktardıklarımızı buraya getiriyoruz HÜRKUŞ'ta da deniyoruz. Bu aslında süregelen bir süreç. HÜRJET ve milli muharip uçakta da göreceksiniz, çeşitli blok numaraları olacak. Yıllar içinde sürekli özellikler kazana kazana bir çocuğun genç bir savaşçıya dönüştüğü gibi olgunlaştıklarına hepimiz şahit olacağız. HÜRKUŞ bunların ilki aslında. Bu anlamda en hızlı gideni de diyebilirim. HÜRJET ve milli muhariple ilgili geliştirmelerin alacağı zamanlar 1-2 sene değil. Bazıları 10 yıllar sürecek çalışmalar içeriyor. 2040-2050'lere kadar uzanacak bir ürün geliştirme sürecinden bahsediyoruz. Bu anlamda HÜRKUŞ da 10 yıllık hikayesiyle seri ürün olgunluğuna henüz ulaştırdığımız ama bizi ciddi anlamda gururlandıracak ilk ürünümüz."" ""Hür semalarımızda, hür kanatlarımızla uçmaya devam edeceğiz"" Murat Özpala, HÜRKUŞ-2'nin gelecek yıl bu zamanlarda gökyüzünde görülebileceğini, kabaca 1 yıla ihtiyaç olduğunu ifade etti. HÜRKUŞ'un Cumhuriyet'in 100'üncü yılına özel boyamasına ilişkin de bilgi veren Özpala, şöyle dedi: ""Uçağın üzerindeki boya Cumhuriyet'imizin 100'üncü yılını düşünerek benim şahsen üzerinde oturup çalıştığım bir tasarım. Kendi kullandığım kırmızı-beyaz bir kaskım var. Kafamdaki, hayalimdeki HÜRKUŞ deseni, o kaskın üzerindeki deseni uçağın üzerine uyarladığım bir tasarım aslında bu. Önde Anadolu Kartalı'nı, hür bir kuşu temsil eden bir kartal ile arkada bir akrebi birleştirdim. Yani özgürlüğü, bağımsızlığı temsil eden bir kartalla gerektiğinde ciddi anlamda sıkıntı yaratacak şekilde silahlanıp bir akrep gibi düşmanına zarar verebilecek kabiliyete de sahip olduğunu anlatmak istedim. Üzerinde gördüğünüz diğer detaylar da Cumhuriyet'imizin 100'üncü yılı aynı zamanda Türk Havacılık ve Uzay Sanayiinin de 50'nci yılı. Onları da temsil eden logolarımızı üzerine koyduk. Kırmızı-beyaz HÜRKUŞ'umuz ile TEKNOFEST'te başladık. TUSAŞ'taki lansmanda da uçmak nasip oldu. Paris Airshow ve diğer havacılık fuarlarına katılımlarımız olacak. Ülkemizi gururlandırmaya devam edeceğiz HÜRKUŞ'umuzla. Hür semalarımızda, hür kanatlarımızla uçmaya devam edeceğiz."""
381,'Süper Şimşek' ile Türkiye yeni bir sayfa açacak,"Türkiye’nin insansız hava platformları, TUSAŞ imzalı ANKA-3 ile yeni bir dönemin kapısını aralıyor. Hedef uçak olarak ortaya çıkan Şimşek ailesinin ANKA-3’e özel geliştirilen son üyesi Süper Şimşek de kritik bir konumda. Kamikaze İHA’ya da dönüşecek Süper Şimşek sahip olacağı imkan ve kabiliyetler ülkemizi bu alanda sayılı güçlerinden biri yapacak.",Savunma,https://www.trthaber.com/haber/savunma/super-simsek-ile-turkiye-yeni-bir-sayfa-acacak-764435.html,"Geçtiğimiz günlerde Ankara’da düzenlenen ""İstikbal’in Yüzyılı"" programı genel olarak sadece Türkiye’nin değil aslında TUSAŞ’ın geldiği noktayı da bir kez daha çok somut bir şekilde göstermesi açısından son derece önemliydi. TUSAŞ imzalı insanlı ve insansız platformların hemen hepsi tören alanındaydı. Milli Muharip Uçak’ın isminin ""Kaan"" olarak açıklandığı ve ilk taksisini yaptığı bu değerli günde oldukça kritik bir unsur daha ilk kez kamuoyuyla paylaşıldı. ""Süper Şimşek..."" Hedef uçak olarak doğan ve zaman içinde önemli gelişmeler kaydedip kamikaze drona evrilen Şimşek ailesinin bu son ve en kabiliyetli üyesini TUSAŞ İHA Sistemleri Genel Müdür Yardımcısı Ömer Yıldız ile konuştuk.    Radar izi ve görünürlüğü çok düşük Ömer Yıldız, süreci anlatmaya Şimşek-3’ten değil de onu üzerinde taşıyacak olan ANKA-3’ten başlıyor. ANKA-3 sadece dışarıdan bakıldığında dahi Türkiye’nin bugüne kadar ürettiği insansız hava araçlarının tamamından farklı bir duruşa sahip. ANKA-3’ü ANKA-1 ve ANKA-2 mirası üzerine inşa ettiklerini söylüyor Yıldız. ANKA-2 olarak adlandırılan platformun Aksungur olduğunu biliyoruz. Bu projede turbofan jet motoru kullandıklarını ve dolayısıyla çok yüksek hızlara çıkabildiklerine değiniyor Yıldız ve yapısal olarak farklı bir platform inşa ettiklerinden, radar izi ve görünürlüğünün çok az olduğundan bahsediyor.    Kuyruksuz bir platformu kontrol etmek ‘sanat’ ANKA-3’ün en dikkat çekici özelliği tabii ki ‘uçan kanat’ olarak adlandırılan bir formda olması. Uçan kanat; kuyruksuz, sabit kanatlı motorlu hava araçlarına verilen genel bir isim. Aslında çok ciddi avantajları beraberinde getirse de bu tasarımda bir hava aracı üretebilmeniz için ciddi meydan okumaları da aşmanız gerekiyor. Ömer Yıldız da bu detaya işaret ediyor ve “Kuyruksuz olunca tabii kontrolü de çok zor oluyor. Bu noktadan sonra platformu kontrol edebilmek bir mühendislik değil de adeta sanata dönüşüyor” görüşünü paylaşıyor.   Süper Şimşek her biri çok kritik 11 farklı görev icra edebilecek Anka-3’ün önünde duran ve ilk kez sergilenen Süper Şimşek ile ilgili oldukça değerli bilgiler de aktarıyor Yıldız. Şimşek’in bir ‘aile’ olarak adlandırıldığını ve son geliştirilen platform için Şimşek-3 ya da ‘Süper Şimşek’ ismini kullandıklarını belirtiyor Yıldız ve süreci şöyle anlatıyor: “Son Teknofest etkinliğinde bu görev bize verildi. Yaklaşık 6 ay süremiz vardı. Süremiz 30 Nisan’da doldu. Çok yoğun bir dönemdeyiz. Her ne kadar takvimin çok kısa arkasında kalsak da 15 gün içerisinde bu ürünümüzü de uçuracağız. Süper Şimşek 200 kilogram ağırlığında. İhtiyaç halinde 35 kilograma kadar harp başlığı taşıyabilecek. İlk görevi ‘hedef uçak’ olacak. Hedef uçak olarak hava savunma sistemlerinin testi için bu uçağa ihtiyacımız var. Yaklaşık 0.8-0.9 mach hızında uçma yeteneğine sahip. Süper Şimşek, uzun vadede 11 farklı görev icra edecek. Bunların arasında elektronik harp, elektronik destek ve elektronik taarruz gibi görevler de var.”    Kamikaze olacak, sürü halinde uçabilecek Bu noktada özellikle merak ettiğimiz iki temel mesele var. Birincisi, Şimşek ailesinin sürü halinde uçup uçamayacağı ve bir diğeri de Milli Muharip Uçak ya da ANKA-3 ile söz konusu platformların birlikte görev icra edebilmesi. TUSAŞ İHA Sistemleri Genel Müdür Yardımcısı Ömer Yıldız, Süper Şimşek’e ‘Kamikaze’ olarak özellikle hava savunma sistemlerinin imhası yönünde görev kazandıracaklarını açıklıyor ve “Ayrıca Şimşek uçaklarımız sürü halinde uçma yeteneğine sahip olacak. Aralarında görev paylaşabilecekler, görev değişimi yapabilecekler. Tüm bunların yanı sıra ANKA-3 ve MMU yanında Loyal Wing Man (kanat adamı) olarak uçabilecekler” diyerek sözlerini tamamlıyor. Kamera: İlyas Umut Özacar Kurgu: Resul Daban Info Grafik: Nursel Cobuloğlu"
382,8x8 Tekerlekli Kurtarıcı Araç Projesi İlk Teslimat Töreni yapıldı,"Cumhurbaşkanı Erdoğan toplu açılış töreni için gittiği Konya'da, MPG AŞ Konya tesislerinde yapılan 8x8 Tekerlekli Kurtarıcı Araç (TKA) Projesi İlk Teslimat Töreni'ne canlı bağlantı yaptı.",Savunma,https://www.trthaber.com/haber/savunma/8x8-tekerlekli-kurtarici-arac-projesi-ilk-teslimat-toreni-yapildi-764325.html,"Cumhurbaşkanlığı Savunma Sanayii Başkanı İsmail Demir, burada yaptığı açıklamada, savunma sanayisinde son zamanlarda arka arkaya güzel haberler verildiğini hatırlattı. Araçların 29'unun sahada olduğunu aktaran Demir, ""Daha da geliştirilmiş, daha da özellikler eklenmiş, yenilerinin de kuvvetimize teslimiyle ilgili yeni bir döneme geçmiş oluyoruz. Karada, denizde havada savunma sanayi konusunda adımları attık, atmaya da devam ediyoruz. Özellikle de Cumhuriyetimizin 100. yılında müjdelerimizi arka arkaya vermeye devam edeceğiz."" diye konuştu. Demir, kara, hava ve denizdeki bütün sistemlerle ilgili geniş çapla çalışmaların devam ettiğini vurgulayarak, Türkiye savunma sanayisinin en güçlü olduğu konulardan birinin kara araçları olduğunu söyledi.    ""Anadolu'muzun gücüne inanıyoruz"" Türkiye'nin kara araçlarında bütün sektörlerde kendi ihtiyaçlarını yerli ve milli imkanlarla karşıladığını anlatan Demir, şunları kaydetti: ""Kara araçlarında sık sorulan 'Motoru nereden?' sorusunun da adım adım cevabını oluşturmaya, çeşitli güç gruplarında motorlarımızın bir kısmını teslim edip, devreye almayı, bir kısmının da geliştirme sürecini takip etmeyi sürdürüyoruz. Savunma sanayimiz aslında sadece Ankara ve İstanbul merkezli değil. Anadolu merkezli olmak zorunda. Bunu da bir politika şeklinde hayata geçirmeye devam edeceğiz. Çünkü Anadolu'muzun gücüne inanıyoruz. Ülkemizin bekası açısından her şehrimiz, her sanayi bölgemiz, her sanayi kuruluşumuz önemli katkılar verme potansiyeline sahip."" MPG AŞ Genel Müdürü Veysel Alver de Türk Silahlı Kuvvetlerinin kurtarma operasyonundaki ihtiyaçlarını karşılamak üzere 8x8 Tekerlekli Kurtarıcı Araç Projesinde üretimin tamamlandığını belirterek, ""2020'de acil alım projesi kapsamında Türk Silahlı Kuvvetleri'mize 29 mayına karşı kısmi korumalı kurtarıcı teslim edilmişti. Bu projenin devamı niteliğinde olan 8x8 Tekerlekli Kurtarıcı Araç Projemiz ile envanter bütünüz korunmuş, sahadan geri bildirimler ile daha çevik hale getirilmiştir. Çok az sayıda ülke envanterinde olan ve muadillerinden çok daha üstün özelliklere sahip bu ürünü kahraman Türk ordumuz için yerli ve milli imkanlarla geliştirdiğimiz için gururluyuz mutluyuz."" ifadesini kullandı.    Bera Holding Yönetim Kurulu Başkanı Erol Kaya da ""Ülkemizin bir sıçrama yapabilmesi için teknolojiyi kullanan ülkeler sınıfından teknolojiyi üreten ülkeler sınıfına geçmesini elzem görüyorum. Bunun da yolunun Savunma Sanayi projeleriyle gerçekleşeceğini savunma sanayi projelerinin öncüsü tetikleyicisi olacağını düşünüyorum."" diye konuştu. İsmail Demir, daha sonra Cumhurbaşkanı Recep Tayyip Erdoğan’ın Konya mitingine canlı bağlantı ile katıldı. Demir, 8x8 TKA teslim belgesini Kara Kuvvetleri temsilcisine takdim etti."
383,Test pilotu Bayramoğlu: KAAN'ı en etkili silah haline getireceğiz,"Motor çalıştıran ve taksi yapan milli muharip uçak KAAN, yüksek sürat taksi testlerinden sonra gökyüzüyle buluşacak. Yerli ve milli yazılımlar ve donanımlarla donatılacak KAAN, en etkili silah haline getirilecek.",Savunma,https://www.trthaber.com/haber/savunma/test-pilotu-bayramoglu-kaani-en-etkili-silah-haline-getirecegiz-764179.html,"Milli muharip uçağa isminin verildiği İstikbalin Yüzyılı Tanıtım Programı'nda taksi yapan KAAN'ın pilot koltuğunda oturan test pilotu Gökhan Bayramoğlu, yüksek tecrübeye sahip olarak bu görevi yaptıklarını söyledi. Savaş uçağı tecrübesi olan pilotların 1 yıl süren test okulu kursuna gidip, mühendisler ve teknisyenlerle birlikte ""Uçak nasıl yapılır, hesaplamaları, doğrulamaları nasıl gerçekleştirilir?"", bunları öğrenerek uçağın geliştirilmesine ve uçmasına yönelik çalışmalar yürüttüğünü dile getiren Bayramoğlu, ""Test pilotunun önemi şu, kendisinin getirmiş olduğu tecrübeyle mühendislerle çalışarak uçağın hangi görevde kullanılmasına yönelik ihtiyaçları varsa bunu mühendislere anlatıyor, mühendislerle birlikte uçağı tasarlıyorlar."" dedi.    ""Asıl gün geldiğinde uçağımızı yerden kesip gökyüzünde süzülmesini seyredeceğiz"" Bayramoğlu, milli muharip uçak KAAN ile şu ana kadar yaptıkları çalışmaları şöyle anlattı: ""KAAN'ı öncelikle uçurmamız gerekiyor. KAAN'ı uçurmamız için de motorların testini yapmamız lazım. Motorlarımızın, uçağımızın ve diğer sistemlerin birbiriyle entegrasyonunu sağlamamız gerekiyor. Bunları başardık. Motorlarımızın doğruluğunu aldıktan sonra yer testinde uçağımızı yürütüyoruz yani emekletiyoruz. Uçağımızı taksi testlerine maruz bıraktık, taksi testlerini de başarıyla geçtikten sonra artık kumanda sistemleri üzerinde çalışarak uçar pozisyona getireceğiz. Bunun için simülatörde testlerimizi yapıyoruz. Asıl gün geldiğinde de uçağımızı yerden kesip gökyüzünde süzülmesini seyredeceğiz."" ""Pilotun iş yükünü azaltıyor"" Bayramoğlu, KAAN'ın şu ana kadarki performansına ilişkin de ""Uçağımızın pilotun iş yükünü azaltacak seviyede kolaylıkları olduğunu söylemek mümkün. Uçağımız pilota hem güvenli şekilde bilgileri aktarıyor hem de pilotun üzerindeki iş yükünü azaltacak şekilde pilota yardımcı olacak sistemlerle donatılmış vaziyette. O yüzden milli muharip uçak KAAN'ın içine binen bir pilot sadece uçağı uçurmakla değil, bütün hava sahasını kontrol etmek ve harekatı icra etmekle meşgul olabilecek."" ifadelerini kullandı. Bayramoğlu, uçağa verilen KAAN ismi için de ""Türk ismi, güzel bir isim."" değerlendirmesinde bulundu. ""KAAN'ı yerli ve milli yazılımlarımızla donatacağız"" Gökhan Bayramoğlu, KAAN ile ilgili bundan sonra yürütülecek çalışmalara ilişkin de şu bilgiyi verdi: ""Bundan sonraki süreçte taksi testlerini daha da geliştireceğiz. Yüksek sürat taksi testlerinden sonra uçağımızı uçuşa hazır hale getirip uçuracağız ancak sadece uçurmakla kalmayacağız, bu sadece bir uçak değil, bir silah. Savaş uçağı olacağı için diğer operasyonel sistemlerini de geliştirmeye çalışacağız. Arka planda bunları zaten geliştiriyoruz. Yerli ve milli yazılımlarımızla KAAN'ı donatacağız ve en etkili silah haline getireceğiz."""
384,HÜRJET'i ilk kez uçuran pilot Çelik: Kalkıştan inişe kadar güvende hissettim,"İlk uçuşunu gerçekleştiren HÜRJET'in Baş Test Pilotu Ercan Çelik, uçağın ilk uçuşta gayet stabil olduğunu, kendisini kalkıştan inişe kadar çok fazla rahat ve güvende hissettiğini söyledi.",Savunma,https://www.trthaber.com/haber/savunma/hurjeti-ilk-kez-ucuran-pilot-celik-kalkistan-inise-kadar-guvende-hissettim-764172.html,"Jet eğitim ve hafif taarruz uçağı HÜRJET ile ilk uçuşu gerçekleştiren HÜRJET Baş Test Pilotu Ercan Çelik, uçuş sırasında kendisini çok rahat ve güvende hissettiğini, uçağın tüm sistemlerinin başarılı şekilde çalıştığını söyledi. HÜRJET Baş Test Pilotu Ercan Çelik, Türk Havacılık ve Uzay Sanayii'nde düzenlenen İstikbalin Yüzyılı Tanıtım Programı'nda taksi yapan HÜRJET'in pilot koltuğunda değerlendirmede bulundu. İlk uçuşun arkasında 4-5 yıllık bir çalışmanın olduğunu belirten Çelik, o an için büyük emek harcandığını, büyük koordinasyon ve hazırlık yürütüldüğünü ifade etti.    ""Onun stabilliği bize de çok büyük güven verdi"" Hazırlık safhasının ardından testler geçildikten sonra havayla buluşma aşamasının geldiğini söyleyen Çelik, şöyle konuştu: ""İlk uçuş bir hafta ya da haftalar öncesinden kararlaştırılıyor. Testlerimizi tamamladık, her şeyden emin olduk, ondan sonra uçuşa karar veriliyor. Uçuşla ilgili o günün hava şartlarına, diğer etmenlere bakılıyor. Her şey uygunsa bir gün öncesinde brifing yapılıyor, her türlü acil durum düşünülüyor. Uçuş günü, uçağın başına gidip her gün yaptığımız gibi uçuşu gerçekleştirmek kalıyor. Bu uçuş diğerlerinden tabii ki farklı. Bir uçağın ilk defa gökyüzüyle buluşması, ilk defa uçması. Yerde ne kadar baksanız da ne kadar bilimsel çalışılsa da havada ne şekilde tepki vereceği çok fazla belli olmayabiliyor. İlk uçuşta uçağımız gerçekten gayet stabildi. Onun stabilliği bize de çok büyük güven verdi. Uçağın içinde kendimi kalkıştan inişe kadar çok fazla rahat ve güvende hissettim. Bütün sistemleriyle gerçekten güzel çalıştı. Uçağın uçuş kontrol sisteminin çığır açan özelliklerden biri olduğunu vurgulayan Çelik, ""Bir bilgisayar vasıtasıyla uçuyor uçağımız. Bizim de en çok dikkat ettiğimiz konu buydu simülatörlerde, diğer hazırlıklarda. Onun stabil olması kalkışa ve inişe yansıdı. Bize de hiç zorluk çıkarmadı."" dedi. ""Askeri sertifikasyon kurallarına tabi tutulacak"" İlk uçuşla birlikte binlerce saatlik test uçuşlarının başladığını dile getiren Çelik, uçağın uçuş kontrol sistemi, aviyonikleri, yani elektronik sistemleri ve performansının testten geçirileceğini söyledi. Bu üç ana başlıkta öncelikle mevcut prototip, gelecek yıl tamamlanacak diğer prototiple test uçuşları yapılacağını anlatan Çelik, ""Uçak geliştirme dediğimiz uçuşları tamamladıktan sonra artık askeri sertifikasyon kurallarına tabi tutulacak. Sertifikasyon gerekliliklerini de geçtikten sonra artık müşterisiyle, Hava Kuvvetlerimizle, diğer hava kuvvetleriyle buluşmaya hazır olacak. O kabulleri de geçtikten sonra silahlı kuvvetlerin saflarında yerini alacaktır."" ifadelerini kullandı. HÜRJET her dakika gelişiyor Uçağın her dakika geliştiğini vurgulayan Çelik, şunları kaydetti: ""Bulduğumuz her bir bulgu, bilgi, uçağın verdiği ikazı geliştirmede onu düzeltmemiz için bize verilmiş görev gibi düşünüyoruz. Her uçuştan sonra bunun brifingini yapıyoruz. Uçakta aksayan sistemleri çalışıp, kullanıcının beğenmesi asıl önceliğimiz. Pilotların bunu severek, beğenerek ve emniyetle uçması lazım. Burada yapabileceğimiz düzeltmeleri sürekli not alarak ve üzerinde neler yapabiliriz diye düşünüyoruz. İşin güzelliği de bu. Uçak bizim malımız, bizim ürünümüz dolayısıyla her türlü değişikliği yapma, istediğimizi ekleyip çıkarma kabiliyetine ve özerkliğine sahibiz. Dolayısıyla bu şekilde yapmak bizi çok daha hızlı geliştirecektir."" ""Fabrikadan çıktıktan sonra bir süre boyanmaz"" Ercan Çelik, HÜRJET'in kırmızı-beyaz renklerdeki boyamasına ilişkin soruya şu yanıtı verdi: ""Bundan önce uçağın üzerinde boya yoktu, gerçek metal rengiydi. Green aircraft, yeşil aircraft aslında bu uçakların geleneğidir. Fabrikadan çıktıktan sonra bir süre boyanmaz. Uçakta birçok sıvı var, borular, sistemler yeni olduğu için herhangi bir yerden akıtma, sızdırma var mı diye görmemiz gerekir. Boyandığı zaman bunları kapatır. Geliştirme esnasında hataları görmek istediğimiz için belli bir süre bu şekilde yapıyoruz. Bu tören için kırmızı-beyaz renge boyadık, bundan sonra da bu renkte devam edeceğiz."""
385,KAAN ile Türkiye havacılıkta seviye atlayacak,"Cumhurbaşkanı Recep Tayyip Erdoğan'ın ismini ""KAAN"" olarak açıkladığı Türkiye'nin 5. Nesil savaş uçağı, Türk havacılığına yeni bir boyut getirecek.",Savunma,https://www.trthaber.com/haber/savunma/kaan-ile-turkiye-havacilikta-seviye-atlayacak-764043.html,"Türkiye'nin Milli Muharip Uçağı KAAN, Türk Havacılık ve Uzay Sanayii (TUSAŞ) Kahramankazan merkez yerleşkesinde bir kez daha vitrine çıktı. Cumhurbaşkanı Erdoğan'ın katılımıyla düzenlenen ""İstikbalin Yüzyılı Tanıtım Programı""nda ismi açıklanan KAAN ile HÜRJET, ATAK-2 ve ANKA-3 gövde gösterisi gerçekleştirdi. Program kapsamında HÜRJET ile taksi yapan ""Milli Muharip Uçak""ın üzerinde KAAN yazdığı görüldü. KAAN ile Türkiye, bu seviyede (5. Nesil) uçak üretebilen 5 ülkeden biri olacak.   KAAN, insansız hava araçları, havadan ihbar, kontrol gibi platformlar ve tedarik edilmesi planlanan diğer unsurlarla ortak çalışabilecek.    Yeni nesil silahlarla havadan havaya muharebe, süpersonik hızda dahili silah yuvalarından hassas vuruş gerçekleştirebilecek KAAN, yapay zeka ve nöral ağ desteğiyle artırılmış muharebe gücü sağlayacak. KAAN programı kapsamında Yıldırım Test Tesisi, Radar Kesit Alanı Test Tesisi, Rüzgar Tüneli Tesisi gibi dünyanın sayılı büyüklükteki test merkezlerinin ülkeye kazandırılması sağlanıyor. Bu sayede test verilerinin işleme kabiliyetlerinin artırılmasının da önü açılmış olacak."
386,Milli kanatlar gövde gösterisine çıkıyor,"Türkiye'nin milli projeleri için bugün görkemli bir tanıtım gerçekleştirilecek. Milli Muharip Uçak, HÜRJET, ATAK-2 ve ANKA-3'ün birlikte görücüye çıkacağı programa Cumhurbaşkanı Erdoğan da katılacak.",Savunma,https://www.trthaber.com/haber/savunma/milli-kanatlar-govde-gosterisine-cikiyor-763873.html,"Türk Havacılık ve Uzay Sanayii'nin Kahramankazan'daki yerleşkesinde Türk havacılık sanayii açısından tarihi bir güne imza atılacak. Türk mühendis ve teknisyenlerinin bir süredir üzerinde çalıştığı uçak, helikopter ve insansız savaş uçağı projeleri ""İstikbalin Yüzyılı Lansmanı"" programıyla kamuoyu önüne çıkacak. Cumhurbaşkanı Recep Tayyip Erdoğan'ın da katılması beklenen törende Cumhuriyetin 100. ve Türk Havacılık Uzay Sanayii'nin kuruluşunun 50. yılında hayata geçirilen özgün havacılık ürünleri Milli Muharip Uçak, HÜRJET, ATAK-2 ve ANKA-3 tanıtılacak.   İlk kez birlikte sergilenecekler Söz konusu projelerde son dönemde önemli kilometre taşları geride bırakıldı. Türkiye'nin en büyük teknoloji projesi Milli Muharip Uçak, motor çalıştırarak hangardan çıktı.   Türkiye'nin ilk jet motorlu eğitim uçağı HÜRJET ve ağır sınıf taarruz helikopteri ATAK-2 ilk uçuşlarını gerçekleştirdi. ""Hayalet uçak"" benzetmesi yapılan ve taksi çalışmalarına başlayan insansız savaş uçağı ANKA-3 ise yakın zamanda ilk uçuşunu gerçekleştirecek. ""İstikbalin Yüzyılı Lansmanı"" programıyla söz konusu platformlar ilk kez birlikte sergilenecek.  "
387,Baş test pilotu ATAK-2'yi anlattı: Milletimize inanılmaz bir güç katacak,"Ağır sınıf taarruz helikopteri ATAK-2'nin ilk uçuşunda pilot koltuğuna oturan Arif Ateş, helikopterin kabiliyetlerini ve yaşananları anlattı. Ateş, ""TUSAŞ olarak ne kadar gurur duysak az. Bu helikopterimiz milletimize inanılmaz bir güç katacak"" değerlendirmesinde bulundu.",Savunma,https://www.trthaber.com/haber/savunma/bas-test-pilotu-atak-2yi-anlatti-milletimize-inanilmaz-bir-guc-katacak-763789.html,"Türk Havacılık ve Uzay Sanayii (TUSAŞ) bünyesinde ""baş test pilotu"" olarak görev yapan Arif Ateş, yaklaşık 14 yıldır TUSAŞ'ta görev yaptığını söyledi. Test pilotu olarak hava araçlarının testlerini icra ettiklerini belirten Ateş, bu süreçte bir test pilotunun çok az göreceği ilk uçuş deneyimleri yaşadığını ifade etti. Ateş, şöyle konuştu: ""Bunun birincisini Gökbey helikopterimizle yaşadık 2018'de. T-625, daha sonra Cumhurbaşkanı'mız tarafından ismi verildi, Gökbey oldu. Yakın zamanda yerli motorumuzu Gökbey helikopterimize entegre ettik, onun da ilk uçuşunu yapmak kısmet oldu. Son olarak yeni, büyük taarruz helikopterimiz. Yeni gündeme geliyor, pek bilinen bir platform değildi. Bunun da ilk uçuşunu yapmak kısmet oldu. Henüz ismi yok. Sanıyorum Sayın Cumhurbaşkanı'mız tarafından verilecektir. Biz helikopterlerimize numara veriyoruz başlangıçta. Bunun numarası T-925. ""T"" Turkish-TUSAŞ diyebilirsiniz. 9 kaç ton olduğunu, 2 motor sayısını, 5 de kaç palli olduğunu gösterir. Bu şekilde yola çıktık ama Silahlı Kuvvetlerimizin ihtiyaçları, istekleri doğrultusunda biraz daha büyüdü, 11,5 tona çıktı helikopterimiz ve dünyanın en büyük helikopteri oldu. Şu anda uzunluk açısından dünyanın en büyük taarruz helikopteri olduğunu söyleyebiliriz."" Güvenlik güçlerinin ihtiyaçlarını karşılayan, yurt dışına da ihraç edilen ATAK helikopterinin 5 ton olduğuna işaret eden Ateş, ""Bu onun abisi, 'ağır abi' diyoruz, 11,5 ton. Mühimmat kapasitesi olarak da yeni helikopterimiz onun 3-4 katı. Oldukça büyük. Bu bambaşka bir helikopter oldu"" dedi.    İlk uçuş kararı böyle verildi TUSAŞ'ta 3 kere ilk uçuş deneyimi yaşadığını dile getiren Arif Ateş, daha tasarım aşamasında gövde dizaynı, aviyonikler, kokpit dizaynı, kaldırabileceği ağırlık, hava aracının tüm sistemlerine yönelik tasarım mühendisleriyle detaylı çalışmalar yürüttüklerini anlattı. Bir helikopterin nasıl tasarlanması gerektiğini, operasyonel imkan kabiliyetlerini geçmiş tecrübelerden bildikleri için mühendislerle beraber tasarım süreçlerini yönettiklerine dile getiren Ateş, şu bilgileri verdi: ""Tasarımdan sonra helikopter üretiliyor ve yer testlerine başlanıyor. Parçaların üretilme aşamasında yapısal testler ayrı bir süreçte devam ediyor. Helikopter bir bütün olarak üretim hattından çıktıktan sonra bize geliyor. Helikopteri alıyoruz, ilk uçuşa hazırlıyoruz. Yer testleri için büyük bir binamız var, çatısı açılabiliyor. Orada gece-gündüz test yapma imkanına sahibiz. Helikopteri o binanın içerisine alıyoruz, yere bağlıyoruz kalın zincirlerle. Üzerindeki bütün dataları mühendislerimiz anlık gözlemliyorlar. Orada ilk motor çalıştırmasını yapıyoruz. Helikopter birçok sistemin bir araya geldiği kompleks bir makina ve bu sistemlerin hepsi dönüyor. Bunların uyum içerisinde çalışması lazım. Dolayısıyla bunun yerdeki testlerinin çok iyi yapılması lazım. Ayrıca yere bağlı olarak maksimum güçlerle uçuşta üzerine gelebilecek güçleri de tatbik ediyoruz ki herhangi bir problem varsa yerde kendisini belli etsin. Dolayısıyla uçuştan önce test planımız çerçevesinde yaklaşık 11,5 buçuk saatlik test yaptık. Sonra da 'Evet bu helikopter ilk uçuşa hazırdır.' dedik. Helikopterimizi uçuş hattına çıkartıp motor çalıştırma yaptıktan sonra ilk uçuşa götürdük.""   İlk uçuşta neler yaşandı? Arif Ateş, 28 Nisan'daki ilk uçuşta oldukça heyecanlı anlar yaşandığını ifade ederek, şöyle konuştu: ""Hava koşulları da çok müsait değildi. Rüzgar, yağmur vardı. Bir yandan hava koşullarını kollarken bir yandan yerde kalan son testlerimizi yaptık dışarıda. Öğleden önce başladığımız faaliyet birkaç yer, motor çalıştırması, susturma, yerdeki testlerin bitirilmesi şeklinde öğleden sonraya kadar devam etti. Mühendisler tarafından geliştirilen helikopterin matematik modelinin yer aldığı simülatörde yoğun uçuşlar icra ettik. İlk uçuş profilini orada defalarca uçurduk. Birkaç tane yer çalıştırmasından sonra dedik ki 'Evet biz bugün uçacağız.' Tekrardan motor çalıştırdık. Başlangıçtaki düşüncemiz kısa bir uçuş icra etmekti. Ancak helikopterin durumuna göre, hover (asılı durma) durumuna göre biraz daha artırabileceğimizi değerlendirdik. Tekerleri yerden keserek ilk havaya kalkış anı inanılmaz heyecan verici bizim için de. Çok yoğun bir kalabalık bizi seyrediyordu. Genel Müdür'ümüz saatler öncesinden gelmiş uçuş hattında bekliyordu. Birçok üst düzey yönetici, birçok TUSAŞ çalışanı, mühendisler, teknisyenler, herkes uçuş hattına dolmuşlardı ve bizim havaya kalkışımızı bekliyorlardı. Helikopterimizin tepkileri verdiğimiz komutlara çok uyumluydu ve tekerleri yerden kestik. Yaklaşık 10-15 fitlerde stabil durduk. Helikopterlerin zaten uçuşu dediğimiz bu. Hover, en zor uçuşu. Çünkü bütün kumandalar orada uyum içerisinde. 15 fit hoverda oldukça stabil bir helikopterle karşılaştık. Son derece sarsıntısız, titreşimsiz. Bu kadar büyük ağırlığının aksine son derece hafif uçuşu, kumandaları ve biraz daha uçuşun profilini artırabileceğimizi değerlendirdik. Sağdan soldan dönüşler yaptık, sağa sola, ileri geri uçuşlar yaptık. Dolayısıyla açıkçası havaya kalktıktan sonra inmek istemedik. Ama ilk uçuşların da riski malum. 'Daha fazla da uzatmayalım.' dedik. Herkes de bizi bekliyor. İnsanlar gözyaşlarına boğulmuş, alkışlamaktan elleri acımaya başlamış dolayısıyla indik ve uçuşumuzu bu şekilde bitirdik.""    ""Zarf açarak"" ilerleyecek Ateş, ilk uçuşta yaklaşık yarım saat havada kaldıklarını ve 20 bin fit yüksekliğe, 10 knot hıza ulaştıklarını bildirdi. Bir helikopterin ilk uçuşundaki dünyada da genel kabul gören profilin bu olduğuna işaret eden Ateş, her bir test faaliyetinin ""zarf açma"" olarak nitelendirildiğini ve başarılı faaliyet sonrasında helikopterin bu zarf içerisinde emniyette uçabileceğinin ortaya konulmuş olduğunu belirtti. Ateş, bundan sonraki süreçte her uçuşta daha da zarfı açarak, genişleterek helikopterin uçuş kabiliyetlerinin artırılacağını ifade etti. İrtifa ve hız limitlerinin artırılarak ilerleneceğini dile getiren Ateş, testler sonucunda tüm uçuşun icra edilebileceği zarfa ulaşılacağını kaydetti. İlk uçuştan çıkan öneriler Test pilotlarının platformları kullanırken ""Senin bebeğin çirkin"" diyebilmesi gerektiğini dile getiren Ateş, şöyle konuştu: ""Çünkü mühendisler bunu gerçekten kendi bebekleri gibi tasarlıyorlar. Her şeyini düşünüyorlar. Her detayı düşünüyorlar. Bizle de zaman zaman fikir alışverişleriyle tasarlanıyor. Ancak havaya kaldırdığınızda her şey değişiyor. Bizim görevimiz de doğru olmayan, yanlış uçuş karakteristiklerini tespit edip, mühendislerimize geri bildirimde bulunup, 'bunları şu şekilde düzeltin' demek. İlk uçuşta gözlemlediğimiz örneğin kumandaların yükleri biraz ağır. 'Bunu biraz daha yumuşatın, hassas kumanda vermemi engelliyor.' dedim. Dolayısıyla onların yüklerini azaltacaklar. Örneğin saykılık kumandasının ergonomisi birazcık geriye yapılmış. Onun biraz daha bileği rahatlatacak şekilde ileriye doğru alınması lazım. Pedal kumandalarında da yine birazcık sertlikler olduğunu gözlemledik. Bu, zaten başlangıçtan itibaren yapılacak, adım adım düzeltilerek gidilecek bir faaliyet.""    ""Hayatımda uçtuğum en büyük helikopter"" Ateş, ATAK-2 helikopterini uçtuğu diğer platformlarla karşılaştırarak, şu değerlendirmelerde bulundu: ""Hayatımda uçtuğum en büyük helikopter. Bunun kadar büyük helikopterle uçmadım. Taarruz helikopter pilotluk geçmişim daha fazla. ATAK'ta çok uzun uçuşlarım oldu. 1500-2000 saatler civarında. Bütün testlerini yaptık. Kobra helikopterlerinde Silahlı Kuvvetlerde yoğun uçuşlarımız oldu. Bu helikopter artık zirve oldu benim için çünkü çok büyük. Gerçekten inanılmaz büyük bir helikopter. Başlangıçta bu kalkar mı acaba diye düşünürken havaya kalkınca da inanılmaz stabil durduğunu gördük. Çok stabil, motor-rotor entegrasyonu çok iyi, uyumu çok güzel. Bu cüssesine rağmen çok stabil, çok iyi bir helikopter."" Kara havacılığının yıllardır böyle bir helikopterin özlemini duyduğuna işaret eden Ateş, sözlerini şöyle sürdürdü: ""Ben de Silahlı Kuvvetlerde görev yaparken böyle bir helikopteri hep arzu ettim, istedim. Çünkü görev yaptığınız helikopterlerde sınırlı bir mühimmatla kalkıyorsunuz. Göreve gidiyorsunuz daha fazla etkili olabilmek için daha fazla, daha güçlü, daha çok mühimmat kapasitesine sahip helikoptere ihtiyacım var diyorsunuz. İç güvenlik harekatlarından dolayı taarruz helikopterine olan özlem ATAK'la başladı, 11,5 tonluk ağır sınıf taarruz helikopteriyle son buldu açıkçası. Bu helikopterin gerçekten dünyanın en iyi helikopteri olduğunu iddia ediyorum. 1500 kilogramlık mühimmat kapasitesine sahip. 30 mm topu, 'flare'ı olacak. Kanatlarında 3 tane istasyon var. Buralara roket, hava-hava, havadan yere güdümlü füzeler, hatta bombalar takılabilecek. Helikopterin servis tavanı 20 bin fit olacak. Kokpit camları yanlar dahil zırhlı olacak. Hafif silah isabetine karşı koruyacak. Üzerindeki silahlar genelde uzun menzilli olacak. Pilotların hedef bölgesine girmeden uzaktan hedefi etki altına alabileceği 20 kilometrelere varan tanksavar füzelerimiz olacak. Roketsan tarafından üretilip entegre edilecek. Bundan sonraki süreçte uçuşlarını yapıp uçuş zarfını genişlettikten sonra artık silah, füze entegrasyonuna başlayacağız. Silahların testlerini yapacağız. Dolayısıyla Türkiye, TUSAŞ olarak ne kadar gurur duysak az. Bu helikopterimiz milletimize inanılmaz bir güç katacak."" ""Çirkin Kral yakıştırması da güzelmiş"" Ateş, ATAK-2 helikopterine yapılan ""Çirkin Kral"" yakıştırmasının hatırlatılması üzerine, başlangıçta bu yana ""ağır abi"" benzetmeleri olduğunu ve bu ifade ile helikopterin yer aldığı bir peç tasarladıklarını söyledi. Ateş, ""Çirkin Kral da güzelmiş. Biz, tabii, bu tür isimlerin dışındayız. Helikopterimize yakıştırmalar yapılabilir bu çok doğal, güzel de olmuş ama tabii en son ismini Sayın Cumhurbaşkanı'mız verecektir. Gökbey örneğin çok güzel bir isim oldu. Milletimizden gelecek her türlü isme açığız. Çirkin Kral da diyebilirler, o da çok güzel. İsimler gelebilir"" dedi. TUSAŞ'ın son dönemde helikopter, uçak, insansız hava araçlarında gurur verici işlere imza attığını vurgulayan Ateş, şunları kaydetti: ""Bu tarz ilkler, dünyada diğer şirketler, on yıllarda bir görülebilecek ilklerdir. İnanılmaz şanslıyız. Şirketimize minnettarız, milletimize, ülkemize minnettarız. Biz çalışmaya devam edeceğiz. Silahlı Kuvvetlerimizin ihtiyacı olan ürünleri üretmeye devam edeceğiz. Önemli olan kendi ürünlerimize sahip çıkmak. Biz yıllardır başkalarının helikopterleriyle uçtuk. Sevdik helikopterleri ama zamanı geldiğinde de size engel olabiliyorlar, durdurabiliyorlar veya parça ikmalini yapamadığınız zaman uçamıyorsunuz. Dolayısıyla bizim olmalı, öncelikle kendi ürünümüze sahip çıkmalıyız. Bundan sonra da daha güzel ürünler, üreteceğiz, yakında başka platformlar da gelecek."""
388,Milli Muharip Uçak'a 1 Mayıs'ta isim verilecek,"TUSAŞ Genel Müdürü Temel Kotil, Milli Muharip Uçak'a (MMU) 1 Mayıs'ta gerçekleştirilecek törenle isim vermesini beklediklerini söyledi.",Savunma,https://www.trthaber.com/haber/savunma/milli-muharip-ucaka-1-mayista-isim-verilecek-763640.html,"Türk Havacılık ve Uzay Sanayii (TUSAŞ) Genel Müdürü Temel Kotil, TEKNOFEST İstanbul'u ziyaret etti. Burada açıklama yapan Kotil, Hürjet hakkında verdikleri sözü yerine getirerek, ilk uçuşuna şahit olmanın haklı gururunu yaşadıklarını kaydetti. Kotil, ""Bu Hürjet'in ilk uçuşu. Aslında tarihimiz için, teknoloji tarihi için çok önemli bir olay. İnsanlı süpersonik bir uçak, yüksek manevra yeteneğine sahip ve 7G kuvvetiyle manevra yapabiliyor. F-16 da 9G kuvvetine kadar manevra yapabiliyor, o bakımdan yakın. Üzerinde 3 ton mühimmat taşıyabiliyor ve Türk mühendisler tarafından tasarlandı. Tümüyle yüzde yüz Türk mühendisleri tasarladı."" dedi. TUSAŞ bünyesinde 6 bin mühendisin görev aldığını aktaran Kotil, bu mühendislerin tecrübe ortalamasının 4 yıl olduğunu, bu sayede genç ve dinamik bir şirket olma özelliklerini koruduklarını söyledi. ""Bu uçaktan dünyada aslında üç ülkede var, Türkiye dahil"" Geliştirdikleri tüm ürünleri Türk mühendislerinin tasarladığının altını çizen Kotil, şöyle devam etti: ""Bunu yaptıktan sonra Milli Muharip'in uçması daha da kolaylaşıyor. Çünkü ikisi de aynı cins uçaklar. Havacılığı bilirseniz ses altı uçan uçakların geometrileri daha yuvarlak, süpersoniklerin daha keskindir. Keskin olduğu için kontrolleri daha zordur. Buna aktif kontrol deriz. Biz bunu burada başardık. İlk uçuşlarına baktıysanız, ilk uçuşu bir kuş gibi dümdüz kalkabildi. Normalde iyi olmayan uçak yalpalama yapar, bir sağa bir sola gider. Nihayetinde bu ilk uçuş, siz ondan sonraki uçuşlarda bunun uçuş kontrol sistemini ayarlarsınız. Ama bizim bunlar bütünüyle teorik olarak tasarlanıp, imal edilip de ilk uçuşuna da on numara performans sergilediler, ben çok mutluyum."" Türkiye'nin, Hürjet ile ""Ben de uçak tasarlayıp, uçurabilirim"" dediğini ifade eden Kotil, şunları dile getirdi: ""İlk uçuşun bu kadar başarılı olması mühendislerimizin çok iyi tasarım ve çok iyi analiz yaptığını gösteriyor. Tabii bu 1 yıllık bir proje değil, 2018'de başladı. Çok emek verdik, bütün testlerini gerçekleştirdik. Biz Türkiye'de ilk olan işte kuş çarpma deneyleri olsun, yakıt testleri olsun, bunların tüm altyapılarını kurduk. Şimdi bu buz dağının üzerine gördüğünüz uçak, on numara bir uçak. Bu uçaktan dünyada aslında üç ülkede var, Türkiye dahil. Bir Amerikalıların Red Hawk denilen, Boeing'in yaptığı bir uçak var, bu klasta bir uçak. Korelilerin yaptığı T-50, Koreliler yurt dışı desteği olduğunu söylerler. Bir de Hürjet var. Bunlar bu klastaki üç uçak oluyor."" Kotil, Hürjet'in üretim aşamasıyla ilgili özel bir belgeselin de hazırlandığını ve ilerleyen günlerde yayınlanmasını planladıklarını söyledi. ""Atak-2 'yukarıda kuş kadar hafifti'"" Dün ilk uçuşunu gerçekleştiren Atak-2 helikopterine ilişkin açıklamalarda da bulunan Kotil, şunları söyledi: ""Bu helikopter sıfırdan tasarlandı. Kendisi 11 ton ağır sınıf helikopteri. Dünyada bundan 3 tane var. Biri Rusların Mİ-28 denilen savaş helikopteri, bir de Amerikalıların Apache denilen helikopteri var. İki helikopter bir de bizim kendi helikopterimiz. Diğer bütün helikopterler bunun altında performansa yönelik helikopterlerdir. Biz bütün her şeyini dijital tasarlıyoruz, dijital olarak imal ediyoruz. Otomatik kontrollerle gidiyor. Dolayısıyla işçilik on numara çıkıyor. Bir helikopterin en önemli kısmı transmisyonudur. Gökbey'in transmisyonunu daha önce yapmıştık. Ama Gökbey 6 tonluk bir helikopter, bu 11 tonluk. Yani iki katı bir helikopter. Transmisyon ilk çalışmada çalıştı. Sıfır titreşim yaptı ve dün de uçtu. Uçuş da çok stabil oldu."" Atak-2'nin ilk uçuşu olmasına rağmen neredeyse 500'üncü uçuşuymuş gibi hareket ettiğini dile getiren Kotil, ""Bütün bunlar şunu gösteriyor, Türkiye, savunma sanayiinde, havacılıkta TUSAŞ özelinde devrim yaptı. Biz bir platforma ülke olarak çıktık. Şimdi bu ürünler buz dağının tepesidir. Yani Hürjet, stabil uçtu on numara, bütün dünyanın dikkatini çekiyor. Atak-2 ağır olmasına, 11 ton olmasına rağmen 'yukarıda kuş kadar hafifti' dedi kaptanımız."" diye konuştu. ""Cumhuriyetimize 5 ürün hediye etmiş olacağız"" Kotil, ""1 Mayıs'ta Sayın Cumhurbaşkanının TUSAȘ tesislerine bir ziyareti olacak. Burada MMU'ya isim vermesi de bekleniyor. Böyle bir durum söz konusu olacak mı?"" sorusu üzerine ise şunları kaydetti: ""Sayın Cumhurbaşkanımız çok güzel isim verir. Biz de bekliyoruz inşallah 1 Mayıs'ta. 1 Mayıs töreni bizim için çok önemli. Çünkü büyük bir çaba gösterdik. Dedik ki, '100'üncü yılda, yeni yüzyılımızda, şunu yapacağız, bunu yapacağız' demiştik. Allah bunları tek tek nasip etti. Geriye kalan bir tane var. O da bizim görünmeyen, hayalet insansız uçağımız Anka-3. Pazartesiye kadar uçacak gibi görünmüyor. Ama önümüzdeki günlerde, 1-2 hafta içinde onu da uçuracağız. Böylece Cumhuriyetimize 5 ürün hediye etmiş olacağız. Motoru dahil her şeyi yerli Gökbey, tümüyle yerli Atak-2'miz, Milli Muharip'imiz, Hürjet'imiz, bir de Anka-3'ümüz. Tabii daha önce bitirdiğimiz Hürkuş'umuz, daha önce bitirdiğimiz Aksungur'umuz var. Şimşek'imiz var, Süper Şimşek geliyor. Onu pazartesi de göstereceğiz inşallah. Yıllardan beri yaptığımız Atak helikopterimiz var. Yani onları tekrardan göstereceğiz. Gösteri de yapacaklar."""
389,"""Cayrokopter"" jandarmanın havadaki gözü olacak","Jandarma'nın envanterine yeni katılan ""Cayrokopter"" ile havadan trafik ve asayiş denetimi, göçmen kaçakçılığıyla müdahale, yasa dışı ekim alanlarının tespit edilmesi gibi görevler daha pratik şekilde yürütülecek.",Savunma,https://www.trthaber.com/haber/savunma/cayrokopter-jandarmanin-havadaki-gozu-olacak-763582.html,"Jandarma Havacılık Başkanlığı envanterine yeni giren hava aracı ""Cayrokopter"" faal bir şekilde kullanılmaya başlandı. Atatürk Havalimanı'ndaki uzay ve teknoloji festivali TEKNOFEST'te sergilenen araç hakkında bilgi veren Jandarma Pilot Üsteğmen Batuhan Yavuz, Cayrokopterin çok kullanışlı olduğunu bildirdi.    ""12 bin fite tırmanma kabiliyetine sahip"" Cayrokopterin, helikopterin atası sayılabilecek döner kanatlı ve pervaneli bir hava aracı olduğunu belirten Yavuz, ""Düşük süratle uçabilen ve kısa mesafelere iniş kalkış yapabilme yeteneği olan bir hava aracıdır. Evveliyatına baktığımız zaman 1920'li yılların başında uçmaya başlamıştır. Envanterimizde bulunan Cayrokopterler tek motorlu olup sıcaklığa bağlı olarak 12 bin fite tırmanma kabiliyetine sahiptir. Üzerine entegre edilen kamera sistemiyle yerde olan istasyonlara görüntüyü anlık olarak iletebiliyoruz."" ifadelerini kullandı. ""4-6 saat arasında havada kalabiliyor"" Yavuz, Cayrokopterin uçulan irtifa ve sıcaklık değerlerine bağlı olarak 4 ila 6 saat arasında havada kalabilme yeteneğine sahip olduğu bilgisini vererek, ""Havadan trafik denetimi, havadan asayiş denetimi, göçmen kaçakçılığı ile mücadele, doğal afetlerde hayatın normale dönmesine kadarki süreçte tüm kamera entegrasyonlarıyla ilgili anlık görüntü aktarımı, yasa dışı ekim alanlarının tespiti ve bunların bildirilmesiyle alakalı çalışmalarımızda kullanılacak."" şeklinde konuştu. Yavuz, eğitimler hakkında şunları kaydetti: ""Cayrokopter eğitimi Jandarma Havacılık Başkanlığındaki pilotlarla yapılıyor. Pilotlarımız toplam 20 saat uçuş sürecinden geçerek eğitime dahil oluyorlar. 13 saate ulaşan pilot, eğer uygun görülürse kontrol uçuşunu gerçekleştiriyor ve devamında solo uçuşunu tamamlıyor. Müteakiben seyrüsefer ve göreve hazırlık eğitimlerimizle beraber hazır bir şekilde Cayrokopter pilotu olarak görev yapabiliyorlar."" ""Etkin bir şekilde kullanmayı planlıyoruz"" Yavuz, aracın çalışma alanları hakkında şu bilgileri verdi: ""Trafik denetleme, toplumsal olaylara müdahale görevlerinde keşif ve gözetleme uçuşlarında Cayrokopterleri etkin bir şekilde kullanmayı planlıyoruz. Deprem, yangın, sel gibi doğal afetlerde de yollardaki hasarı önceden tespit ederek ulaşımın daha hızlı sağlanması, kapalı yolların önceden tespiti ve yer istasyonlarına aktarılması konusunda, gözetleme uçuşu yaparak da ihtiyaç duyulan yardımların afet bölgelerine intikalini hızlandırmak noktasında önemli işlev göreceğini düşünüyoruz."" Cayrokopterlerin, kullanımı kolay, manevra kabiliyeti yüksek, yakıt sarfiyatı ve bakımı da maliyet olarak oldukça düşük hava araçları olduğunu belirten Yavuz, ""Bir Sikorsky helikopterinin 10, 30, 100, 250 ve 500 saatlik bakımları mevcutken Cayrokopterin sadece 100 ve 200'üncü saatlerinde bakım yapılması yeterli olacaktır. Sikorsky helikopterinin trafik uçuşu için saatlik maliyeti 3 bin 500 dolarken, Cayrokopterimizin saatlik maliyeti bakım masrafları dahil 20 Euro'dur."" ifadelerini kullandı. Cayrokopter sayısı 15'e yükselecek Cayrokopter kullanacak pilotların, ilk olarak Türkiye'deki bir yüklenici firma tarafından getirilen Cayrokopterle test uçuşlarını gerçekleştirdiklerine işaret eden Yavuz şunları kaydetti: ""8 pilotumuz ilk gelen Cayrokopterle yetişti. Henüz intibak eğitimlerini tamamlamış 6 pilot ile birlikte toplam 14 pilot Cayrokopter eğitimini tamamlayacaktır. Savunma Sanayii Başkanlığı aracılığı ile yürütülen ihaleler kapsamında halihazırda envanterimizde 3 Cayrokopter bulunmaktadır ve bu sayıyı öncelikle 8'e devamında da 15'e yükselterek Cayrokopterlerimizi etkin bir şekilde kullanacağız."""
390,Yeni Altay tankı seri üretim öncesi 6 bin testten geçecek,"Türk Silahlı Kuvvetleri'ne teslim edilen Yeni Altay tankının, seri üretim öncesinde yaklaşık 6 bin gereksinimi karşılayıp karşılamadığı değerlendirilecek. Bunun sonrasında 2024 ortasına kadar seri üretim hazırlıkları tamamlanacak.",Savunma,https://www.trthaber.com/haber/savunma/yeni-altay-tanki-seri-uretim-oncesi-6-bin-testten-gececek-763571.html,"Türkiye Teknoloji Takımı Vakfı ile Sanayi ve Teknoloji Bakanlığı yürütücülüğünde bu yıl yeniden İstanbul Atatürk Havalimanı'nda düzenlenen TEKNOFEST sürüyor. Yeni Altay tankını testler için TSK'ye teslim eden BMC, geliştirme sürecinde kullandığı tankı festival kapsamında sergiliyor. BMC Savunma Genel Müdürü Mehmet Karaaslan, eski prototipten yeni prototipe geçilmesine ve tanka ""Yeni Altay"" denilmesine neden olan iki unsur bulunduğunu söyledi. Seri üretim ihalesi sonuçlandıktan sonra ilk planın 18 ay içinde seri üretim teslimatlarına başlamak olduğunu dile getiren Karaaslan, ama o gün öngörülmeyen özellikle ihracat lisanslarıyla ilgili yaşanan kısıtlar ve buna bağlı olarak tank üzerinde bu kısıtları aşmak için değişiklikler yapmak gerektiğini ifade etti. İlk prototiplerin 2013-2014'te yapıldığını anımsatan Karaaslan, 10 yıllık süreçte TSK'nin başarıyla icra ettiği operasyonlarda edinilen deneyimler, muharebe sahasının değişen şartları, tankların üzerinde olması gereken yeni sistem ihtiyaçları ve yeni özelliklerin ikinci bir faktör olarak önlerine çıktığını belirtti. Bu nedenlerle ciddi bir planlamayla ilk prototipler üzerinde önemli değişiklikler yapma ihtiyacının gündeme geldiğini vurgulayan Karaaslan, tankın üç ana unsuru olan hareket kabiliyeti, ateş gücü ve bekasını doğrudan etkileyen değişikliklere gittiklerini kaydetti. ""Koruma seviyesinde çok ciddi bir geliştirme yapmayı uygun gördük"" Karaaslan, bekaya yönelik olarak koruma özelliklerinde aktif koruma sisteminin tanka entegre edilmesinin önemli bir geçiş olduğunu anlatarak, şöyle konuştu: ""Artık tankımızın sadece pasif ve reaktif değil, aktif korumayı da alan hibrit bir koruması var. Tank üzerinde, sahada yaşanan tecrübelere bağlı olarak koruma seviyesinde çok ciddi bir geliştirme yapmayı uygun gördük. Üzerindeki güç grubunu Kore ile yürüttüğümüz ortak bir çalışmayla değiştirdik, testlerini yaptık. Yaklaşık 1 yıllık bir test sürecini tamamladık. Orada da önemli değişiklikler oldu. Korumanın artması, aktif koruma sisteminin ilavesi, bunlara bağlı olarak tankın ağırlığının değişmesi dolayısıyla bunların hem süspansiyon hem de atış kontrolün stabilizasyonu, hedef takip vesaire gibi kritik unsurlarına etkisi, elektroniklerde de demode olma vesaire konularının hepsi bir araya gelince farklılaşmaya gittik. Tankın atış kontrol sisteminde ASELSAN'la çalıştık ve yepyeni bir atış kontrol sistemini tanka entegre ettik. Bunun yanında tankın beyni olan ve BMC'nin geliştirdiği araç kontrol sistemini tanka entegre ettik. Dolayısıyla bu tank o prototiplere baktığımız zaman yepyeni bir tank onun için de adına Yeni Altay diyoruz."" Yeni Altay için 450 kişi çalışıyor Tank projesinde Dönem-1'de, yani tasarım sürecinde çalışan ekibin gerek o günkü gerekse devam eden hissiyatının ""bu bir milli, şirketler üstü bir proje"" şeklinde olduğunu ve kendisi dahil ekibin projeyle tankın arkasından geldiğini anlatan Karaaslan, bu ekibi sektörde ve zırhlı araç tasarımında, alt sistem tasarımında ve geliştirilmesinde tecrübeli kişilerle daha da güçlü hale getirdiklerini söyledi. Karaaslan, bugün sadece tankla uğraşan yaklaşık 250'si mühendis, 450 kişilik bir ekibe sahip olduklarını bildirdi. Türkiye için bu ekibin çok ciddi değer olduğunu dile getiren Karaaslan, ""Zaten tankın üzerinde yaptığımız değişikliklere ve geliştirmelere baktığımız zaman sıfırdan bu işe başlayacak ekibin 3 yılda böyle bir işi yapmasının mümkün olmadığını değerlendiriyorum. Dolayısıyla bu anlamda çok iyi bir noktada olduğumuzu düşünüyorum."" dedi. Altay Tankı'nı ne bekliyor? Tasarım döneminde tankın 2-2,5 yıl testlerden geçtiğine değinen Karaaslan, TSK tarafından yürütülecek test sürecine ilişkin şunları kaydetti: ""Tabii sıfırdan başlamadığımız için bu kadar uzun bir takvim öngörmüyoruz. Ancak bir tankı prototipini tamamladıktan sonra seri üretime hazır diyebilmeniz için yaklaşık 6 bin gereksinimi doğrulamanız gerekiyor. Süreler de bundan çok uzun. Tankın prototipi var, neden seri üretime geçilemiyor sorusunun yanıtı burada. Prototip hazır olduktan sonra da yapılacak ve maalesef yıl alan çalışmalar var. Tankı TSK'ye test için teslim etmekle aslında orada birlikte yürüteceğimiz bir test sürecini tarif ediyoruz. Evimizde, mutfakta da seri üretimin başlayabilmesi için bir seri üretime hazırlık süreci yaşamamız gerekiyor. Bu iki faaliyeti eş zamanlı yürütme hedefimiz var. Önümüzdeki sene ortalarında bu sürecin tamamlanacağını öngörüyoruz. Hem fabrikanın hem üretim hattının hazırlıkları, seri üretim ekibinin buna göre öğrenme içinde ilerlemesi, yapılanması, bir taraftan da TSK ile yürütülecek test sürecinin tamamlanması tüm bunları eş zamanlı bitirip en kısa zamanda Altay Tankı'mızın envantere ve Türk ordusunun hizmetine girmesini hedefliyoruz."" İnsansız kule çalışmaları BMC Savunma Genel Müdürü Mehmet Karaaslan, proje kapsamında insansız kuleli tanka geçiş için bir prototip geliştirilmesinin söz konusu olduğunu ve bu yönde de çalışmalar yaptıklarını söyledi. Dünyada birçok ülkenin bu konuda faaliyet yürüttüğüne işaret eden Karaaslan, özellikle havadan gelen tehditler, İHA'lar veya bu şekilde atak yapabilen anti-tank füzelerine karşı kuleler üzerinde alınması gereken tedbirlerle ilgili birçok çalışma gerçekleştirdiklerini ifade etti. BMC Savunmanın da benzer çalışmalara hazırlandığını dile getiren Karaaslan, ""Dünyadaki gelişmeleri yakından takip ediyoruz. Biz de birtakım ön hazırlıklarımızı tamamladık. Bu yönde Altay'da da içinde bulunduğumuz süreçlerin ardından yeni gelişmeleri birlikte yaşıyor olacağız."" diye konuştu."
391,Altay tankı hedefi yerli silah sistemleriyle vuracak,Türk savunma sanayisinin kara araçları alanındaki en önemli projelerinden Altay ana muharebe tankının vurucu gücü yerli imkanlarla sağlanacak.,Savunma,https://www.trthaber.com/haber/savunma/altay-tanki-hedefi-yerli-silah-sistemleriyle-vuracak-763414.html,"Makine ve Kimya Endüstrisi (MKE), sahip olduğu kabiliyetlerle Türk Silahlı Kuvvetleri ile güvenlik güçlerinin ihtiyaçlarını yerli ve milli imkanlarla karşılıyor. MKE, 5,56'dan 203 milimetreye kadar mühimmat ve silahları bünyesinde üretme kabiliyetine sahip entegre bir yapıyla faaliyet gösteriyor. Şirket, ihtiyaç duyduğu ham madde ve ara mamulleri kendi imkanlarıyla karşılarken diğer yerli savunma sanayisi şirket ve kuruluşlarının ihtiyaçlarını da gidermeye çalışıyor. Seri üretim öncesi test edilmek üzere Türk Silahlı Kuvvetlerine teslim edilen Altay tankı üzerinde de MKE imzası bulunuyor. Cumhuriyet'in ilk yıllarından beri faaliyet gösteren Çelik Fabrikası ile Ağır Silah Fabrikasını bünyesinde barındıran MKE, sahip olduğu tecrübe ve bilgi birikimiyle Altay'ın ana ve yardımcı silah sistemlerini tümüyle kendi imkan ve kabiliyetleriyle üretiyor. Tank ve obüslerin ihtiyaçları için hummalı çalışma Yıllık 50 bin ton üretim kapasitesine sahip Çelik Fabrikasında, Türk Silahlı Kuvvetlerinin ihtiyaç duyduğu silah ve mühimmat üretimlerinde kullanılan vasıflı ve vasıfsız çelik üretimi gerçekleştiriliyor. Geri dönüştürülmek üzere temin edilen hurdalar sırasıyla ergitme, dökme ve dövme işlemleri sonrası silah ve ağır silahlara ait namlularda kullanılmak üzere taslak olarak ilgili fabrikalara iletiliyor. Altay tankının 120 milimetre 55 kalibre ana silah sistemine ait işlemler de böylece başlıyor. 1200 santigrat derece sıcaklıkta tavlanan çelik ingotlar pres atölyesinde dövülerek namluların ilk aşaması tamamlanıyor. Kalite kontrol testleri tamamlanan taslak namlular Ağır Silah Fabrikasına gönderiliyor. Ağır Silah Fabrikasında tornalama, delik açma ve ısıl işlem gibi mekanik testler sonrasında namlular, kalite kontrol testlerine tabi tutuluyor. Ana ve yan ekipmanlarıyla 400'e yakın alt parçadan oluşan 120 milimetre 55 kalibre silah sistemi, atış öncesi testler, atış testleri ve sonrasını kapsayan laboratuvar ve saha koşullarında tüm testleri tamamladıktan sonra BMC'nin Arifiye yerleşkesine gönderiliyor. Ağır Silah Fabrikasında Altay silah grubunun yanı sıra M60 tankına ait silah sistemi, Fırtına ve Panter obüslerinde kullanılan 155 milimetre silah sistemleri, 105 milimetre obüs silah sistemleri, 60, 81 ve 120 milimetre havan silahları üretiliyor. 3 bin metre etkili menzil Altay ana silah sistemiyle 120 milimetre çapında, tam atım halinde, işaretlenen hedefe elektrikli ateşlemeli lazer güdümlü füze atılabiliyor. Ana silah sistemiyle bir dakika içinde art arda 6 APFSDS-T mühimmatı ateşlenebiliyor. Silah komplesinin ana parçası olan namlunun içi boydan boya kromla kaplanıyor. Bu çalışmalar sonucu kimyasal enerjili mühimmatla asgari 2 bin, zırh delici kinetik enerjili mühimmatla asgari 3 bin metre etkili menzile ulaşılıyor. Boyu 6 bin 600 milimetre olan namlunun yorulma ömrü 1500 atıma karşılık geliyor. Namlunun emniyetle hizmet ömrü ise en az 1000 atımı buluyor."
392,TSK'nın tankları modernizasyonla yeni kabiliyetler kazanıyor,"Türk Silahlı Kuvvetleri'nin (TSK) envanterinde bulunan tank ve zırhlı muharebe araçları, en son teknolojilerle modernize ediliyor. Sahadaki görevleriyle oldukça kritik öneme sahip ana muharebe tankları, modernizasyonla yeni kabiliyetler kazanıyor.",Savunma,https://www.trthaber.com/haber/savunma/tsknin-tanklari-modernizasyonla-yeni-kabiliyetler-kazaniyor-763235.html,"Türkiye'nin sınır ötesi operasyonlarında en önemli vuruş güçlerinden biri olan ana muharebe tanklar, yerli ve milli sistemlerle donatılıyor. Özellikle Leopard 2A4, M60T ve M60A3 tankları, Suriye ve Irak gibi muharebe sahalarında aktif görev aldı. Bu tanklar zaman içinde kabiliyetlerinin artırılması için milli imkanlarla modernize ediliyor. Peki, bu modernizasyon tanklara hangi kabiliyetleri kazandırıyor? İlk etapta M60T Sabra tanklarının modernize edildiğini ve M60TM adını aldığını belirten Savunma Sanayii Araştırmacısı Anıl Şahin, şunları söyledi: ""İç astar, sürücü görüş sistemi, tank üstü periskop sistemi, onun haricinde lazer uyarı sistemi gibi birkaç unsur hızlıca sahadayken eklendi. Ardından ise LEOPARD2A4 tanklarının zırh seviyelerinin yine artırılması, acil harekat ihtiyacı kapsamında gerekti. Bu kapsamda ROKETSAN 40 adet LEOPARD2A4 tankına milli imkanlarla geliştiren zırh paketlerini entegre etti, T1ZIRH paketi isimli. Bu 40 adet tankta 2017 yılından itibaren hızlıca modernize edilerek Türk Silahlı Kuvvetleri'ne teslim edildiler."" Zırhlı araçlara 360 derecelik koruma Kara Kuvvetleri Komutanlığı'nın tank envanterinin modernizasyonlarında, ASELSAN tarafından geliştirilen, monte edildikleri zırhlı araca 360 derecelik koruma kalkanı sağlayan PULAT ve AKKOR sistemlerinin kullanılması kritik önemde. FIRAT M60T modernizasyonu kapsamında ASELSAN'ın çok acil bir şekilde PULAT adı verilen aktif koruma sistemini geliştirdiğini ve şu anda 150'den fazla M60T tankında bu sistemin kullanıldığını söyleyen Şahin, sistemin ilk başarısını sahadayken elde ettiğini, gelen tanksavar tehdidini başarıyla engellediğini belirtti. Tanksavarı tespit edip imha ediyor PULAT'ın ardından AKKOR Aktif Koruma sistemi geliştirildi. Bu sistemle de kabiliyetler bir üst seviyeye çıktı. Öyle ki tanksavarın tespiti, teşhisi ve imhası 1 saniye gibi bir sürede gerçekleştirilebiliyor. AKKOR sistemi şimdilik yerli ve milli imkanlarla üretilen Yeni Altay tankında. Modernizasyon projeleri kapsamında yakın zamanda diğer tanklarda da olması bekleniyor. Kamera: Mustafa Oğuz"
393,Bayraktar KEMANKEŞ mini akıllı seyir füzesi ilk kez TEKNOFEST'te,"Baykar'ın milli ve özgün olarak geliştirdiği Bayraktar KEMANKEŞ mini akıllı seyir füzesi, 1 Mayıs'a kadar ilk kez TEKNOFEST'te sergilenecek.",Savunma,https://www.trthaber.com/haber/savunma/bayraktar-kemankes-mini-akilli-seyir-fuzesi-ilk-kez-teknofestte-763196.html,"Mini akıllı seyir füzesi Bayraktar KEMANKEŞ, stratejik hedeflere karşı kullanılmak üzere Baykar tarafından milli ve özgün olarak geliştirildi. Adını, attığı okla en zorlu şartta dahi hedefi tam isabetle vuran okçulardan alan KEMANKEŞ, 1 Mayıs'a kadar Atatürk Havalimanı’nda gerçekleştirilen TEKNOFEST 2023'te sergilenecek.    Muharabe sahasında dengeleri değiştirecek Bayraktar KEMANKEŞ, Baykar’ın milli ve özgün olarak geliştirdiği Bayraktar AKINCI TİHA, Bayraktar TB2 SİHA ve Bayraktar TB3 SİHA’ya entegre edilerek görev yapabilecek. Yaklaşık 1 saat havada mini akıllı seyir füzesi, sahip olduğu jet motoru sayesinde süratle yol alarak düşman hattı gerisindeki en riskli hedeflere karşı etkinlik gösterebilecek. 200+ kilometre görev menzili olan Bayraktar KEMANKEŞ, 50 kilometre haberleşme menzilene sahip. Ayrıca yapay zekâ destekli oto pilot sistemi ile otonom uçuş gerçekleştirip stratejik hedefleri yüksek hassasiyetle etkisiz hale getirerek muharebe sahasında dengeleri değiştirecek.    Savunma ve havacılık sektörünün ihracat lideri Baykar, rekabete dayalı bir süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığı ile imzaladığı anlaşmayla birlikte 2023 yılına 370 milyon dolarlık Bayraktar TB2 için yapılan ihracat sözleşmesiyle başladı. Başlangıçtan bugüne tüm projelerini öz kaynakları ile yürüten Baykar, 2003 yılında İHA Ar-Ge sürecinin başlangıcından itibaren tüm gelirlerinin yüzde 75'ini ihracattan elde etti.    2021'de Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı yüzde 99,3 olan Baykar, 1,18 milyar dolarlık ihracat yaptı. Savunma ve havacılık sektörünün en çok ihracat gerçekleştiren firması olan Baykar’ın 2022 cirosu 1,4 milyar dolara ulaştı. Bayraktar TB2 SİHA için şu ana kadar 28 ülkeyle, Bayraktar AKINCI TİHA için ise 6 ülkeyle ihracat anlaşması imzalandı. Kamera: İlyas Umut Özacar Kurgu: Cihan Karaahmetoğlu"
394,"İlk uçuşu için gün sayan MMU, sürprize hazırlanıyor","Türkiye'nin en iddialı teknoloji projesi olarak nitelendirilen Milli Muharip Uçak (MMU), ilk uçuşa hazırlanıyor. MMU Ürün Baş Mühendisi Emre Yaban, ""MMU ile ilgili bir sürpriz yapacağız 1 Mayıs'ta. Şimdi açıklamayayım, sürprizimizi bekleyin diyeyim"" dedi.",Savunma,https://www.trthaber.com/haber/savunma/ilk-ucusu-icin-gun-sayan-mmu-surprize-hazirlaniyor-763156.html,"MMU ile ilgili bir sürpriz yapacağız 1 Mayıs'ta. Şimdi açıklamayayım, sürprizimizi bekleyin diyeyim."" Milli Muharip Uçak (MMU) Ürün Baş Mühendisi Emre Yaban, Türk Havacılık ve Uzay Sanayii (TUSAŞ) olarak 2006 yılında başladıkları tasarım serüveninin MMU ile artık son kademesine geldiklerini söyledi. İlk başta nasıl uçak tasarlanır, bunun aşamaları nelerdir, bu aşamalarda hangi dokümanlar çıkarılır, bunun organizasyonu nasıl yapılır ve altyapısı nasıl oluşturulur gibi konularda HÜRKUŞ Projesi ile önemli tecrübe edindiklerini belirten Yaban, daha ileri aşamaya gidip GÖKBEY Projesi'ne başladıklarını, HÜRJET ile çıraklığın kalfalığa gittiğini ifade etti. ""Uçağımızı 2028 itibarıyla Hava Kuvvetlerimize teslim etmeyi planlıyoruz"" HÜRJET'in yakın zamanda uçtuğunu anımsatan Yaban, ""Artık bu kalfalığın daha üst seviyesi olan, sistemlerimizin de tamamen yerli olduğu bir uçağı tasarlamak için MMU havacılık sanayimizde kritik öneme sahip."" dedi. Sadece uçak yapmayı öğrenmediklerini, uçak sistemlerini de yaptırmayı öğrettiklerini ve öğrendiklerini dile getiren Yaban, bunun için de havacılık altyapısının tekrar canlanması gerektiğine işaret etti. Yaban, şöyle devam etti: ""Vecihi Hürkuş ile başlayan Nuri Demirağ ile devam eden ve bir şekilde sekteye uğramış olan o sektörümüzü, o kasımızı tekrar canlandırıyoruz. Şu anda birçok altyapı, birçok alt sitemimizin yerli yapılması için firmalarımız havacılık sektöründe bunların nasıl yapılacağını öğreniyor. Otomotivde biliyorsunuz Türkiye'de aslında iyi bir altyapımız var. Havacılık sektöründe bu güvenlik önlemlerinin nasıl alınacağını, güvenlik önlemlerinin neler olduğunu, hangi dokümanların hazırlanması gerektiğini, nasıl tasarım yapılması gerektiğini firmalarımıza öğretiyoruz, öğreniyoruz. Dolayısıyla MMU şu anda hem Türkiye hem TUSAŞ için yeni bir meydan okuma aslında. Daha önce yapılmamış olan bir şeyin Türkiye'de altyapısını oluşturup, Kazan Ovası dediğimiz bölgede, havacılık kümelenmesinde bulunan firmaların geliştirdiği sistemlerle uçağımızı uçurmayı planlıyoruz. O yüzden MMU'muz havacılık sektörümüzde çok önemli bir yere sahip. Yakın zamanda da planımız yıl içinde ilk prototip uçağımızı uçurmak. Sonrasında seri imalata doğru giden yolda 7 prototip tasarlayacağız. Ardından uçakların, sistemlerin testleri yapılacak, uçuş ve yer testleri olacak. Bunun yanında bazı uçuş test platformlarımız olacak. Bazı platformlarda da testlerimizi gerçekleştireceğiz. Uçağımızı 2028 itibarıyla Hava Kuvvetlerimize teslim etmeyi planlıyoruz."" ""Çok prototip, çok deneme yapmamız gerekiyor"" Havacılıkta her prototipin bir aşama olduğuna işaret eden Yaban, ilk aşamada üretilen uçaktan çok daha farklı bir uçağa doğru adım adım gidecek bir süreç izleneceğini anlattı. Yaban, bazı testlerde karşılaşılan problemleri çözmek için uçağın geometrisini, sistemlerini değiştirmek gerekebileceğine dikkati çekerek, şöyle devam etti: ""Bunun örneklerini tüm dünyada görüyorsunuz. İlk çıkarttığımız prototip bu geometride, ikincisi de aynı şekilde olacak. Yer testlerinde, uçuş testlerinde gördüğümüz, karşılaştığımız problemler karşısında adım adım ilerleyerek çözüme ulaşmayı hedefliyoruz. Bu 7 test, uçağımızda bu faaliyetleri desteklemek için zaten planlandı. Çok kısa bir takvimimiz var. 2028'de Hava Kuvvetlerine teslim edilecek bir uçak demek gerçekten tüm dünyadaki örneklerine de bakarsanız teslimat anlamında çok kısa bir takvim demek oluyor. Bu takvimde de çok prototip, çok deneme yapmamız gerekiyor. Bu denemelerin sadece uçuşta olması gerekmiyor, rüzgar tünelleri, yer testleri, 'Demir Kuş' testleri, statik testlerle de uçak hazırlanacak. Belki bir tane de statik testimiz olacak. Aynı uçaktan bir tane daha üretip, bunu statik olarak yoracak, zorlayacak testlerimizi gerçekleştireceğiz. Bunun yanında belki bir yorulma testimiz olacak. Uçağın aynısından üretip belli bir saat yorulma testlerine maruz bırakacağız. Devrimsel yükler altında devamlı yüklenerek bu testleri gerçekleştireceğiz. Belli bir uçuş saatini temizlemeye çalışacağız ve o şekilde kuvvetimize teslim etmeyi planlıyoruz."" 3 bin kişi emek veriyor Emre Yaban, MMU için birebir çalışan yaklaşık 1500 kişilik bir tasarım ekibi bulunduğunu, toplamda ise 3 bine yakın kişinin uçak için emek verdiğini söyledi. Bu ekibin büyük kısmının genç olarak adlandırılabilecek 25-28 yaş grubunda olduğuna işaret eden Yaban, ""Bir usta-çırak ilişkisi kurmaya çalışıyoruz. HÜRKUŞ'tan, HÜRJET'ten, GÖKBEY'den ATAK'tan tecrübeli arkadaşlarımızı usta, yeni mezun arkadaşlarımızı çırak olarak kullanarak, yeni kalfalar, çıraklar alarak ekibimizi büyütüyoruz. Bu büyüme gerçekten büyük bir hızla gerçekleşti. Şu anda belli bir platoya denk geldik ve o platoda ekibimizi koruyarak, bu uçaklarımızın 3-5 yıl içinde prototiplerini üretip, prototipleri uçuşa götürmeyi planlıyoruz."" ifadelerini kullandı. ""Sürprizimizi bekleyin"" TUSAŞ tarafından yürütülen havacılık projelerine ilişkin 1 Mayıs'ta Cumhurbaşkanı Recep Tayyip Erdoğan'ın katılımıyla gerçekleştirilmesi planlanan törende MMU'ya nasıl bir yer ayrıldığına yönelik soruya da Yaban, ""MMU ile ilgili bir sürpriz yapacağız 1 Mayıs'ta. Şimdi açıklamayayım, sürprizimizi bekleyin diyeyim."" karşılığını verdi. SİHA'larla konuşacak, onları kontrol edecek MMU Ürün Baş Mühendisi Yaban, projenin önemine ilişkin şu değerlendirmede bulundu: ""5. nesil uçağımız, dünyada sayılı ülkenin bulunduğu lige girmeyi hedeflediğimiz çok kritik bir güç çarpanı. 'Sistemlerin sistemi' diyorlar aslında. Burada sadece bir uçak yapmıyoruz, bunun aslında bir kontrol mekanizması olduğunu söylüyoruz. İnsanlı, insansız uçakların takım olarak hareket edeceği konseptte çalışacak bir uçak tasarlıyoruz. ANKA-3, AKSUNGUR, ANKA, ŞİMŞEK'lerimizle konuşacak, onları kontrol edecek, beraber görev yapacak bir uçağı tasarlıyoruz şu anda. O yüzden burada aslında tek bir uçak tasarlamak yetmiyor, o uçağın beraberinde çalışacağı sistemleri de tasarlamak gerekiyor. Şu an hedefimiz, çalışmalarımız tamamen bunun üzerine kurulu. Bunun yanında yerli mühimmatların, yerli sistemlerin entegrasyonunu sağlayacağız. Bunların hepsi uçağımızda o meydan okumanın en kritik taşlarını oluşturuyor. Yerlilik oranı olarak yüzde 80'in üzerinde bir yerliliği hedefliyoruz. Motoruna kadar yerli yapmayı planlıyoruz uçağımızı. Bunun için de çalışmalar başlatıldı. Bu da aslında bizim için en büyük meydan okumalardan biri, elimizi kuvvetlendirecek. Hiçbir bağımlılığı olmayan, uçağımızı tamamen kendimizin kontrol ettiği, sadece uçağımız değil, uçağımızla beraber kontrolünü sağlayacağı sistemlerin yanında olduğu bir kuvvet çarpanı, bir sistem tasarlıyoruz. MMU'muzu sadece bir uçak olarak adlandırmak doğru olmaz. Sistemlerin sistemi ve bu sistemin lideri olarak adlandırmak daha doğru olacaktır."""
395,80 yıl sonra yeniden: Altay ezberleri bozacak,"Bundan 80 sene önce motoru hariç tüm aksamları yerli olan bir tank üreten Türkiye, bu kez Altay ile sahneye çıkıyor. Tankların devrinin bitmediğine, aksine Altay gibi tankların devrinin yeni başladığına değinen uzmanlar, TSK’nın da uzun zamandır ilk kez envanterine sıfır tank eklemesinin sahaya ciddi yansımaları olacağı görüşünde.",Savunma,https://www.trthaber.com/haber/savunma/80-yil-sonra-yeniden-altay-ezberleri-bozacak-762917.html,
396,İnsansız savaş uçağı ANKA-3 ilk kez piste çıktı,"Düşük radar görünürlüğü, yüksek hız, yüksek taşıma kapasitesi gibi birçok avantaja sahip ANKA-3 piste çıktı. 40 bin fitte görev yapabilen insansız hava aracı, ilk uçuş için gün sayıyor.",Savunma,https://www.trthaber.com/haber/savunma/insansiz-savas-ucagi-anka-3-ilk-kez-piste-cikti-762896.html,"Türk Havacılık Uzay Sanayii (TUSAŞ) tesislerinde geliştirilen ve şirketin İHA ürün ailesinin 3'üncü üyesi olacak ANKA-3 ilk kez görüntülendi. İnsansız Hava Araçları Mühendislik Direktörü Bülent Korkem, ANKA-3'ün kuyruksuz bir konfigürasyon olduğunu ve bunun sağladığı farklı avantajlar bulunduğunu söyledi. Korkem, ANKA-3'ün tasarımdan kaynaklanan üstünlüklerine ilişkin şu bilgiyi verdi: ""Bunlardan biri ve en önemlisi radar görünürlüğünün düşük olması. Çünkü uçağın yatay ve dikey kuyrukları olmadığı için görünürlük oldukça düşüyor. Bazı ekstra tedbirlerle bunu daha da artırmak, görünürlüğü iyice düşürmek mümkün. Onun dışında bu konfigürasyonda sürükleme düşük. Daha fazla taşıma hacmi ve kapasitesi oluşturabiliyoruz. Dolayısıyla biz bu avantajların hepsini kullanmak istedik. Bayağı bir zaman planlaması oldu. 1 sene kadar önce daha küçük, yine kuyruksuz bir hava aracını uçurarak altyapıyı oluşturduk ve üzerine bu avantajları kullanacağımız böyle bir hava aracını geliştirmeye başladık. Geliştirme çalışmaları Şubat 2022'de başladı. Geldiğimiz noktada uçak şu anda taksi testlerine başlamış durumda. Bu süreç kısa süre içinde ilk uçuşun gerçekleşmesine kadar devam edecek. Daha sonra işin şekli düşerek üzerine görev sistemlerinin entegrasyonunun yapıldığı ve gerçek kullanıma hazırlandığı bir süreç başlayacak. Şu anda ilk uçuş, ilk hedef. Uçuş tarihi çok yakın, mayıs başında, mayıs ayının ortasını geçmeden inşallah uçuracağız.""    Operasyon sahasındaki kabiliyetleri ANKA-3'ün operasyonel kullanımına ilişkin soruları yanıtlayan Bülent Korkem, uçağın üzerinde ciddi bir taşıma kapasitesi bulunduğunu, 44 bin fite kadar çıkıp, 40 bin fitte de görev yapabildiğini bildirdi. Uçağın 0,7 mach gibi yüksek süratlere ulaşacağına işaret eden Korkem, şu değerlendirmede bulundu: ""Radar görünürlüğünün düşük olması bize uzun mesafelerde yüksek faydalı yük kapasitesi ve yüksek hızlarda görev yapabilme yeteneği kazandırıyor. Dolayısıyla ağır bir yük kapasitemiz var. Bunu üzerine takacağımız diğer elektronik sistemlerle, faydalı yüklerle destekleyerek havadan yere, gerektiğinde havadan havaya taarruz amacıyla kullanabiliriz. Yerdeki düşman sistemlerinin baskılanması için elektronik harp amacıyla kullanabiliriz. ANKA-3'ü Milli Muharip Uçak, HÜRJET, F-16 gibi insanlı sistemlerle ortak operasyonlarda kullanabiliriz. Hem üzerindeki faydalı yüklerle hem onların faydalı yüklerini birbirleriyle ortak kullanabildikleri bir imkan var. Dolayısıyla bu uçağın kullanım alanı çok geniş diyebiliriz. İlk uçuşu kısa bir zamanda yaparsak yıl sonuna kadar ya da önümüzdeki sene başında ilk göreve hazırlık durumu oluşacaktır diye düşünüyoruz.""    ANKA-3'ün silahları Korkem, ANKA-3'ün taarruz yeteneğine ilişkin soruya karşılık, uçakta birisi gövde altı merkez, ikisi dahili ve kanat altlarında ikişer olmak üzere toplam 7 silah istasyonu bulunacağını anlattı. Silah istasyonlarının değişik kapasiteleri bulunduğuna dikkati çeken Korkem, şunları kaydetti: ""Gövde içindeki dahili istasyonun yetenekleri çok büyük olacak. Yani orada ciddi bir hacmimiz var, bu konfigürasyonun getirdiği. Şu ana kadar Türkiye'de geliştirilmiş bütün mühimmatları bu sistem içinde taşıyabilir durumdayız. Dahili silah istasyonu Mark 83 sınıfı silahlardan birer adet taşıyabiliyor ya da hacmine göre çok daha fazla sayıda daha küçük mühimmat taşıyabiliriz. Kanat altındaki ilk büyük istasyonda SOM-J, yine Mark 83 sınıfı silahlar taşınabiliyor. Daha altındakiler kesinlikle taşınabiliyor. Kanat dışı istasyonlarda da nispeten küçük silahlar taşınabiliyor. Dolayısıyla yelpazemiz silah taşımak açısından çok geniş."" ANKA-3'ün gurur verici bir proje olduğunu vurgulayan Korkem, ""Bizim açımızdan çok gurur verici bir proje. Teknolojinin sınırında her türlü çalışmayı gerçekleştirdik, yapmaya da devam ediyoruz. İnşallah başarılı bir ilk uçuş ve devamında yapacağımız görev sistemleri entegrasyonuyla ülkemize iyi bir ürün kazandıracağız"" dedi.    Süper Şimşek geliyor Korkem, ANKA-3'ün kanat altlarına konumlandırılan yüksek hızlı hedef uçak Şimşek'in yeni versiyonuna ilişkin de bilgi verdi. Ortaya çıkan platformun ""Şimşek'in büyük abisi"" gibi olduğunu ifade eden Korkem, yeni ürüne ""Süper Şimşek"" ismini verdiklerini söyledi. Korkem, Süper Şimşek'in öncelikle hedef uçak olacağını, bunu sahte hedef ve taarruz amaçlı mühimmatlı versiyonlarının izleyeceğini dile getirdi. Mühimmatlı versiyonlarda farklı türde arayıcı başlıklar kullanacaklarını aktaran Korkem, ""Dolayısıyla Süper Şimşek havadan yere, havadan havaya taarruz görevleri yapabilecek, üzerine kendi kapasitesi dahilinde elektronik harp sistemleri takılıp yerdeki düşman sistemlerinin tespiti, bunların baskılanması gibi görevleri gerçekleştirebilecek. En son versiyonlarından birinde seyir füzesine kadar ulaşabilecek bir yelpazede bu hava aracını da kullanacağız. 700 kilometrenin üzerinde menzil bekliyoruz"" sözlerini kullandı."
397,ATAK-2 ilk kez motor çalıştırdı,"Kamuoyunda ""ATAK-2"" olarak bilinen Ağır Sınıf Taarruz Helikopteri, ilk kez motor çalıştırdı. Helikopterin yakın bir tarihte ilk uçuşunu yapması hedefleniyor.",Savunma,https://www.trthaber.com/haber/savunma/atak-2-ilk-kez-motor-calistirdi-762888.html,"Cumhurbaşkanlığı Savunma Sanayii Başkanlığı ile Türk Havacılık ve Uzay Sanayii (TUSAŞ) arasında imzalanan Ağır Sınıf Taarruz Helikopteri Projesi kapsamında geliştirilen ATAK-2 helikopteri ilk kez görüntülendi. Ağır Sınıf Taarruz Helikopteri Projesi Ürün Baş Mühendisi Mehmet Yılmaz, 13 yıldır TUSAŞ'ta görev yaptığını ve şirketin yürüttüğü birçok helikopter geliştirme ve modernizasyon projesinde sorumluluk üstlendiğini söyledi. ""Çok hızlı bir tasarım süreci geçirdik"" ATAK-2 Projesi'nin 2019 yılında imzalandığına ve daha önce faaliyetler olsa da nisan ayı itibarıyla resmi olarak çalışmaya başladıklarına işaret eden Yılmaz, ""Çok hızlı bir geliştirme süreci yaşadık. Çok hızlı bir tasarım süreci geçirdik. Bundan yaklaşık 2 yıl önce erken uçuş kararı alındı. Biz de erken uçuş kararına yönelik çalışmalarımızı başlattık ve hızlandırdık. Yaklaşık bir senedir parça üretimi ve ekipman tedariki gerçekleştiriyoruz. Son 3-4 aydır helikopterimizin gövde montajı ve nihai montaj işlemlerini gerçekleştirdik."" dedi. ""İki motorumuzu da ayrı ayrı çalıştırdık"" Bütün ekibin çok yoğun ve ciddi bir çaba sarf ettiğini ve çok özverili bir çalışma gerçekleştirildiğini vurgulayan Yılmaz, şu ifadeleri kullandı: ""Gece gündüz ilgili bütün arkadaşlar sistemlerine sahip çıktılar. Helikopterin üzerinden ayrılmadılar. Sabah akşam test yaptılar. Montaj faaliyetlerine destek verdiler. Aynı zamanda montaj ekibimiz, üretim planlama kontrol ekibimiz, üretim mühendisliği ekibimiz çok ciddi destekte bulundu. Ekip olarak gerçekten çok özverili ve yoğun bir çalışmayla helikopterimizi bu kadar kısa sürede hazır hale getirdik. Şu anda bizim bildiğimiz kadarıyla böyle bir örnek dünyada da yok. Çok hızlı şekilde bu kararın verilmesi, tasarımın nihayetlendirilmesi, bu tasarımdan ürüne geçilmesi, ürünün toparlanması ve test aşamasına getirilmesi anlamında çok hızlı şekilde ilerledik. Dün (23 Nisan) itibarıyla iki motorumuzu da ayrı ayrı çalıştırdık. Arkadaşlarımız bir sonraki motor çalıştırma için son hazırlıklarımızı yapıyorlar. Bazı ölçüm ve ayarlama faaliyetlerimiz var. Bakım faaliyetlerimiz var. Bunları gerçekleştiriyorlar. Bunları gerçekleştirdikten sonra da motor çalışma faaliyetlerimize de devam edeceğiz."" Uçuşta karşılaşmayacağı zorluklara maruz bırakılıyor Helikopterin yer aldığı 993 numaralı binanın öncelikle GÖKBEY helikopteri için tasarlandığını ve sonraki helikopterler için de kullanılacağı düşünülerek büyük tasarlandığını anlatan Yılmaz, şöyle konuştu: ""Burası özellikle zorlu testleri yaptığımız bir binamız. Helikopteri tamamen yere bağlıyoruz. Uçuşta dahi helikopterin görmeyeceği zorluktaki testleri, burada yere bağlı halde yapıyoruz. Helikopteri tamamen yere bağlayıp önce motor çalıştırmalar, rezonans testleri daha sonra yük testlerimizle helikopterimizin tüm sistemlerini, yapısalını, transmisyonunu, rotorunu, motor entegrasyonunu, aviyonik ve elektrik sistem entegrasyonunu tamamen burada doğrulayıp, 'Bu aşamadan sonra evet helikopter uçuş için güvenli' diyoruz ve uçuşa veriyoruz. Bu binanın amacı da bu. Yukarıda bir izleme odamız var. Helikopterimiz ciddi şekilde enstrümante. Üzerinde 600 civarında sensör var. Aynı zamanda sayısal hatlardan da veri alıyoruz. Bunlarla beraber yaklaşık olarak 10-15 bin civarında verimiz var. Bunlar canlı olarak yukarıdaki kontrol odamıza iletiliyor. Bütün testlerde gerçek zamanlı olarak tasarım ekiplerimiz bu verileri inceliyor, herhangi bir sorun olması durumunda, bir anomali tespit edilmesi durumunda teste doğrudan müdahale edebiliyorlar. Bütün testi de bu binada kontrol odasından yönetiyor arkadaşlar."" Motor testlerinin ardından ilk uçuşu yapacak Projenin geldiği noktada, planladıkları motor testleri bulunduğunu ve öncelikli olarak bunları tamamlayacaklarını dile getiren Yılmaz, şunları kaydetti: ""Tamamladıktan sonra bir taksi testimiz var. Helikopteri 'runway'de test ediyoruz. Telemetriyi, uzak haberleşme kısmını doğruluyoruz. Ondan sonra da uçuşa hazır hale geliyor helikopter. Bir sonraki adımda ilk uçuşumuzu gerçekleştiriyoruz. İlk uçuşumuz nispeten basit bir uçuş oluyor. İlk kez kullanacak pilotlarımızın da alışması gerekiyor. Simülatörde bu testleri sanal ortamda yapıyoruz ama gerçek anlamda ilk defa uçuruyorlar. O yüzden daha basit testlerle başlıyoruz. Helikopterimizi kaldırıp basit manevralar yaptırıyoruz ama sonrasında üzerine koya koya, ekleye ekleye gidiyoruz. Bu aşamadan sonra bir sonraki prototip için yapacağımız geliştirme ve iyileştirme faaliyetlerimiz var. Bunları gerçekleştirerek birden fazla prototip üreteceğiz. Burada da paralel halde testlerimizi gerçekleştirerek helikopterimizin kalifikasyon sürecini yürüteceğiz. Bu aşamadan sonra aslında helikopteri kalifiye etmeye yönelik prototip tasarım, üretim, geliştirme ve kalifikasyon faaliyetleri yürüteceğiz."" İlk uçuş için geri sayım İlk uçuşun testleri süren ATAK-2 platformu ile gerçekleştirileceğini belirten Mehmet Yılmaz, ""Bu helikopterle yerde yaklaşık 15 saat motor çalıştırma hedefimiz var. Bundan sonra uçuşa hazır olacak. Şu an için bir aksaklık görünmüyor. Bakım, ölçüm faaliyetlerimizi gerçekleştiriyoruz. Eğer bir aksaklık çıkmazsa bu bir hafta içerisinde aslında uçuşa da gitmeyi hedefliyoruz. Aksaklık çıkarsa onu değerlendiririz ama çok uzak olmayan bir tarihte ATAK-2'nin uçabileceğini söyleyebilirim. İşler yolunda giderse daha hızlı ilerleriz ama işlerde bir aksaklık çıkarsa da çözemeyeceğimiz bir şey yok. Daha önce de başımıza geldi, yaptık bunları. Ekibimiz de çok tecrübeli. Olası sorunları aşa aşa gidip kesinlikle uçacağız."" dedi. 1000-1500 personelin katkısıyla oluştu Mehmet Yılmaz, ATAK-2'ye eli değen veya bir şekilde proje için çalışan personel sayısının 1000-1500 civarında olduğunu söyledi. Projede çok ciddi bir emek bulunduğuna dikkati çeken Yılmaz, şu değerlendirmelerde bulundu: ""Tasarım ekibinden program yönetimine, üretim planlamasından üretim mühendisliğine, teknisyenlerimize kadar herkesin çok ciddi emeği var. Burada yaklaşık 500 kişilik tasarım ekibimiz var. Hepsi konularında uzmanlaşmış ekipler, gövde tasarımını bir ekibimiz yapıyor. Transmisyon, çok özel bir ünite zaten, helikopterin gücünü kontrol ettiğimiz yer. Orayı bir ekibimiz yapıyor. Rotor tarafındaki tasarımı bir ekibimiz yapıyor. Motor entegrasyonu için ayrı bir ekibimiz var. İniş takımını kendimiz tasarladık, burada ürettirdik. Alt sistemlerimizin birçoğu yerli, yerlileştiriyoruz, yerli alt yüklenicilerle çalışıyoruz. Yakıt sistemimizi yerli bir alt yüklenicimize tasarlattık, ürettik, test ettik, taktık. İniş takımımıza benzer şekilde transmisyonumuzu kendimiz tasarlıyoruz, üretiyoruz. Rotorumuzu kendimiz tasarlıyoruz, üretiyoruz. Pallerimiz mesela çok özel bir teknolojidir. ATAK'la beraber başladığımız, GÖKBEY'le üzerine koyduğumuz ATAK-2 ile de son noktasına geldiğimiz ciddi bir teknoloji. Bunu da kendimiz tasarlayıp, üretiyoruz. Yani tamamen bu ürün bizim diyebiliriz. Burada tasarımcısından planlamacısına, üretimine, teknisyenine kadar çok ciddi bir emek var. Özellikle son dönemde bu emeği helikopter üzerinde çok rahat görebilirsiniz. 24 saat, 3 vardiya esasına göre çalıştı arkadaşlar. Gece gündüz burada neredeyse yemeden, içmeden, uyumadan da diyebilirim. Bazen öğünlerini bile atlayarak çok ciddi efor sarf ettiler. Çok özverili çalışarak ürünü bu hale hep beraber getirdik."" Gelişmiş elektronik harp ve silah sistemleriyle donatılacak Helikopterin özelliklerine ilişkin de bilgiler veren Yılmaz, ATAK-2, taarruz helikopteri olduğu için, taşıyabileceği faydalı yük ve manevra kabiliyetinin önem taşıdığını, bunun için de güçlü motorlara sahip olması gerektiğini ifade etti. Helikopterin 2500 beygir gücündeki motorlara sahip olduğuna işaret eden Yılmaz, helikopterin maksimum kalkış ağırlığının 11,5 ton olduğunu bildirdi. Yılmaz, şu bilgileri verdi: ""Sınıfında üst seviyede bir helikopter. 1,5 ton faydalı yük taşıyabiliyor. Bu çok ciddi bir avantaj. Ön tarafımızda 30 milimetre topumuz var. Onun üzerinde kameramız var. Kamerayla görüp tespit edecek pilotlarımız. ATAK'tan aşina olduğumuz Avcı kaskı ile tespit ve hedefleme yapıp 30 milimetre topla vurabilecekler. Kanat istasyonlarımız ATAK'la veya benzer helikopterlerle kıyasladığımızda 2'den 3 istasyona çıkardık. 3'er istasyondan 6 istasyonumuz var yani 6 ayrı mühimmat lançerini taşıyabileceğiz. Çok yakın bir şekilde Roketsan'la çalışıyoruz. Yerli mühimmatlarımızı entegre edeceğiz. ATAK'a ilave olarak bazı mühimmatlarımız da olacak burada. Hava-hava füzesi entegrasyonunu da yapacağız. O anlamda çok ciddi bir kabiliyet kazandırmış olacağız. Helikopterimizin hedeflediğimiz hızı 175 knot. Bu çok yüksek bir hız. Pilotlarımız manevra, hız kabiliyeti anlamında bunları talep ettiler, biz de ona uygun bir ürün tasarladık. Şu anda bu helikopter 175 knot hızda, ciddi manevralar, kaçış ve dalış manevraları yapabilecek şekilde tasarlanan bir helikopter. Aynı şekilde aviyonikler, elektronik harp tarafında ülkemizde geliştirilen yerli ve milli tüm ekipmanları bu helikopterle takacağız. Helikopterimizin komple elektronik harp süiti olacak. Burada füze ikaz sensöründen DIRCM'ına kadar tüm ekipmanlar RF jammera kadar tüm ekipmanlar entegre edilecek. Tamamen kendini koruma kabiliyetine, çok gelişmiş özelliklere sahip bir elektronik harp süiti, silah özellikleri, aviyonik suiti, haberleşme ve kabiliyetleri olacak. Bu helikopterin geliştirilmesinde desteği, emeği olan herkese çok teşekkür ediyoruz. Bu işi birlikte yaptık, birlikte başardık. Bundan sonra da üzerine koya koya devam edeceğiz. Helikopterimizi kalifiye edip kuvvetlerimizin kullanımına sunacağız."""
398,"KIZILELMA, TEKNOFEST'e katılmak için Atatürk Havalimanı'nda","Milli insansız savaş uçağı Bayraktar KIZILELMA, TEKNOFEST 2023'e katılmak üzere İstanbul Atatürk Havalimanı'na indi. KIZILELMA, 27 Nisan-1 Mayıs tarihlerinde halkla buluşacak.",Savunma,https://www.trthaber.com/haber/savunma/kizilelma-teknofeste-katilmak-icin-ataturk-havalimaninda-762680.html,"TEKNOFEST 2023'e katılacak Bayraktar KIZILELMA insansız savaş uçağı, Çorlu Havaalanı'ndan havalandı. KIZILELMA, yaklaşık 30 dakika süren uçuşla saat 13.00 sıralarında İstanbul Atatürk Havalimanı'na vardı. TEKNOFEST-2023’e katılmak üzere, Çorlu Havaalanı'ndan kalkış yapan, milli insansız savaş uçağı Bayraktar KIZILELMA, İstanbul semalarında görüntülendi. https://t.co/Fw0tZ1o07b pic.twitter.com/t6mVJUxi9L   KIZILELMA ve Akıncı'dan kol uçuşu Bayraktar KIZILELMA, 9. ve 10. uçuş testlerini de dün başarıyla tamamlamıştı. KIZILELMA ile AkıncıI TİHA kol uçuşu yaparak bir ilki gerçekleştirmiş, insansız platformların uyumu ve potansiyel etkisi ortaya konulmuştu.   Seri üretim 2024'te başlıyor Şimdiye kadar iki prototipi başarıyla üretilen ve 27 Nisan-1 Mayıs tarihlerinde TEKNOFEST 2023 kapsamında Atatürk Havalimanı'nda halkla buluşacak. Bayraktar KIZILELMA'nın geliştirme ve üretim faaliyetleri devam ediyor. Milli insansız savaş uçağının, 2024 yılında seri üretimine geçilmesi planlanıyor.  "
399,"Altay’da ""Yerli motor"" müjdesi de çok yakın",Türk savunma sanayiinin gurur işlerinden biri olan Altay projesinde kritik viraj dönüldü ve iki adet tank çeşitli testler için TSK’ya teslim edildi. Sürecin mimarlarından biri olan SSB Başkanı Prof. Dr. İsmail Demir TRT Haber’e yaptığı açıklamada “Yerli güç paketiyle yürüyen tankımızın müjdesini de yakında verebiliriz” dedi.,Savunma,https://www.trthaber.com/haber/savunma/altayda-yerli-motor-mujdesi-de-cok-yakin-762614.html,"Günümüzden 80 yıl önce, 2. Dünya Savaşı’nın henüz devam ettiği bir ortamda Türkiye’nin MKE Kırıkkale 1943 tankını yaptığını pek kimse hatırlamaz. Sadece motorun dışarıdan geldiği, zırh levhası, topu, paleti ve aktarma organları gibi kritik bileşenlerin tamamen yerli imkanlarla üretildiği o tankın 1946’da Cumhuriyet Bayramı töreninde geçit yaptığı da çok bilinmez. Türkiye’nin o dönemde adım attığı pek çok kritik adımda olduğu gibi maalesef tank girişimleri de yarım kaldı. ABD’nin yardımları ardından hazırcılık ve kolaycılık ağır bastı, MKE’ye sipariş gelmemesi üzerinde de MKE Kırıkkale 1943 tek başına kaldı. Sonrasında ekip dağıldı, fabrika kapandı.  Ambargoların vücut bulmuş hali Altay tankı Cumhurbaşkanlığı Savunma Sanayii Başkanı (SSB) Prof. Dr. İsmail Demir ile yeni nesil Altay tankının Türk Silahlı Kuvvetleri’ne teslim töreninde bir araya geldiğimizde aklımıza 1940’lı yıllarda yaşananlar vardı. Aslına bakarsanız Altay tankı için de birebir olmasa bile yine oldukça sancılı bir süreç yaşandı ve bu dev platform belki de Türkiye’nin mecburen en uzun soluklu projelerinden biri oldu. Altay tanklarının test parkurunda kabiliyetlerinin bir kısmını sergilemesinin ardından, projenin mimarlarından biri olan ve yerli/milli savunma sanayiinin bugünlere gelmesinde büyük emeği bulunan SSB Başkanı Demir ile bu süreci konuştuk. ‘Neden bu kadar uzun sürdü?’ sorumuza tek cümlelik net bir yanıt verdi Demir ve “Altay tankı, Türkiye’ye uygulanan ambargoların vücut bulmuş halidir” dedi.    Seri üretim aşamasında işler tersine döndü Prototip aşamasında her şeyin sorunsuz olduğunu anımsatan Prof. Dr. Demir, seri üretim aşamasına geçilmesiyle birlikte ciddi sorunlar yaşanmaya başladığına dikkati çekti. Başta güç paketi olmak üzere kimi kritik noktalarda ihracat müsaadelerinin çıkmamasının da yine bu döneme denk geldiğini hatırlattı. Türkiye’nin bu aşamada yeni bir yol haritasına geçtiğini ve kendi güç grubunu yerli/milli imkanlarla oluşturabilmek için ihaleye çıktığını anlatan İsmail Demir, bu kez de ortak çalışma için imza atan firmaların kendi ülkelerindeki hükümetlerin baskıları nedeniyle geri çekilmek zorunda kaldığını söyledi. “Karşıdaki firmalar tazminat ödeme pahasına geri çekildiler. Aslında o dönemde sözler tutulsaydı 18 ay sonra tankın teslim edilmesi meselesi gerçeğe dönüşecekti” diyerek süreci özetledi Demir.   Yerli motor takılı tankta çalışmalar devam ediyor Tanklarda motor, transmisyon, soğutma sistemleri genelde birlikte ele alınıyor ve buna güç grubu deniliyor. Altay tankıyla ilgili en çok merak edilen konulardan biri de yerli güç grubu. TSK’ya testler için teslim edilen iki tankta da Güney Kore’den gelen güç grubu olduğu biliniyor. Bu kapsamda BMC Power tarafından çalışmaları devam eden yerli güç grubu BATU’daki son durumu soruyoruz Prof. Dr. İsmail Demir’e. BATU’nun testlerinin devam ettiğini yineliyor Demir ve “BATU sadece test odasında çalışmıyor. Bu sistem hali hazırda bir deneme tankında da çalışıyor. Tankımızın yerli güç paketiyle yürüdüğüyle ilgili haberi yakında duyururuz” diyerek aslında yeni nesil Altay tankı için önümüzdeki süreçte yeni gelişmelerin yolda olduğu müjdesini de veriyor.    Yerli ve milli muharebe tankında takvim nasıl işledi? Altay tankı kamuoyunda uzun süredir konuşulan projelerden biri. Türk Silahlı Kuvvetleri’ne yıllar sonra ilk kez sıfır bir tank teslim edilmesinin de önünü açan bu platformda dönülen kritik virajlardan bazıları şöyle: 1996: ‘Tank 2000 Projesi’ adımı atıldı. Amaç, Kara Kuvvetleri Komutanlığı’nın 2000’li yıllarda kullanacağı 250 adet modern tankın seçimiydi. İhale kapsamında ana yüklenici Türk, alt yüklenici ise yabancı bir firma olacaktı. Programın en geç 2008’de tamamlanması öngörülüyordu. Tank 2000 ihalesinin galibi olarak Alman Leopard 2A6TR tankı açıklandı. Ancak Alman Federal Meclisi ve Alman bürokrasisi Leopard 2A6TR ihracatına, ""Türkiye’ye teknoloji transferi sağlanacak olması sebebiyle"" izin vermedi. 2004: Yerli Ana Muharebe Tankı için yeni bir yol haritası oluşturuldu. 2008: Çıkılan ihaleyi OTOKAR kazandı. Yaklaşık 4 yıl sonra ilk prototip üretildi ve tanklar 2012’de görücüye çıktı. Sözleşme seri üretim içermiyordu. 2010: Altay projesinin 1. aşaması olan Kavramsal Tasarım Fazı Savunma Sanayii Müsteşarlığı tarafından onaylanarak tamamlandı. 2012: OTOKAR imzalı ilk Altay tankı prototipi kamuoyuna gösterildi. 2014: Tank için yerli güç grubu geliştirilmesi görevi TÜMOSAN’a verildi. Ambargo ve yabancı ortakların geri çekilmesi nedeniyle 2017’de süreç iptal edildi. 2017: Prototiplerin kalifikasyon ve kabul testleri şubat 2017’de başarıyla tamamlandı. 2018: BMC ile seri üretim anlaşması imzalandı. Aynı yıl milli güç grubu için de BMC ile yola devam edileceği belli oldu. 2022: Aradan geçen zamanda TSK’nın isterleri doğrultusunda tankta ciddi değişiklikler yapıldı. Bu nedenle ‘Yeni nesil Altay’ olarak adlandırılmaya başlandı. Son modernizasyonlarla beraber iki adet Altay tankı prototipi hazır hale geldi. 2023: Çalışmaların tamamlandığı iki adet Altay tankı 23 Nisan’da düzenlenen törenin ardından testlerin yapılabilmesi için Türk Silahlı Kuvvetleri’ne teslim edildi. Kamera: İlyas Umut Özacar Kurgu: Cihan Karaahmetoğlu İnfografik: Nursel Cobuloğlu
 "
400,Yeni Altay tankı test için Türk Silahlı Kuvvetleri'ne teslim ediliyor,"Cumhurbaşkanlığı Savunma Sanayii Başkanlığı projesiyle BMC Savunma tarafından üretilen iki Yeni Altay tankı, yarın Sakarya'da düzenlenecek törenle test için Kara Kuvvetleri Komutanlığı'na teslim edilecek.",Savunma,https://www.trthaber.com/haber/savunma/yeni-altay-tanki-test-icin-turk-silahli-kuvvetlerine-teslim-ediliyor-762195.html,"Altay tankı ilk prototipin üzerinden geçen süre zarfında, modern muharebe ortamının koşullarına uygun olarak yenilendi. Yurt dışından temininde problem olan birçok alt sistem yerlileştirildi. Türk Silahlı Kuvvetleri'nin (TSK) son yıllarda icra ettiği operasyonlar çerçevesinde edinilen tecrübelere ilişkin ilave özelliklerin kazandırıldığı milli tank ""Yeni Altay"" adıyla yeniden tanımlandı. Tamamen Türk Mühendisler tarafından tasarlandı Tamamen Türk Mühendisler tarafından tasarlanan Yeni Altay’ın bir diğer özelliği ise gelişen teknolojiye uyum sağlayabilecek esnek bir mimariye sahip olması. Bu özelliği sayesinde gelecek dönemlerde TSK'nın ihtiyaç duyabileceği farklı konseptlere uygun şekilde modernize edilebilecek. Yeni Altay’da 12.7 mm ve 7.62 mm silah sistemleri başta olmak üzere mühimmat rafları, kule çember dişlisi, rotor, düz periskoplar, nişancı ikinci derece yardımcı görüş sistemi, kayar bilezik, elle ateşleme sistemi, yakıt-ısıtma ve sintine pompaları, hidrolik pompalar, yol tekeri ve soğutma yeleği gibi sistemler de yerlileştirildi. Ayrıca Yeni Altay tanklarının hepsi aynı zamanda birer simülatör sistemine sahip olacak ve Mehmetçik bu sayede eğitimlerini pekiştirebilecek.   200’den fazla atış yapıldı Öte yandan, atış performansıyla hareket kabiliyetinin geliştirilmesine yönelik üretilen iki ön prototiple şu ana kadar 200’den fazla atış icra edildi. Değişik hava ve arazi koşullarında binlece kilometre dayanıklılık testi yapıldı. Tanklar, TSK’daki testlerinin de tamamlanmasıyla envantere alınacak."
401,Kritik batarya ekipmanı yerlileştirildi,"Savunma sanayii, endüstriyel uygulamalar, medikal ve sağlık hizmetleri, elektronik, tarım, havacılık ve otomotiv gibi birçok sektörde kritik öneme sahip olan batarya ısıtıcısı yerli olarak üretildi.",Savunma,https://www.trthaber.com/haber/savunma/kritik-batarya-ekipmani-yerlilestirildi-762139.html,"Elektrikli araçların yaygınlaşmasıyla bataryaların yüksek performans ve verimlilikle çalışmasına yönelik çabalara yenileri ekleniyor. Lityum iyon bataryalar düşük sıcaklıklarda performans kaybına uğruyor ve ömür süresi kısalıyor. Ankara merkezli savunma sanayii ve yüksek teknoloji şirketi Nanografi AŞ, bu sorunu gündemine alarak bir süredir üzerinde çalıştığı batarya ısıtıcısını ürüne dönüştürdü.    Savunma sanayiinden otomotive kadar birçok sektörde kullanılıyor Savunma sanayii, endüstriyel uygulamalar, medikal ve sağlık hizmetleri, elektronik, tarım, havacılık ve otomotiv gibi birçok sektörde kritik öneme sahip olan batarya ısıtıcısı, Türk mühendislerin çalışmaları sonucunda yerli olarak geliştirilerek üretilmeye başlandı. Böylelikle batarya teknolojilerinde kritik bir ürün daha yerli katkıyla üretilmiş oldu. Yerli batarya ısıtıcısı, tüm batarya ekipmanlarının yerli üretilmesi sürecinde önemli bir adım olmakla birlikte büyük üreticiler için kolay temin edilebilir bir katma değer ürün olma özelliği taşıyor.    İthal ürünlere kıyasla daha yüksek performansa sahip Geliştirilen batarya ısıtıcısı, 1,5 milimetre kalınlığında, 10 bin saate kadar dayanıklı ve eksi 60 dereceden 250 dereceye kadar yüksek mukavemet gösteriyor. İthal ürünlere kıyasla daha yüksek performans özellikleri bulunan batarya ısıtıcısı, batarya sektörünün ihtiyacını karşılayacağı gibi yeni geliştirmelerle farklı sorunların çözümüne de kapı aralayacak. 3 milyar dolarlık piyasa büyüklüğü Nanografi AŞ İş Geliştirme Uzmanı Kevser Feyza Alptekin, lityum iyon batarya teknolojilerinin düşük sıcaklıklarda performansının düşmesinin dünya genelinde büyük bir problem olduğunu ve özellikle mobilite halindeki araçlarda kış şartlarının batarya performansının düşmesine yol açtığını söyledi. Firma olarak bir süredir üzerinde çalıştıkları batarya ısıtıcı ekipmanı ile lityum iyon bataryalarda yaşanan bu sorunu etkin enerji tasarrufuyla çözebildiklerini dile getiren Alptekin, şöyle konuştu: ""Halihazırda ithal bağımlısı olduğumuz bu ürünü yerlileştirerek öncelikli olarak ülkemizin ihtiyaçlarını karşılamayı ve batarya ekipmanlarındaki bilgi birikimimizi artırmayı, teknolojik ürünlerimizdeki yerlilik payını yükseltmeyi, yüksek teknolojide yeni ihraç kalemleri oluşturmayı hedefliyoruz. Şu anda sadece batarya ısıtıcısı için belirtilen 3 milyar dolarlık piyasa büyüklüğünün 10 yıl içinde 5 katından fazla artması bekleniyorken biz de bu pazarda yerimizi almak istiyoruz.""    Birçok çözüme kapı araladı Batarya ısıtıcı ekipmanının kullanıldığı alanlara ilişkin bilgi veren Alptekin, şunları şunları söyledi: ""Elektrikli otomobillerin yanında medikal alanda tıbbi cihazlar, hasta konforu ve tıbbi prosedürler için optimum sıcaklıkları korumak, gıda alanında ısıtıcılar, temperleme makineleri, fermantasyon gıdaları gibi yiyecek ve içecek ekipmanları, endüstriyel alanda kürleme, kurutma ve yapıştırma gibi uygulamalar, uçak kanatlarının, motor bölmelerinin ve sensörlerin buzlanmasının önlenmesi ve buzunun çözülmesi, kabin ısıtması ve diğer termal yönetim görevleri, kişisel bakım ürünleri, saç şekillendirme aletleri, ısıtıcılı battaniyeler gibi tüketici ürünleri de dahil olmak üzere birçok alanda kilit rol oynuyor."""
402,Türkiye'nin zırhlı araçları yerli çelikle güçlenmeye başladı,Türk savunma sanayiinin dünyanın dört bir yanına ihraç ettiği zırhlı kara araçlarında yerli zırh çeliği kullanılmaya başlandı.,Savunma,https://www.trthaber.com/haber/savunma/turkiyenin-zirhli-araclari-yerli-celikle-guclenmeye-basladi-761014.html,"Türkiye'nin savunma sanayiinde ülke sayısı bakımından en fazla ihracat yaptığı kalemlerden birini zırhlı kara araçları oluşturuyor. Türk zırhlı araç üreticilerinin ürettikleri araçlar 50'ye yakın ülkede, çok farklı coğrafya ve iklimde başarıyla görev yapıyor. Ülkedeki çelik üreticileri savunma sanayiinde ihtiyaç duyulan yüksek nitelikli çelik üretimi için bir süredir çalışmalar yapıyor. Araç üreticileriyle yapılan işbirlikteliklerinde de önemli aşamalar kaydedildi. Yerli çelik üreticileriyle işbirliği yapan Nurol Makina, 4x4 segmentinde zırhlı muharebe araçları, zırhlı personel taşıyıcılar ve özel amaçlı platformlar için özgün sistem tasarımı ve üretimi gerçekleştiriyor.   Firmanın ürün ailesinde Güney Amerika'dan Orta Asya'ya, Asya'dan Avrupa'ya, Afrika'dan Orta Doğu'ya çok sayıda ülke tarafından tercih edilen EJDER TOMA, EJDER YALÇIN, EJDER KUNTER, ILGAZ ve YÖRÜK yer alıyor. Şirket bugüne kadar 20 ülke için 1600 üzerinde araç üretip kullanıma sundu. Araç maliyetlerinde zırh çeliğinin payı aracın niteliğine ve koruma seviyesine bağlı olarak yüzde 5-12 arasında değişiyor.   Yerli çelik testleri geçip araçlarda yerini aldı Nurol Makina, zırh çeliğinin yerlileştirmesi kapsamında detaylı bir çalışma yürüttü. OYAK'ın yerli üretimi güçlendirmek üzere bünyesine kattığı şirketi Miilux OY'den çeşitli numuneler alan Nurol Makina, başta balistik ve patlatma testleri olmak üzere çok çeşitli testler gerçekleştirdi. Bunun yanında ürünle ilgili olarak tüm üretim süreçleri üzerinde çalışmalar yürütülerek ürünün onanması için gerekli faaliyetler tamamlandı. Şirket gerek tasarımı devam eden gerek üretimi sürdürülen araçların belli bölgelerinde yerli zırh çeliğini kullanmaya başladı.   Nurol Makina, araçların yüzde 100 yerli zırh çeliği kullanılarak üretilmesini ve bu sayede yerlilik oranını ciddi olarak artırarak hem Türk savunma sanayisine hem de ülke ekonomisine katkı sağlanmasını amaçlıyor. Şirket, uluslararası bir oyuncu olarak yerli zırh çeliğinden üretilen araçlarla uluslararası rakipleriyle rekabet ediyor ve ülke sanayisinin ulaştığı yüksek nitelikli üretim gücünün yurt dışındaki temsilcisi konumunda bulunuyor."
403,Altay tankı tehditleri yeni nesil zırhıyla durduracak,"Türk Silahlı Kuvvetleri'ne teslim edilmeye hazırlanılan Altay tankı, Roketsan'ın geliştirdiği ve ürettiği yeni nesil zırh sayesinde yüksek güvenlikli şekilde görev yapabilecek.",Savunma,https://www.trthaber.com/haber/savunma/altay-tanki-tehditleri-yeni-nesil-zirhiyla-durduracak-760843.html,"Türkiye'nin önde gelen savunma sanayii şirketlerinden Roketsan, balistik koruma çözümleriyle de platformlara üst düzey güvenlik sağlıyor. Roketsan, ürettiği üstün zırh teknolojileriyle milli ana muharebe tankı Altay'ın seri üretiminde önemli görevler üstleniyor. Roketsan Balistik Koruma Merkezinin geliştirdiği ve ürettiği yeni nesil zırhları kuşanan iki Altay tankının gelecek günlerde testler için Türk Silahlı Kuvvetleri'ne teslim edilmesi bekleniyor. Birçok zorlu testin tamamlamasının ardından tankın seri üretimine başlanması hedefleniyor.    Zırh sistemleri konusunda Roketsan'ın uzun yıllara dayanan tecrübesi bulunuyor. Şirketin dünyada bu alandaki rakiplerine göre en büyük avantajı, zırhlı araçlara karşı füze sistemleri geliştirirken aynı zamanda zırh sistemleri de geliştirebilmesinden geliyor. Bu sayede hızlı ve etkin çözümler oluşturabilen Roketsan, aynı zamanda inovasyona verdiği önemle de Altay Projesi için yüksek teknolojili malzemelerle daha etkili ve daha hafif zırh sistemleri geliştirmeyi başardı.   Güncel tehditlere karşı geliştirildi Altay Tankı Zırh Sistemi, Roketsan mühendislerince güncel tehditlere karşı geliştirilmiş yeni nesil hibrit bir zırh sistemi olarak öne çıkıyor. Sistem içeriğinde bulunan ileri teknoloji zırh malzemeleri ve gelişmiş alt sistemler sayesinde yüksek seviyede koruma, minimum ağırlık ve hacim ile sağlanıyor. Zırh sistemi, en az düzeye indirilmiş kenar köşe etkileri ve optimize edilmiş yerleşim sayesinde mürettebat bölmesi ve kritik altı sistemler için yüksek başarımda korumaya imkan tanırken, rakiplerine göre artırılmış çoklu vuruş dayanımına da sahip bulunuyor. Sistemin sahip olduğu açık mimari, yeni gelişebilecek tehdit senaryolarına göre güncellenmeye de olanak veriyor.   250 zırh seti için seri üretim hazırlığı Roketsan halen zırh sistemlerinin seri üretime hazırlık faaliyetleri gerçekleştiriyor ve tankın Türk Silahlı Kuvvetlerindeki testlerinin tamamlanmasının ardından 250 zırh setinin teslimatını hedefliyor. Altay tankının tüm konfigürasyonlarında kullanılabilecek bu zırh sistemindeki yeni nesil teknolojiler, Türk Silahlı Kuvvetleri envanterindeki diğer tanklara da uyarlanabilecek. Söz konusu teknolojilerin ilerleyen aşamada insansız kara araçlarında kullanımı da hedefleniyor. Dışa bağımlılık azaldı, hedef ihracat Roketsan Balistik Koruma Merkezi, ileri teknoloji ve yüksek seviyede gizlilik gerektiren tank ve paletli araç zırhı geliştirilmesi konusunda Türkiye'deki tek kaynak olma özelliğini taşıyor. Zırh sistemlerinde kullanılan özel malzemelerin yurt içinde üretilmesine yönelik çalışmalarını sürdüren merkez, bu sayede, dışa bağımlılığın azaltılmasına katkı sunuyor. Altay Tankı Projesi'nde zırh üreticisi olarak sorumluluk üstlenen Roketsan, zırh sistemleri konusunda ihracatını artırmayı da hedefliyor. Proje kapsamında geliştirilmiş ileri seviye tank modernizasyon paketlerinin yurt dışında pazarlanması için çalışmalar devam ediyor. Öte yandan, elde edilen tecrübeler ile birçok farklı platforma entegre edilebilecek, kullanıcı isteklerine bağlı olarak değişken koruma seviyelerine sahip modüler zırhlı kule sistemlerinin de hem Türk Silahlı Kuvvetlerine hem de dost ve müttefik ülkelerin hizmetine sunulması planlanıyor."
404,ATAK 2'nin ilk uçuşu için tarih verildi,"TUSAŞ Genel Müdürü Temel Kotil, yeni nesil taarruz helikopteri ATAK 2'nin bu ay uçacağını açıkladı. Kotil, Milli Muharip Uçak'ın (MMU) ise 2028'de Türk Silahlı Kuvvetleri'ne teslim edileceğini söyledi.",Savunma,https://www.trthaber.com/haber/savunma/atak-2nin-ilk-ucusu-icin-tarih-verildi-760744.html,"Türk Havacılık ve Uzay Sanayii (TUSAŞ) Genel Müdürü Temel Kotil, katıldığı bir televizyon programında, şirketin yürüttüğü savunma projeleriyle ilgili güncel durumu paylaştı. Türkiye'nin en büyük projelerinden olan ve geçen ay taksi yapan Milli Muharip Uçak'ın 2028'de kullanılmaya başlanacağını kaydeden Kotil, Türkiye'nin 5'inci nesil savaş uçağı yapan 4 ülkeden biri olduğunu söyledi. Kotil, şöyle devam etti: ""5'inci nesil üzerine bir kaplama koymanız gerekiyor ki gerçekten radar hiç geri gitmesin. Yani 5'inci nesil bir savaş uçağını 200 kilometreden sen göremiyorsun, yerdeki radarlar göremiyor, karşıdaki uçak göremiyor ama kendisi görüyor. Ülkenin bekası için bunun gerçekten yüzde yüz yerli olması gerekiyor. Başkasından bir şey bekleyerek uçak yapamazsınız. Tek başına bir ordu bu."" ""ATAK 2 dünyadaki en iyi helikopter olacak"" Yeni nesil taarruz helikopteri ATAK 2'nin de uçuşa hazır olduğunu aktaran Kotil, ""İnşallah dünyadaki en iyi helikopter olacak. Şu anda motor çalıştıracak önümüzdeki birkaç gün içinde. İnşallah bu ay içinde uçuşunu gerçekleştirecek."" dedi. Hürjet hızla ilerliyor Yerli jet eğitim ve hafif taarruz uçağı Hürjet için de çalışmaların hızla ilerlediğini belirten Kotil, projeye birçok ülkenin ilgi gösterdiğini belirtti. Fiili çalışmanın 2017'de başladığını hatırlatan Kotil, ""Şu anda uçmak üzere. 2025'te Hava Kuvvetlerimize teslim ediyoruz ve ihracat için de dünyada kampanyalarda, ihalelerde varız."" dedi."
405,Türkiye'nin askeri denizcilik teknoloji merkezinde kapasite artıyor,"HAVELSAN, Türkiye'nin askeri deniz platformlarının en kritik bileşenlerinin tasarlanıp, geliştirilip, üretildiği Deniz Savaş Yönetim Teknolojileri Merkezi'nin kapasitesini artırıyor.",Savunma,https://www.trthaber.com/haber/savunma/turkiyenin-askeri-denizcilik-teknoloji-merkezinde-kapasite-artiyor-760678.html,"Yazılım yoğun sistemler konusunda faaliyet gösteren HAVELSAN, ""komuta kontrol ve savunma teknolojileri"" alanında bugüne kadar aralarında Suüstü Savaş Yönetim Sistemleri, Sualtı Savaş Yönetim Sistemleri ve Platform Veri Dağıtım Sistemlerinin bulunduğu birçok çözüm geliştirdi. Ağ Destekli Veri Entegre Savaş Yönetim Sistemi ADVENT gibi son dönemde dikkati çeken ürünler, Türkiye'nin tek kalemde en büyük savunma ihracatı olan Pakistan MİLGEM Projesi için gerekli sistem çözümleri Tuzla'daki HAVELSAN Deniz Savaş Yönetim Teknolojileri Merkezi'nde geliştirilip üretiliyor.    Bu çözümler, aralarında TCG Anadolu, Sancar Silahlı İnsansız Deniz Aracı, Pakistan MİLGEM, MİLGEM 6-7-8, DİMDEG, Açık Deniz Karakol Gemisi gibi bir dizi platformda görev yapıyor veya yapacak. Türk Deniz Kuvvetlerinin sahip olduğu imkanları artırmak için yürütülen denizcilik projeleri, yine bu alanda son dönemde yakalanan ihracat başarıları HAVELSAN çözümlerine ilgiyi artırdı.    Kapasite artırılıyor HAVELSAN bu ihtiyacı karşılayabilmek için Deniz Savaş Yönetim Teknolojileri Merkezi'nin kapasitesini artırmaya karar verdi. Merkezin temeli atılan ek binasının bu yıl hizmete girmesi hedefleniyor.    HAVELSAN Deniz Savaş Yönetim Teknolojileri Merkezi ek binası 4 kattan oluşacak ve 150 kişi kapasiteli olacak. Ek bina, 4 bin 250 metrekare kapalı alan, ofisler, 160 kişi kapasiteli konferans salonu, 300 kişilik yemekhane ve sosyal alanlardan oluşacak. Söz konusu yatırımla birlikte 300 olan çalışan sayısı, 500'e çıkacak."
406,TCG Anadolu’da kritik kabiliyet: Dünyada ilk kez Türkiye yapabilir,"TCG Anadolu’nun teslim töreninde oldukça önemli ama pek de dikkat çekmeyen bir detay vardı. Geminin önünde milli SİDA'lar konumlanmıştı ve bunlardan birinde sabit tipte hafif torpido kovanı ekliydi. TCG Anadolu’nun ıslak bölümlerinde SİDA taşıyabileceğine değinen uzmanlar, böyle bir kullanımı dünyada ilk kez Türkiye'nin yapabileceği görüşünde.",Savunma,https://www.trthaber.com/haber/savunma/tcg-anadoluda-kritik-kabiliyet-dunyada-ilk-kez-turkiye-yapabilir-760639.html,"Türkiye’nin yerli/milli savunma sanayiinin göz bebeği projelerinden biri TCG Anadolu geçtiğimiz günlerde düzenlenen törenle Deniz Kuvvetleri Komutanlığı’na teslim edildi. O günden bu yana TCG Anadolu sıkça konuşuldu... Kimileri üzerindeki Bayraktar TB-3, Kızılelma, Hürjet gibi unsurlara dikkat çekti, kimileri de ülkemizin artık uluslararası arenada deniz platformlarıyla da bayrak gösterdiğini anlattı.

Biz ise tüm bunların yanında farklı bir detayı anlamak, yakın gelecekteki muhtemel yansımalarını öğrenmek için Savunma ve Denizcilik Araştırmacısı Kozan Selçuk Erkan ile bir araya geldik…               “SİDA’lar çok daha uzun soluklu görev üstlenebilir”

Helikopterlerin dezavantajından bahsettikten sonra konuyu SİDA’lar üzerinden ele alıyor Erkan ve Türkiye’nin yerli/milli SİDA’larıyla nasıl işlere imza atabileceğini anlatıyor:

“Buna karşılık antidenizaltı görevindeki SİDA’lar çok çok daha uzun süreler, günlerce ve yüzlerce deniz mili ana gemiden uzakta görev yapabilir. Deniz üzerinde oldukları için fırtına ve zorlu deniz şartlarında helikoptere göre daha güvenli olarak bu görevi yerine getirirler.

Bu konuda ilk denemelerden biri Portekiz’de NATO tatbikatında gerçekleşmişti. Türkiye’nin gurur projelerinden biri olan MARLİN SİDA kendisine verilen görevi başarıyla tamamlamış, tatbikatta attığı sonar şamandıraları ile sualtı hedeflerini başarıyla bulan dünyadaki ile SİDA olmuştu.

Bu senaryoda başarılan kabiliyet, TCG Anadolu’dan hareket eden denizaltı savunma harbi SİDA’sının yapacağı iş ile aynı aslında… Kısacası; zaten başardığımız işi bir adım öteye taşıyoruz. Çok büyük başarıların ayak seslerinin gelmeye başladığını TCG Anadolu'nun ülkemize kazandırılmasıyla duymaya ve görmeye başlıyoruz.”"
407,MMU'da yazılımcılar sahne alıyor,Milli Muharip Uçak (MMU) Projesi kapsamında yazılım ekiplerinin çalışmaları platformla buluşuyor.,Savunma,https://www.trthaber.com/haber/savunma/mmuda-yazilimcilar-sahne-aliyor-760430.html,"HAVELSAN, MMU'ya yönelik imzalanan sözleşmeler kapsamında Eğitim ve Simülasyon Sistemleri, Lojistik Bilgi Sistemi, Yer Görev Planlama Sistemi, İtki Entegrasyonu, Kimyasal, Biyolojik, Radyolojik, Nükleer (KBRN) Tehdit Algılama, Platform Siber Güvenliği teknolojileri alanlarında çalışmalar yürütüyor. HAVELSAN Genel Müdürü Mehmet Akif Nacar, yaptığı açıklamada, MMU gibi bir platformun Türkiye'de yapılıyor olmasının gurur ve heyecan verici olduğunu söyledi. Görev, yazılım ve yer destek sistemlerini geliştirmek üzere yavaş yavaş sensörlerin platforma eklenmeye başlayacağını, bunlardan akacak verilerle füzyon yapacaklarını anlatan Nacar, sonunda görev sistemlerinin yazılımlarının kullanıma alınacağını belirtti. Nacar, şöyle konuştu: ""Bu konuyla ilgili yoğun bir çalışma temposu 2023 ve sonrasında bizi bekliyor. MMU bütün haşmetiyle ortaya çıktıktan sonra fiziksel yapısının yanı sıra yazılım olarak da çok büyük alt sistemleri, modülleri içerisinde barındıracağını biliyoruz. Bu sistemleri gerçekleştirmek üzere HAVELSAN'da 40 yıl boyunca Barış Kartalı, Hava Kuvvetleri Bilgi Sistemi, Deniz Karakol uçak projeleri için geliştirdiğimiz yazılım altyapıları, buradaki bilgi birikimi ve tecrübeyi MMU'ya aktaracağımız bir döneme giriyoruz. Birçok başlık üzerinde çalıştık, bunları artık gerek sözleşmesel gerekse teknik olgunluklarını değerlendirme bakımından sona doğru getirdik. Bundan sonra diğer sistemlerin de devreye alınmasıyla bunların entegrasyonu, bunlarda kullanılacak yapay zeka teknolojilerinin uygulanması, test ve doğrulama aşamalarına geçilecek. 2023 bu anlamda bizim açımızdan önemli bir yıl."" MMU projesine yönelik bir direktörlük kurduklarını anımsatan Nacar, 3 ana iş alanına yönelik bu organizasyonu genişlettiklerini dile getirdi. 100 kişi çalışıyor, sayı 300'e çıkacak Yüze yakın personelin proje kapsamında çalıştığını bildiren Nacar, ""Bu sayının önümüzdeki yıllarda TUSAŞ'ın da beklentileri doğrultusunda 300'lere kadar varacağını düşünüyoruz. TUSAŞ içerisinde yeni bir ofis açma durumunun söz konusu olacağını biliyoruz"" dedi. Yerli ve milli uçan platformlar ile akıllı mühimmatların görev planlama yazılımlarını üstlenerek harekat etkinliklerinin artmasına katkıda bulunduklarını ifade eden Nacar, şunları kaydetti: ""Hava Kuvvetleri Bilgi Sistemi ve Muharebe Yönetim Sistemi'nin alt parçası olarak geliştirdiğimiz mühimmatların yazılımsal entegrasyonu konusunda bir çalışmamız söz konusu. Yine filo seviyesi görev planlama HAVELSAN sorumluluğunda. Bu anlamda görev planlama yazılımlarının envantere yeni eklenen milli sistemlere entegre edilmesi konuları da daha sık gündemimize gelir oldu. TÜBİTAK'la ortak çalışma neticesinde sanayileşmesini üstlendiğimiz kuşları tespit eden KUŞRAD, yabancı maddeleri tespit eden FODRAD radar ürünlerini de kullanıcıyla buluşturarak uçuş emniyetine katkıda bulunacağımızı düşünüyorum. Gerçek zamanlı işletim sistemlerinin milli platformlarda, gönüllü sistemlerde daha etkin kullanımına yönelik de çalışmalar yapıyoruz."""
408,TCG Anadolu’dan ‘kemankeş’ müjdesi,"Türk savunma sanayiinin tek seferdeki en büyük projesi olan TCG Anadolu gemisi Deniz Kuvvetleri Komutanlığı’na resmen teslim edildi. Törende, Selçuk Bayraktar’ın ‘Kemankeş’ müjdesi de oldukça kritikti. Uzun menzilli, tahrip gücü yüksek ve hafif bir mühimmat olması beklenen Kemankeş füzesi daha önce sahip olmadığımız kazanımlar getirecek.",Savunma,https://www.trthaber.com/haber/savunma/tcg-anadoludan-kemankes-mujdesi-760068.html,"Mavi Vatan için belki de önümüzdeki 50 yılı doğrudan etkileyecek bir adım olan TCG Anadolu Amfibi Hücum Çıkarma Gemisi, Tuzla’da düzenlenen törenin ardından Deniz Kuvvetleri Komutanlığı’na resmen teslim edildi. TCG Anadolu’da uzun süredir çok farklı sistemlerin test süreci devam ediyordu. Gemi her ne kadar ilgili kuvvet komutanlığına geçmiş olsa da kritik bazı testlerin devam edeceği biliniyor. Bunların başında da TCG Anadolu’da görev alacak Kızılelma, Hürjet, Bayraktar TB-3 gibi platformlarla ilgili yapılacak çalışmalar geliyor. Bu platformların gemiye nasıl iniş/kalkış yapacağı, hangi harici sistemlere ihtiyaç duyacakları gibi hususlar merak konusu.   Ancak gemi ve üzerindeki platformlar dışında konuşulması gereken önemli bir gelişme daha var… Baykar Yönetim Kurulu Selçuk Bayraktar’ın teslim töreninde ilk kez somut bir şekilde bahsettiği Kemankeş füzesi. Savunma Sanayii Araştırmacısı Kadir Doğan ile hem TCG Anadolu’dan kalkacak hava araçlarını hem de Kemankeş füzesine dair beklentilerini konuştuk.   Bu gemiye sahip olabilmekle ‘yapabilmek’ çok farklı şeyler Kadir Doğan’ın üzerinde durduğu ilk konu, Türkiye’nin TCG Anadolu ile elde ettiği kazanım oluyor. Dünyada sadece 12 ülkenin bu ölçekte bir gemiye sahip olduğunu biliyoruz. Doğan ise “Bunların çok azı bu gemiyi yapabilme kabiliyetinde. Türkiye de onlardan biri” diyerek asıl önemli kısma vurgu yapıyor. “Belki de böyle bir gemiye sahip olmaktan daha gurur verici olanı Türk denizciliğinin böylesine büyük bir gemiyi üretebilmesi bana kalırsa” diyen Doğan’a göre TCG Anadolu’yu sadece askeri açıdan değerlendirmek eksik bir okuma olur. Bu platformun aynı zamanda bir ‘güç gösterisi aracı’ olacağına da değiniyor Doğan ve kriz bölgelerine bu tür gemiler gönderebilen başkentlerin küresel durumuna işaret ediyor.    Yeni doktrinler konusunda Türkiye lider pozisyonda TCG Anadolu’dan insansız hava araçları çokça konuşuldu. Kızılelma ve TB-3’ü geminin kalkış pistinde görmek heyecan verici. İnsansız hava araçlarının bir uçak gemisi ya da TCG Anadolu gibi LHD gemisi üzerinde kullanılmasına dünya daha önce hiç şahit olmadı. Böyle bir örneğin dünyada henüz olmadığının altını çiziyor Doğan ve “Zaten Bayraktar TB-3 ilk kez yayınlandıktan birkaç gün sonra ABD çok benzer bir konsepti tanıttı. Bu da aslında, Türkiye'nin insansız sistemleri kullanmak konusunda dünyaya öncülük ettiğini, TSK'nın yeni kabiliyetleri bir doktrin içerisinde bu kadar etkin kullanmak konusunda dünya lideri olduğunun bir göstergesi. Bunlar sadece savunma sanayii için değil Türkiye açısından da çok ama çok önemli dönüm noktaları” görüşünü paylaşıyor.   TB-3 herhangi bir ek sisteme ihtiyaç duymayacak TCG Anadolu’ya konuşlanacak insansız hava araçları için en çok merak edilen konulardan biri de iniş ve kalkışın nasıl olacağıydı. Selçuk Bayraktar, TB-3’ün katapult gibi herhangi bir şeye ihtiyaç duymadan kendi gücüyle havalanacağını, Kızılelma'nın ise çok güçlü motoru nedeniyle yakalama kablolarına ihtiyaç duyacağını söylemişti. Kadir Doğan, kısa pistli gemilere iniş kalkış yapabilme kabiliyetine sahip hava araçlarının özel platformlar olduğuna işaret ediyor. Bunun en temel sebebini, “Konvansiyonel kalkış esnasında hava araçlarının gerekli itki/kaldırma kuvveti seviyelerine ulaşmak için pist üzerinde belirli bir mesafe kat etme gerekliliğinden veya yine çok kısa bir piste iniş yapmak için ise hava aracının belirli aerodinamik kabiliyetlere sahip olması gerekir” cümlesiyle özetliyor.    Dünyada çok az sayıda şirket bu kabiliyete sahip Herhangi bir ek sisteme ihtiyaç duyulmaması konusuna getiriyor sözü Doğan ve devam ediyor: “Bunlar aslında çok önemli detaylar. Genellikle insanlı savaş uçakları bu gibi gemilere bu şekilde iniş/kalkış yapmazlar. Burada TB-3 gibi insansız bir platformun olması, iniş ve kalkışın bu şekilde yapılabilmesine imkan sunuyor. Burada şuna da bir parantez açmak gerekiyor ki mancınık ve kanca gibi yardımcı araçlar olmadan bunu başarabilmek çok ama çok zor bir iş. Hava aracının iniş esnasında birçok çevresel şarta bakarak hem kendi pozisyonunu, yönelimini, hareketini ve motorunu buna göre çok hızlı ve dinamik bir şekilde ayarlaması gerekiyor. Bu da bir insandan ziyade çok gelişmiş bilgisayarların, yani oto pilotun yapabileceği bir iş. TB-3’ün belki de on binlerce defa simülasyon ortamında bu gemiye inip kalktığını biliyoruz. Bu simülasyonlar çok gerçekçi çevre şartları altında, hava aracında kullanılan uçuş kontrol ve görev bilgisayarı donanımları içerisinde tekrar tekrar yapılıyor. Buradan elde edilen verilere göre oto pilot başarılı bir şekilde görevini icra edebiliyor. Bu Baykar'ın yıllardır sahip olduğu, dünyada çok az şirkette var olan özel bir kabiliyet. Bu kadar hızlı sürede bu kadar başarılı ürünleri çıkartabilmenin sebebi tam olarak bu. Tüm bunlar Türkiye'nin sahip olduğu mühendislik kabiliyetinin hangi noktalara geldiğinin en önemli göstergeleri.”     Kemankeş ile yeni bir dönem başlayacak Selçuk Bayraktar’ın “Çalışmalarımız devam ediyor. İlk kez Teknofest’te görücüye çıkacak” dediği Kemankeş füzesi de TCG Anadolu töreninin belki de en ilginç detaylarından biriydi. Kadir Doğan bu konuya da kısa ama son derece değerli bir parantez açıyor. Kemankeş’in aslında yapısı itibari ile çok özel bir mühimmat olduğunun altını çiziyor. “Belki de Türkiye'de şimdiye kadar geliştirilmiş, bu sınıftaki en özel mühimmatlardan bir tanesi” dedikten sonra bu tanımlamasını detaylandırarak sözlerini tamamlıyor: “Bunun en temel sebebi TB-3'ün Akıncı, Aksungur, Kızılelma ve ANKA-3 gibi daha büyük platformlara göre faydalı yük kapasitesinin daha az olmasından kaynaklanıyor. Genelde TB-2'de MAM-L, MAM-C ve Bozok gibi 20kg bandındaki hafif ama etkili mühimmatlar kullanılıyor. Deniz koşullarında ise durum oldukça farklı. Zira bu hafif mühimmatların etkisi kara platformlarında her ne kadar yüksek olsa da gemiler için oldukça az. Bu nedenle kapasitesi daha yüksek, yoğun bir ateş gücü oluşturacak ve aynı zamanda uzun menzillerde angajman sağlayacak sistemlere ihtiyaç var. Kemankeş, Selçuk Bayraktar’ın açıklamalarından anladığımız kadarıyla uzun menzilli, tahrip gücü yüksek ve hafif bir mühimmat. Bunun Baykar tarafından geliştirilmesi de önemli ki bu Baykar'ın ulaştığı kabiliyeti de bize gösteriyor.
 "
409,TEI'nin havacılık motorları Doğu Anadolu'da yüksek irtifada test edilecek,"TUSAŞ Motor Sanayii A.Ş. (TEI), havacılık motorlarının farklı irtifa koşullarında test edilmesine olanak sağlayan mobil motor test ünitesi geliştirdi.",Savunma,https://www.trthaber.com/haber/savunma/teinin-havacilik-motorlari-dogu-anadoluda-yuksek-irtifada-test-edilecek-759838.html,"TEI'nin 8 metre eni, 14 metre uzunluğundaki motor test bremzesi, modüler yapısıyla bir günde kurulabiliyor. TEI Genel Müdürü Prof. Dr. Mahmut Faruk Akşit, motor test bremzelerinin motorun bağlanarak bütün özelliklerinin test edilebildiği sistemler olduğunu söyledi. Motor güçlerinin artmasıyla testleri için devasa binaların ve büyük sistemlerin gerektiğini anlatan Akşit, ""Burada en büyük zorluklardan birisi motoru gerçek bir uçağa takıp gökyüzüyle buluşturmadan yüksek irtifa şartlarında test edebilmektir. Farklı şartlarda test edilmesi gerekiyor ki uçuştaki en kötü şartlarda bile motorun davranışından ve sorunsuz uçabileceğinden emin olalım."" diye konuştu. ""Tasarımının tamamı TEI'ye ait"" Mahmut Faruk Akşit, TEI olarak mühendisliklerine güvenerek bütün motor test bremzesini tırlara yüklenebilecek şekilde modüler olarak böldüklerini belirterek, şunları aktardı: ""3-4 konteyner olacak şekilde bölerek, tamamen modüler bir motor test bremzesi geliştirdik. Tasarımının tamamı TEI'ye ait. Yüksek irtifaya sahip, Türkiye'nin doğusundaki dağlarımıza bakıyoruz. Mesela Ağrı Dağı olabilir. Bizim geliştirdiğimiz mobil motor test bremzesini Ağrı Dağı'na götürüp kurarak test yaptığınızda aslında 17 bin ila 20 bin feette test gerçekleştirmiş oluyorsunuz. Bu da gerçek uçuş şartlarına çok yakın oluyor. Bir aksilik olmazsa bu yıl içinde ilk testlerimizi Doğu Anadolu Bölgesi'nin yüksek yerlerinde yapacağız."""
410,Dünyanın ilk SİHA gemisi TCG Anadolu envantere girdi,"Dünyanın ilk SİHA gemisi TCG Anadolu, düzenlenen törenle Türk donanmasının hizmetine girdi. 231 metre uzunluğa ve 32 metre genişliğe sahip TCG Anadolu'nun uçuş güvertesinde 11 adet SİHA konuşlandırılabiliyor, hangarında ise 30 SİHA taşınabiliyor. TCG Anadolu'nun teslim töreninin ardından 3 yeni MİLGEM fırkateyninin sac kesimi gerçekleştirildi.",Savunma,https://www.trthaber.com/haber/savunma/dunyanin-ilk-siha-gemisi-tcg-anadolu-envantere-girdi-759705.html,"Cumhurbaşkanı Recep Tayyip Erdoğan'ın katılımıyla gerçekleştirilen TCG Anadolu'nun Deniz Kuvvetleri Komutanlığına teslim törenine; TBMM Başkanı Mustafa Şentop, Cumhurbaşkanı Yardımcısı Fuat Oktay, Milli Savunma Bakanı Hulusi Akar, Genelkurmay Başkanı Orgeneral Yaşar Güler, Deniz Kuvvetleri Komutanı Oramiral Ercüment Tatlıoğlu, Cumhurbaşkanlığı İletişim Başkanı Fahrettin Altun, Cumhurbaşkanlığı Sözcüsü İbrahim Kalın, Cumhurbaşkanlığı Savunma Sanayii Başkanı İsmail Demir, Sanayi ve Teknoloji Bakanı Mustafa Varank, İstanbul Valisi Ali Yerlikaya, AK Parti Genel Başkanvekili Binali Yıldırım, MHP Genel Başkanı Devlet Bahçeli, Büyük Birlik Partisi Genel Başkan Mustafa Destici, Yeniden Refah Partisi Genel Başkanı Fatih Erbakan, Demokratik Sol Parti Genel Başkanı Önder Aksakal, Hür Dava Partisi Genel Başkanı Zekeriya Yapıcıoğlu, Baykar Yönetim Kurulu Başkanı ve Teknoloji Lideri Selçuk Bayraktar, Sedef Tersanesi İcra Kurulu Başkanı Metin Kalkavan'ın da aralarında bulunduğu çok sayıda kişi katıldı. TCG Anadolu'nun teslim töreninde, geminin uçuş güvertesinde, Baykar tarafından geliştirilen Türkiye'nin ilk insansız savaş uçağı Bayraktar Kızılelma ve kanatları katlanabilen Bayraktar TB3 SİHA da yer aldı. ""Türk Silahlı Kuvvetleri için çok önemli bir güç çarpanı"" Cumhurbaşkanlığı Savunma Sanayii Başkanı İsmail Demir, törende yaptığı konuşmada, Türkiye'nin en büyük ve kapsamlı gemisi olan TCG Anadolu'nun, Deniz Kuvvetleri Komutanlığı envanterinde yer alan gemiler içerisinde bir ilk niteliği taşıdığını söyledi.    TCG Anadolu'nun Türk Silahlı Kuvvetleri için çok önemli bir güç çarpanı olduğunu belirten Demir, şunları kaydetti: ""Sayın Cumhurbaşkanım, uçak gemisi vizyonunu da siz koydunuz. Savunma sanayimizin gelişmesinde zatıalinizin şahsi destekleri ve kararlılığı bizim için en büyük güç oldu. Uçak gemisi vizyonunu koyduğunuzda, Anadolu gemimizi, uçak gemisine nasıl yaklaştırabiliriz diye düşündük. Baykar firmamızın da destekleriyle önce TB2'nin TB3 versiyonu daha sonra da inşallah Kızılelma bu geminin üzerinden operasyon yapabilecek hale getirilecek ve uçak gemisine doğru adım adım giden bir yolculuğu gerçekleştirmiş olacağız. İnşallah ileride diğer uçaklarımızı da bu hale getiririz. Bu sektör içinde en büyük güç aslında bir koordinasyon ve iş birliği. Askeri fabrika ve tersanelerimiz, devlet şirketlerimiz, vakıf şirketlerimiz, özel tersane ve fabrikalarımız, araştırma kuruluşlarımız, TÜBİTAK'ımız ve enstitüleri, üniversitelerimiz toptan bir iş birliği içinde, omuz omuza vererek çalışmakla savunma sanayimizi çok daha ileri ufuklara taşıyabileceğimize inanıyoruz.""    Demir, bugün başka bir olayın da 3 tane MİLGEM sınıfı fırkateynin kaynak töreninin yapılması ve 3 geminin birden özel tersanelerde 36 ay içinde inşa edilerek hizmete girmesinin başlangıç adımlarının atılması olduğunu vurgulayarak, ""Savunma sanayimizin katettiği mesafelerde sizlerin kararlılığı ve desteklerine her zaman için şükranlarımızı sunuyoruz. Bu projeler sırasında bütün paydaşlara, başta Milli Savunma Bakanlığımız, Deniz Kuvvetlerimiz, Savunma Sanayii Başkanlığımız, Sedef Tersanemiz, diğer tersanelerimiz ve diğer bütün paydaşlara içten teşekkürlerimizi sunuyoruz. Bu süreç içinde zatıalinizin desteklerinden dolayı bütün sektör adına bir kez daha zatialinize hürmet ve desteklerimi sunarken, gemilerimizin donanmamıza, vatanımıza ve milletimize hayırlı olmasını diliyor, saygılar sunuyorum."" diye konuştu. ""Dünyanın en büyük elektrikli çift pervanesine sahip"" Sedef Tersanesi İcra Kurulu Başkanı Metin Kalkavan da hayallerinden bir tanesini gerçekleştirdiklerini aktararak, ""Biz tersaneler bir iş aldığımızda, bir de tesliminde seviniriz. Arada hep acı, problem, zahmet vardır ama teslimde her şeye değer, her şeyi unuturuz."" dedi. TCG Anadolu'nun kendi sınıfının dünyada en iyisi olduğunu vurgulayan Kalkavan, ""En büyük sanayi ürünümüz, en karmaşık, yapımı en uzun süren 8,5 milyon adam/saat, 1 milyon adam/gün ile yapılan, tek parçada ülkemizin ürettiği en değerli sanayi ürünü. 1200 kilometre kablo ile buradan Rize'ye kadar kablo döşenmiş. Bu kabloları döşerken 35 bin ekipman 70 bin uç doğru yere bağlanmak zorundaydı."" ifadelerini kullandı.    Kalkavan, TCG Anadolu'nun çok akıllı bir eser olduğuna işaret ederek, sözlerini şöyle sürdürdü: ""40 bin tane sensörden gelen bilgilerle komuta merkezinde o bilgilerin analiziyle nerede, nasıl, ne yapıldığını her an öğrenebilirsiniz. Bu, modern, çok maksatlı bir uçak gemisi. Helikopterin rampaya ihtiyacı yok ama bunda rampamız var. Bu geminin dümeni yok. Dünyanın en büyük elektrikli çift pervanesi, aynı zamanda dümen görevi görür ve üstün manevra kabiliyeti sağlar. Bu gemi, testler zamanında 60 gün seyir yaptı. Bu, Türkiye'nin en büyük askeri gemisi. amiral gemisi. Ülkemde savunma sanayi sizden (Cumhurbaşkanı Erdoğan) önce ve sizden sonra diye anılacaktır. Bu konuda yaptıklarınız unutulmaz. Bu gemi yüzde 100 milli gemi. Gemi inşa sanayi olarak yapamayacağımız gemi yok. Uluslararası uzmanların söylemiyle artık şampiyonlar ligindeyiz. Bu gemiyi anlatmaya ne dakikalar, ne saatler, ne günler yeter. Bu gerçekten herkesin yapabileceği bir şey değil.""    Dünyada bu ölçekte gemiye sahip olan 12 ülke bulunuyor Verilen bilgiye göre, TCG Anadolu Çok Maksatlı Amfibi Hücum Gemisi Projesi, Cumhurbaşkanı Recep Tayyip Erdoğan'ın talimatıyla 2015 yılında Savunma Sanayii Başkanlığı tarafından, Deniz Kuvvetleri Komutanlığı'nın ihtiyaçları doğrultusunda başlatıldı. Mayıs 2019'da denize indirilen gemi, Haziran 2022'de deniz kabul testlerine başladı. TCG Anadolu, İstanbul Tuzla'daki Sedef Tersanesi'nin ana yükleniciliğinde inşa edildi. Yerlilik oranı yaklaşık yüzde 70 olan projede, 131 alt yüklenicinin yanı sıra üniversiteler ve araştırma merkezleri görev aldı. Dünyada bu ölçekte gemiye sahip olan sadece 12 ülke bulunuyor. TCG Anadolu, Türk donanmasının gücüne güç katacak ve caydırıcılığını artıracak. TCG Anadolu, üzerine iniş-kalkış yapacak SİHA'larla dünyanın ""ilk SİHA gemisi"" olacak. Bunun için de Baykar tarafından kanatları katlanabilen Bayraktar TB3 SİHA geliştiriliyor. Ayrıca, gemiye yine Baykar tarafından geliştirilen muharip insansız uçak sistemi Bayraktar Kızılelma ve Türk Havacılık ve Uzay Sanayii tarafından geliştirilen Hürjet Hafif Taarruz Uçağı'nın iniş-kalkış yapabilmesi için çeşitli çalışmalar devam ediyor.    TCG Anadolu; Ege, Akdeniz ve Karadeniz'de asgari 1 tabur büyüklüğündeki bir kuvveti ana üs desteği gerektirmeksizin, kendi lojistik desteği ile kriz bölgesine intikal ettirebilecek kapasitede bulunuyor. Gemideki silah sistemleri, savaş yönetim sistemi, elektronik harp sistemleri, kızılötesi arama ve takip sistemi, elektro-optik arama sistemi, lazer ikaz sistemi, torpido savunma sistemi, radarlar, muhabere sistemleri, seyir sistemleri, bilgi dağıtım sistemleri yerli ve milli imkanlarla geliştirildi. 231 metre uzunluğa ve 32 metre genişliğe sahip Gemi, gerektiğinde doğal afet yardım görevleri çerçevesinde de kullanılabilecek. Bünyesinde yer alan tam teşekküllü hastane ve ameliyathane imkanları sayesinde doğal afet yardımı, insani yardım ve mülteci tahliye harekatlarında tıbbi destek sunabilecek. TCG Anadolu, 231 metre uzunluğa ve 32 metre genişliğe sahip bulunuyor. Tam yük deplasmanı en fazla 27 bin 436 ton olan gemi, bu haliyle en az 20,5 knot azami sürat ve 16 knot ekonomik süratle görev yapabiliyor. Ekonomik sürati ile tam yükte en az 9 bin deniz mili seyir siasına sahip TCG Anadolu'nun içindeki su alabilen havuza her biri 1 tank taşıyan 4 mekanize çıkarma gemisi girebiliyor. Gemi, araç güvertelerinde 13 tank, 27 zırhlı amfibi hücum aracı (ZAHA), 6 zırhlı personel taşıyıcı, 33 muhtelif araç, 15 römork olmak üzere toplamda 94 araç taşıyabiliyor.    Geminin uçuş güvertesinde 10 helikopter veya 11 adet SİHA konuşlandırılabilecek, hangarda ise 19 helikopter veya 30 SİHA taşınabilecek. Gemi, 1.223 personele ev sahipliği yapacak. Gemide, tam teşekküllü hastane imkanı ve 2 ameliyathane de bulunuyor. Sözleşme tarihi 1 Haziran 2015 olan TCG Anadolu Çok Maksatlı Amfibi Hücum Gemisi Projesi'nde sac kesim başlangıcı 30 Nisan 2016'da yapılmıştı. İlk blok kızağın 5 Şubat 2018'de yapıldığı projenin denize inişi 4 Mayıs 2019'da, geçici kabulü 14 Aralık 2022'de, geçici teslimi ise 21 Ocak 2023'te gerçekleştirilmişti. 3 yeni milli fırkateynin sac kesimi yapıldı TCG Anadolu'nun teslim töreninin ardından 3 yeni MİLGEM fırkateyninin sac kesimi Cumhurbaşkanı Erdoğan'ın katılımıyla gerçekleştirildi. Böylece Savunma Sanayii Başkanlığı tarafından Deniz Kuvvetleri için yürütülen MİLGEM Projesi'nin devamı niteliğindeki İSTİF Sınıfı Fırkateynler kapsamında 3 yeni fırkateynin inşa süreci başladı. STM-TAİS iş ortaklığında yürütülecek projede, Anadolu, Sedef, ve Sefine tersanelerinin her birinin eş zamanlı olarak 1 adet İSTİF sınıfı fırkateyni 36 ayda inşa etmesi planlanıyor.    Tüm sensör ve silah sistemi milli olarak geliştirilen İSTİF sınıfı fırkateynler, milli hava savunma kabiliyetleri ile donatılacak. Ek olarak baş top, helikopter yakalama sistemi ve ana tahrik sisteminin muhtelif bileşenleri gibi birçok alanda da millileştirme faaliyetleri sürdürülecek. 3 yeni MİLGEM fırkateyninin sac kesiminin ardından Cumhurbaşkanı Erdoğan ve beraberindekiler, TCG Anadolu’nun önünde hatıra fotoğrafı çekildi, çekimin ardından gemiyi ziyaret etti ve incelemelerde bulundu."
411,Milli Muharip Uçak ‘yerli füzelere’ hazır,"Türkiye’nin bugüne kadarki en büyük savunma sanayii projesi olan Milli Muharip Uçak’ta geri sayım sürüyor. MMU’da yerli/milli tüm füzelerin kullanılabilmesi için yoğun bir süreç işlediğini anlatan ürün direktörü, Türk SİHA’ları ile MMU’nun aynı kolda ortak görevler icra edebileceğini de söyledi.",Savunma,https://www.trthaber.com/haber/savunma/milli-muharip-ucak-yerli-fuzelere-hazir-759585.html,"Yerli ve milli savunma sanayiinin gözbebeği kurumlarından TUSAŞ bugünlerde oldukça hareketli bir dönem yaşıyor… Milli Muharip Uçak (MMU), ANKA-3, Hürjet, Hürkuş’un yanı sıra önceden devam eden platform ve altyapı çalışmaları da dolu dizgin ilerliyor. Genel Müdür Temel Kotil yönetiminde kendi alanında dünyanın en iyileri arasına yükselen TUSAŞ’ta herkesin dikkat kesildiği projelerden biri de hiç şüphesiz Milli Muharip Uçak olarak adlandırılan ülkemizin yerli ve milli ilk savaş uçağı. İki bini aşkın kişinin emek harcadığı, 17 Mart’ta ilk taksi testini yapan dev platformun envanterdeki isminin gelecek günlerde Cumhurbaşkanı Recep Tayyip Erdoğan tarafından duyurulması bekleniyor. TUSAŞ’ın Kahramankazan’daki tesislerinde Milli Muharip Uçak’ın Ürün Direktörü Benan Aylangan ile bir araya geldik ve MMU ile ilgili en çok merak edilen soruların yanıtını aradık. Kimi sorularımıza net cevaplar alırken, bazı kritik konularda gizlilik kararı devam ettiği için kimi sorularımızın cevabını öğrenemedik.   Çok değerli bir ekosistem kuruldu Ürün Direktörü Aylangan, MMU ile ilgili kritik bir tespitle başlıyor söze… Milli Muharip Uçak’ın sadece bir savaş uçağı tasarım projesi olmadığını söylüyor ve burada çok değerli bir ekosistem geliştirildiğinin altını çiziyor. Cumhurbaşkanlığı Savunma Sanayii Başkanlığı ve Türk Hava Kuvvetleri başta olmak üzere projenin hem isterlerini ortaya koyan hem de bu isterler doğrultusunda çalışan Türk savunma sanayii şirketlerine parantez açıyor Aylangan. Uçağın üzerindeki çoğu alt sistemi Türk savunma sanayii şirketlerinin tasarladığını, geliştirdiğini ve nihayetinde test ettiğini anlatıyor. Milli Muharip Uçak için ‘yerlilik oranı’ sorumuzu “En üst seviyede yerlilik oranı var” diyerek yanıtlıyor.    Yerli motor için çalışmalar sürüyor Yerli ve milli savunma sanayiine ilişkin bir platformdan bahsedildiğinde hemen herkesin aklına gelen ilk iki konu motor ve mühimmat oluyor. MMU’nun hali hazırda ABD üretimi bir motor taşıdığını ve test süreçlerinin bu motorla tamamlanacağını biliyoruz. Benan Aylangan, MMU’nun önümüzdeki süreçlerde yerli motora kavuşacağını ve bu süreçle ilgili çalışmaların da bir yandan devam ettiğini anlatıyor. Savaş uçakları için en önemli hususlardan biri de düşük görünürlük… Yerli motorun bu süreçte nasıl bir sınav vereceğini merak ediyoruz. Aylangan, yerli motorun termal açıdan oldukça düşük bir yayım değerine sahip olacağının altını çiziyor.    Prototiplerin hepsi ‘uçar’ olacak Özellikle hava projelerinde ‘prototip’ meselesi bazen farklı işleyebiliyor… Örneğin bir savaş uçağının yer testleri için prototip üretiliyor. Testler tamamlanıyor. O prototip uçmuyor. Elde edilen bilgiler uçacak olan platforma aktarılıyor. Önünüzde durduğumuz Milli Muharip Uçak prototipinin uçup uçmayacağını merak ediyoruz… Benan Aylangan, MMU’da bu süreçte 6 ila 8 arasında uçacak prototip olacağı bilgisini paylaşıyor. Böylece hem yer hem de hava testlerinin çok daha hızlı bir şekilde tamamlanabileceğine işaret ediyor.    MMU’da elektronik harp kabiliyeti ne durumda olacak? Harp sahasında son yılların en önemli meselelerinden biri de hiç şüphesiz elektronik harp ve karıştırma… Aylangan bu konuda Türk Hava Kuvvetleri’nin oldukça üst seviyede olduğunu ve isterlerinin de buna göre şekillendiğini söylüyor. Proje sahibinden gelen isterler doğrultusunda hem TUSAŞ hem de ASELSAN ve TÜBİTAK başta olmak üzere diğer ilgili kurumlar adımlar atıyor. Milli Muharip Uçak’ın elektronik harp ve karıştırma konusunda oldukça iyi sınav vereceğinin altını çiziyor Aylangan.    Savaş uçağı projesi nasıl bu kadar hızla ilerledi? TUSAŞ oldukça köklü bir kurum. Hem askeri hem sivil havacılık için bugüne kadar son derece değerli işlere imza attılar. Uzun yıllardır özellikle F-16 projesi için ortaya koydukları işler oldukça kritik kazanımları beraberinde getirdi. Benan Aylangan bu sürece vurgu yaptıktan sonra buralardan elde edilen birikime sözü getiriyor ve ‘Projeler nasıl bu kadar hızlı ilerleyebiliyor?’ sorusuna bu pencereden yanıt veriyor. Sadece F-16 savaş uçakları ya da dünyanın en büyük motor üreticileriyle birlikte çalışmakla kalmadıklarını, ANKA, Hürjet, Hürkuş gibi kendi imkanlarıyla geliştirdikleri projeleri hatırlatıyor.    Milli Muharip uçak hangi füzeleri kullanabilecek? Uçağın etrafını turlarken hem iç silah istasyonu hem de kanat altındaki harici istasyonlarla ilgili bazı sorularımıza ‘gizlilik’ nedeniyle yanıt alamıyoruz. Ancak temel olarak merak ettiğimiz bir diğer konu olan ‘Milli Muharip Uçak’ın hangi füzeleri ateşleyebileceği’ meselesine detaylı bir yanıt veriyor Aylangan: “Milli Muharip Uçak projesinde yerli mühimmat entegrasyonu en önemli unsurlardan biri. TÜBİTAK-SAGE, ROKETSAN ve ASELSAN tarafından geliştirilen tüm mühimmatları MMU’nun hem dahili silah yuvalarında hem de kanat altındaki harici istasyonlarında entegrasyon çalışmalarını yürütüyoruz.
Bunu yürütürken hem TUSAŞ çalışanları hem de biraz önce bahsettiğim paydaşların uzmanlarıyla birlikte çalışıyoruz. MMU envantere girdiği zaman ihtiyaç duyulan tüm yerli mühimmatları kullanabilecek kabiliyette olacak. MMU’nun dahili silah yuvaları yerli mühimmatların entegrasyonuna göre boyutlandırıldı. Bununla birlikte hem uçaktaki çalışmalar sürüyor hem de mühimmat geliştiricisi firmalardaki tasarım çalışmaları, değişiklik çalışmaları aynı anda yürütülüyor.”    Milli Muharip Uçak insansız hava araçlarıyla birlikte uçabilecek mi? TUSAŞ’ın geçtiğimiz günlerde duyurduğu ve dünya genelinde büyük sükse yapan bir diğer platformu da ANKA-3. MMU’nun etrafını gezerken Aylangan’a MMU ile ANKA-3’ün aynı kolda uçup uçamayacağını soruyoruz: “Milli Muharip Uçak projesi ilk safhalarda sadece bir savaş uçağı projesi olarak görülüyordu… Ama geldiğimiz noktada konuşulan bir diğer konsept de MMU’nun insansız hava araçlarıyla birlikte harekat ortamında görev yapabilmesi. Bu ne demek oluyor? En genel haliyle, MMU’yu uçuran pilot milli muharip uçağı kontrol ederken paralelde kolda uçan insansız hava araçların da bazı kabiliyetlerini kontrol edebilecek. Daha net bir ifadeyle harekat ortamında birlikte görev icra edebilecekler. Bunlar için de çalışmalarımız sürüyor. Tabi bu biraz uzun soluklu bir iş ama bunun için de kolları sıvadık.”    Milli Muharip Uçak’ta çok gelişmiş sensörler var Benan Aylangan ile sohbetimizin sonuna doğru gelirken özellikle sosyal medyada sıkça tartışılan füzyon meselesine de kısaca değiniyoruz… Milli Muharip Uçak’ın ‘yeni nesil’ olarak adlandırılan bir uçak olduğunun altını çiziyor Aylangan ve bu uçak tiplerinde çok ciddi seviyede görev sensörleri olduğu bilgisini paylaşıyor. MMU haliyle çok sayıda sensörden binlerce verinin elde edildiği dev bir platform halini alıyor. “Tabi bunların hepsini pilota gösterdiğiniz zaman çok karmaşık bir sistem ortaya çıkıyor” diyor Aylangan ve sözlerini şöyle tamamlıyor: “Sensör füzyon ya da veri füzyonu dediğimiz olay en genel haliyle, farklı kaynaklardan aldığınız verileri belli bir algoritmada filtrelenip, pilota görmesi gereken veriyi vermesi... Aslında bu füzyon konusu MMU görev sistemlerinde çok önemli bir yer ediniyor. Onunla ilgili çalışmalarımız da devam ediyor. Bu noktada da çok iyi bir durumda olacağımızı söyleyebiliriz.” Kamera/Kurgu: Resul Daban İnfografik: Hafize Yurt Ateş 
 "
412,22 ülke ASELSAN silahları ile korunuyor,"ASELSAN'ın uzaktan komutalı silah sistemleri (UKSS) konusundaki başarısı yeni telimat ve ihracat adımlarıyla artarak sürüyor. Bu kapsamda 22 ülke ASELSAN'ın UKSS'lerini kullanırken, söz konusu ülkelere 4 binden fazla teslimat yapıldı.",Savunma,https://www.trthaber.com/haber/savunma/22-ulke-aselsan-silahlari-ile-korunuyor-759192.html,"Türk savunma sanayisinin uzaktan komutalı silah sistemleri (UKSS) konusundaki başarısı yeni teslimat ve ihracat adımlarıyla artarak sürüyor. Türk savunma sanayii kara, hava ve deniz muharebesine yönelik platformlarda kullanılabilen farklı kalibre ve tipte silah ve silah atış kontrol sistemleri geliştiriyor, üretiyor ve dünya ordularının hizmetine veriyor. İhtiyaca göre çeşitli özellikleri bulunan, alternatif silahlar takılabilen ve modüler yapıya sahip bu sistemler, zorlu coğrafi koşullara dayanacak ve sert çatışma ortamlarına uygun şekilde askeri standartlarda tasarlanıyor. Üzerlerindeki çeşitli sensörler sayesinde hedef tespiti, hareketli hedef takibi, hedefin mesafesini algılayabilme ve balistik çözümlerle yüksek isabet oranıyla ateş edebilme kabiliyetine sahip sistemler, uzaktan komuta edilebilme ve talebe göre araç içinden mühimmat yükleme gibi özelliklerle de personelin çatışma esnasındaki güvenliğini üst seviyede tutuyor. ASELSAN söz konusu sistemler için geçen yıl yoğun bir çalışma yürüttü. UKSS'lerin kullanıldığı ülke sayısı 22'ye çıktı UKSS'ler geçen yıl Bangladeş ve Kosova gibi yeni son kullanıcıların beğenisine sunuldu. Daha önce UKSS satışı yapılmamış Nijerya ve Irak gibi ülkelerle yeni sözleşmeler imzalandı. ASELSAN UKSS'lerin kullanıldığı ülke sayısı 22'ye çıktı. Söz konusu ülkelerde 4 binden fazla UKSS son kullanıcıların hizmetine sunuldu. UKSS'ler ASELSAN'ın ihracat çalışmalarında da önemli bir yer tuttu. 2022 yılında tamamlanan başlıca projeler kapsamında 50 adet VAB aracı Katar'da modernize edildi. Araçlar Sarp Uzaktan Komutalı Silah Sistemi'nin yanı sıra yakın mesafe gözetleme, sürücü görüş, V/UHF telsiz ve iç haberleşme sistemleriyle donatıldı. ASELSAN, araçları 4 ay gibi kısa sürede modernize edip 2022 FIFA Dünya Kupası öncesinde Katar'a sundu. Macaristan'ın zırhlılarını, Pakistan ve Katar'ın gemilerini koruyor Nurol Makina tarafından Macaristan'a ihraç edilen 32 Ejder Yalçın 4x4 Taktik Tekerlekli Zırhlı Aracın tümüne Sarp sistemi entegre edildi. Zırhlı Muharebe Aracı Modernizasyon Projesi kapsamında ilk defa Nefer insansız silah kulesi Türk Silahlı Kuvvetleri envanterine girdi. 5 adet GABYA sınıfı gemiye toplam 10 Stamp-2 silah sistemi entegrasyonu yapılarak Deniz Kuvvetleri Komutanlığına teslim edildi. Pakistan MİLGEM, MİLGEM 5 ve Çok Amaçlı Amfibi Gemi TCG Anadolu projelerinde de Stop silah sistemleri teslimatı tamamlandı. Aynı zamanda Dearsan karakol botu, Pakistan OPV projesi ve Katar LCT ve LCM gemileri kapsamında 5 adet Muhafız ve 4 adet Stamp-2 sistemi teslimatı gerçekleştirildi."
413,Savunma sanayiinde yeni müjdeler yolda,"Yerli/milli savunma sanayiinde gözler yakın gelecekte açıklanacak kimi kritik projelere çevrildi… Türkiye’nin bu alandaki imkan ve kabiliyetlerinde başroldeki isimlerden biri olan Cumhurbaşkanlığı Savunma Sanayii Başkanı Prof. Dr. İsmail Demir, ""Füzeler konusunda yeni bir gelişme olacak mı?"" sorusuna ""Müjdeye hazır olun"" yanıtını verdi.",Savunma,https://www.trthaber.com/haber/savunma/savunma-sanayiinde-yeni-mujdeler-yolda-759004.html,"Türkiye’nin son yıllarda dünya sahnesinde rakipleriyle boy gösterebildiği alanları saymak istesek hemen herkes listenin ilk sırasına yerli ve milli savunma sanayiini koyar… Yine de son dönemlerde art arda açıklanan projeler farklı tepkileri de beraberinde getirdi. Özellikle de her biri başlı başına çok büyük projeler olan hava platformlarında geride bıraktığımız 30 günlük süreçte yaşananlar ""Gerçekten de bu kadar hızlı yapılabilir mi?"" sorusunu beraberinde getirdi.   Biz de bu soruyu milli savunma sanayiinin 1 numaralı koltuğunda oturan Cumhurbaşkanlığı Savunma Sanayii Başkanı Prof. Dr. İsmail Demir’e sorduk. Prof. Dr. Demir, savaş uçağından tanka, insansız sistemlerden yerlileştirilmesi gereken kritik bir sensöre kadar tüm sürece hakim bir isim. Projelerle ilgili kurulan çok değerli ekosistemin en önemli mimarlarından biri. SSB Başkanı ile TUSAŞ’ın Ankara’daki tesislerinde, Milli Muharip Uçak’ın önünde bir araya geldik.   Savunma sanayiinde projelerin ‘hızı’ normal mi? Milli Muharip Uçak ve Hürjet’in pistle buluşması, ANKA-3’ün ilk kez kamuoyuna duyurulması ve onun da pistte boy göstermesi, geçtiğimiz günlerde yeni nesil Altay tankının teslim tarihinin açıklanması, elektronik sistemlerde imza atılan işler, insansız kara-deniz-hava araçlarında duyurulan gelişmeler ve alt sistemlere varılana kadar verilen yeni müjdeler… Tüm bu projelerin art arda duyurulması özellikle sosyal medyada ""Böylesine hızlı bir ilerleme ne kadar gerçekçi?"" eleştirilerini beraberinde getiriyor. Biz de SSB Başkanı’na çok net bir şekilde bu durumu soruyoruz.    Prof. Dr. İsmail Demir, öncelikle temel bir noktanın altını çiziyor… Türk Savunma Sanayii’nde bugün gelinen noktaya bir günde ulaşılmadığına işaret ediyor. Bu süreci anlatırken de ""Projelerimiz ete kemiğe büründü"" ifadesini kullanıyor. Savunma sanayiini yakından takip edenlerin de bildiği üzere, bizim bugünlerde duyduğumuz projelerin büyük çoğunluğu son 20 yıla ait. Aralarında ilk tohumu 80’lerde, 90’larda atılan ve henüz nihayete kavuşan projeler de var. Prof. Dr. Demir bu noktada geçmişte sıklıkla verdiği ‘750’ rakamını vurguluyor. Hatırlanacağı üzere SSB koordinesinde 750’den fazla projenin yürütüldüğü kimi zaman kamuoyuyla paylaşılıyordu. “Bunların bir kısmı doğrudan temin, seri üretim ve benzer işler ama bir kısmı da çok önemli geliştirme projeleri. Sayıyı veriyorduk ama bu geliştirme projelerinin neler olduğunu şimdi görüyoruz” diyor.   “2023 için belirlenen bir takvim vardı” Üst üste açıklanan hava projeleriyle ilgili de bir detay aktarıyor ve Cumhuriyet’in 100. yılı kapsamında 2023’ün zaten çok uzun zamandır planlanan bir takvim olduğunu anlatıyor. SSB Başkanı, bu ürünleri bugün görmemizin söz konusu projelerin çok kısa sürede ortaya çıktığı algısına yol açmaması gerektiği uyarısında bulunuyor ve “Bunlar 1 günlük iş değil. Geçmişten gelen çalışmaların üst üste konmasıyla ortaya çıkan, görünürlük kazanan projeler. Bu ürünlerin görünürlük kazanması hemen bugün kullanılacak anlamına gelmiyor. Onların olgunlaşma süreci olacak. Bir çocuğun doğması gibi. Doğdular, emekleyecekler ve gürbüz yarışçılar olacaklar” ifadesini kullanıyor. Dünyada böylesine gelişmiş hava platformlarını aynı anda eşzamanlı yürütebilecek ülke sayısı çok az. Türkiye’nin bu alanda ‘Şampiyonlar Ligi’ne girip girmediği’ sorusunu yöneltiyoruz Demir’e ve “Dünyada havacılık alanında bizim yaptığımız işlerin benzerini yapabilen kaç ülke var diye saydığımızda biz ilk 10 içerisinde konumlanıyoruz” yanıtını alıyoruz.   Özgür projesi Blok-40 ve Blok-50’lere de uygulanacak Yeni platformlar sıkça konuşuluyor. Ancak biz geçmişten bu yana merakla beklediğimiz başka bir projenin daha son durumu soruyoruz. Türk savaş uçaklarına uygulanacak Özgür projesinden bahsediyoruz. SSB Başkanı İsmail Demir bu projeden bahsederken ‘özgürleştirilmiş uçaklarımız’ vurgusunu sıkça kullanıyor.    “Özgür projemiz bir yolculuk… İlk uygulamasını F-16 Blok 30’larda yaptık. Asıl işin zor kısmı oydu. İlk adımdı. Bu uzun bir süre aldı ama başarıyla sonuçlandı. Entegrasyon tamamlandı. Özgür projemizin artık son test aşamaları devam ediyor. Onlar da bittikten sonra ‘özgürleştirilmiş uçaklarımızı’ envantere vermeye başlayacağız” diyor. Projeye başlandığında sadece Blok-30’lara bu sistem eklenecekti. Ancak Prof. Dr. Demir, F-16 Blok-40 ve Blok-50’leri de benzer şekilde özgürleştirmeye devam edeceklerinin altını çiziyor. Blok-40 ve Blok-50’nin daha zorlu uçaklar olması nedeniyle sürecin biraz uzun olabileceği bilgisini paylaşıyor ancak günün sonunda Türk Hava Kuvvetleri filosundaki savaş uçaklarının büyük çoğunluğunun hem özgürleşeceği hem de çeşitli modernizasyon işlemlerinden geçeceğini anlatıyor.   Yerli ve milli füzelerde müjdelere hazır olun Takvimi biraz geriye sardığımızda, özellikle de geride bıraktığımız yılın sonlarına doğru yerli/milli füzelerle ilgili çok kritik gelişmelere, çok değerli ilklere şahit olduk. Son dönemlerde süreç daha çok hava platformlarına kaydı ve müjdeler oradan geliyor. SSB Başkanı İsmail Demir’e “Füzeler konusunda bir durulma mı var yoksa oradan da yeni gelişmeler bekleyelim mi?” sorusunu yöneltiyoruz.    Savunma sanayii ürünlerini olgunlaştıktan sonra kamuoyuna duyurduklarını söylüyor Prof. Dr. Demir. Son dönemlerde oradan yeni bir haber gelmemesinin ‘duraksama’ anlamına kesinlikle gelmeyeceğine, arka planda çok değerli çalışmalar yapıldığına dikkat çekiyor. “Durağan gördüğünüz bir alanda bilin ki çok yoğun çalışmalar vardır” diyor.

Çeşitli füzeler ve hava savunma sistemleri konusundaki gelişmeleri önümüzdeki günlerde göreceğimizin bilgisini paylaşan Savunma Sanayii Başkanı Prof. Dr. İsmail Demir, “Bizi izlemeye devam edin ve bizden müjde beklemeye hazırlıklı olun” diyerek gelecek günlerde füze alanında paylaşılacak bir müjdenin de haberini veriyor. Kamera/Kurgu: Resul Daban"
414,"TCG Anadolu, pazartesi günü teslim edilecek","Savunma Sanayii Başkanı İsmail Demir, TCG ANADOLU gemisinin teslimatının pazartesi günü gerçekleştirileceğini söyledi.",Savunma,https://www.trthaber.com/haber/savunma/tcg-anadolu-pazartesi-gunu-teslim-edilecek-758826.html,"""Dünyanın ilk SİHA gemisi"" ve Türkiye'nin en büyük savaş gemisi olma özelliğine sahip TCG ANADOLU, göreve hazır. Savunma Sanayii Başkanı İsmail Demir, pazartesi günü TCG ANADOLU gemisinin Deniz Kuvvetleri'ne teslim töreninin yapılacağını söyledi. Demir, ANADOLU gemisi niteliğindeki bir geminin dünya ligindeki fiyatları ile Türkiye'ye olan maliyetinin çok farklı olduğunu belirtti."
415,"Milli İHA'lar, ""keskin gözlerle"" hedef ıskalamıyor","ASELSAN tarafından geliştirilen milli İHA'ların elektro-optik keşif, gözetleme ve hedefleme sistemi CATS ile 2 bin 800'den fazla mühimmat atışında yüzde 98 başarı oranı yakalandı",Savunma,https://www.trthaber.com/haber/savunma/milli-ihalar-keskin-gozlerle-hedef-iskalamiyor-758808.html,"ASELSAN, 1990'lardan bu yana hava platformuna entegre edilen elektro-optik sistemlerin geliştirilmesine ve üretimine yönelik çalışmalar yürütüyor. ASELSAN'ın ürün gamındaki hava elektro-optik sistemlerden CATS ve ASELPOD yüksek adetlerle seri üretim rakamlarına ulaştı ve bunlar sahada aktif olarak kullanılıyor. Mühimmat atışında yüzde 98 başarı yakalandı Dünya gündeminden düşmeyen ve oyun değiştirici etkiye sahip milli İHA'ların elektro-optik keşif, gözetleme ve hedefleme sistemi olan CATS'in seri üretimleri geçen yıl devam etti ve 200 bin saatten fazla uçuş görevi gerçekleştirildi. CATS ile 2 bin 800'den fazla mühimmat atışında yüzde 98 başarı oranı yakalandı.    11 ülkeye ihraç ediliyor, 5 ülke sırada CATS'in ihraç edildiği ülke sayısı 11'e ulaştı, 5 ülkeye daha ihracatı konusunda görüşmeler yürütülüyor. Toplam 100 sistemin teslimatı gerçekleştirilirken bu yıl CATS teslimatlarının yoğun şekilde devam edeceği öngörülüyor. Yapay zeka ile algoritma iyileştirmeleri yapılan CATS sisteminin Bayraktar TB-2, Anka-S ve Bayraktar Akıncı platformlarına teslimatları gerçekleştirildi. Aksungur platformuna entegrasyon çalışmaları da devam ediyor. ASELFLIR-600 ile uzaktan takip ve hedefleme Arama, kurtarma ve taarruz amaçlı kullanılan sabit kanatlı hava platformları, döner kanatlı hava platformları ve hassas vuruş kabiliyetine sahip zırhlı kara araçlarında kullanılacak ASELFLIR-400 elektro-optik hedefleme sisteminin geliştirme çalışmalarında da son aşamaya gelindi. ASELFLIR-400'de 2023 yılında seri üretim aşamasına geçilerek T70 Genel Maksat, Gökbey, Atak helikopterleri ve kaideye monteli cirit (KMC) aracında kullanıma alınacak. ASELFLIR-500 elektro-optik keşif, gözetleme ve hedefleme sisteminde ise geliştirmeler son aşamaya geldi ve prototip üretime geçildi. Bu yıl ASELFLIR-500 sisteminin uçuşlu testlerine ve seri üretim faaliyetlerine başlanacak. Bayraktar Akıncı ve Aksungur gibi yüksek irtifa İHA, SİHA, TİHA başta olmak üzere çeşitli platformlarda kullanılması planlanan, oldukça uzun mesafelerden hedef tespit, takip ve hedefleme yapacak ASELFLIR-600 elektro-optik sistemi geliştirilmesine de başlandı. MMU ve Kızılelma için TOYGUN geliyor Tüm testleri başarıyla tamamlanan ASELPOD hedefleme sistemi Hava Kuvvetleri Komutanlığı envanterine dahil edildi. ASELPOD, Türk Hava Kuvvetleri Komutanlığının yanı sıra iki farklı yurt dışı hava kuvvetlerinin kullanımına sunuldu. Milli Muharip Uçak (MMU) ve Bayraktar Kızılelma platformlarına entegre olacak elektro-optik sensör ve hedefleme sistemi TOYGUN ürün ailesinin, öz kaynaklı geliştirme çalışmaları sürüyor. ASELSAN, TOYGUN ürün ailesiyle 5. nesil savaş uçakları ve yeni nesil insansız muharip sistemlerinde düşük radar kesit alanı için gerekli bütünleşik elektro-optik sitemlerini geliştiren sayılı firmalardan biri olacak. ASELSAN ayrıca insanlı ve insansız savaş uçaklarında tespit edilmeyi zorlaştıran ve pasif tespit imkanı getiren Karat kızılötesi arama takip sistemi ürün ailesini de geliştiriyor."
416,Kırıkkale'de ekipman ve mühimmat üretim tesisi kurulacak,"Kırıkkale'de savunma sanayiine yönelik ekipman ve mühimmat üretim tesisi kurulacak. Tesiste küçük kalibre mühimmat kapsülü, küçük kalibre mühimmat ve ultra uzun menzilli keskin nişancı tüfeği üretilecek.",Savunma,https://www.trthaber.com/haber/savunma/kirikkalede-ekipman-ve-muhimmat-uretim-tesisi-kurulacak-758507.html,"İstiklal Savunma Sanayi ve Ticaret AŞ, 534 bin 447 metrekare alanda ""savunma sanayisine yönelik ekipman, mühimmat üretimi tesisi, 680 ton patlayıcı madde depolama ve 8,8 MWm güneş enerji santrali"" kurulumu gerçekleştirecek. Türkiye'nin ithal ettiği bazı ürünlerin yerli olarak üretilmesi amacıyla kurulacak tesis için Kırıkkale'nin Yahşihan ilçesi seçildi. Tesiste, küçük kalibre mühimmat kapsülü (5,56, 7,62, 9, 12,7 ve 20 milimetre), küçük kalibre mühimmat (7,62/12,7 milimetre) ve ultra uzun menzilli keskin nişancı tüfeği (12,7 x 99, 108 milimetre) üretimi planlanıyor. Yapılacak yatırım 4 aşamada tamamlanacak. İlk iki aşamada kapsül, üçüncü aşamada 7,62 ve 12,7 milimetre keskin nişancı özel mühimmatları, dördüncü aşamada ise ultra uzun menzilli keskin nişancı tüfeği (12,7x99 milimetre, 108 milimetre) üretimi gerçekleştirilecek. Yatırımda birinci aşama Temmuz 2023, ikinci aşama Aralık 2023, üçüncü aşama Mayıs 2024 ve dördüncü aşama Aralık 2024'te başlayacak. Planlanan üretim kapasitesi kapsamında yılda 2 milyar 9-7,62 milimetre küçük kalibre mühimmat kapsülü, 2 milyar 5,56, 12,7, 20 milimetre küçük kalibre mühimmat kapsülü, 76 milyon 7,62 milimetre küçük kalibre mühimmat, 76 milyon 12,7 milimetre küçük kalibre mühimmat, 2 bin 12,7x99,108 milimetre ultra uzun menzilli keskin nişancı tüfeği üretimi hedefleniyor."
417,Türkiye için bir ilk: İHA-230'un başarısı stratejik bir kazanım,AKINCI TİHA’dan atılan İHA-230 füzesinin 140 kilometreden hedefi vurması Türkiye için yeni bir dönemin kapısını aralıyor. Ankara bu atışla ilk kez havadan atılan balistik füze gibi son derece stratejik bir imkana kavuşmakla kalmadı aynı zamanda mühimmat ve platformlarda yerli/milli sistem sahibi olmanın önemini bir kez daha göstermiş oldu.,Savunma,https://www.trthaber.com/haber/savunma/turkiye-icin-bir-ilk-iha-230un-basarisi-stratejik-bir-kazanim-758172.html,Veri Yok
418,Türkiye'nin ilk süpersonik güdümlü füzesinden 140 kilometreye tam isabet,"Bayraktar AKINCI TİHA'dan ateşlenen ve Roketsan tarafından üretilen, Türkiye'nin ilk süpersonik güdümlü füzesi İHA230 ile 140 kilometredeki hedef tam isabetle vuruldu.",Savunma,https://www.trthaber.com/haber/savunma/turkiyenin-ilk-supersonik-gudumlu-fuzesinden-140-kilometreye-tam-isabet-757514.html,"Baykar'dan yapılan açıklamaya göre, Savunma Sanayii Başkanlığı liderliğinde yürütülen Bayraktar AKINCI Projesi kapsamında Baykar tarafından milli ve özgün olarak geliştirilen Bayraktar AKINCI TİHA’ya yerli olarak üretilen yeni mühimmat ve sistemlerin entegrasyonu başarıyla sürüyor. Roketsan tarafından geliştirilen Türkiye'nin ilk havadan karaya süpersonik füzesi olan İHA-230 Füzesi ile 31 Mart 2023 Cuma günü gerçekleştirilen test atışı başarıyla tamamlandı. Tekirdağ’ın Çorlu ilçesindeki AKINCI Uçuş Eğitim ve Test Merkezi’nden havalanan Bayraktar AKINCI, uzun menzilli atış testi icra etmek üzere Sinop’a yol aldı. Bayraktar AKINCI’nın Sinop Atış Alanı’nda ateşlediği KKS/ANS güdümlü İHA-230 Füzesi, Karadeniz üzerinde 140 kilometre mesafedeki noktayı tam isabetle vurdu. Bayraktar #AKINCI ✈️????????#İHA230 Süpersonik Füzesi Atış Testi

???? Tekirdağ / Çorlu ????
???? Sinop / Karadeniz ????
???? Hedef Mesafesi / Target Distance: 140 km
???? Tekirdağ / Çorlu ????#BAYKAR ???? @roketsan#İHA230 Supersonic Missile Firing Test pic.twitter.com/uWEoFmgtcm   AKINCI’nın caydırıcılığı daha da arttı Bayraktar AKINCI TİHA test atışı kapsamında hedefini bir süpersonik füze ile bir kere daha vurdu. Kendi itki gücüne sahip İHA-230 füzesi uzun menzili ve yüksek isabet oranı ile TİHA’dan kilometrelerce mesafedeki hedeflere karşı etkinlik gösterebilecek. Böylece kullandığı mühimmatlar nitelik ve nicelik olarak çeşitlenen Bayraktar AKINCI’nın caydırıcılığı daha da arttı. Baykar, rekabete dayalı bir süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığı ile imzaladığı anlaşmayla birlikte 2023 yılına 370 milyon dolarlık Bayraktar TB2 için yapılan ihracat sözleşmesiyle başladı. Başlangıçtan bugüne tüm projelerini öz kaynakları ile yürüten Baykar, 2003 yılında İHA Ar-Ge sürecinin başlangıcından itibaren tüm gelirlerinin yüzde 75'ini ihracattan elde etti. 2021'de Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022’de imzalanan sözleşmelerde ihracat oranı yüzde 99,3 olan Baykar, 1,18 milyar dolarlık ihracat yaptı. Savunma ve havacılık sektörünün en çok ihracat gerçekleştiren firması olan Baykar’ın 2022 cirosu 1,4 milyar dolara ulaştı. Bayraktar TB2 SİHA için şu ana kadar 28 ülkeyle, Bayraktar AKINCI TİHA için ise 6 ülkeyle ihracat anlaşması imzalandı."
419,Silahlı insansız deniz araçlarında zirve Türkiye’nin,Son yılların en önemli harp konseptlerinden biri olan silahlı insansız sistemler gün geçtikte daha da gelişiyor. Türkiye’nin insansız hava araçlarındaki yetkinliği malum. Silahlı insansız deniz araçlarında da Ankara’nın eli çok güçlü. Uzmanlara göre Türkiye bu alanda mevcut koşullarda dünyanın en yetkin ülkelerinin başında geliyor.,Savunma,https://www.trthaber.com/haber/savunma/silahli-insansiz-deniz-araclarinda-zirve-turkiyenin-757337.html,"Türkiye’yi dünyaya tanıtan yerli ve milli savunma sanayii ürünü hangisi diye sorsak neredeyse herkesin ortak yanıtı insansız hava araçları olur… S/İHA’larda ortaya konan başarı ve bu platformların harp sahasına etkisi ülkemizi bu alanda hızla zirveye doğru taşıdı. Bugün Türkiye SİHA’lar konusunda dünyanın sayılı güçlerinden biri. Aslına bakılırsa benzer bir hikaye insansız deniz araçları için de gayet mümkün görünüyor… Üç tarafı denizlerle çevrili olan ve özellikle Ege’de çok sayıda ada-adacık nedeniyle pozisyon üstünlüğünü kimi noktalarda kaybedebilen Türkiye, yerli ve milli imkanlarla ürettiği insansız deniz araçları sayesinde hem Mavi Vatan’da çok kritik bir kabiliyet kazanıyor hem de hasımlarının muhtemel etki alanlarına oyun değiştirici platformlarla müdahil oluyor. Bu noktada küçük bir parantez açmak ve Cumhurbaşkanlığı Savunma Sanayii Başkanlığı’na (SSB) bu konuda hakkını teslim etmek gerekiyor. İnsansız deniz araçlarının kısa zamanda böylesine gelişmesinde SSB Başkanı Prof. Dr. İsmail Demir ve ekibinin çok büyük katkısı var.   Marlin SİDA’dan Kuzgun-KY atışı ne anlama geliyor? Ülkemizin bugüne kadar ürettiği en gelişmiş insansız deniz platformu olan Marlin SİDA geçtiğimiz günlerde TÜBİTAK-SAGE imzalı Kuzgun-KY füzesini ateşledi. Peki bu atış neden önemli? Türkiye’nin SİHA’lar kadar SİDA’larda da ortaya koyduğu bu vizyon nasıl okunmalı? Daha da önemlisi yakın ve orta gelecekte bizi bu alanda neler bekliyor? Bu soruların yanıtlarını Savunma Sanayii Araştırmacısı Anıl Şahin ile konuştuk.   “Su altı ve su üstü için çok gelişmiş platformlar üretiyoruz” Şahin’e Marlin’den yapılan Kuzgun-KY atışını soruyoruz. Öncesinde genel bir çerçeve çiziyor ve Türkiye’nin Silahlı İnsansız Deniz Aracı (SİDA) alanında çok kısa sürede birbirinden farklı ürünler çıkardığı bilgisini paylaşıyor. “Dünya'da bu alanda öncü ülkenin Türkiye olduğunu söylesek, kesinlikle mübalağa etmiş olmayız” dedikten sonra da bu iddiasını somut gerekçelerle tane tane anlatmaya başlıyor. Üzerinde ilk durduğu konu Ankara’nın sadece su üstü hedeflerine yönelik SİDA’lar üretmediği… Elektronik Harp ve Denizaltı Harbi gibi gelişmiş yeteneklere haiz SİDA'ların geliştirildiğini, öte yandan 'sürü' kabiliyetine sahip silahlı ve silahsız İDA'ların da hayata geçirildiğini öğreniyoruz. Şahin’in aktardığına göre bu yıl içerisinde en az 3-4 farklı SİDA, Türk Deniz Kuvvetleri Komutanlığı'na teslim edilecek.   Yerli/milli SİDA’lardan yapılan atışlar Marlin’den Kuzgun-KY atışı son derece değerli. Nedenine gelmeden önce diğer SİDA’lardan yapılan bazı örnekleri de paylaşıyor Anıl Şahin. İlk olarak ULAQ SİDA tarafından CİRİT Lazer Güdümlü Füze atışı gerçekleştirilmiş. Ardından SALVO SİDA tarafından yine CİRİT Füzesi atışı yapılmış. Marlin’de ise daha farklı bir atış var… Atılan füze, Türkiye’nin savunma sanayiindeki gözbebeği kurumlarından biri olan TÜBİTAK-SAGE imzalı Lazer Güdümlü Kuzgun-KY. Bu füze, CİRİT'e göre biraz daha uzun menzilli ve daha ağır bir harp başlığına sahip. Anıl Şahin bu durumu “Yani bir taraftan görev çeşitliliği artarken, bir taraftan da aynı görevde kullanılacak faydalı yük çeşitliliği de arttırılıyor” cümlesiyle özetliyor.    SİDA’ların harp sahasındaki varlığı neden önemli? Marlin ve diğer platformların başarısı ortada… Ancak meseleyi daha iyi anlayabilmek adına ‘SİDA’lar neden önemli?’ sorusunu yöneltiyoruz Şahin’e: ""SİDA'ların en büyük avantajı, tıpkı SİHA'lar gibi sarf edebilir bir platform olmaları. Yani kaybetsek de sorun değil. Çünkü içinde insan yok ve maliyet olarak da ucuz. Dolayısıyla sizin çeşitli sebeplerden ötürü hücumbot ya da korvet gibi herhangi bir insanlı yüzer unsurunuzu sevk etmek istemediğiniz bölgelere SİDA'ları rahatlıkla sevk edebileceksiniz. Sadece sevk etmekle kalmayıp, gerektiğinde SİDA'lar aracılığıyla angajman da gerçekleştirebileceksiniz. Değeri 400-500 milyon dolara ulaşan, inşa süresi 4 yılı bulan korvetlerin olduğu bir ortamda SİDA'lar gibi düşük riskli sarf edilebilir platformlar hayat kurtarıcı ve muharebe kazandırıcı etkiye sahip. Türkiye, bu etkiyi önceden anladı ve ona göre adımlarını atmaya başladı. Geç anlayacak ülkeler ise Türkiye'nin SİDA alanındaki potansiyel müşterileri konumundalar.""   “Dünyada bu alanda 1 numarayız” Savunma sanayii denildiğinde doğal olarak ABD, Rusya, Çin, ortak hareket eden AB ülkeleri akla geliyor. Türkiye’nin bazı alanlarda saydığımız ülkelerin bulunduğu lige çıktığını biliyoruz. SİDA’lardaki durumu da merak ediyoruz… “Dünyada kesinlikle bu alanda ayakları yere basarak ilerleyen ilk 3 ülkeden birisiyiz. Hatta şahsi değerlendirmem, çok net bir şekilde eldeki açık kaynak veriler açısından birinci olduğumuz yönünde” diyor Şahin. SİDA geliştirmek kadar onları etkili bir şekilde kullanmamızı sağlayacak operasyonel konseptler gerektiği konusu da dikkat çeken bir diğer husus. SİHA’ları çok aktif kullanarak bu konseptleri oluşturduğumuza değiniyor Şahin. SİDA'ları da envantere erken aldığımız ve onlarla daha fazla çalışabileceğimiz için denizlerde de benzer konseptleri oluşturmamız daha kolay olacak ve bu da bizi öncü bir ülke yapacak.   “Amiral gemiler ülkelerin ‘yumuşak karnı’ olabiliyor” SİDA’lardan bahsederken sahadaki bazı örnekleri de anımsamak gerekiyor. Özellikle de Ukrayna-Rusya savaşı sürecinde yaşananları. Moskova yönetiminin Karadeniz’deki asli savaş gemilerinin SİDA saldırılarıyla ciddi hasarlar aldığına şahitlik ettik. Anıl Şahin’e göre mevcut muharebe şartlarında çok pahalı ve çok fazla silah yüküne sahip gemiler yapmanız bir işe yaramıyor. Bu gemiler, kullanıcı ülkenin yumuşak karnını oluşturuyor. İki gemisavar füze ile sizin yüz milyonlarca dolar değerindeki amiral geminiz, derin suları boylayabiliyor. Dolayısıyla konvansiyonel harp vasıtaları kadar, asimetrik harp vasıtalarına da yatırım yapmak artık bir zorunluluk. “İşte bu SİDA'lar, 'asimetrik deniz harp vasıtları' için bir dönüm noktası aynı zamanda” diyor Şahin.    Türkiye çok kritik bir harp kabiliyeti kazanıyor Şu anda SİDA'ların kullandığı füzelerin menzilleri 8-30 kilometre skalasında değişiyor. Anıl Şahin bir ekleme yapıyor bu bilgiye ve “Yakın zamanda 60-120 kilometre menzil skalasında seyir füzelerini kullanan Türk SİDA'larını göreceğiz” diyor. Ne kadar yakında sorumuza ise “Belki yarından da yakın” yanıtını veriyor. Çok daha uzun menzile, gelişmiş güdüm sistemlerine ve hıza sahip bu seyir füzelerinin SİDA'ları oldukça tehlikeli hale getireceğinin altını çiziyor Şahin ve devam ediyor: “Bu seyir füzeleriyle bir düşman savaş gemisi de bir düşman tesisi de vurulabilecek. SİDA'ların boyutları nispeten küçük. Haliyle radar ve akustik izleri de oldukça düşük. Bu da hasım unsurlar için oldukça sıkıntı çıkaracak bir diğer husus. İlaveten tıpkı SİHA'larda olduğu gibi SİDA'larda da taarruz paketleri geliştirilecektir. Yani bir SİDA, düşman unsurlarına karşı elektronik-harp uygularken, diğerleri ise füze angajmanı gerçekleştirebilir. SİDA'lar oldukça hafif oldukları için torpidolar tarafından vurulmaları da çok zor. Yani hasım unsurları tarafından bakınca, 'neresinden tutsam elimde kalıyor' gibi bir durum mevcut.”   2025 çok daha hareketli olacak Anıl Şahin, Türk Deniz Kuvvetleri Komutanlığı’nın her alanda olduğu gibi SİDA alanında da vizyoner bakış açısına sahip olduğunu anımsatıyor ve dolayısıyla 2025 yılına kadar Türkiye'nin, SİDA'ları çok aktif bir şekilde kullanacağını değerlendirdiğini söylüyor. Yerli/milli SİDA’lardan şu ana kadar CİRİT, KUZGUN-KY ve makineli tüfek atışları gerçekleştirildiğini ifade eden Şahin, “İstenirse hemen yarın UMTAS veyahut LUMTAS füzeleri de atılabilir. Öte yandan ÇAKIR Seyir Füzesi de atışa gün sayıyor” bilgisiyle sözlerini tamamlıyor."
420,TUSAŞ Kahramanmaraş’a tesis kurmaya hazırlanıyor,"Savunma Sanayi Başkanı Prof. Dr. İsmail Demir, Türk Havacılık ve Uzay Sanayii’nin (TUSAŞ) Kahramanmaraş’ta yatırım yapacağını duyurdu. İlk etapta 1 milyar TL’lik bir yatırım olacağını belirten Demir, 250 kişilik de istihdam imkanı sunacaklarını söyledi.",Savunma,https://www.trthaber.com/haber/savunma/tusas-kahramanmarasa-tesis-kurmaya-hazirlaniyor-757309.html," Kahramanmaraş Ticaret ve Sanayi Odası (KMTSO) Başkanı Mustafa Buluntu’nun duyurduğu yatırım planlamasının detaylarını Savunma Sanayi Başkanı Prof. Dr. İsmail Demir açıkladı. Bir televizyon programına canlı bağlantıyla konuk olan Demir, TUSAŞ’ın deprem sonrası bölgeyi canlandırmak ve hem üretim hem de istihdam noktasında bir hareketlilik oluşturmak adına Kahramanmaraş’a üretim tesisi kurulacağını söyledi. TUSAŞ'ın Kahramanmaraş’a kendi tesisini kuracağını belirten Prof. Dr. Demir şunları söyledi: ""TUSAŞ, hızlılık açısından şu anda ilk adım kapalı bir alana girerek, kendi makine ve teçhizatı oraya taşıyarak, üretime başlayacak. Daha sonra ise daha geniş bir alana kendi programını hayata geçirecek. Tabii TUSAŞ’ın yaptığı planlama bizim için sadece bir adım. Biz 7-8 değişik bölgede, diğer şirketlerimizin benzer faaliyetler yapmasını planladık. Amacımız bölgede bir an önce üretim ve istihdam faaliyeti yaparak, bölgeye canlılık katmak. TUSAŞ’ın sivil uçaklara yönelik yoğun bir iş yükü var. TUSAŞ, bu iş yükünü farklı yerlere tesisler kurarak, bölgeye aktarmayı planlıyor. Tusaş’ın gelecekteki planlanan iş yükü özellikle uçak parçaları alanında. Bu anlamda da bir üretim planlaması söz konusu."" Yatırım değeri 1 milyar lira Süreçle ilgili detaylar bölgedeki şartlara bağlı oğlduğunu söyleyen Demir, ""Şu anda kapalı bir alan bulundu ve oraya teçhizatın aktarılması planlanıyor. Ancak tabii TUSAŞ, daha büyük tesis alanları için bölgedeki otoriterlerle temas halinde. Yer ve mekân belli olduktan sonra çok hızlı bir şekilde imar edip, 6 ay içinde tesislerimizi faaliyete geçiririz. TUSAŞ, ilk olarak 250 kişilik bir istihdam sağlayacak. Ama bu sayı ilerleyen yılda 500-600’leri bulabilir. Yatırımın değeri tesis artı konut 1 milyar lira"" dedi.    ''Savunma Sanayii Kahramanmaraş’ta üretimsel faaliyete başlıyor'' TUSAŞ Başkanı Prof. Dr. Rafet Bozdoğan ve beraberindeki heyet, KMTSO Başkanı Mustafa Buluntu ve Ticaret Borsası Başkanı Mustafa Narlı’yı ziyaret etmişti. Ziyaret çerçevesinde yapılan görüşmeler neticesinde bölgede üretim ve istihdamı artırmaya yönelik istişarelerde bulunulmuş, Buluntu ve Narlı ise TUSAŞ’ın üretim alanı için girişim başlatmıştı. Bu doğrultuda Başkan Buluntu, önceki günlerde düzenlenen KMTSO 5. Olağan Toplantısı’nda savunma sanayii alanında yatırım olacağı müjdesini vermiş ve “Kahramanmaraş’a savunma sanayi yatırımıyla alakalı ciddi bir hamle başladı. Savunma Sanayii Kahramanmaraş’ta üretimsel faaliyete başlıyor. Protokoller imzalandı. Kısa sürede de faaliyete geçecek” ifadelerini kullanmıştı.   Haber: Atila Şanlıdağ "
421,"""Dijital birlik"" sahaya çıkmaya hazırlanıyor","İnsansız hava, kara ve deniz araçlarının birlikte görev yapacağı ""dijital birlik"" üzerinde çalışan HAVELSAN, konseptin sahadaki ilk uygulamalarını bu yıl göstermeyi amaçlanıyor.",Savunma,https://www.trthaber.com/haber/savunma/dijital-birlik-sahaya-cikmaya-hazirlaniyor-757060.html,"İnsansız araçların birlikte görev yapabilmesini sağlayan ""sürü harekat kabiliyeti"" için bir süredir çalışmalar yürüten HAVELSAN, bu yıl önemli bir eşiği aşmayı amaçlıyor.    ""Dijital birlik"" konseptini ilk kez 15'inci Uluslararası Savunma Sanayii Fuarı'nda (IDEF 2021) tanıtan HAVELSAN, belli bir olgunluğa ulaşan insansız araçların yer aldığı birliği bu yıl sahaya çıkarmayı planlıyor. HAVELSAN Genel Müdürü Mehmet Akif Nacar, dijital birlik çalışmaları ve insansız kara aracı Barkan Projesi'ne ilişkin bilgi verdi.    ""Sahadaki gösterimlerine başlayacağız"" İnsansız kara, hava ve deniz araçlarının son dönemde büyük ilgi gördüğünü belirten Nacar, bu platformların kullanımıyla oluşturulan dijital birlik konsepti örneklerini bu yıl ortaya koyacaklarını söyledi. Nacar, şöyle konuştu: ""Bunun saha faaliyetleriyle ilgili birçok altyapı çalışmasını ekip arkadaşlarımızla yürütüyoruz. 2023 yılında bunların sahadaki gösterimlerine başlayacağız. Şimdiye kadar konuştuğumuz bileşenler yavaş yavaş hazır hale geldi. Barkan, Baha, Sancar'ın artık dijital birliğin bir bileşeni olarak nasıl çalışacağını, aynı şekilde 'tek er'in birlik içinde nasıl konumlanacağını sahada gösterme zamanı geldi. Dolayısıyla bununla ilgili birtakım test ve doğrulama çalışmalarını arkadaşlarımız yapmaya başlayacak.""    Barkan-2'de yeni özellikler Dijital birlikte yer almak üzere çeşitli ürünler geliştirdiklerini ve bunlar üzerinde zaman içinde iyileştirmeler yaptıklarını vurgulayan Nacar, insansız kara aracı Barkan'a ilişkin de şunları kaydetti: ""2 yıldır sahada test edilen bir üründü. Beklenen ihtiyaçlar doğrultusunda ürün güncellendi Barkan-2 ortaya çıktı. Ürüne yeni özellikler kazandırıldı. Mesela SAHA Expo'da sunduğumuz araçta 12,7 milimetre silah sistemi yer aldı, daha önce 7,62 silah vardı. Bununla ilgili tasarım çalışmaları bitti ve üretimler yapılıyor. Az sayıda envantere verilecek, test edilecek. Testler neticesinde de çok yakın zamanda seri üretime başlayacağız. 2023'ün ilk yarısında seri üretime geçeceğimizi düşünüyoruz. Şu anda test için kullanılan Barkan'lar var.""    HAVELSAN'ın öncülüğünde, alanında önde gelen firmaların işbirliğiyle geliştirilen orta sınıf-2 insansız kara aracı Kapgan için de test ve platform iyileştirme çalışmaları yürütülüyor."
422,Türk havacılık tarihinde yeni bir çağın kapısı aralandı,"Geride bıraktığımız hafta belki de Türk havacılık tarihinin gelecekte üzerinde en çok durulacak tarihlerinden biriydi… Milli Muharip Uçak, ANKA-3, Hürjet, Bayraktar TB-3 ve ATAK II gibi platformlarda yaşanan gelişmeleri değerlendiren uzmanlara göre Türkiye, böylesine büyük kapsamlı projeleri aynı anda yürütebilen sayılı ülkelerden biri…",Savunma,https://www.trthaber.com/haber/savunma/turk-havacilik-tarihinde-yeni-bir-cagin-kapisi-aralandi-756732.html,"Yerli ve milli savunma sanayii ülkemizde son yılların en önemli konu başlıklarından biri… Ancak söz konusu alandaki gelişmeler genelde birbirini izleyen yapıda ilerliyor ve belli aralıklarla kamuoyuna duyurulan gelişmelerle sektörün nereye doğru evrildiği de görülüyor. Ancak son 10 günlük süreç belki de bugüne kadar hiç şahit olmadığımız bir eşiğe işaret ediyor. Milli Muharip Uçak’ın (MMU) taksi yapması, ANKA-3’ün vücut bulmuş halinin ilk kez kamuoyuyla paylaşılması, Hürjet’in piste çıkması, kanatları katlanan yapıdaki Bayraktar TB-3’ün boy göstermesi ve ATAK II ağır sınıf taarruz helikopterinin motorunun Türkiye’de üretileceğinin açıklanması… Tüm bunları alt alta koyduğunuzda aslında yakın sayılabilecek bir geçmişe kadar savunma sanayiinin neredeyse bütününde dışa bağımlı hareket etmek durumunda kalan bir ülke için son derece farklı ve güçlü bir yeni sayfa ortaya çıkıyor.   “Yeni bir sayfa değil yeni bir çağ açıldı” Savunma Sanayii Araştırmacısı Yusuf Akbaba, hem sektörü hem de yukarıda bahsettiğimiz projeleri oldukça yakından takip eden bir isim. Süreci konuşmak için bir araya geldiğimizde ‘yeni sayfa’ ifadesinin aslında yaşananları tam olarak yansıtamayabileceği uyarısında bulunuyor. Bu nedenle de “Bahsettiğiniz gelişmeler Türk savunma sanayiinde yeni bir sayfa açmadı, yeni bir çağın kapılarını araladı” ifadesini kullanıyor. Kısa sürede üst üste yaşanan gelişmelerin son derece değerli olduğunu vurguluyor Akbaba ancak yaşananların Türk kamuoyunda hak ettiği ilgiyi göremediği eleştirisini de paylaşıyor.    “Sayması kolay ancak hayata geçirmek çok zor” Aynı gün içerisinde 5. nesil olması hedeflenen savaş uçağının taksi testini, yerli jet eğitim uçağının taksi testini ve insansız jet uçağının görüntülerini gördüğümüzü anımsatıyor Yusuf Akbaba ve devam ediyor: “Milli Muharip Uçak, Hürjet, Anka-3 ve Atak-II… Sayarken çok rahat değil mi? Ama şöyle bir durum var… Türkiye ölçeğinde bir ülkenin bu kadar büyük çaplı dört havacılık projesini aynı anda yürütmesi bütün dünyanın dikkatini çekiyor. MMU'nun motorunu çalıştırıp taksi yaptığı test görüntülerinin yayınlanmasının ardından Hindistanlı sosyal medya kullanıcıları kendi ülkelerinin beşinci nesil savaş uçaklarının nerede olduğunu soran eleştirel paylaşımlarda bulundu.”   Alt sistemlerdeki yerlileştirme de çok kritik Söz konusu projelerin çok büyük oranda yerli/milli imkanlarla geliştirildiğini biliyoruz. Ancak yine de takvime yetişebilmek adına bazı platformlarda yerli olmayan bazı unsurlar da kullanıldı. Örneğin Hürjet’de bu yöntem uygulandı. Fakat buna rağmen bütün sistemler ele alındığında hedef yüzde 90’ın üzerinde yerlilikle uçağı çıkarmak olarak belirlendi. Savunma Sanayii Araştırmacısı Yusuf Akbaba tam da bu noktada bir parantez açıyor ve MMU üzerinden de bir bilgi paylaşıyor. MMU'nun en can alıcı noktasının GaN AESA radarı olacağının altını çizen Akbaba, “Özellikle MMU ve Anka-3, Türk Hava Kuvvetleri’ne yakın gelecekte radar görünürlüğü düşük sistemlerle harekat icra edebilmenin rahatlığını sağlayacak. Görülmeden görmek ve sonrasında etkisiz hale getirme kabiliyetlerine ulaşarak bölgemizde bize hasmane tutum sergileyenler için büyük tehdit unsuru olacaklar. Türkiye uzun yıllardır AESA radar teknolojisine yatırım yapıyor. ASELSAN'ın ortağı olduğu AB Mikro Nano şirketinde AESA radarlarımız için yerli GaN transistör üretiliyor. Ve bu transistörlerin kullanıldığı radarlar envantere girmeye hazırlanıyor” diyor.   Alt sistem bazında yerlileştirme yapılmadığı sürece savunma sanayii alanında tam bağımsız olunamadığına işaret ediyor Akbaba… Peki, söz konusu radar neden bu kadar önemli? “MMU'da kullanılacak GaN AESA burun radarı sayesinde klasik mekanik burun radarlarına kıyasla artırılmış menzil kabiliyetine ek olarak değerli imkanlar kazanıyor. Üst düzey hassasiyette çoklu hedef takibi, düşük hızlı hedeflerin hassas şekilde tespit ve takibi, elektronik harbe karşı yüksek dayanım ve hava - hava / hava - yer görevlerini eş zamanlı icra edebilme özellikleri akla ilk gelenler. Tabi bu sadece bir örnek. Yukarıda bahsettiğimiz projelerin hepsinde bu şekilde yerlileştirilen çok değerli alt/üst sistemler var. Tüm bunları alt alta koyduğunuzda geçtiğimiz 10 günlük süreçte yaşananları bir ‘savunma sanayii müjdesi’ olarak algılamanın çok daha ötesi gerekiyor. Çünkü bahsettiğimiz bu süreçler Türkiye’yi bu alanda dünyanın en iyileri arasına taşıyor.”   Hangi proje ne durumda? Türk havacılık sanayii için son derece değerli olan projelerdeki son durum ise şöyle: Milli Muharip Uçak: 2026 yılında ilk uçuşunu gerçekleştirmesi hedeflenen Milli Muharip Uçak’ın ilk uçuş tarihi 2023 sonuna çekildi. Taksi testini başarıyla tamamlayan MMU’nun bu yıl ilk uçuşunu gerçekleştirmesi bekleniyor. Bayraktar TB-3: Gemiye iniş kalkış testleri öncelikle karadaki bir platforma yapılacak. Sonrasında TCG Anadolu testleri başlayacak. Bu yıl içerisinde ilk uçuşunu yapması öngörülüyor. ANKA-3: Geçtiğimiz günlerde ilk kez görücüye çıkmıştı. Bazı son testlerin ardından havalanacak. Haftalar içerisinde ilk uçuşunu gerçekleştirmesi bekleniyor. Hürjet: 18 Mart 2023 tarihinde yer testlerine başladı ve ilk taksisini başarıyla gerçekleştirdi. Çok kısa süre içinde uçması bekleniyor. Sektör kaynakları, ANKA-3 ve Hürjet’in aynı gün havalanabileceği ihtimalini de göz ardı etmiyor. ATAK II: Ukrayna, ATAK-II olarak da bilinen T929 Ağır Sınıf Taarruz Helikopteri’nin motorlarını Türkiye’ye teslim etti. Motorlar, ATAK-II’nin ilk prototipinde kullanılacak. Söz konusu helikopter 1,5 ton faydalı yük taşıyabilecek. Bu yıl motor çalıştırması ve ilk uçuşunu gerçekleştirmesi bekleniyor.
 "
423,Fransa reddetti Türkiye daha iyisini yaptı,"Yerli/milli savunma sanayiinden gelen müjdelere eklenen oyunculardan biri de ANKA-3 oldu. Türkiye, 2000’lerin başında Fransa liderliğinde yürütülen benzer bir projeye başvurmuş ve ‘İş paylaşımı yapıldı. Yer yok.’ cevabını almıştı. Gelinen noktada kendi uçan kanat tasarımlı insansız hava aracını yapan Ankara, bu alanda 'en iyilere' meydan okuyor.",Savunma,https://www.trthaber.com/haber/savunma/fransa-reddetti-turkiye-daha-iyisini-yapti-756352.html,"İhtiyacımız olan platform, silah ya da sisteme istediğimiz anda ulaşamamamız Türk savunma sanayiinde sıkça konuşulan meselelerden biri olmuştur. Parasını verip dahi alamadıklarımız, parasıyla aldığımız ancak bir türlü istediğimiz faydayı sağlayamadıklarımız, parasını ödememize rağmen teslim alamadığımız savunma sanayii örnekleri pek de az sayılmaz. Bu noktada en çok bilinenlerden biri de hiç şüphesiz yerli/milli insansız hava araçları. Bayraktar TB2 ve ANKA platformlarının geldiği başarılı noktada ABD ve İsrail’in o dönemde bize bir türlü vermek istemediği S/İHA’ların etkisi oldukça fazla.   Türkiye 2000’li yıllarda başvurdu Uçan kanat tasarımıyla bugüne kadar sahip olduğumuz insansız hava araçlarından çok farklı görünen ve ilk kez geçtiğimiz günlerde görücüye çıkan ANKA-3’ün de benzer bir hikayesi var. ANKA-3’ün Türk savunma sanayii için ne anlama geldiğine geçmeden önce bu süreçten kısaca bahsetmek gerek. Aslında Ankara, 2000’li yılların başından itibaren geleceğin hava araçlarına yönelik adımlar atmak istedi. Bu kapsamda kapısı çalınan ilk projelerden biri NEURON İnsansız Hava Muharebe Aracı (UCAV) Programı oldu. Bu proje temel olarak, uluslararası işbirliği ile geliştirilen deneysel bir insansız savaş hava aracının üretimini kapsıyordu. Projeye dahil olan ülkeler arasında Fransa, Yunanistan, İtalya, İspanya, İsveç ve İsviçre vardı. Amaç orta-yüksek tehdit savaş bölgelerinde çalışabilen görünürlüğü çok düşük otonom bir S/İHA oluşturmaktı. O dönemde projeye katılmak isteyen Ankara’nın 2005 yılındaki resmi başvurusu Fransa tarafından reddedilmişti. Gerekçe olarak, sanayi ekibinin oluşturulduğu, sanayi ortakları arasında iş paylaşımının yapıldığı ve yeni bir ortağın ancak NEURON UCAV’nın ilk test uçuşunun yapılması sonrası alınabileceği belirtildi. Masadaki takvime göre ilk uçuş 2011’de yapılacaktı ve bu da Türkiye’nin bu alanda hiçbir şey yapmadan 6 yıl beklemesi anlamına geliyordu. Yaşananları yakından takip eden isimlere göre Fransa’nın bu kararında Yunanistan etkili olmuştu ve Atina yönetimi Türkiye’nin söz konusu projeye dahil edilmemesi konusunda ciddi bir lobi faaliyetinde bulunmuştu.   Kötü komşu ANKA-3 sahibi yaptı Tüm bu sürecin ardından Türkiye bu alanda da çalışmalara başladı. Her ne kadar ANKA-3 biraz sürpriz sayılsa da aslında süreci bilenler için durum pek de öyle değil. Konuya hakim bir kaynakla ANKA-3’ü konuşmak için bir araya geldiğimizde bizi Aralık 2015’e götürüyor… O tarihte paylaşılan bir slaytta zaten ANKA-3’ün mevcut haline çok yakın bir görselin kullanıldığını öğreniyoruz. ANKA-3’ün en dikkat çekici özelliği tabi ki ‘uçan kanat’ olarak adlandırılan bir formda olması. Uçan kanat; kuyruksuz, sabit kanatlı motorlu hava araçlarına verilen genel bir isim. Aslında çok ciddi avantajları beraberinde getirse de bu tasarımda bir hava aracı üretebilmeniz için ciddi meydan okumaları da aşmanız gerekiyor. Burada bir parantez açalım ve Türkiye’nin ‘uçan kanat’ tasarımını ilk ve son kez 1948 yılında Yavuz Kansu imzalı THK-13 isimli uçakta denediği bilgisini paylaşalım. O zaman Türkiye’nin elindeki imkan ve kabiliyetler kısıtlı olduğu için bu proje rafa kalkmış. Çünkü uçan kanatlar için en büyük zorluk platformun kontrol edilebilmesi. Herhangi bir dikey eksenli aksam ya da dikey yüzey olmaması nedeniyle bu uçaklar ‘kararsız ve kontrol edilebilmesi çok güç’ olarak kabul ediliyor. Uçan kanat bir platformda görev icra edebilmek için gelişmiş teknoloji ve algoritmalara ihtiyaç var. Aslında Türkiye söz konusu projeyle bir nevi küresel rakiplerine de sahip olduğu teknolojilerle ilgili meydan okuyor. Türk mühendislerin marka işlerinden biri Savunma sanayii sektörünü yakından takip eden uzmanların üzerinde hemfikir olduğu konuların başında ANKA-3’ün mühendislik ve işçilik açısından son derece iyi göründüğü gerçeği var. Tabi burada Türkiye’nin hem F-35 uçaklarının üretim sürecinden hem de Milli Muharip Uçak projesinin gelişim aşamalarından elde ettiği birikimler öne çıkıyor. Cumhurbaşkanlığı Savunma Sanayii Başkanı Prof. Dr. İsmail Demir’in ANKA-3 ile Hürjet’in uçuş tarihleri için Nisan 2023’ü işaret ettiğini hatırlatalım ve devam edelim. Eğer ANKA-3’ün ilk uçuşu ve testleri başarıyla tamamlanırsa Türkiye son derece önemli bir güç çarpanı kazanmış olacak. ANKA-3 jet motoru ve hızıyla, yüksek yük taşıma kapasitesi, radarda neredeyse görünmeyen kuyruksuz yapısıyla İHA alanında yeni bir sayfa açacak. Konuya hakim kaynağın üzerinde durduğu bir diğer önemli konuysa ‘Loyal Wingman’ oluyor. Türkçeye ‘sadık kanat adamı ya da sadık yoldaş’ olarak çevriliyor. Bu konseptte; insanlı ve insansız savaş uçakları aynı kolda birlikte uçuyor. Eğer çok yüksek riskli bir görev varsa pilot kendiyle birlikte uçan insansız hava uçaklarını o hedefe yönlendiriyor. Aynı zamanda insanlı bir uçak olmadan da insansız savaş uçakları kendileri bir kol halinde görev icra edebiliyor. ANKA-3 ve MMU’nun aynı çatı altından çıkıyor olması birbirleriyle ‘Loyal Wingman’ konseptinde uçabilmelerinin de önünü açıyor. Haliyle MMU-ANKA-3 ikilisi Türk Silahlı Kuvvetleri için ‘son derece ölümcül bir ikili’ tanımlamasını fazlasıyla hak ediyor.   Çok geniş bir yelpazede mühimmat kullanabilecek ANKA-3, Türkiye’nin bugüne kadar ürettiği en stratejik platformlardan biri. Teknik özelliklerinin bir kısmı açıklansa da en çok merak edilen sorulara yanıt bulabilmek için biraz daha beklemek gerekiyor. Eldeki verilerle söz konusu platformun azami kalkış ağırlığının 6,5 ton, faydalı yük kapasitesinin 1.200 kilogram olduğunu belirtelim. Servis irtifasının 40 bin feet olması beklenen ANKA-3’ün yaklaşık 10 saat havada kalabilmesi planlanıyor. Seyir hızının 250, azami hızınınsa 425 knot olduğu gibi detayları da paylaşalım.
Bilindiği üzere yerli platformlarla ilgili tartışmaların en çok döndüğü yerlerden biri de motorlar. ANKA-3’ün nisandaki ilk uçuşunu hangi motorla yapacağı bilgisi net değil. Ancak konuştuğumuz bir kaynak, eldeki verilerden yola çıkarak ANKA-3’ün üzerinde Ukrayna motoru olma ihtimalinin son derece yüksek olduğuna işaret ediyor.   Peki ya yerli motor? TEI tarafından geliştirme/prototip üretim çalışmaları devam eden TF-6000 Turbofan motorunun önümüzdeki yıllarda göreve hazır hale gelmesi ve 2030 yılına kadar ANKA-3 üzerinde hizmete girmesi bekleniyor. ANKA-3’ün faydalı yük kapasitesi 1.200 kilogram. Bu da onun çok farklı yerli/milli mühimmatları gövdesinde taşıyabileceğine işaret ediyor. Haliyle geniş bir yelpazede hava/yer, hava/hava mühimmatlarını ANKA-3’ün üzerinde görmek bizi şaşırtmayacak. Projeye hakim kaynağın aktardığına göre gelecek dönemlerde ANKA-3 gövde altındaki iç silah istasyonlarında da mühimmat taşıyabilecek ve bu onu daha da ‘ölümcül’ hale getirecek.
 "
424,Bayraktar TB3 TEKNOFEST'te ilk kez sergilenecek,"Baykar'ın milli ve özgün olarak geliştirdiği Bayraktar TB3 Silahlı İnsansız Hava Aracı (SİHA), 27 Nisan-1 Mayıs tarihlerinde İstanbul Atatürk Havalimanı'nda gerçekleştirilecek TEKNOFEST 2023'te ilk kez halka açık olarak sergilenecek.",Savunma,https://www.trthaber.com/haber/savunma/bayraktar-tb3-teknofestte-ilk-kez-sergilenecek-756092.html,"Baykar açıklamasına göre, Cumhurbaşkanı Recep Tayyip Erdoğan'ın dün Özdemir Bayraktar Milli Teknoloji Merkezi'ne yaptığı ziyarette çekilen fotoğraflarda üretim hattında görülen Bayraktar TB3 SİHA, bu yıl içinde uçuş testlerine başlayacak. Baykar Yönetim Kurulu Başkanı Selçuk Bayraktar ve Baykar Genel Müdürü Haluk Bayraktar, Cumhurbaşkanı Erdoğan'ın ziyaretinde yürütülen milli projelerin son durumlarıyla ilgili bilgi verdi.   30 Ağustos 2022 tarihinde ilk olarak TEKNOFEST Karadeniz'de halkın önüne çıkan Türkiye’nin ilk insansız savaş uçağı Bayraktar KIZILELMA, 14 Aralık 2022'de ilk uçuşunu gerçekleştirmişti. TB3 sınıfında önemli bir yenilik olacak Bayraktar TB3 SİHA, Türkiye Cumhuriyeti'nin 100. yılında 27 Nisan-1 Mayıs tarihleri arasında İstanbul'da bulunan Atatürk Havalimanı'nda düzenlenecek TEKNOFEST 2023'te ilk kez halka açık olarak sergilenecek. Baykar tarafından milli ve özgün olarak geliştirilen Bayraktar TB3 SİHA, katlanabilen kanat yapısıyla TCG Anadolu gibi kısa pistli gemilerden kalkış ve iniş kabiliyetine sahip dünyadaki ilk silahlı insansız hava aracı olacak. Bayraktar TB3'ün sahip olacağı kabiliyetler bu sınıftaki insansız hava araçları açısından da önemli bir yenilik olacak.   Görüş hattı ötesi haberleşme kabiliyetine de sahip olacak Bayraktar TB3, bu sayede çok uzun mesafelerden kumanda edilebilecek. Böylece keşif-gözetleme, istihbarat ve taşıdığı akıllı mühimmatlar ile taarruz görevlerini deniz aşırı hedeflere karşı icra ederek Türkiye'nin caydırıcı gücünde çarpan etkisi yapacak. Baykar, rekabete dayalı bir süreç sonucunda Amerika, Avrupa ve Çinli rakiplerini geride bırakarak Kuveyt Savunma Bakanlığı ile imzaladığı anlaşmayla birlikte 2023 yılına, 370 milyon dolarlık Bayraktar TB2 için yapılan ihracat sözleşmesiyle başladı. Başlangıçtan bugüne tüm projelerini öz kaynakları ile yürüten Baykar, 2003 yılında İHA AR-GE sürecinin başlangıcından itibaren tüm gelirlerinin yüzde 75'ini ihracattan elde etti. Şirket, 2021'de Türkiye İhracatçılar Meclisi (TİM) verilerine göre savunma ve havacılık sektörünün ihracat lideri oldu. 2022'de imzalanan sözleşmelerde ihracat oranı yüzde 99,3 olan Baykar, 1,18 milyar dolarlık ihracat yaptı. Savunma ve havacılık sektörünün en çok ihracat gerçekleştiren firması olan Baykar'ın 2022 cirosu 1,4 milyar dolara ulaştı. Bayraktar TB2 SİHA için şu ana kadar 28 ülkeyle, Bayraktar AKINCI TİHA için de 6 ülkeyle ihracat anlaşması imzalandı."
425,"İHA üzerinden ilk kez 4,5G hizmeti verildi","Yerli ve milli baz istasyonu ULAK, İnsansız Hava Aracı Anka üzerinden ilk kez 4,5G hizmeti verdi.",Savunma,https://www.trthaber.com/haber/savunma/iha-uzerinden-ilk-kez-45g-hizmeti-verildi-755941.html,"Cumhurbaşkanlığı Savunma Sanayii Başkanı İsmail Demir, milli baz istasyonu ULAK'ın, Anka İHA'ya entegre edildiğini duyurdu.  Demir, Twitter hesabından yaptığı paylaşımda, yürütülen projede gelinen aşamaya ilişkin bilgi verdi, ""Proje kapsamında ilk test uçuşu ve açık ağda sesli ve görüntülü ilk haberleşme gerçekleştirildi. Tebrikler"" sözlerini kullandı.   Yerli/milli ULAK 4.5G baz istasyonunu Anka İHA'ya pod içerisinde entegre eden proje kapsamında ilk test uçuşu ve açık ağda sesli/görüntülü ilk haberleşme gerçekleştirildi.

Tebrikler ????@TUSAS_TR @UlakHaberlesme@Turkcell@turksat@NetasTR@netaelektronik @TurkTelekom#UDEA pic.twitter.com/epXPa4C0Eg"
426,"Sınıfının en iyisi ZAHA, envantere girdi","Deniz Kuvvetleri Komutanlığının ihtiyacını karşılayacak Zırhlı Amfibi Hücum Aracı (ZAHA) Projesi'nde ilk teslimat yapıldı. Proje kapsamında 23'ü personel, 2'si komuta ve 2'si de kurtarma araçlarından oluşacak 27 araç kullanıma sunulacak.",Savunma,https://www.trthaber.com/haber/savunma/sinifinin-en-iyisi-zaha-envantere-girdi-755750.html,"Havuzlu çıkarma gemisinde konuşlanmış birliklerin, zor deniz koşullarında sahile ve karadaki hedeflere güvenle intikalini sağlamak üzere üretilecek araçlar için FNSS Savunma Sistemleri görevlendirildi. 27 araç kullanıma sunulacak Proje kapsamında toplam 27 araç kullanıma sunulması öngörülüyor. Bunların 23'ü personel, 2'si komuta ve 2'si de kurtarma araçlarından oluşacak. Araçlar, ""yurt içi geliştirme"" modeline uygun olarak tamamıyla FNSS imkan ve kabiliyetleri ile üretilecek.    Benzerlerinden üstün özellikler taşıyor Teknik özellikleri Deniz Kuvvetleri Komutanlığınca tanımlanan harekat konsepti ve görev ihtiyaçlarına uygun olarak belirlenen ZAHA'lar, taşınacak personel sayısı, balistik ve mayın koruma seviyeleri, karada ve suda sağlanacak performans kriterleri açısından benzerlerinden üstün özellikler taşıyor. Zırhlı amfibi hücum araçları, çıkarma operasyonlarında hem birliklerin kıyıya güvenli şekilde çıkartılmasını sağlıyor hem de karaya çıktıktan sonra bir zırhlı muharebe aracı ya da zırhlı personel taşıyıcı gibi görev yapabiliyor.    Karada diğer zırhlı araçlarla yan yana görev icra edebiliyor Harekatın çıkarma safhasında araçlar, kıyıya yanaşan havuzlu çıkarma gemilerinden denize iniyor ve aradaki birkaç kilometrelik mesafeyi, yüksek süratle kat ederek, birliklerin, koruma altında, en kısa zamanda karaya çıkmasını sağlıyor. Karada ise diğer zırhlı araçlarla yan yana görev icra edebiliyor. Dünyada çok az sayıda ülkenin envanterinde bulunuyor Zırhlı amfibi hücum araçlarının, görev tanımlarının gereğince çift doğalı araçlar olarak hem denizde hem de karada üstün performans göstermeleri gerekiyor. Dünyada çok az sayıda ülke, bu tür araçları envanterinde bulunduruyor. NATO ve müttefiklerinde ise bu sınıftaki araçları üreten FNSS dışında tek bir firma bulunuyor.    FNSS, ZAHA ile ilgilenen birçok ülke ile ihracata yönelik görüşmeler de yürütüyor. Şirketin tanıtım ve pazarlama faaliyetlerine de başladığı ZAHA, Kasım 2022'de Endonezya'da düzenlenen Indo Defence Expo&Forum 2022 Fuarı'nda ilk kez yurt dışında sergilendi. ZAHA Projesi, Cumhurbaşkanlığı Savunma Sanayii Başkanlığı ile FNSS arasında Mart 2017'de imzalanan sözleşmeyle başlatılmıştı."
427,Kablolu dron envantere girdi,"Kesintisiz uçuş, güvenli iletişim, GPS sinyalleri olmadan görev yapabilme yeteneğine sahip kablolu dron sistemleri güvenlik güçlerinin envanterine girerken gözetleme balonu konusunda ihracat kapısı açıldı.",Savunma,https://www.trthaber.com/haber/savunma/kablolu-dron-envantere-girdi-755537.html,"Türk savunma sanayisi bünyesinde geliştirilen ve güvenlik güçlerinin kullanımına sunulan çözümlere yenileri ekleniyor. Bu kapsamda, kablolu dron sistemi çözümleri de güvenlik güçlerinin envanterine girmeye başladı. Farklı güvenlik birimleri doğrudan ya da envanterlerindeki platformlara entegre ederek kablolu dron çözümlerinden yararlanıyor. Bunun yanında Türk savunma sanayisi firmaları da kablolu dronları kullanarak sahip oldukları yeteneklerin etkinliğini artıran yeni çözümler geliştiriyor. Otonom Teknoloji Genel Müdürü Ahmet Nezir Ertürk, 2012 yılından bu yana insansız, otonom sistemlere yönelik faaliyet gösterdiklerini, özellikle uzun süre havada kalan insansız hava sistemleri üzerinde çalıştıklarını söyledi. İlk ürünleri Doruk ve Dolunay isimli ""aerostat""ların (havada statik duran balon) 1-2 hafta kesintisiz havada kalabildiğini, 80-90 kilogram, hatta daha fazla ağırlıkta yük taşıyabildiğini belirten Ertürk, bu balon sistemlerinin yere bağlı olarak 300-500 metre irtifalara çıkabildiğini dile getirdi. Ertürk, bu balon sistemlerinden elde ettikleri birikimle de kablolu dron Tetron'u geliştirdiklerini belirtti. Kablolu dron ürünlerinin 2010'lu yıllarda dünya genelinde çalışılmaya başlanan bir konu olduğu ifade eden Ertürk, şöyle konuştu: ""Biz de 2015 yılında bu alanda çalışmaya başladık. Türk Silahlı Kuvvetleri envanterine yakın zamanda ürünlerimiz girdi. Bu ürünler daha ziyade yerden 60, 100, 125, 150 metre gibi irtifalarda kullanılıyor. Kablo üzerinden enerji aktarımı olduğu için dronun pili bitmiyor. Dron üzerindeki bir emniyet bataryası ani bir durum olduğunda, şebeke enerjisi kesildiğinde dronun güvenli inişini sağlıyor. Aynı zamanda haberleşmeyi de kablo üzerinden yapabiliyoruz. Balonlarda zaten bu alanda tecrübeliyiz. İster fiber optik üzerinden ister özel bir protokol üzerinden güç hatlarıyla haberleşmeyi sağlayabiliyoruz. Bu sayede karıştırılamayan, kesintisiz bir haberleşme imkanı oluyor dronun. Bu da dronun aldatılmasını engelleyen bir sistem. Kesintisiz uçuş ve güvenli iletişimin dışında üçüncü bir özellik de GPS sinyallerinin olmadığı ortamlarda bu sistemler kabloyla yere bağlı olduğu için kendi özel güvenlik yazılımımızla dronun belli bir alan dışına çıkmasını vinç üzerinden kontrol ediyoruz ve onu orada sabitleyebiliyoruz."" Gözetliyor, konuşturuyor, aydınlatıyor Kablolu dronun elektro optik ve kızılötesi kameralarla gece ve gündüz şartlarında gözetleme opsiyonu sunduğuna işaret eden Ertürk, bu sayede bulunulan noktadan geniş bir alanın gözetlenebildiğini ifade etti. Ertürk, bir diğer kullanım alanının haberleşme rölesi olduğuna dikkati çekerek, ""Bu sayede mesela 100 metredeki bir haberleşme röleniz üzerinden yaklaşık 35-40 kilometrelik bir alanda haberleşme imkanı sağlayabiliyorsunuz"" dedi. Üçüncü kullanım alanının özellikle depremden sonra biraz daha güncel bir konu haline geldiğini dile getiren Ertürk, ""Kablolu drona ışık, aydınlatma takabiliyorsunuz. Burada hem yönlendirilebilir dediğimiz projektörler olabiliyor hem de sabit bir alanı, dronun kalktığı bölgede geniş bir alanı güçlü şekilde aydınlatmak için çözümler sunulabiliyor"" diye konuştu. Otonom teknoloji olarak bu sistemlerde kullanılan görev yüklerinin haberleşme, enerji ve mekanik arayüzlerini drona özel modifiye edip kendi üretmedikleri ekipmanları bile kablolu dron ya da balon sistemlerine takabildiklerini anlatan Ertürk, şunları kaydetti: ""Savunma sanayisindeki şirketlerle çeşitli işbirliklerimiz var. Faydalı yük, dron, haberleşme sistemi gibi birçok ürünü olabildiğince yurt içi imkanlarla yan yana getirmeye çalışıyoruz. Bu tür işbirliklerine açığız. Özellikle kablolu dron sistemlerinde faydalı yükler ya da dron sistemiyle doğrudan ilgilenmiyoruz, bunları hazır almayı tercih ediyoruz. Daha ziyade bu kablo üzerinden güç aktarımı, güç elektroniği, haberleşme sistemleri, GPS bağımsız uçuş sistemleri konularında çalışıyoruz. Aktif gergili vinç sistemini kendimiz yapıyoruz."" ''Biz kendi bölgemizdeki tek firmayız diyebiliriz'' Ahmet Nezir Ertürk, kablo güdümlü balon sistemleriyle yurt içinde çeşitli askeri projelerde yer aldıklarını da söyledi. Doruk ve Dolunay isimli iki farklı havada statik duran balon ürününün yurt içinde kullanıldığını ifade eden Ertürk, şöyle dedi: ""Bu konuda yurt dışında da bazı açılımlarımız var. Dünyada zaten bu alanda fazla oyuncu yok. Genelde ABD, İngiltere, İsrail gibi ülkelerin firmalarının olduğu bir pazar. Biz kendi bölgemizdeki tek firmayız diyebiliriz. Bu kapsamda bölgemizde faaliyetlerde bulunuyoruz. Yurt dışında çeşitli anlaşmalar imzaladık. Yakın zamanda bir komşu ülkemizle anlaşmamız oldu. Ortak üretim konusunda çalışmalar yapacağız. Başka bir ülkede ortak girişim kurduk, orada yerli üretim yapacağız. Artık teknolojimizi dışarıya transfer eden noktaya geldik."""
428,Gökbey'e güç verecek motorlar insanlı uçuşa hazır,"TEI tarafından üretilen ve ilk yerli genel maksat helikopteri Gökbey'e güç verecek insanlı uçuş olgunluğuna ulaşmış iki TEI-TS1400 motoru, mart ayı sonu itibarıyla TUSAŞ'a teslim edilecek.",Savunma,https://www.trthaber.com/haber/savunma/gokbeye-guc-verecek-motorlar-insanli-ucusa-hazir-755520.html,
429,Altay tankı 23 Nisan'da teslim edilecek,"Türk savunma sanayiinin en önemli projelerinden biri olan ve zaman içerisinde farklı süreçlerden geçen Altay tankı için yeni bir dönem başlıyor. BMC CEO’su Murat Yalçıntaş, üretilen ilk Altay tankının 23 Nisan 2023'de Türk Silahlı Kuvvetleri’ne teslim edeceklerini açıkladı. Yalçıntaş ayrıca, Altay ile ilgili merak edilen soruları da yanıtladı.",Savunma,https://www.trthaber.com/haber/savunma/altay-tanki-23-nisanda-teslim-edilecek-755150.html,"Son dönemlerde oldukça önemli gelişmelere sahne olan yerli ve milli savunma sanayiinde son derece kritik bir eşik daha aşılıyor… Türk savunma sanayiinin marka projelerinden biri olan ve bugüne kadar farklı sorunlar yaşayan Altay tankı projesinde yeni ve önemli gelişmeler yaşanıyor. İlk olarak Mart 2007’deki Savunma Sanayii İcra Komitesi Toplantısı sonunda milli tank üretimi için verilen karar ve aradan geçen onca yılın ardından Altay tankı için belki de en önemli kilometre taşlarından biri geride bırakılıyor. BMC İcra Kurulu Üyesi ve Üst Düzey Yöneticisi Murat Yalçıntaş, Sakarya Arifiye’de bulunan Tank Palet Fabrikası’nda Altay tankı projesi başta olmak üzere söz konusu tesiste üretilen savunma sanayii projeleriyle ilgili son gelişmeleri anlattı. Yalçıntaş’a, BMC Savunma Genel Müdürü Mehmet Karaaslan ve BMC Power Genel Müdürü Mustafa Kaval da eşlik etti.    Buradaki her şeyin sahibi Türk Silahlı Kuvvetleri Kamuoyunda söz konusu tesisin yanlış değerlendirmelerle anıldığı meselesiyle konuşmasına başlayan Yalçıntaş, bu alanın tamamıyla Türk Silahlı Kuvvetleri’ne ait olduğunu ve BMC’nin 25 yıl boyunca burayı sadece işleteceğini yineledi. BMC’nin bu süreçte 50 milyon dolarlık yenileme yapma taahhüdünde bulunduğunu ve bunu da gerçekleştirmeye devam ettiklerini izah etti. Fabrikada yabancı kökenli personelin çalıştığı, burada üretilen savunma sanayii ürünlerinin ihracatının başka ülkelerin iznine bağlı olduğu gibi dezenformasyonlara da değinen Yalçıntaş, söz konusu kritik tesiste çalışanların tamamının Türk olduğunu da söyledi. Tesiste üretilen her bir sistemin tüm haklarının sadece Türkiye Cumhuriyeti Devleti’ne ait olduğunun altını çizen Yalçıntaş, herhangi bir ihracat sıkıntısı yaşamayacaklarını, devletin ilgili kurumlarının onay vermesi halinde dost ve müttefik ülkelere Altay tankı başta olmak üzere tüm sistemlerin satışını yapabileceklerini söyledi.    Altay tank projesi neden gecikti? Altay tankının çok uzun soluklu bir proje olduğunu, başlanılan dönemden bu yana çok farklı gelişmeler yaşandığını anımsatan Murat Yalçıntaş, “Türkiye de bu dönemde çok farklı muharebelere girdi. Farklı coğrafyalarda savaşlara da tanıklık ettik. Tüm bunlar çok ciddi geri beslemeler sağladı. Bu tecrübeler ışığında Altay tankında çok önemli güncellemeler yapıldı. Bu nedenle biz halihazırda elimizde olan tankı ‘Yeni Altay’ olarak nitelendiriyoruz.” dedi. Altay tankı projesinin neden geciktiği eleştirilerine de yanıt veren Yalçıntaş, şöyle devam etti: “Proje ilk başladığında Batılı bir ülke ile çalışılıyordu. Motoru ve aksamları bize onlar verecekti. Ama Suriye’deki terör bölgelerine yapılan harekatların ardından ambargo uyguladılar. Tank projesi de en çok ihtiyaç duyduğu sistemler olmadan ilerleyemedi. Bu noktada Türk Silahlı Kuvvetleri bir karar verdi ve ‘Biz bunları kendimiz üreteceğiz. Kimseye bağımlı olmak istemiyoruz.’ yaklaşımını sergiledi. Başta güç grubu olmak üzere çok büyük bir hızda yerlileştirme çalışmaları başladı. Ancak bir güç grubunun tasarlanması, prototip üretimi, testler ve nihayetinde üretim en az 6-7 yıllık bir süreci kapsıyor. Yerlileştirme sağlanana kadar başka ülkelerle iş birliği içerisinde süreci ilerlettik. Şimdi teslim edeceğimiz Yeni Altay’da güç grubu başka bir ülkeden temin edildi. Ama bir süre sonra bu sistemler de tamamen yerli olacak.”    Yeni Altay Tankı 23 Nisan’da teslim edilecek Altay tankı dendiğinde akla doğal olarak BMC’nin geldiği ancak bu projede çok farklı şirketlerin, kamu kurumlarının, mavi ve beyaz yakalı yüzlerce kişilik ekiplerin çok ciddi desteği olduğu hususu da Yalçıntaş’ın üzerinde durduğu bir diğer konu oldu. Altay tankının ne zaman teslim edileceği bilgisini de ilk kez açıklayan BMC CEO’su Murat Yalçıntaş, şunları söyledi: “Ürettiğimiz ilk yeni nesil Altay’ı 23 Nisan 2023 tarihinde Türk Silahlı Kuvvetleri’ne teslim edeceğiz. Biz çok zorlu testler yaptık, testten elde ettiğimiz verilerle platformu geliştirdik. Şimdi iki adet yeni nesil Altay’ı TSK’ya vereceğiz. Onlar da kendi testlerini yapacak. Sonrasında bize ‘Seri üretime geçebilirsiniz’ derlerse biz de hemen seri üretime geçeceğiz ve elimizdeki tüm imkanları kullanarak mümkün olan en hızlı şekilde yeni nesil Altay tankların seri üretimine Ankara’da başlayacağız. TSK’daki testlerin çok uzun süreceğini düşünmüyoruz. 2025 yılı içinde Kore Güç Grubu ile Altay’ı üretmeye başlayacak ve hemen TSK’ya teslim edeceğiz. En çok merak edilen konulardan birinin Altay tankına entegre edilecek yerli güç grubu olduğunu biliyoruz. Yerli güç grubuyla ilgili prototipler tamamlandı. Testlere başladık. Çok büyük bir aksilik olmazsa 2026 yılında yerli güç grubumuzla yeni Altay tanklarını üretip, Türk Silahlı Kuvvetleri’ne teslim edeceğiz. Bu tarihten itibaren hem motor hem de transmisyon yerli olarak Altay’ın üzerinde boy gösterecek.”    Altay tankını isteyen çok sayıda ülke var Türk savunma sanayii ürünlerinin dünyanın dört bir yanında oldukça başarılı işlere imza attığı bir gerçek. Bu kapsamda yerli ve milli imkanlarla üretilen bir tankın da ihraç edilebilme potansiyeline değiniyor Yalçıntaş. Altay tankına yurt dışından çok ciddi bir talep olduğu bilgisini paylaşan Yalçıntaş, “Üretimlerimizin büyük çoğunluğunu TSK’ya teslim edeceğiz. Ancak yıllık 25-30 civarında tank ihracatı yapabilecek potansiyelimiz var. Eğer ilgili kurumlar uygun görürse dost ve müttefik ülkelere Altay tankı ihraç edebilmemizin önünde bir engel yok.” diyerek sözlerini tamamladı. Video kurgu: Cihan Karaahmetoğlu
Grafik: Şeyma Özkaynak"
430,ASELSAN'dan su altı tehditlerine karşı yeni savunma,"Türk savunma sanayisinin lider şirketlerinden ASELSAN, su altı savunma sistemlerindeki tecrübesiyle yeni bir otonom su altı aracı geliştiriyor.",Savunma,https://www.trthaber.com/haber/savunma/aselsandan-su-alti-tehditlerine-karsi-yeni-savunma-754925.html,"Son dönemde askeri ve sivil ihtiyaçlar için insansız sistemler, robotlar ve otonom sistemlerin kullanımı yaygınlaşıyor. ASELSAN da geleceğin savaş sahasında yaygın şekilde kullanılacak, uzaktan kontrol edilebilen, kendi başına karar verme ve uygulama yeteneklerine sahip platformlar üzerinde çalışıyor. Su altı akustik ve sonar sistemleri, torpido ve torpido karşı tedbir sistemleri gibi çözümlerle önemli birikime ulaşan ASELSAN, bu kabiliyetleri su altındaki insansız sistemlerle buluşturan çözümler oluşturuyor. İnsansız su altı sistemlerinin savunma alanında çok farklı kullanım alanları bulunuyor. Geliştirilen çözümler, gemilerin ve denizaltıların savunmasında, kritik liman ve üst bölgelerinin korunmasında kullanılıyor. Kritik limanların açığına otonom su altı araçları gönderilerek yaklaşan düşman tehdidi tespit edilebiliyor. Arama-kurtarma çalışmalarında da yararlanılıyor Bunun yanında hiçbir personeli riske atmadan su altı otonom araçlarla saldırı da gerçekleştirilebiliyor. İçerisine patlayıcı ya da mühimmat konulan araçlarla düşman unsurlar etkisiz hale getirilebiliyor. Bu araçlardan su altı arama-kurtarma çalışmalarında da yararlanılabiliyor. Denize düşen bir hava aracının tespit edilmesinde su altı otonom araçlar katkı sağlıyor. Söz konusu araçlar mayın tanı, teşhis ve imhası ile filo eskortu gibi alanlarda kullanılıyor. ASELSAN'ın gündeminde hem savunma hem saldırı amaçlı olarak kullanabilecek, su altı gözetleme yapacak çözümler bulunuyor. Şirket, bu ihtiyaçların karşılanmasına katkı sağlayacak bir otonom su üstü aracı tasarımına imza attı. ASELSAN, bu alanda ortaya koyacağı ürünlerle, başta Türk Deniz Kuvvetleri olmak üzere, dost ve müttefik ülkelerin deniz unsurlarına taktik alanda önemli yetenekler kazandırmayı amaçlıyor. Önümüzdeki dönemde Türk Deniz Kuvvetlerine yerli imkanlarla geliştirilen otonom su üstü ve su altı deniz araçları kazandırılmasına yönelik çalışmalar yürütülüyor."
431,SİHA'dan kaçan teröristlere 'ABD şemsiyesi',"Irak’ın kuzeyinde düşen ve içinde teröristlerin de olduğu belirlenen helikopter kazasının yankıları sürüyor… Başta ABD olmak üzere kimi batılı ülkelerin teröristlere araçların yanı sıra eğitimler verdiğine de işaret eden uzmanlar, bölgedeki en üst düzey teröristlerin Türk SİHA’sı korkusu nedeniyle helikopterle ulaşımı tercih ettiği görüşünde.",Savunma,https://www.trthaber.com/haber/savunma/sihadan-kacan-teroristlere-abd-semsiyesi-754808.html,"Türkiye’nin bir numaralı gündem maddesi deprem olsa da son dönemlerde özellikle Suriye ve Irak’ın kuzeyinden dikkate değer haberler gelmeye devam ediyor… Hatırlanacağı üzere önce, ABD Genelkurmay Başkanı Orgeneral Mark Milley’in 4 Mart’ta Suriye’nin kuzeyini ziyaret ettiği haberi ajanslara düştü. Ankara’nın tepki gösterdiği bu ziyarete ilişkin Washington tarafından yapılan açıklamada, ABD Genelkurmay Başkanı’nın bölgedeki ABD birliklerini ziyaret ettiği savunuldu. Bu ziyaretin yansımaları dinmeden bu kez de CENTCOM Komutanı General Michael Erik Kurilla, Suriye’nin kuzeydoğusuna bir ziyaret düzenledi ve bölgedeki teröristleri de ziyaret etti.   Irak’ın kuzeyinde düşen helikopter ABD’nin terör örgütlerine desteği ve teröristlere ziyaretleri sürerken Irak’ın kuzeyinde düşen helikopter haberi bir anda yayılmaya başlandı. Sivil bir helikopter Irak’ın Duhok vilayetinde düşmüştü… Elde edilen ilk bilgilerde helikopterin Fransız yapımı Eurocopter AS350 tipi olduğu ve ölenlerden bazılarının PKK’lı militanlar olduğu gibi detaylar yer aldı. Kuzey Irak yönetimi, helikopterin kime ait olduğunun tam olarak tespit edilmesi için detaylı soruşturmanın devam ettiğini duyurdu.   Türk SİHA’ları en büyük korkuları Bursa Teknik Üniversitesi Uluslararası İlişkiler Bölümü Öğretim Üyesi Doç. Dr. Ali Burak Darıcılı ile Irak’ta düşen helikopteri konuşmak için bir araya geldiğimizde önce genel bir değerlendirme yapıyor. Milli Savunma Bakanı Hulusi Akar’ın “ABD suçüstü yakalandı” vurgusunu anımsatıyor Darıcılı. Bölgedeki teröristlere helikopter kabiliyetini ABD’nin kazandırdığı bilgisini paylaşıyor ancak helikopterin üretim yeri olan ve sahibini bir türlü açıklamayan Fransa’nın da görmezden gelinmemesi gerektiğinin altını çiziyor. Peki, teröristlerin sözde en üst düzey yöneticileri neden helikopter tercih ediyor? Bu bir konfor meselesi mi yoksa zamandan kazanmak için atılan bir adım mı? Doç. Dr. Ali Burak Darıcılı, daha ilginç bir noktaya, Türk SİHA’larına dikkat çekiyor. Türk istihbaratının bölgede oldukça başarılı işlere imza attığını ve MİT/TSK işbirliğinin sınır hattı boyunca nokta operasyonlar düzenlediğini anımsatıyor. Türk SİHA’larının terör örgütünün psikolojisini darmadağın ettiğini söyleyen Doç. Dr. Darıcılı, “Kendilerince bir önlem olarak sözde en üst düzey isimlerin toplantılara helikopterle transferini sağlamak niyetindeler. Çünkü kendilerini güvende hissettikleri yerlerde, Irak ya da Suriye’nin çok derin noktalarında bile Türk SİHA’larının neler yapabildiğini gördüler. Bu korku onları helikoptere yönlendirdi” görüşünü paylaşıyor.    Bölgedeki sivil helikopter trafiği çok yoğun Bu noktada kamuoyunda tartışılan bir meseleyi de Darıcılı’ya soruyoruz. Söz konusu helikopterin dışarıdan bir müdahale ile düşmüş olabilme ihtimalini… Darıcılı, bölgede özellikle enerji şirketlerinin çok sayıda sivil helikopteri bulunduğunu söylüyor. Ankara’nın terörle mücadelede son derece hassas ve dikkatli bir yol izlediğine işaret eden Darıcılı, “Batılı şirketlerin yöneticilerini ya da çalışanlarını taşıyan sivil helikopterlerin çok yoğun uçuş gerçekleştirdiği bir bölgede Türkiye'nin herhangi bir risk alacağını düşünmüyorum. Zaten ilk bulgulara göre helikopterin düşmesinde aşırı yük, kötü hava koşulları ve alçaktan uçuş gibi etmenlerin olduğu değerlendiriliyor” diyor.   Süleymaniye’de oluşan yeni dengelere dikkat Madalyonun bir tarafında sürecin askeri/istihbari tarafı olsa da diğer yüzünde bölgedeki politik durumun değişimi de var. Doç. Dr. Ali Burak Darıcılı, Süleymaniye’de artan PKK ağırlığına dikkat çekerek sözlerini tamamlıyor: “Düşen helikopterdeki teröristlerin Süleymaniye’ye gittiği ya da oradan döndüğü anlaşılıyor… Her ne kadar kamuoyunda bu yönde bir bilgi paylaşımı olmasa da MİT’in bu süreçte helikopterde hayatını kaybeden teröristlerin kimliğini öğrendiğini düşünüyorum. Celal Talabani’nin vefatının ardından Süleymaniye’de bir iktidar mücadelesi var. Talabani’nin Kürdistan Yurtseverler Birliği (KYB) ile Mesut Barzani liderliğindeki Kürdistan Demokrat Partisi’nin (KDP) arasında bir güç mücadelesi bulunuyor. Talabani öldükten sonra KDP baskısı giderek arttı. Daha net bir ifadeyle, Süleymaniye’de PKK’nın ağırlığı artıyor. Türkiye’nin bu süreci çok yakından takip ettiğine inanıyorum.”
 "
432,MMU için yerli motor üretiminin önünü açacak TEI-TF6000 bu yıl çalıştırılacak,"TUSAŞ Motor Sanayii AŞ (TEI) Genel Müdürü Prof. Dr. Mahmut Faruk Akşit, Türk Havacılık ve Uzay Sanayii (TUSAŞ) tarafından yürütülen ve Türkiye'nin en önemli teknoloji geliştirme projesi olan Milli Muharip Uçak'ın (MMU) yerli motoruna giden yolda, geliştirdikleri TEI-TF6000 ve TEI-TF10000 motorlarının birer basamak olacağını belirtti.",Savunma,https://www.trthaber.com/haber/savunma/mmu-icin-yerli-motor-uretiminin-onunu-acacak-tei-tf6000-bu-yil-calistirilacak-754412.html,"TUSAŞ Motor Sanayii AŞ (TEI) Genel Müdürü Prof. Dr. Mahmut Faruk Akşit, ilk etapta bu yıl içinde TEI-TF6000'i üretip çalıştıracaklarını söyledi. TEI-TF6000'in gerçek anlamda bir askeri turbofan motoru olduğunu anlatan Akşit, şöyle konuştu: ""Küçük ölçekli de olsa bir savaş uçağı motoru. Tamamen özgün olarak TEI tarafından tasarlanıp geliştirildi. Milli Muharip Uçak için çok daha yüksek isterleri olan, teknolojinin en üst noktasında bir motor isteniyor. Dünyanın en gelişmiş motorlarından biri olacak. Adım adım gidiyoruz. TEI-TF6000 ve TEI-TF10000 bizim için öğrenme motorlarıdır. Teknoloji geliştirme, validasyon ve yetenek kazanma motorları... Motorlarımız, Milli Muharip Uçak'ın motorunun Türkiye'de yapılabilmesi için çok önemli bir adım. Ekibimize ciddi özgüven kazandırdı. Artık, Milli Muharip Uçak'ın motorunu Türkiye'de yapabileceğimizi biliyoruz. Art yakıcısız 6 bin ya da 10 bin librelik bu motor hem Kızılelma'da hem TUSAŞ'ın yeni geliştirdiği İHA olan Anka-3'te, gerekirse hızlı milli hücum botlarda çok yönlü kullanılabilecek, milli ekonomiye katkısı olacak güzel bir motor olacak.""    MMU'nun motoru için TEI'nin 200'ü aşkın mühendisi çalışıyor Mahmut Faruk Akşit, Milli Muharip Uçak'ın motoruyla ilgili ihale sürecinin tamamlanmadığını dile getirerek buna rağmen TEI'nin Türkiye'de partnerleriyle bu motoru geliştirmek için çalışmalara başladığını vurguladı. MMU'nun motoru için ekip kurduklarına değinen Akşit, sözlerini şöyle sürdürdü: ""Şu anda tam gaz çalışıyoruz. Milli Muharip Uçak'ın motoruna vakit ayıran, sadece bu motorla ilgilenen mühendislerimizin sayısı geçtiğimiz yıldan bu yana 200'ü aştı. Milli Muharip Uçak'ın tasarım çalışmalarında resmi ihale süreci tamamlanmamış olsa da biz, başladık. TEI-TF6000 ve TEI-TF10000 motorları, Milli Muharip Uçak'ın motoruna giden yolda birer basamak. Ekibimizin bir kısmı TEI-TF6000 sürecini yönetiyor. Parça imalatları devam ediyor. Aksesuarlarının bazılarının tedarikinde sorun yaşadık. Onlar takvimi biraz etkileyecek. Bir aksilik olmazsa yaz sonu, sonbahar gibi motorumuzu çalıştırmayı hedefliyoruz. Bu motoru çalıştıracağız ki burada yaptığımız tasarımın ne kadar iyi çalıştığını göreceğiz. TEI-TF6000 motorunu bir nevi teknoloji kazanım motoru olarak kurguladık."""
433,Yerli ve milli jet uçağı HÜRJET pist başında,"2 Şubat'ta motoru çalıştırılan Türkiye'nin jet eğitim ve hafif taarruz uçağı HÜRJET, bugün piste çıktı.",Savunma,https://www.trthaber.com/haber/savunma/yerli-ve-milli-jet-ucagi-hurjet-pist-basinda-754131.html,"Ağustos 2017'de Jet Eğitim Uçağı Geliştirme Projesi olarak başlayan HÜRJET, bugün piste çıktı.  ""Gökyüzüne kavuşmak için gün sayıyor"" Savunma Sanayii Başkanı İsmail Demir, Milli Muharip Uçak'tan sonra HÜRJET'in de pistteki yerini aldığını açıkladı:  ""Dün Bismillah dedik bugün Maşallah! MMU’dan sonra HÜRJET de piste çıktı.  Yerli ve milli jet uçağımız koşmaya başladı gökyüzüne kavuşmak için gün sayıyor. Emeği geçen herkesi tebrik ediyorum. Bu gurur hepimizin."" 8 bin parçadan oluşuyor Nisan 2018'de kavramsal tasarım aktiviteleri, Temmuz 2019'da ön tasarım faaliyetleri, Şubat 2021'de kritik tasarım faaliyetleri başarıyla sonuçlandırıldı, tasarım döngülerinin sonuçlanmasıyla üretim faaliyetlerine geçildi. Yaklaşık 8 bin parçadan oluşan HÜRJET için parça üretimlerine Ocak 2021'de başlandı. Üretilen parça ve ekipmanlar son montaj hattında uçaktaki yerini aldı. 2 Şubat'ta motoru çalıştırılan HÜRJET, harbe hazırlık geçiş eğitimi, hava devriyesi (silahlı ve silahsız) ve akrobatik gösteri uçağı gibi roller icra edebilecek. 2025'te envantere girmesi bekleniyor HÜRJET'in 2025'te envantere girebilir hale gelmesi amaçlanıyor. Seri üretim döneminde ayda 2 HÜRJET üretim kapasitesine ulaşılması hedefleniyor. HÜRJET için Ocak 2022'de Savunma Sanayii İcra Komitesinde seri üretim kararı alındı. İlk aşamada Hava Kuvvetlerine 16 HÜRJET teslim edilecek. Malezya'daki 18 uçaklık hafif taarruz uçağı ihalesine de HÜRJET ile teklif verildi."
434,"İlter, yeni yeteneklerle ""dron avına"" başlıyor","Türk Silahlı Kuvvetlerinin ayak bastığı her yerde kullanılan, ihracat başarılarıyla dikkati çeken İlter Dron Tespit ve Engelleme Sistemi'nin yeni yetenekler kazandırılan modeli ilk kez envantere girdi.",Savunma,https://www.trthaber.com/haber/savunma/ilter-yeni-yeteneklerle-dron-avina-basliyor-754094.html,"Son yıllarda artan dron tehditlerine karşı tedbirler geliştiren Boğaziçi Savunma Teknolojileri, ""İlter"" ismi verilen ürünle otonom, akıllı, pasif çalışan ve insan sağlığına zarar vermeyen çözümler ortaya koyuyor. Güvenlik güçlerince 3 yıldır kullanılan İlter, Türk Silahlı Kuvvetlerinin ayak bastığı her yerde görev yaptı. İlter, aralarında Libya, Azerbaycan, Pakistan, Endonezya ve Irak'ın bulunduğu ülkelere ihraç edildi. Sistem pasif şekilde çalışıyor. Herhangi bir dron tespit ettiğinde ona ait frekansları karıştırarak engelleme yapıyor. İlter, radar entegrasyonuyla otonom ya da uzaktan kontrollü tüm dronları tespit edebiliyor. Spoofing (koordinat yanıltma) özelliği sayesinde de otonom uçan araçların sahte bir sinyalle hedefine ulaşması engelleniyor. Tehditlere geçit vermedi Boğaziçi Savunma Teknolojileri Yönetim Kurulu Başkanı Fatih Aslan, yaptığı açıklamada, İlter'in son 3 yıldır sahada 7 gün 24 saat görev yaptığını ve koruduğu hiçbir yerleşkeye bugüne kadar saldırı yapılamadığını söyledi. Değişen tehditlere karşı koyabilmek için İlter'i sürekli geliştirdiklerini anlatan Aslan, bu çabalar sonunda ortaya çıkan ve yeni yetenekler kazandırılan İlter J250'nin ilk teslimatını yaptıklarını bildirdi. İlter J250 modelinin daha güçlü çıkış gücüne sahip olmakla beraber yenilenen teknolojisiyle kullanıcıya çok daha fazla imkan sunduğunu dile getiren Aslan, yeni modelde standart ISM frekans bantlarının dışında gelen tehditlere de koruma sağladıklarını belirtti. Silahları artıyor, ihracatı sürüyor İlter'in gelişen modellerine radar ve optik entegrasyonunu tamamladıklarını kaydeden Aslan, ""İlter'in karşı tedbirlerine fiziksel imha yöntemlerini de ekliyoruz. Bunların üretimleri tamamlandı ve entegrasyon çalışmalarına başlandı. Tespit ettiğimiz dronları lazer silahı ve 40 milimetre mühimmat kullanarak da etkisiz hale getirebileceğiz."" dedi. Ürün geliştirmenin yanında ihracat faaliyetlerinin de yoğun şekilde sürdüğünü ifade eden Fatih Aslan, ""Son olarak Endonezya ile ihracat sözleşmemiz olmuştu. Sudan bir süredir İlter ile yakından ilgileniyordu. Yürüttüğümüz görüşmeleri tamamladık ve Sudan ile ihracatlarımıza bir yenisini ekledik."" diye konuştu."
435,Savunma sanayiinde işbirliği yapılan ülke sayısı 84'e ulaştı,"Türkiye, savunma sanayiindeki ihracat fırsatları ve tedarikte yaşanan sorunların çözümü için 84 ülkeyle ""savunma sanayii işbirliği anlaşması"" imzaladı.",Savunma,https://www.trthaber.com/haber/savunma/savunma-sanayiinde-isbirligi-yapilan-ulke-sayisi-84e-ulasti-754090.html,"Savunma sanayiinde sektörel yetkinliklerin artırılması ve sürdürülebilirliğin sağlanması amacıyla birçok faaliyet yürütülüyor. Bu amaç, uluslararası işbirliklerini güçlendirerek savunma sanayii ihracatının artırılması ve bu alanda sürdürülebilirliği sağlamak üzere firmaların analiz edilerek gerekli desteklerin verilmesine yönelik hedefleri içeriyor. Cumhurbaşkanlığı Savunma Sanayii Başkanlığı, söz konusu hedeflere uygun olarak firmalarla Uluslararası İşbirliği Stratejik Planı kapsamında değerlendirme toplantıları gerçekleştiriyor. Sektörün ihracatını artırma çabalarında ise uluslararası fuarlar önemli bir yer tutuyor. Türk savunma sanayii, geçen yıl, çok sayıda firmayla ADAS/Filipinler, DİMDEX/Katar, DSA/Malezya, FIDAE/Şili, AAD/Güney Afrika, MSPO/Polonya ADEX/Azerbaycan, IndoDefence/Endonezya, IDEAS/Pakistan fuarlarına ""milli katılım"" sağladı. Geçen yıl ayrıca Romanya, Letonya, Brezilya, Benin, Senegal, Nijerya, Nijer, Uganda, Tanzanya, Azerbaycan, Endonezya, Rusya, Pakistan ve Portekiz ile ""savunma sanayii işbirliği toplantısı"" gerçekleştirildi. Türkiye, 2022 yılında Brezilya ve Demokratik Kongo Cumhuriyeti'yle de ""savunma sanayii işbirliği anlaşması"" imzaladı. Savunma sanayiinde işbirliği anlaşması yapılan ülke sayısı 84'e ulaşırken, Türkiye, aralarında ABD, Almanya, Azerbaycan, Birleşik Arap Emirlikleri, Bangladeş, İngiltere, Burkina Faso, Cezayir, Cibuti, Çin, Filipinler, Finlandiya, Gabon, Güney Kore, Irak, İsrail, Kamerun, Katar, Kolombiya, Kuveyt, Macaristan, Moğolistan, Mısır, Nijerya, Norveç, Polonya, Ruanda, Rusya, Suriye, Şili, Tunus, Ürdün ve Venezuela'nın bulunduğu ülkelerle savunma sanayii işbirliği anlaşmalarına imza attı. Bu anlaşmalar, tarafların güvenlik kuruluşlarının ihtiyacı olan her türlü savunma sanayii ürünü ve hizmetinin doğrudan tedariki, geliştirilmesi, üretilmesi, üçüncü taraflara satılması, envanterde bulunan sistem ve platformların bakım, idame, modernizasyonları, teknoloji transferi, eğitim, bilgi ve belge alışverişi gibi konuları kapsıyor. Anlaşma yapılan ülkelerle yılda bir ""savunma sanayii işbirliği toplantıları"" gerçekleştiriliyor. Bu toplantılarda belirlenen işbirliği konularında ülkelerin sahip olduğu imkanlar doğrultusunda çözümler üretiliyor. Savunma sanayiinde hayata geçirilen işbirlikleriyle sektördeki ihracatın artırılmasına ve savunma tedarikinde işbirliği yapılan ülkeler nezdinde yaşanan sorunların çözülmesine yönelik adımlar atılıyor."
436,Yerli üretilen radar sistemi afet bölgesinde can kurtardı,"STM tarafından üretilen Duvar Arkası Radar Sistemi, meskun mahal operasyonlarında Mehmetçik'in gücüne güç kattı. Radar sistemi afet bölgesinde arama kurtarma faaliyetlerinde de kullanıldı. Enkaz altındaki 50 kişi bu sistemle tespit edilerek kurtarıldı.",Savunma,https://www.trthaber.com/haber/savunma/yerli-uretilen-radar-sistemi-afet-bolgesinde-can-kurtardi-749923.html,
437,Yerli askeri motorlar uluslararası vitrinde,"Türk savunma sanayisi bünyesinde geliştirilen yerli askeri kara aracı motorları Tuna ve Azra, ilk kez bir uluslararası fuarda tanıtıldı.",Savunma,https://www.trthaber.com/haber/savunma/yerli-askeri-motorlar-uluslararasi-vitrinde-748665.html,"IDEX Uluslararası Savunma Fuarı ve Konferansı ile NAVDEX Deniz Savunma ve Deniz Güvenliği Etkinliği eş zamanlı olarak Birleşik Arap Emirlikleri'nin başkenti Abu Dabi'de düzenlendi. Güç ve aktarma sistemlerinde Türkiye'nin dışa bağımlılığını asgari seviyeye düşürmek amacıyla faaliyet gösteren BMC Power, seri üretimine başladığı ve geliştirmeyi sürdürdüğü motorlar ile bunların bakım ve onarımına yönelik yeni teknolojileri fuarda tanıttı. BMC Power Genel Müdürü Mustafa Kaval, şirket olarak ilk kez bir yurt dışı fuarda yer aldıklarını söyledi. Fuarda 400 beygir Tuna ve 600 beygir Azra motorlarının modellerini sergilediklerini ifade eden Kaval, ""Tuna motorunun seri üretimi başladı ve ilk 20 motor teslim edildi. Sayı 90'a tamamlanacak. Mayıs ayı sonuna kadar tüm teslimatları tamamlamayı öngörüyoruz. 400 beygirlik motorlar BMC üretimi Vuran araçlarında kullanılacak. Kirpi araçları için de tasarım çalışmalarımız sürüyor, yıl sonunda motorları 'Kirpi'lerde görmeyi öngörüyoruz"" dedi. ''Bakım ve onarımının en verimli şekilde yapılmasını sağlamayı öngörüyoruz'' Azra motorunu ise tank taşıyıcı araçlarda kullanmayı planladıklarını ve bu yönde hazırlık yaptıklarını belirten Kaval, ürünleri sahaya çıkmaya başladığı için satış sonrasına yönelik olarak kullanıcı eğitimi, bakım ve onarım eğitimlerinin gündeme geldiğini anlattı. Kaval, tüm bu süreçlerde birtakım yeni teknolojileri kullanarak eğitimlerini daha verimli hale getirmeyi amaçladıklarına işaret ederek, ""Eğitim alan personel motorun başına gidip artırılmış gerçeklik gözlüğünü taktığında motoru tüm parçalarına ayırarak, toplayarak, parçaların tek tek detaylarına inerek bir bakım-onarım personelinin, motorun bakımında gerçekleştirebileceği ne varsa, ne yapması gerekiyorsa bunu artırılmış gerçeklik gözlüğü üzerinden yapmasını amaçlıyoruz. Bu eğitim sayesinde de sahada motorların bakım ve onarımının en verimli şekilde yapılmasını sağlamayı öngörüyoruz"" diye konuştu. Teslimatların başlamasıyla ayrıca bir entegre lojistik ekibi kurdukları bilgisini veren Kaval, bir yandan parça katalogları, kullanıcı kitapları hazırlanırken bir yandan da bakım-onarım personeli için artırılmış gözlüklerinin kullanıldığı bir eğitim konsepti hazırladıklarını belirtti. Kaval, artırılmış gerçeklik teknolojilerine dayalı bakım-onarım eğitim çözümünü ilk aşamada Azra motoru için geliştirdiklerini, buna önce Tuna, sonrasında Utku ve Batu motor güç gruplarını ekleyeceklerini dile getirdi. İlk seferde doğru onarım Bakım operasyonlarının basılı kaynaklardan öğrenilmesi hem zor hem de yoğun emek isteyen bir süreç gerektiriyor. Genelde bakım operasyonları, temel eğitimi aldıktan sonra sahada yetişmiş deneyimli bir ustanın yanında deneyim kazanma yöntemiyle öğrenilmeye çalışılıyor. Bu süreç, hem yetişecek kişinin hem de deneyimli personelin operasyonel verimliliğini düşürüyor, iş kazalarına veya operasyonların uzamasına sebep oluyor. Türkiye'de yetişmiş ara eleman konusunda yaşanan sıkıntılar göz önüne alındığında, teknik personelin gerçekçi bir sanal ortamda eğitim alması ihtiyacı daha da artıyor. BİTES tarafından geliştirilen Artırılmış Gerçeklik Tabanlı Bakım Destek Sistemi, bakım elemanlarının kabiliyet ve farkındalığını en yüksek seviyede tutarak onarımın ilk seferde ve doğru şekilde yapılmasına katkı sağlıyor. Şirketin yakın zamanda farklı örneklerle güvenlik güçlerinin kullanımına sunduğu bu sistem sayesinde arızaların tespiti ve giderilmesinde teknik ve operasyonel zorluklar artırılmış gerçeklikle aşılıyor. Artırılmış gerçeklik teknolojisiyle gerçeğe en yakın şekilde çok sayıda eğitim gerçekleştirebilen bakım personeli, artırılmış gerçeklik gözlüğüyle bakım yapacağı platforma odaklanarak yönlendirmeler alacak. Bu yönlendirmeler holografik olarak oluşturulmuş içeriklerden (yazılı metinler, çizimler, 3B parça modelleri ve benzeri) oluşacak. Bu sayede gerçekleştirilecek bakım/montaj senaryosu ile ilgili talimatları görevli personel yalnızca izleyerek gerçek zamanlı olarak adım adım uygulayabilecek, farklı açılardan donanım ve parçalarını 3 boyutlu olarak görüntüleyebilecek. Motorlar her zaman yüksek performansla hazır olacak Yönlendirmeler, güvenlik adımları ve hatırlatıcılar da dahil gerekli tüm işlemlerin doğru sırasıyla yapılmasını kapsayacak. Artırılmış gerçeklik, bakım-onarım faaliyetlerinin daha optimize, hatasız, maliyet etkin ve hızlı yapılmasını sağlamanın yanında, bakım personelinin iş performansını da artıracak. Artırılmış Gerçeklik Tabanlı Sanal Bakım Sistemi ile BMC Power tarafından geliştirilen motorların her zaman yüksek performansla göreve hazır tutulması sağlanacak."
438,Bayraktar Akıncı TİHA ilk defa yurt dışındaki bir savunma fuarında sergilendi,"Baykar tarafından geliştirilen Bayraktar Akıncı Taarruzi İnsansız Hava Aracı (TİHA), uluslararası bir savunma sanayisi etkinliğinde ilk kez sergilendi.",Savunma,https://www.trthaber.com/haber/savunma/bayraktar-akinci-tiha-ilk-defa-yurt-disindaki-bir-savunma-fuarinda-sergilendi-748373.html,"IDEX Uluslararası Savunma Fuarı ve Konferansı ile NAVDEX Deniz Savunma ve Deniz Güvenliği Etkinliği eş zamanlı olarak Birleşik Arap Emirlikleri'nin (BAE) başkenti Abu Dabi'de düzenlendi. Türk savunma sanayisi, son yılların en yüksek katılımıyla etkinlikte yerini aldı. Türkiye'den 50'den fazla savunma sanayisi firması, insansız kara ve hava araçları, zırhlı araç platformları, silah sistemleri, elektronik sistemler, mühimmat, simülatörler ve lojistik destek ürünleri gibi bir dizi çözümü katılımcılara tanıttı. İnsansız hava araçları üreticisi Baykar da NAVDEX Deniz Savunma ve Deniz Güvenliği Etkinliği kapsamında stant açıp, ziyaretçilerini ağırladı. Baykar heyetine başkanlık eden Genel Müdür Haluk Bayraktar, etkinlik kapsamında birçok ülkeden heyetlerle görüşmeler gerçekleştirdi. Baykar, etkinlikte Bayraktar Akıncı TİHA'yı sergiledi. Kargo uçağıyla BAE'ye taşınan Akıncı, üzerindeki yerli mühimmatlarıyla tanıtıldı. Bayraktar Akıncı TİHA, böylece ilk kez yurt dışındaki bir savunma sanayisi etkinliğinde vitrine çıkmış oldu. Bayraktar Akıncı TİHA daha önce 3 ülkeyi geçip, yaklaşık 2 bin kilometre kat ederek Azerbaycan'a ulaşmış ve TEKNOFEST Azerbaycan'da sergilenmişti. BAE'deki Türk savunma sanayisi ürünlerinin sayısı artacak BAE, Türk savunma sanayisi ürünleri Bayraktar Akıncı TİHA, Bayraktar TB2, Atak helikopteri, akıllı mühimmat ve roketler, deniz platformları ile zırhlı kara araçlarıyla ilgileniyor. Yakın zamanda hayata geçirilmesi planlanan projelerle BAE güvenlik güçleri kullanımındaki Türk savunma sanayisi ürünlerinin sayısının artması bekleniyor. Türk Silahlı Kuvvetleri envanterine girdiği 29 Ağustos 2021'den beri operasyonel olarak görev yapan Bayraktar Akıncı TİHA, bugüne kadar askeri görevler icra edip doğal afetlerde yürütülen çalışmaların koordinasyonuna katkı sağladı. Baykar, en çok ülkeyle ihracat sözleşmesi imzalanan insansız hava aracı olan Bayraktar TB2'nin yanında, Bayraktar Akıncı TİHA için 5 ülkeyle anlaşma yaptı. İhracat sözleşmeleri kapsamında ilk teslimatını bu yıl gerçekleştirecek şirket, satışlarına yenilerini eklemek için de bir dizi görüşme yürütüyor. Baykar, artan yurt dışı satışlarıyla son 2 yıldır Türk savunma sanayisinin en fazla ihracat yapan şirketi konumuna ulaştı."
439,Kapgan ilk kez yurt dışında vitrine çıkıyor,"Türk savunma sanayii bünyesinde geliştirilen insansız kara aracı Kapgan, ilk kez yurt dışında tanıtılacak.",Savunma,https://www.trthaber.com/haber/savunma/kapgan-ilk-kez-yurt-disinda-vitrine-cikiyor-747407.html,"IDEX Uluslararası Savunma Fuarı ve Konferansı, 20-24 Şubat tarihleri arasında Birleşik Arap Emirlikleri'nin başkenti Abu Dabi'de dünyanın dört bir yanından ülkelerin savunma sanayisi ve üst düzey resmi delegasyonlarının katılımıyla gerçekleştirilecek. HAVELSAN'ın bir süredir üzerinde çalıştığı insansız hava ve kara araçlarından oluşan ""dijital birlik"" konsepti de fuarda sergilenecek. Bu kapsamda orta sınıf-2 insansız kara aracı olarak konumlandırılan Kapgan, orta sınıf-1 insansız kara aracı Barkan ve bulut altı insansız hava aracı Baha'nın yetenekleri ziyaretçilere anlatılacak. Kara ve hava hedeflerine karşı zırh delici özelliği IDEX Fuarı'yla Kapgan, ilk kez yurt dışında tanıtılacak. Kapgan, fuarda Canik ve Unirobotics ile işbirliği halinde entegrasyon çalışmaları yapılan 30x113 milimetre topla sergilenecek. Kara ve hava hedeflerine karşı zırh delici özelliği olan bu silah sistemi, 2000 metre etkin menzile caydırıcılık sağlayacak. Farklı tip ve kalibrelerdeki silah sistemleri de Kapgan'a entegre edilebilecek. Kapgan, yüksek manevra kabiliyeti sağlayan tekerlekli yapısı ile her türlü hava ve arazi koşullarında, değişik görüş şartlarında üstün harekat kabiliyetine sahip olacak. Taktik sahada kullanılacak diğer faydalı yükler dışında, gerekli görüldüğü durumlarda, platform üzerinde yük taşınacak arayüzler bulunabilecek. Kapgan, HAVELSAN Otonomi Paketi sayesinde otonom devriye, GPS bağımsız görev, dinamik güzergah planlama, link kaybında eve dönüş ve sürülebilir yol analizi yapabilme kabiliyetiyle elektronik harbe karşı yüksek seviye dayanım sağlayacak.    Dijital muharebe alanının ihtiyaçlarını karşılayacak Kapgan, 5 kilometre taktik veri linki, GSM ve uydu haberleşme altyapısı, 4 metre yükseltilebilir çevre gözetleme mastı ve yüksek teknoloji sensör sistemleri sayesinde çevreyi algılayarak gündüz/gece görüş ve faaliyet imkanı sunacak. Araca entegre kablolu veya kablosuz dron sayesinde menzil yetersiz durumlarda da röle olarak kullanılabilecek, dron entegre modem üzerinden kesintisiz haberleşme sağlanabilecek, görüş dışında kalan bölgelerde kolaylıkla dron üzerinden gözetlenebilecek. Bu sayede aracın keşif, gözetleme ve operasyon kabiliyeti de artırılmış olacak. Karma/sürü dijital birlik görev icrasına uygun olarak geliştirilen Kapgan, asimetrik tehditlere karşı etkin çözüm, otomatik hedef takibi, yüksek hareket kabiliyeti sayesinde meskun mahal operasyonları, keşif, gözetleme, devriye ve taktik intikallerinde ihtiyaç duyulan desteği, temel görevleri ve en önemlisi dijital muharebe alanlarının gereksinimlerini karşılayacak. 600 kilogram faydalı yük kapasitesi Robotik kol entegrasyonuyla ergonomik ve modüler yer komuta kontrol istasyonları da Kapgan'ın kolluk kuvvetlerinin yüksek vuruş yeteneğini artırmasını sağlayacak. Kapgan, yerli ve özgün yazılımları, modüler mimarisi sayesinde farklı ihtiyaçlara yönelik farklı boyutlarda ve farklı tiplerde çeşitli görevleri yerine getirebilecek operasyonel konfigürasyon imkanına da sahip olacak. Ağır sınıf insansız kara aracı, 1400 kilogram ağırlığa, 600 kilogram faydalı yük kapasitesine sahip bulunuyor. Kapgan, saatte 25 kilometre hıza ulaşıyor, 6 saat operasyon gerçekleştirebiliyor. Deprem bölgesinde görev yaptılar Kahramanmaraş merkezli depremlerden etkilenen bölgelerde arama-kurtarma ekiplerine destek olmak üzere kullanılan Baha ve Barkan da fuarda sergilenecek. İnsansız hava aracı Baha, özellikle köylerde ve dağlık bölgelerde keşif-gözetleme görevleri yaparak, aldığı görüntüleri bölgedeki koordinasyon merkeziyle paylaştı. Olumsuz hava koşulları nedeniyle İHA'larla görüntü almanın zorlaştığı anlarda bulut altı uçuş yapma özelliğiyle görüntü ihtiyacını karşılayan Baha, ulaşımın mümkün olmadığı yerleşim yerlerine ilişkin ilk bilgilerin alınmasını sağladı. Dikey iniş-kalkış kabiliyeti olduğu için bir piste ihtiyaç duymayan Baha, farklı saha ve arazi koşullarında başarıyla görev yapabiliyor. Yer destek merkezine 50 kilometre uzaklığa kadar uçuş gerçekleştirebilen Baha, sızdırmaz gövde yapısıyla çiseli havalarda da kullanılabiliyor, gelişmiş elektro-optik donanımlarla uzak mesafelerden yüksek kaliteli görüntü alıp aktarıyor. HAVELSAN tarafından geliştirilen insansız kara aracı Barkan da yük taşıma sepetiyle deprem bölgesine sevk edilmişti. Barkan, yakın zamanda Kapgan ile başarılı atış testleri yapılan 12,7 milimetre silah sistemiyle fuarda yer alacak.    Kullanıcılarla birlikte geliştiriliyorlar HAVELSAN Robotik ve Otonom Sistemler Proje Müdürü Veysel Ataoğlu, insansız hava ve kara araçlarını yurt içinde ve dışındaki fuarlarda sergileyip kullanıcılara tanıtırken, başta deprem bölgesi olmak üzere yurt içinde farklı bölgelerde kullanıcılarla faaliyetler yürüttüklerini söyledi. Ataoğlu, bu faaliyetlerde keşif, gözetleme, nesne tespiti, link kaybında eve dönüş, lider takibi, otonom devriye, araç takip, GPS bağımsız görev icra etme gibi HAVELSAN otonom kabiliyetlerinin sahada kullanımına yönelik uygulamalar gerçekleştirdiklerini dile getirdi."
440,"ASELSAN'dan 976,5 milyon lira ve 97 milyon dolarlık sözleşme","ASELSAN ile Savunma Sanayii Başkanlığı arasında, radar tedarikine ilişkin 976,5 milyon lira ve 97 milyon dolarlık ilave sözleşme imzalandı.",Savunma,https://www.trthaber.com/haber/savunma/aselsandan-9765-milyon-lira-ve-97-milyon-dolarlik-sozlesme-747039.html,"ASELSAN'ın Kamuyu Aydınlatma Platformu'nda (KAP) yer alan açıklamasına göre, Savunma Sanayii Başkanlığı ile radar tedarik siparişine yönelik mevcut projeye ilişkin sözleşme değişikliği yapıldı. Değişik ile ASELSAN'a toplam 976,5 milyon lira ve 97 milyon dolarlık ilave ""radar tedarik"" siparişi verildi. Teslimatların 2025-2030 döneminde gerçekleştirileceği belirtilirken, yeni iş ilişkisinin ortaklık faaliyetlerine etkisine ilişkin ""şirketin cirosunu olumlu etkileyecektir"" değerlendirmesi yapıldı."
441,Askeri araçlara güç verecek ilk yerli seri üretim motorunun adı belli oldu,"Türk mühendisleri tarafından tasarlanarak geliştirilen ve Türk Silahlı Kuvvetleri envanterine girecek ilk seri üretim yerli ve milli motora ""Tuna"" ismi verildi.",Savunma,https://www.trthaber.com/haber/savunma/askeri-araclara-guc-verecek-ilk-yerli-seri-uretim-motorunun-adi-belli-oldu-742928.html,"Tuna motorunun ilk sevkiyatı için BMC Power'ın Arifiye tesislerinde gerçekleştirilen törene, Cumhurbaşkanlığı Savunma Sanayii Başkanlığı yöneticileri, projede görev alan alt yüklenicilerin temsilcileri ve BMC Power çalışanları katıldı. Cumhurbaşkanlığı Savunma Sanayii Başkan Yardımcısı Celal Sami Tüfekci, törende yaptığı konuşmada, motorun seri olarak teslim edilmesinin, Türk savunma sanayiinin nasıl bir takım olabildiğinin Türkiye ve dünyaya gösterilmesi açısından önemli olduğunu söyledi. Yüksek teknolojili ve katma değerli üretimde ""yapamayız"" zihniyetinin çok geride kaldığını dile getiren Tüfekci, ""Bu teslimatla kendi tasarım ve üretim kabiliyetimizle neler yapabileceğimizi de göstermiş oluyoruz."" dedi. Tüfekci, bu motorların güçlendireceği platformlardan başlayarak Batu, Utku ve Azra gibi motor projeleriyle, Altay tankı başta olmak üzere, yerli ve milli platformların güçlendirileceğini belirtti. ""Bir askeri platformun motorunu yerli üretebilmek çok büyük bir onur"" BMC İcra Kurulu Üyesi ve Üst Yöneticisi Murat Yalçıntaş, BMC'nin 1964'ten başlayan hikayesinde bugün yeni bir zirveye ulaşıldığını vurguladı. ""Tasarım ve parçaları başkasına ait motorlar üretirken, tasarımı ve aşağı yukarı tüm kritik parçaları bize ait bir motoru tasarlayıp üretimini yapar noktaya geldik."" diyen Yalçıntaş, ""Bir insanda kalp neyse araçta da motor ve güç grubu o. Bir askeri platformun motorunu yerli üretebilmek çok büyük bir onur. Bu, motorların kullanımı hakkında, bunların takıldığı platformlar hakkında kimse bir şey dayatamayacak demek."" ifadelerini kullandı. BMC Power'ın geleceğe yön veren bir şirket haline dönüştüğünü dile getiren Yalçıntaş, kısa süre sonra Fırtına obüsüne yerli motorlar takılacağını, yakında Altay tanklarının seri üretim teslimatlarına başlayacaklarını bildirdi. Yalçıntaş, bugüne kadar Taktik Tekerlekli Zırhlı Araç Motoru (TTZA) olarak bilinen projeye yeni isim verilmesine ilişkin olarak da ""Kardeşlerinin ismi vardı. Ailenin en küçüğü buydu, belki o yüzden bir ismi yoktu. Ailemizin en küçük üyesine bugünden itibaren bir isim koymuş oluyoruz. Kendini ispat ediyor, bir platforma güç veriyor dolayısıyla bir isim hak ediyor. O nedenle bir isim vereceğiz."" değerlendirmesinde bulundu. ""Dosta düşmana mesaj"" 2023 yılı BMC'nin yılı olacağını belirten Yalçıntaş, ""Bin bir özenle attığımız tohumların yeşerdiğini, fidana dönüştüğünü görüyoruz. 2023'te birçok fidanımız olacak, ilerde köklü ağaçlara dönüşecek."" şeklinde konuştu. Yerli motorların Arifiye'den, Sakarya'dan teslim edilmesinin çok önemli ve sembolik olduğunu dile getiren Yalçıntaş, şunları kaydetti: ""Arifiye fabrikası Türkiye'nin göz bebeğidir. Çok farklı, önemli yeri vardır. Bu motorlar milli motorlardır ve çok büyük ölçüde yerli motorlardır. Bu anlamda ekonomik bağımsızlığın sembolü olan motorlardır. Arzu ettiğimiz şekilde, hiçbir başka devletin herhangi bir kısıtlamasına tabi olmadan kullanabileceğimiz motorlardır. Bu, ekonomik bağımsızlıktır. Sakarya, Türkiye'nin bağımsızlığında çok önemli bir rol oynamaktadır, bağımsızlığımızın dönüm noktasıdır. Milli bağımsızlığımızın dönüm noktası olan Sakarya, savunmadaki ekonomik bağımsızlığımın bir göstergesi olmaktadır. Bu, dosta da düşmana da bir mesajdır."" ""Yerli motor yolculuğu devam edecek"" BMC Power Genel Müdürü Mustafa Kaval da güç ve aktarma sistemleri konusunda dışa bağımlılığı asgari seviyeye çekmek üzere faaliyet gösterdiklerini söyledi. Şirket olarak 400'den 1500 beygire kadar güç grubu projeleri yürüttüklerini ifade eden Kaval, Tuna motoru için 2018 yılı kasım ayında geliştirme çalışmalarına başlandığını, Erzurum ve Antalya gibi farklı iklim ve coğrafi koşullarda yol testleri yapıldığını anlattı. Proje kapsamında ilk 20 motorun sevkiyata hazır hale getirildiği bilgisini veren Kaval, şöyle konuştu: ""6 yıllık genç şirketimizin ilk seri üretim motorları Vuran araçlarına entegre edilmek üzere yola çıkacak. Araçlar daha sonra Türk Silahlı Kuvvetleri envanterine girecek. Böylece ilk kez yerli motorlu bir taktik tekerlerli araç Türk Silahlı Kuvvetleri envanterine girmiş olacak. Bugüne kadar tasarım ve test faaliyetleri ağırlıklı yürütülen çalışmalarımızda seri üretim yolculuğumuz başladı. Azra, Utku ve Batu motorları ile diğer projelerle de bu yolculuk devam edecek."" İlk aşamada 90 adet teslim edilecek Törenin ardından BMC Tuğra kamyonlarına yüklenen yerli motorlar BMC Vuran çok amaçlı zırhlı araçlara entegre edilmek üzere firmanın İzmir'deki fabrikasına sevk edildi. Motorlardan ilk aşamada 90 adet teslim edilecek."
442,HÜRJET motorunu çalıştırdı,"Türkiye'nin jet eğitim ve hafif taarruz uçağı olacak HÜRJET'in motoru çalıştırıldı. Savunma Sanayii Başkanı İsmail Demir, ""HÜRJET motorunu çalıştırdı. Artık sıra uçuşta."" dedi.",Savunma,https://www.trthaber.com/haber/savunma/hurjet-motorunu-calistirdi-742883.html,"Savuma Sanayi Başkanı İsmail Demir, sosyal medya hesabından yaptığı paylaşımda, ""Cumhurbaşkanımız Sayın Recep Tayyip Erdoğan'ın güçlü liderliğinde, Türk savunma sanayii olarak Cumhuriyetimizin 100. yılında çalışmalarımız tüm hızıyla devam ediyor. Hürjet motorunu çalıştırdı! Artık sıra uçuşta!"" ifadesini kullandı. Cumhurbaşkanımız Sayın @RTErdogan’ın güçlü liderliğinde, Türk savunma sanayii olarak Cumhuriyetimizin 100. yılında çalışmalarımız tüm hızıyla devam ediyor.

HÜRJET motorunu çalıştırdı!????

Artık sıra uçuşta! ????@TUSAS_TR #TürkiyeYüzyılı#GücünYüzyılı pic.twitter.com/WAKKkT6Bqu Hürjet, Ağustos 2017'de Jet Eğitim Uçağı Geliştirme Projesi olarak başlatıldı. Nisan 2018'de kavramsal tasarım aktiviteleri, Temmuz 2019'da ön tasarım faaliyetleri, Şubat 2021'de kritik tasarım faaliyetleri başarıyla sonuçlandırıldı, tasarım döngülerinin sonuçlanmasıyla üretim faaliyetlerine geçildi. Yaklaşık 8 bin parçadan oluşan Hürjet için parça üretimlerine Ocak 2021'de başlandı. Üretilen parça ve ekipmanlar son montaj hattında uçaktaki yerini aldı.   Hedef ayda 2 Hürjet Proje kapsamında ilk aşamada üretilecek 2 prototipe yönelik çalışmalar büyük oranda tamamlandı. Prototiplerden biri dayanım, diğeri uçuş testlerinde kullanılacak. Dayanım testinde kullanılacak prototip hangardan çıktı ve tam boy statik testlerine tabi tutulacak. Uçuş yapacak prototiple ise yakın zamanda yer testlerine başlanacak. Hürjet, motor entegrasyonu ve yer testleriyle 18 Mart 2023'teki ilk uçuşuna hazırlanacak. Sonrasında yürütülecek testler ve geliştirme faaliyetleriyle Hürjet'in 2025'te envantere girebilir hale gelmesi amaçlanıyor. Seri üretim döneminde ayda 2 Hürjet üretim kapasitesine ulaşılması hedefleniyor. Hürjet için Ocak 2022'de Savunma Sanayii İcra Komitesinde seri üretim kararı alındı. İlk aşamada Hava Kuvvetlerine 16 Hürjet teslim edilecek. Malezya'daki 18 uçaklık hafif taarruz uçağı ihalesine de Hürjet ile teklif verildi.    Farklı görevlerin üstesinden gelecek Tek motorlu ve tandem kokpitli Hürjet, üstün performans özellikleri ile modern savaş uçağı eğitiminde kritik bir rol oynamak üzere tasarlandı. Hürjet, harbe hazırlık geçiş eğitimi, hava devriyesi (silahlı ve silahsız) ve akrobatik gösteri uçağı gibi roller icra edebilecek. Yaklaşık 14 metre uzunlukta, 5 metre yükseklikte ve 9,5 metre kanat açıklığında olacak Hürjet, 1,4 mach hıza ulaşabilecek, azami 45 bin feet seviyesinde uçuş gerçekleştirebilecek. Uçakta üçer adet kanat altında ve bir adet gövde altında olmak üzere 7 istasyon bulunabilecek, bunlara farklı faydalı yükler takılabilecek. Hürjet, 3 tona yakın faydalı yük taşıyabilecek."
443,Bayraktar TB-3 üretim hattında: Mühimmatı da farklı olacak,Geçtiğimiz günlerde ilk kez üretim bandında görüntülenen Bayraktar TB-3 için geri sayım sürüyor. TCG Anadolu üzerinden Türkiye’ye çok önemli bir güç kazandıracak TB-3 için Japonya ve Güney Kore de yakın takipte. Deniz ortasından kalkabilecek TB-3 kullanacağı mühimmatla da öne çıkacak.,Savunma,https://www.trthaber.com/haber/savunma/bayraktar-tb-3-uretim-hattinda-muhimmati-da-farkli-olacak-742794.html,"Türkiye’nin insansız hava araçları konusunda dünyanın en iyilerinden olduğu gerçeği otoritelerin de üzerinde hemfikir olduğu bir konu. Özellikle TB-2 ile sahada ciddi etkiler sağlayan Baykar’ın, kanatları katlanabilir olan TB-3 için de hızlı bir çalışma takvimi içinde olduğu sır değil. Kısa mesafeli pistlerden kalkış kabiliyetine sahip olacak Bayraktar TB-3 geçtiğimiz günlerde ilk kez üretim hattında görüntülendi. İçişleri Bakanı Süleyman Soylu’nun tesisi ziyaretinde arka planda görünen TB-3’ün bu yıl içerisinde ilk uçuşunu yapması bekleniyor.   ABD’li firma da benzer bir adım attı Yerli ve milli savunma sanayiinin tek seferde yaptığı en büyük platform olan TCG Anadolu bu yıl göreve çıkacak. Kısa bir piste sahip olan TCG Anadolu’ya F-35B’lerin inemeyeceğinin netleşmesinin ardından Türkiye farklı alternatifler üzerinde çalıştı. Bu süreçte kolları sıvayan firmalardan biri olan Baykar, TCG Anadolu’dan insansız silahlı bir hava aracını kaldırabileceğini duyurdu. Çalışmalar hızla ilerlerken ABD’den de kanatları katlanabilir S/İHA için benzer bir adım geldi. MQ-9B Reaper’ın katlanır kanatlı ve MQ-9B STOL ismini alacak bir varyant üzerinde çalışıldığı duyuruldu. Hatırlanacağı üzere Baykar Teknoloji Lideri Selçuk Bayraktar, “Amerikalı bir firma, 'kısa pistli gemiler için S/İHA’yı ilk biz yapacağız' diye yayında bulundu ancak bakalım kim önce yapacak.” cümlesiyle ABD’li rakibine meydan okumuştu.   TCG Anadolu ile kritik bir güç çarpanı olacak Türkiye, elindeki S/İHA’ları en aktif kullanan ülkelerden biri. Ancak bugüne kadar ağırlıklı olarak karada konuşlu ve normal pistlerden iniş-kalkış yapan S/İHA’lar kullanıldı. Bayraktar TB-3 ile bu durum daha farklı bir hal alacak. TB-3 ile kısa pistlerden kalkış imkanına kavuşacak olan Türkiye, bu yıl ilk görevine çıkacak olan TCG Anadolu üzerine de bu araçları konuşlandıracak. Böylece ilgili hedefe su üzerinden havalanan bir araç ile hamle yapabilme kabiliyetine kavuşulacak. Normal şartlarda örneğin deniz üzerindeki ya da bir adadaki hedef için hava aracının ciddi bir mesafe kat etmesi gerekebiliyordu. Ankara, TB-3 ile bu kısıtlamadan da kurtulmuş olacak. Bu noktada bir başka detaya da dikkat çekmekte fayda var. TCG Anadolu’nun uçuş güvertesi aslında bir bakıma ‘vitrin’ görevi görüyor. Platformun alt kısımlarında oldukça geniş alanlar mevcut ve bu kısımlar asansör aracılığıyla piste bağlanabiliyor. Böylece TCG Anadolu güvertesinde taşıyacağı TB-3’lerin yanı sıra alt kısımlarında da hatırı sayılır miktarda TB-3’e ev sahipliği yapabiliyor.   TB-3 için hangi motor kullanılacak? Bayraktar TB-3 için en çok merak edilen konulardan biri de platformda hangi motorun kullanılacağı. Baykar’ın ürettiği tüm platformlar için en uygun motoru kullanma hassasiyeti biliniyor. Diğer yandan Türk savunma sanayii ürünlerine yönelik gizli ya da örtülü ambargoların varlığı da bir sır değil. TB-3 için ilk etapta TEI imzalı PD serisi motorlardan birinin kullanılması yüksek ihtimal olarak öne çıksa da konuya yakın kaynaklar Baykar’ın kendi imkanlarıyla geliştireceği bir motorun da söz konusu platformda kullanılabileceği görüşünde.   TB-3 üzerinde farklı mühimmat görebiliriz Türk S/İHA’ların bu denli etkili olabilmesinde başka faktörler de oldukça kritik. Elektronik harp desteği ve S/İHA’lardan atılan yerli ve milli mühimmat akla ilk gelenler. Türkiye aradan geçen süre içinde mühimmat konusunda hem ciddi bir çeşitlilik sağladı hem de neredeyse kusursuz bir vuruş kabiliyetine erişti. TB-3 ağırlıklı olarak deniz ortamında kalkış yapacak. Karadaki hava dinamikleriyle denizin ortasındaki şartlar birbirinden çok farklı olabiliyor. Bulutlu havalar, yoğun sis ve korozyon akla gelen ilk dezavantajlar olarak öne çıkıyor. Lazer güdümlü mühimmat bu tür havalarda haliyle pek etkili olamıyor. Bu kapsamda görüntüleyici kızılötesi güdüme sahip ya da radar güdümlü mühimmatın TB-3 ile daha da öne çıkması sürpriz olmaz. SAHA EXPO’da Baykar ile Roketsan’ın imzaladığı anlaşmayı bu gerçeklik üzerinden okumakta fayda var.   Japonya ve Güney Kore’nin radarında Baykar imzalı insansız hava araçlarının dünyanın dört bir yanından ciddi ilgi gördüğü biliniyor. Sadece TB-2 için 28 ülkeyle imzaların atıldığı bilgisi dahi başlı başına önemli bir kriter. TB-3’ün kanatları katlanabilen çok az sayıdaki insansız hava aracından biri olacağı gerçeği, söz konusu platformun ihracat potansiyelini de oldukça yukarı taşıyor. Bu noktada özellikle adalara yakın ülkeler öne çıkıyor. Japonya’nın TB-3 ile ilgilendiği bilinen bir gerçek. Sadece Japonya da değil TCG Anadolu benzeri deniz platformlarına sahip hemen tüm ülkelerin TB-3 ile yollarının kesişme ihtimali bir hayli yüksek. 2023 yılında ilk uçuşunu yapacak olan TB-3’ün dünyanın dört bir yanında bayrak göstermesi Türkiye için diplomasi masasında da önemli bir kilometre taşı olabilir."
444,Ankara-Atina hattında yüksek tansiyon: Ege’de dengeler değişiyor mu?,"Son dönemlerde Türkiye ve Yunanistan’dan yükselen söylemler giderek sertleşiyor. ABD’nin denge politikasının Atina lehine bozulduğu yüksek sesle konuşuluyor. Washington’un bölgedeki yeni ‘büyük ortağının’ Yunanistan olabileceğine değinen uzmanlar, Atina'nın mevcut silahlanma politikasının ekonomik açından sürdürülebilir olmadığı görüşünde.",Savunma,https://www.trthaber.com/haber/savunma/ankara-atina-hattinda-yuksek-tansiyon-egede-dengeler-degisiyor-mu-742201.html,"Türkiye ile Yunanistan arasındaki yüksek tansiyon son dönemlerde karşılıklı demeçlerle daha farklı bir hal alma yolunda ilerliyor… Ankara’nın ‘Uslu durmazlarsa bir gece ansızın’ mesajına Yunanistan tarafı ‘Hava üstünlüğü bizde. Ezer geçeriz.’ yanıtını veriyor. Ankara kendi imkanlarıyla yerli/milli savunma sanayiini geliştirip kritik eşikleri aşarken, Atina ise son yıllarda silahlanma konusunda giderek el yükselten ve oldukça gelişmiş sistemleri envanterine kazandıran bir yol izliyor. Yunanistan silahlanmaya 2020’de 530 milyon Euro harcadı. 2021’de bu rakam bir anda 2.52 milyar Euro'yu geçti. Geçtiğimiz yıl harcanan para ise 3.37 milyar Euro oldu. Savunma Sanayii Analisti Arda Mevlütoğlu ile Türkiye-Yunanistan arasında son yaşananları, NATO ile ABD penceresinden fotoğrafın nasıl göründüğünü ve Ankara’nın muhtemel yol haritasını konuştuk.   NATO üyeliğinden bu yana denge var Dışişleri Bakanı Mevlüt Çavuşoğlu, geçtiğimiz günlerde yaptığı açıklamada “ABD'nin bir denge politikası vardı. Türkiye ve Yunanistan ilişkilerindeki denge bozulmaya başladı.” ifadesini kullanmıştı. Arda Mevlütoğlu’na bu meseleyi soruyoruz… 1952 yılında NATO’ya üye olmalarından sonra her iki ülkenin de silahlı kuvvetlerini neredeyse tamamen ABD askeri yardımlarıyla donattığı yanıtını alıyoruz. “ABD, Türkiye ve Yunanistan’a sağladığı araç-gereç, silah ve maddi yardımda bu iki ülke arasındaki bölgesel rekabeti de gözeterek belli kıstasları takip etti.” diyor Mevlütoğlu. Her iki tarafa da aynı ya da muadil silahların belli sayısal sınırlar dahilinde sağlandığını söylüyor. Bu duruma hava kuvvetleri özelinde bir örnek veriyor ve “Her iki ülke aşağı yukarı aynı zaman dilimlerinde F-104 Starfighter, F-102 Delta Dagger, F-4E Phantom II, F-16 Fighting Falcon sahibi oldu.” bilgisini paylaşıyor.   7’ye 10 oranı bozuldu ABD’nin Türkiye ve Yunanistan’a silah yardımında kamuoyunca “7 / 10 oranı” olarak bilinen bir dengeyi gözettiği sır değil. Bu oranın gündeme gelmesi, dönemin Yunanistan Başbakanı Konstantion Karamanlis’in 1947’den itibaren her iki ülkeye yapılan askeri yardım miktarlarını tespit ve kıyaslaması ile oldu. 1974 Kıbrıs Barış Harekatı’ndan Karamanlis’in bu oranı bir pazarlık unsuru olarak masaya sürdüğünü anımsatıyor Arda Mevlütoğlu. Yoğun diplomatik baskı sonucu 15 Nisan 1976 tarihinde yayınlanan “Geleceğin Amerika Birleşik Devletleri-Yunan Savunma İşbirliğine Yönelik İlkeler” belgesiyle birlikte bunun somutlaştığını anımsatıyor. “Bu duruma Türkiye tepki gösterdi ancak uygulamada 7/10 oranı devam etti.” diyor Mevlütoğlu: “Türkiye’nin 1980’lerin başlarından itibaren savunma sanayiini yeniden kurması ve özellikle 1990’lardan itibaren üretim kapasitesini geliştirmesi sonucunda ABD’den aldığı askeri yardım hızla azaldı. Bunun neticesinde bahse konu denge oranının pratikte uygulanabilirliği kalmadı. Ancak PYD/PKK, Doğu Akdeniz, S-400 ve F-35 ile FETÖ elebaşı gibi sorunlar nedeniyle Türk–Amerikan ilişkileri son yıllarda hızla bozuldu. Bu bozulma sürecinde Yunanistan, bölgesel güvenlik sorunlarının yarattığı fırsat pencerelerini de iyi kullanarak İsrail, Mısır, İtalya, Birleşik Arap Emirlikleri gibi bölgesel aktörler ile ABD-Fransa gibi bölge dışı büyük güçlerle ilişkilerini hızla geliştirdi. Trump yönetiminde Washington-Atina askeri işbirliği güçlendi. Yunanistan, ABD’nin Doğu Akdeniz ve Karadeniz’deki ana partneri haline geldi. Bu durumun hava kuvvetlerine yansıması Yunanistan’ın F-16’larının F-16V seviyesine modernizasyonu, OH-58D silahlı keşif helikopterleri, F-35 tedarikine yönelik olumlu sinyaller, artan müşterek tatbikat ve eğitimler sayılabilir.”   ABD’nin F-35 verdiği ülkeler yeni bir gerçekliği mi işaret ediyor? Türkiye’nin Yunanistan ve aslında arka planda ABD ile yaşadığı gerilimde en önemli meselelerden biri F-35 konusu. Arda Mevlütoğlu bu krizi ‘mızrak başı’ olarak nitelendiriyor. Bilindiği üzere F-35, ABD’nin en yakın müttefikleri ile paylaştığı ileri kabiliyetler ve teknolojik sıçrama sunan bir platform. Biz her ne kadar platform bazında süreci okumaya çalışsak da Mevlütoğlu çok daha farklı ve son derece kritik bir noktaya işaret ediyor: “Bu uçak Avrupa kıtasında en kuzeyde Norveç ve Finlandiya’dan başlayarak Polonya, Almanya, Çekya ve güneyde yakın gelecekte Yunanistan ile Kıbrıs’taki İngiliz Hava Kuvvetleri'nin Ağrotur üssüne dek uzanan bir hat boyunca inşa edilen post-modern Atlantik Duvarı’nın harcı konumunda. Bu noktada Romanya’nın da orta vadede F-35 alımına hazırlık yaptığını eklemekte fayda var. Dolayısıyla Yunanistan için F-35 tedariki yalnızca Türkiye’ye karşı Ege ve Doğu Akdeniz’de hava üstünlüğü ele geçirmek için değil aynı zamanda jeopolitik konumlanması bakımından da son derece önemli bir proje.”    ‘Oldubitti’ mümkün mü? Atina-Ankara arasındaki ‘hava’ dengesine geçmeden önce Mevlütoğlu’na Milli Savunma Bakanı Hulusi Akar’ın sıkça vurguladığı ‘Yunanistan konusunda bir oldubittiye asla izin vermeyiz’ uyarısını soruyoruz. Bazı çevreler Yunanistan’ın doğrudan Türkiye ile uzun süreli sıcak çatışmayı göze alamayacağını ancak uygun bir ortamda ilk ateş eden olup sonrasında ABD, AB ve NATO’nun araya girmesiyle o anki pozisyonunu koruyacağı iddiasını dillendiriyor. Arda Mevlütoğlu kısa ve net bir cevap veriyor: “Bu ortam şartları içinde ve önümüzdeki 5-7 yıllık süreç içinde Yunanistan’ın Batı ile güçlü askeri, siyasi ilişkileri ve modernize ettiği deniz ve hava gücüne güvenerek kısa sürebilecek ancak azami hasarı kaydetmeye çalışacağı, Türkiye’yi uluslararası ortamda saldırgan ya da suçlu gösterebileceği bir senaryoya cüret etmesi riskini yüksek görüyorum.”   Yunanistan ekonomik açıdan mevcut durumu nasıl sürdürecek? Türk kamuoyunda Yunanistan’ın savunma sanayii bütçesi sıkça konu olur. Şimdilerde de durum farklı değil. Bu söylem temel olarak Atina yönetiminin bu denli yüksek paralar harcayıp silahlanmasının yine çok ciddi bir ekonomik krize dönüşeceğini iddia ediyor. Mevlütoğlu, hepimizin yakından bildiği 2011’deki Avrupa Birliği’nin desteğiyle ‘iflasın eşiğinden dönen Yunanistan’ meselesini açıyor. 1996 Kardak Krizi’nden sonra AB’nin sağladığı mali imkanları da kötüye kullanarak Yunanistan’ın çok yoğun ve gösterişli bir silahlanma programı yürüttüğünü anımsatıyor. 2000’lerin başlarına kadar süren bu furyada ABD, Almanya ve Fransa’dan çok sayıda silah, araç/gereç tedarik edildi. “Ancak bu sistemlerin alımları bütçeye büyük yük bindirdi ve zaten kronik olan idame sıkıntıları daha da arttı. Son yıllarda izlenen silahlanma faaliyetlerinde de benzer bir durumu görüyoruz.” diyor Mevlütoğlu. Siyasi konjonktürün yardımıyla ‘ilk alım’ finansman maliyeti düşük olsa da tedarik edilen sistemlerin idame ve lojistik maliyetleri uzun vadede Yunanistan ekonomisine büyük yük bindireceği uyarısında bulunuyor. Atina’nın yeni bir kısır döngüye girdiğini ve dışa bağımlılığını daha da artırmış olduğunu sözlerine ekliyor.   Dümenin ABD yerine İngiltere’ye kırılması mümkün mü? Madalyonun Yunanistan tarafına baktıktan sonra diğer yüzünü çeviriyor ve Türkiye kısmını da Arda Mevlütoğlu ile konuşuyoruz. Hayır, iki ülke arasındaki uçak sayısı üzerinden sığ bir okumayla yapmıyoruz bunu. Temel olarak merak ettiğimiz husus son dönemlerde sıkça duyduğumuz İngiltere meselesi. Kimi zaman jet motoru kimi zaman savaş uçağı ve son olarak fırkateyn meselesinde Ankara-Londra hattının çok sıcak olduğuna şahitlik ediyoruz. ABD’nin kendine partner olarak Türkiye yerine Yunanistan’ı öne çıkardığı sır değil. Arda Mevlütoğlu’na bu gelişmelerden yola çıkarak “Türkiye stratejik ortaklık için dümeni İngiltere’ye kırabilir mi?” diye soruyoruz: “1983 yılında sözleşmesi imzalanan ve 1987 yılında itibaren hizmete girmeye başlayan F-16, Türk-Amerikan askeri ve stratejik işbirliğinin ana eksenini teşkil eden bir uçak. Tam 40 yıl sonra F-16 yine Türk – Amerikan ilişkilerinin merkezinde. İki ülkenin ilişkilerinde bir ‘yeniden tanımlama’ veya ‘yeniden kalibrasyon’ gerektiği açık. Muhtemelen F-16V satışının akıbeti bu yeniden tanımlamanın nasıl olacağını belirleyecek.   Acil ihtiyaç kapsamında İngiltere’den Typhoon savaş jetinin alınması, bu alımın nasıl olacağına bağlı olarak iki ülke arasındaki askeri ve dolayısıyla siyasi ilişkilerin nasıl seyredeceğini belirleyebilir. Söz gelimi bu alım yalnızca ikinci el uçak ile sınırlı olursa yaratacağı etki daha dar kapsamlı olur. Ancak yeni üretim Typhoon’lar, söz gelimi yurt içinde montaj veya milli mühimmat ve sistemlerin entegrasyonu gibi uzun vadeli savunma sanayii işbirliği gerektiren bir program ile alınırsa iş değişir. Bu durum Türkiye–İngiltere ilişkilerinin daha da derinleşmesine vesile olabilir. Şüphesiz böyle bir değişimin maliyeti, süresi ve jeopolitik etkileri kayda değer ölçekte olur.”"
445,Ambargoya maruz kalan helikopter yakalama sistemi yerli imkanlarla geliştirildi,"Yurt dışından temin edilirken ambargoya konu olan Helikopter Yakalama ve Transfer Sistemi, ilk kez yerli imkanlarla geliştirildi. İ sınıfı fırkateynlerin ilk gemisi TCG İstanbul ile envantere girecek ve helikopterlerin güvenli inişini sağlayacak sistem, gemiye entegrasyon aşamasına geldi.",Savunma,https://www.trthaber.com/haber/savunma/ambargoya-maruz-kalan-helikopter-yakalama-sistemi-yerli-imkanlarla-gelistirildi-741982.html,"Kanada'dan tedarik edilirken kısıtlama getirilen Helikopter Yakalama ve Transfer Sistemi için Türk savunma sanayii bünyesinde başarılı bir yerlileştirme çalışması yürütüldü. Cumhurbaşkanlığı Savunma Sanayii Başkanlığı koordinasyonundaki çalışmalar kapsamında, Mayıs 2021'de STM Savunma Teknolojileri Mühendislik ve Ticaret AŞ ile Altınay Savunma arasında ""Helikopter Yakalama ve Transfer Sistemi Yerlileştirme ve Tedariki"" projesinin sözleşmesi imzalandı. Teknik çalışmalar ve tasarım faaliyetleri sonunda Mart 2022'de üretim faaliyetlerine başladı. Eylül ayında sistem ilk kez çalıştırıldı, aralık ayında da fabrika kabulleri gerçekleştirildi. Sistem, gemi ekipman kullanıcılarının, hava aracı pilotlarının, tersane bakım ve onarım ekibinin geri bildirimleri doğrultusunda tasarlandı. Konusunda uzman tedarikçilerle çalışılarak yerli savunma sanayisine katkı sağlandı.    Yerli imkanlarla ilk kez geliştirildi Cumhurbaşkanlığı Savunma Sanayii Başkanı İsmail Demir, yurt dışından temin edilirken ambargoya maruz kalan Helikopter Yakalama ve Transfer Sistemi'nin, yerli imkanlarla ilk kez geliştirildiğini ifade etti. Sistemin, helikopterlerin gemiye güvenle inmesini, sabitlenmesini ve hangara çekilmesini sağlayacağını belirten Demir, ""İlk görevine bu yıl hizmete alınacak milli firkateyn İstanbul ile başlayacak sistem, envantere girecek yeni gemilerde de yerini alacak, milli gemilerdeki yerlilik oranımızı artıracak, savunma sanayisinin ihracat kalemleri arasına katılacak. Emeği geçenleri tebrik ediyorum"" dedi.    Gemideki yerini almaya hazırlanıyor Proje kapsamında Altınay Savunma tarafından oluşturulan 5-15 kişilik teknik heyet ile İstanbul ve Gölcük Tersane Komutanlığı ziyaretleri gerçekleştirildi. Helikopter yakalama sistemi olan MİLGEM, Barbaros ve Gabya sınıfı gemiler ziyaret edildi. Deniz Kuvvetleri Hava Üs Komutanlığı görev alanı içerisinde bulunan hava aracı incelendi. Pilotlar ve teknik personel ile kullanıcı deneyimi ve geri bildirimler alındı. Tüm çalışmalar sonunda tasarım tamamlanarak üretim gerçekleştirildi. İ sınıfı fırkateynlerin ilk gemisi TCG İstanbul ile birlikte envantere girecek sistem, sevkiyat ve gemiye entegrasyon aşamasına geldi. Gemi entegrasyonu sonrasında mart ayında liman kabul testleri ve eylül ayında gemi programına uygun olarak helikopterle beraber deniz kabul testleri icra edilecek.    Milli gemilerin yerlilik oranını artıracak Helikopter Yakalama ve Transfer Sistemi, helikopterlerin gemiye güvenle inmesini, sabitlenmesini ve hangara çekilmesini sağlayacak. Kamera ve helikoptere monte edilmiş lazer sistemi gibi alt bileşenlerden yararlanılan sistemde, görüntü işleme ile helikopterin konumu hesaplanıyor. Hesaplanan bu veriler çabuk yakalama aracı vasıtasıyla helikopterin doğru bir açıda tutulmasını sağlıyor. Helikopter iniş yaparken çabuk yakalama aracı pençesi ani bir hareketle helikopteri yakalıyor. Tüm bu işlemler sırasında iniş alanında personel bulunmasına gerek kalmıyor. Tek personel kontrol noktasından süreci yürütebiliyor. ""Rekor sürede"" göreve hazır hale getirilen sistem, envantere girecek yeni gemilerde de yerini alacak, milli gemilerdeki yerlilik oranını artıracak, savunma sanayisinin ihracat kalemleri arasına katılacak."
446,"Kırıkkale, savunma sanayinde daha da güçlenecek","Savunma sanayi alanında yatırımlarla öne çıkan Kırıkkale'de, ROKETSAN'ın devam eden yatırımının tamamlanmasıyla binlerce kişinin istihdam edilmesi hedefleniyor.",Savunma,https://www.trthaber.com/haber/savunma/kirikkale-savunma-sanayinde-daha-da-guclenecek-741831.html,"Ankara'ya yakınlığı ve 43 ilin geçiş güzergahındaki konumuyla ""kilit kavşak"" olarak nitelendirilen Kırıkkale, Makine ve Kimya Endüstrisi AŞ'nin (MKE) kentteki varlığını güçlendirmesi, Türkiye'nin ilk Silah İhtisas Organize Sanayi Bölgesi'nde (OSB) doluluğun yüzde 77'lere çıkmasıyla savunma sanayi alanındaki önemini artırıyor. Kırıkkale, ROKETSAN'ın 9 bin 500 dönümlük arazide devam eden yatırımıyla ""savunma sanayi kenti"" kimliğini daha da güçlendirecek. Mühendislik çalışmalarına mart ayında başlanması ve tesisin bir kısmının faaliyete geçirilmesi planlanan ROKETSAN, hem ülke için çok faydalı teknolojiler geliştirecek hem de kent ekonomisine ve istihdamına katkı sağlayacak.   ""Kırıkkale savunma sanayi merkezine dönüşüyor"" Kırıkkale Belediye Başkanı Mehmet Saygılı, kentin son dönemlerde oldukça hızlı değişim yaşadığını söyledi. Kırıkkale'nin en önemli varlığının MKE AŞ olduğunu belirten Saygılı, ""Burası silaha adını veren şehir. Son dönemlerde özellikle MKE AŞ'nin yeniden yapılanması, ROKETSAN, Jandarma Genel Komutanlığı ile özel firmaların yapmış olduğu yatırımlar, Kırıkkale'yi ülkenin savunma sanayi merkezi haline dönüştürüyor"" dedi.   Silah İhtisas OSB'ye yoğun talep Saygılı, ROKETSAN'ın Türkiye'nin gözbebeği kuruluş olduğuna dikkati çekerek, Kırıkkale'de büyük bir arazi üzerinde hızlı şekilde çalışmalarının sürdüğünü dile getirdi. Yatırımın Kırıkkale'ye çok büyük katkısının olacağını vurgulayan Saygılı, şöyle devam etti: ""Binlerce istihdam olacak ve hemşerilerimiz burada çalışacaklar. Bunun yanında yan sanayi de gelişecek. Özellikle Silah İhtisas OSB'ye, ROKETSAN ve MKE AŞ'ye yan sanayi alanında üretim yapmak isteyen firmalardan talep geliyor. Yeni bir organize sanayi bölgesi yapmak üzere çalışmamız var. İnşallah Kırıkkale tüm Türkiye gibi gelişmeye devam edecek. Türkiye'de ilk olma özelliği taşıyan Silah İhtisas OSB'ye yoğun talep var. Her geçen gün Kırıkkale'ye yatırım yapmak isteyen yerli ve yabancı sayımız artıyor. Bu anlamda kentimiz oldukça hareketli bir yere doğru gidiyor."" Şehir olarak bunun hazırlıklarını ve mücavir alan genişleme çalışmalarını yaptıklarını anlatan Saygılı, ""Türkiye dünyada bir ilerleme kaydettiği gibi yakın dönemde Kırıkkale'nin de ilerleme kaydettiğini herkes görüyor. Biz de bundan fevkalade memnunuz"" diye konuştu.   Saygılı, Türkiye'nin son 20 yılda Cumhurbaşkanı Recep Tayyip Erdoğan'ın liderliğinde yaptığı büyük atılımlarla savunma sanayinde oldukça iyi konuma geldiğinin altını çizdi. Türkiye'nin İHA ve SİHA'lar konusunda bir numara olduğunu artık dünyanın da bildiğine işaret eden Saygılı, ""Bu anlamda Kırıkkale de önem kazanıyor. Savunma sanayi alanında çalışan pek çok insan var. Özellikle Silah İhtisas OSB'miz, çok hızlı şekilde gelişiyor ve yeni AR-GE çalışmaları yapılıyor. İnşallah hep birlikte çok daha iyi noktalara gideceğiz"" ifadesini kullandı. Saygılı, Jandarma Genel Komutanlığının çok önemli iki biriminin de Kırıkkale'de konuşlanacağını, yaklaşık 15 bin dönümlük arazide inşaat çalışmalarının sürdüğünü sözlerine ekledi."
447,Türk savunma sanayii güçleniyor: Kapgan ilk kez ateş etti,"Türk savunma sanayii bünyesinde alanında önde gelen firmaların işbirliğiyle geliştirilen insansız kara aracı Kapgan, sergilenmesinden kısa süre sonra araziye çıkıp ilk kez atış testi gerçekleştirdi.",Savunma,https://www.trthaber.com/haber/savunma/turk-savunma-sanayii-gucleniyor-kapgan-ilk-kez-ates-etti-741790.html,"Orta sınıf-2 insansız kara aracı olarak konumlandırılan Kapgan, görüntülenen testler için gövde üzerindeki çalışmaların tamamlanmasının arından Samsun Yurt Savunmanın Samsun'daki atış poligonuna nakledildi. Projede görev alan ekiplerin çalışmasıyla Unirobotics'in silah kulesi ve Samsun Yurt Savunmanın Canik M2 QCB 12,7 milimetre ağır makineli tüfeği Kapgan'a entegre edildi ve gece atışları gerçekleştirildi. Ertesi günün erken saatlerinde de gündüz atışları yapıldı. Atış testlerinin ardından araziye çıkan Kapgan, sürüş performansını ortaya koydu. Bu testle, yakın zamanda Türk Silahlı Kuvvetleri envanterine giren Canik M2 QCB 12,7 milimetre ağır makineli tüfek de ilk kez bir insansız kara aracıyla kullanılmış oldu.   ""Kardeşlerinin yanına gitmek için sabırsızlanıyor"" Cumhurbaşkanlığı Savunma Sanayii Başkanı İsmail Demir, İHA'larda edinilen tecrübe ve dünya çapındaki başarıyı diğer insansız sistemlerde de edinmekte kararlı olduklarını söyledi. İnsansız kara araçlarında birçok Türk savunma sanayii şirketinin gerçekten başarılı çalışmalara imza attıklarına işaret eden Demir, şu değerlendirmelerde bulundu: ""Bazı ürünlerimiz güvenlik güçlerimizin hizmetinde kullanılırken, bazılarına da yeni kabiliyetler kazandırma çalışmaları sürüyor. İnsansız kara araçlarımız bir yandan yeni silahlarını kuşanmaya da devam ediyor. 12,7 milimetre ağır makineli tüfekle ilk atış testlerini başarıyla geçen Kapgan İnsansız Kara Aracı'mız da sahada görev yapan kardeşlerinin yanına gitmek için sabırsızlanıyor. Projede emeği geçen bütün firmalarımızı tebrik ediyor, bu alanda daha büyük başarılara imza atacaklarına yürekten inanıyorum.""   ""O bir akıllı robot"" HAVELSAN Robotik ve Otonom Sistemler Proje Müdürü Veysel Ataoğlu da SAHA Expo'da geçen yıl yaptıkları sunumun ardından Kapgan'ın test programına alındığını söyledi. Platform üreticisiyle ilk olarak gövde performans testleri yaptıklarını dile getiren Ataoğlu, belli bir noktaya geldikten sonra araç üzerinde ne tip faydalı yükler kullanılabileceğiyle ilgili çalışmalar gerçekleştirdiklerini anlattı. HAVELSAN olarak farklı tip platformlarla yaptıkları çalışmaları Kapgan'a entegre etme noktasında da belli aşamalara geldiklerini ifade eden Ataoğlu, şöyle konuştu: ""Dijital birlik noktasında çalışmalarımız var. HAVELSAN, Türkiye'de dijital birliğe öncülük eden bir firma ve Kapgan da bu dijital birliğin yeni üyesi. Dijital birlik sürü algoritmaları, bir diğer insansız kara aracımız Barkan, insansız hava aracımız Baha, insansız deniz aracımız Sancar'la birlikte Kapgan'ın oluşturduğu kümelenmeyle yeni muharebe alanında farklı nasıl konseptler oluşturabiliriz, bunun üzerinde çalışıyoruz. HAVELSAN özellikle yazılım noktasında öne çıkıyor. Her zaman dediğimiz gibi biz bir platform üreticisi değiliz. Biz bunun akıl tarafındayız ve Kapgan da bir araç değil bir akıllı robot aslında.""   Farklı tip silahlarla devam edecek Veysel Ataoğlu, gövde performans testleri sürerken belli bir noktadan sonra silah mukavemet, geri tepme, bunların gövdeye etkisini görmek için atış testlerine başladıklarını söyledi. Farklı tip silahları boyut boyut deneyeceklerini ve çalışmalara Unirobotics ile birlikte 12,7 milimetre ağır makineli tüfekle başladıklarını belirten Ataoğlu, ""Bu silahlar da yaklaşık 2 ay önce Türk Silahlı Kuvvetleri envanterine girdi. Bu noktada da aslında bir ilk olmuş oldu. Envantere giren silahı ilk defa bir insansız kara aracı üzerinde test ettik. Başarılı sonuçlar aldık bu atışlardan sonra. Gece atışından sonra gündüz atışlarını yaptık. Ayrıca silahlı şekilde sahadaki performansına bakıyoruz"" dedi. Yeni yetenekler kazanacak Aracın 5 kilometre olan haberleşme alanını, üzerinden kalkacak dronla, daha da artırma noktasında çalışma yaptıklarını ifade eden Ataoğlu, otonom kabiliyeti, sürü algoritmaları, farklı tip fırsat sinyalleri, GPS kaybında görsel navigasyon gibi konularda da faaliyetlerini sürdürdüklerini dile getirdi. Kapgan projesinin seyrine ilişkin bilgiler veren Ataoğlu, şunları kaydetti: ""Ocak ayına kadar gövde testleri yaptık. Ocaktan sonra silah atış testleri ve aynı anda da farklı tip yazılım kabiliyetleri test sürecine girmiş bulunmaktayız. Hedefimiz bu yılın ilk yarısı itibarıyla aracı kuvvetin kullanabileceği bir konsepte getirip, kuvvetle birlikte aracı test etmek istiyoruz. Bu noktada da belli başlı girişimlerimiz var. Kısa bir süre içerisinde sahada daha aktif bir şekilde görebileceksiniz aracımızı."" Uluslararası alanda da vitrine çıkacak Veysel Ataoğlu, ihracat konusundaki çalışmalarının da SAHA Expo'da başladığını ve sonrasında yaptıkları görüşmeler doğrultusunda aracın farklı ülkelere testlere gönderilebileceğini bildirdi. Aracın yurt dışı tanıtım faaliyetlerine de öncelik verdiklerini anlatan Ataoğlu, şöyle konuştu: ""Önümüzdeki ay içerisinde yurt dışında bir ülkede aracımızı sergilemeyi planlıyoruz. Sadece bu aracı da değil dijital birlik konseptini orada sergileyeceğiz. Bu şekilde bu aracımızla da yurt dışına bir şekilde açılmış olacağız ve faaliyetlerimiz daha hızlı devam edecek."""
448,NATO'nun istihbarat yazılımı Türk savunma sanayii bünyesinde geliştirilecek,"Dünyadaki tüm NATO karargahları ve üsleri, istihbarat akışlarını STM'nin geliştireceği ve modernize edeceği yazılımlar üzerinden yapacak.",Savunma,https://www.trthaber.com/haber/savunma/natonun-istihbarat-yazilimi-turk-savunma-sanayii-bunyesinde-gelistirilecek-741599.html,"Ulusal ve uluslararası arenada yüksek teknolojiye sahip, yenilikçi ve milli sistemler üreten STM Savunma, Türk savunma sanayiinin yazılım alanındaki en önemli ihracat başarılarından birine imza attı. NATO'daki karar vericiler ve komuta kademesi için haberleşme ve bilgi sistemlerinin temini, kurulumu ve idamesinden sorumlu NATO İletişim ve Bilgi Ajansının (NCI Agency), Teşkilat kapsamında istihbaratın yönlendirilmesi, toplanması, işlenmesi ve dağıtılmasına yönelik açtığı iki önemli ihaleyi de STM kazandı. NCI Agency, fiyat ve teknik yeterlilik değerlendirmesi sonucunda, NATO'ya üye ülkeler arasında açılan ve dünyanın önde gelen yazılım firmalarının katıldığı iki projede de STM'yi tercih etti. Gerçekleşen teknik ve idari görüşmelerin ardından, STM ve NCI Agency arasında sözleşme imzalandı.    3,5 yıl sürecek STM proje kapsamında geliştireceği yazılımla, NATO komutanlıkları için istihbaratın yönlendirilmesi, toplanması, işlenmesi ve dağıtılmasını sağlayacak. Dünyadaki tüm NATO karargahları ve üsleri, istihbarat akışlarını STM'nin geliştireceği ve modernize edeceği bu yazılımlar üzerinden yapacak. NATO'nun istihbarat altyapısını modernleştirecek INTEL-FS projelerinin yaklaşık 3,5 yıl sürmesi planlanıyor. Söz konusu projeler toplamda bir Türk firmasının NCI Agency ile imzaladığı en büyük ölçekli sözleşmelerden birisi olarak öne çıkıyor. INTEL-FS geliştirme süreci, uygulanacak teknoloji ve sunacağı çözümlerle bünyesinde ilkleri barındıran bir proje olacak. Projeler, NATO için çevik (agile) yazılım yönetimiyle yazılacak ilk projeler arasında olma özelliği taşıyor. Proje, NATO'nun kendi platformu üzerinde geliştirilecek ve çalıştırılacak. Verilerin entegrasyonunu da içeren proje, mikro servis tabanlı, dağıtık yapıda ve genişleyebilir olacak.    ""Daha büyük başarılara imza atılacak"" Cumhurbaşkanlığı Savunma Sanayii Başkanı İsmail Demir, tam bağımsız savunma sanayisi hedefleri doğrultusunda çıkılan yolda, bugün uluslararası kritik kurum ve kuruluşlara, yazılım alanındaki yetkinlerini de aktarma seviyesine ulaştıklarını söyledi. Türk savunma sanayisi firmalarından STM'nin, dünyanın önde gelen yazılım firmalarının katıldığı INTEL-FS ihalesini kazanarak, NATO'nun istihbarat altyapısı için yazılım geliştireceğini vurgulayan Demir, şunları kaydetti: ""Türkiye'nin NATO'dan yazılım alanında aldığı en büyük ihracat projelerinden biri olan INTEL-FS Projesi'nin hayırlı olmasını diliyor, projede emeği geçen arkadaşlarımı kutluyorum. Bilişim alanında oluşturduğumuz altyapı sonucunda firmalarımızın uluslararası arenada aldığı bu neticeler bizi memnun etmekle birlikte, sektörümüzün bundan sonra da büyük başarılara imza atacağına inanıyorum. Savunma sanayimiz, katma değeri yüksek ürün ve çözümlerle Türkiye'nin ihracat hedeflerine katkı vermeyi sürdürecektir.""    ""Çok kritik yazılımlar"" STM Genel Müdürü Özgür Güleryüz de şirketin Türkiye'de özellikle yazılım, savunma sanayisi alanında NATO ile en uzun süre işbirliği yapan, çözümler sağlayan firmalardan biri olduğunu bildirdi. Daha önce savaş alanının tamamında durumsal farkındalığı önemli ölçüde destekleyecek NATO Integration Core (INT-CORE) Projesi'ni teslim ettiklerini hatırlatan Güleryüz, ayrıca Afganistan'daki farklı ülkelerin komuta kontrol ünitelerine yönelik yazılımları sağladıklarını ve bu faaliyetlerin 10 yıl önceye uzandığını dile getirdi. Güleryüz, şöyle konuştu: ""STM ThinkTech üzerinden özellikle kriz durumlarında NATO'nun karar vermesine yönelik hem yazılımsal hem danışmanlık hizmetleri üretiyoruz. Bunların paket paket ihracatlarını gerçekleştirdik. 2022 yılında 5 ve 6'ncı paketi imzaladık. NATO ile imzalanan en büyük işimiz Teşkilatın istihbarat altyapısını hem arka plan dediğimiz mekanizma oluşturan yazılım çözümünü hem de ön planda kullanıcıların önündeki ekran ve ara yüzleri oluşturan ihaleleri biz kazandık. Bunlar yazılım alanında ülkemizde NATO'dan alınan en büyük işler arasında ve çok önemli projeler. NATO'nun istihbarat veri akışı bundan sonra STM'nin yazılımları üzerinden gerçekleşecek. NATO'nun bütün kullanıcıları dünyadaki tüm birimlerden yapacakları girişleri bu yazılımları kullanarak yapacaklar, o anlamda çok kritik yazılımlar."" Söz konusu yazılımların teknik olarak en ileri teknolojileri içerdiğini vurgulayan Güleryüz, burada oluşacak altyapıların hem ülkenin farklı alanlardaki ihtiyaçlarında kullanılabileceğini hem de NATO'nun gelecekteki yazılımları için bir temel oluşturacağını dile getirdi. Özgür Güleryüz, ""Bu teknolojileri geliştiren, ilk kez kullanıma alacak firma olmak bizim açımızdan son derece kritik."" dedi."
449,Tanklar bir kez daha Avrupa’da: Ukrayna’da dengeler değişecek mi?,"Son yıllarda en çok tartışılan platformlardan biri olan tanklar bir kez daha gündemde… Ukrayna’nın Rusya’ya karşı kullanmak için talep ettiği tanklara onay çıktı. Ordunun hızlı uyum sağlaması halinde ciddi avantajlar elde edebileceğine değinen uzmanlar, Kiev yönetiminin bu araçlarla kritik bölgelerde ilerleme sağlayabileceği görüşünde.",Savunma,https://www.trthaber.com/haber/savunma/tanklar-bir-kez-daha-avrupada-ukraynada-dengeler-degisecek-mi-741133.html,"İkinci Dünya Savaşı bittikten sonra belki de kimse henüz tek bir asır bile geçmeden kıtada sığınakların açılacağını, sirenlerin çalacağını beklemiyordu. Bir yılını doldurmak üzere olan Ukrayna-Rusya savaşı sadece Avrupa’nın değil dünyanın reel politik dengelerini de değiştirdi. Bu değişimin kısa zamanda sona ermeyeceği savaşın henüz ilk haftasında belli oldu. ‘72 saatte Kiev’ beklentisi Rusya için daha ilk günün sonunda yakıtları biten zırhlı araçlar, gıda başta olmak üzere ciddi lojistik sorunlar yaşayan askerler ile giderek terse dönen bir sürece evrildi. Aradan geçen zamanda sahada önemli kırılma noktaları oldu. SİHA’ların sahneye çıkması, Moskova’ya yönelik çok ciddi ambargoların başlaması, Rusya’nın ilerleyemediğini gören ABD başta olmak üzere batılı ülkelerin Ukrayna için son derece kritik ve pahalı silah sistemlerini sağlaması bunlardan bazıları.   Tanklar yeni bir yol ayrımı mı? Son günlerde Ukrayna cephesi oldukça hareketli. Rusya’ya karşı iyi bir direniş sergileyen Kiev yönetiminin Avrupalı müttefiklerinden tank ve zırhlı araç istemesi bir numaralı gündem maddesi. Bazı görüşlere göre, Ukrayna bu araçlara erişip Avrupa’ya ‘Siz beni desteklersiniz savunmada kalmayıp, taarruz bile yapabilirim’ demenin peşinde. Batılı ülkeler ise halen tam olarak ne yapacağını kestiremedikleri Rusya ile doğrudan ters düşmek istemiyor. Ukrayna’nın istediği Leopard-2 tankları meselesinde Almanya’nın tutumu bunun bir örneği. Ancak ABD’nin baskısı, diğer Avrupalı ülkelerin açıklamaları sonrası Berlin yönetimi ikna oldu ve Ukrayna’ya Leopard-2 tanklarının gitmesine yeşil ışık yaktı. Bu kararın yankıları sürerken ABD tarafından da yeni bir açıklama geldi. Washington da Ukrayna’ya ilk etapta 31 Abrams tankı sağlayacağını duyurdu. Tüm bunlar ‘modern savaşlarda yeri kalmadığı’ iddia edilen tanklara bir kez daha gözleri çevirmekle kalmadı, Ukrayna’ya sağlanan bu araçların sahada neleri değiştirebileceği sorusunu da beraberinde getirdi.    Önce Sovyet araçları ardından Batılı platformlar Savunma Sanayii Araştırmacısı Anıl Şahin, süreci yakından takip eden isimlerden biri. Ukrayna’nın sadece tank değil her türlü zırhlı aracı istediğine dikkat çekerek anlatmaya başlıyor. Bu araçların içerisinde; zırhlı personel taşıyıcılar, zırhlı muharebe araçları ve mayın ile pusuya karşı dayanıklı araçlar da dahil olduğunu öğreniyoruz. İlk etapta diğer ülkelerden, Sovyet döneminden kalma araçlar tedarik edildiğini biliyoruz. Şahin, buradaki temel amacı ‘Ukrayna Ordusu'nun kolay bir şekilde bu araçları kullanabilmeleri’ olarak yorumluyor. Sonradan batı standardındaki araçların tedarik edilmeye başlandığını, şu anda Türk yapımı KİRPİ araçların da aktif olarak Ukrayna Ordusu tarafından kullanıldığını anlatıyor Şahin.   Geniş düzlükler bu tür araçları zorunlu kılıyor Ukrayna için tankların neden önemli olduğu meselesine geliyoruz. Geniş düzlüklere sahip yapısı nedeniyle mevzilenecek yer en önemli meselelerden biri. “Haliyle piyade unsurları bu tip zırhlı araçlara büyük ihtiyaç duyuyor.” bilgisini paylaşıyor Şahin ve devam ediyor: “Önemli derecede ateş gücüne sahip tanklar hem zaman zaman piyadeye bir mevzi oluyor hem de ateş gücü sayesinde stratejik bölgelerin ele geçirilmesinde aktif rol oynuyor. Dolayısıyla Ukrayna-Rusya savaşı bir anlamda da 'tankların ve zırhlı araçların' savaşları. Her ne kadar topçu unsurları çok yıkıcı sonuçlara yol açsa da bir bölgenin ele geçirilmesi için piyadelerin oraya ayak basması gerekiyor. Ancak üzerinize onlarca topun, roketin, havanın, füzenin ve fişeğin geldiği bir ortamda piyade unsurlarının ilerleyebilmeleri için bu tür zırhlı araçlar şart. İlerlerken bir yandan da karşı tarafın mukavemetini kırmanız gerekiyor. İşte o zaman da tanklar o görevi üstleniyorlar.”   Gönderilen araçların donanımı da önemli Ukrayna sahasının güdümlü tanksavar (ATGM) konusunda ciddi bir potansiyeli var. İlk merak ettiğimiz konulardan biri gönderilen tankların bu ortamda nasıl bir sınav vereceği. Anıl Şahin bu soruya yanıt vermeden önce mevcut duruma dikkat çekiyor. Tasarımları ve teknolojileri itibariyle Sovyet tanklarının ATGM'lere karşı daha hassas olduklarına işaret ediyor. Batı tanklarının gelmesiyle birlikte Ukrayna Ordusu’nda önemli bir kapasite artışı yaşanacağını ve bunu da sahaya iyi yansımaları olacağını anlatıyor: “İyi organize olunursa Ukrayna, kara harekatında önemli ilerlemeler sağlayabilir. Ancak hem Leopard hem de Abrams tankları için Ukrayna Ordusu personelinin eğitim görmesi gerekiyor. Çünkü bu tanklara aşina değiller. Bu da bir miktar zaman alacak. Ayrıca bu tankların bakım ve onarımlarının gerçekleştirilmesi de çok önemli. Bunun için de muhtemelen Polonya gibi Ukrayna'ya yakın ülkelere yeni tesisler kurulacaklardır. Asıl önemli hususun başka bir nokta olduğuna inanıyorum… Bu tanklar, Ukrayna'ya 'boş' mu yoksa 'dolu' mu gönderilecekler? Doludan kastım yani aktif koruma sistemlerine sahip olacaklar mı? Çünkü Ukrayna-Rusya Savaşı'nda çok ciddi bir tanksavar füze kullanımı mevcut. Eğer Ukrayna'nın alacağı tanklarda aktif koruma sistemleri bulunursa tanksavar füzelere karşı önemli bir savunma yeteneği elde ederler. Hem ABD hem de Almanya bu tür aktif koruma sistemlerine sahip ancak bu sistemler pahalılar. Tanklar Ukrayna'ya ulaştığında bu sorunun yanıtını göreceğiz.”    Türkiye Ukrayna’ya tank gönderebilir mi? Ukrayna’nın taleplerine ABD ve Almanya başta olmak üzere batılı ülkelerin ‘tamam’ demesi gözleri farklı başkentlere de çevirdi. Türkiye bu noktada diğer ülkelerden ayrılan bir görüntü sergiliyor. Her ne kadar başta SİHA’lar olmak üzere bazı sistemleri Ukrayna’ya sağlamış olsa da Türkiye, Moskova-Kiev hattında ilk günden bu yana denge unsuru bir pozisyonda.   Peki, Ankara bu dengeyi sarsmayı göze alıp Ukrayna’ya tank yollar mı? Öncelikle Türkiye’nin elinde de Leopard 2 tankları olduğunu belirterek söze giriyor Şahin ve devam ediyor: “Bizde 300 civarı Leopard ve 170 civarı da M60TM tankı var. Ukrayna’dan talep bir anlamda geldi zaten. Ancak bizim bu talebe karşılık vereceğimizi düşünmüyorum. Çünkü biz de aktif bir şekilde savaşan bir ülkeyiz. Ayrıca bizim de çok ciddi bir tank ihtiyacımız var. Envanterimizden başka bir ülkeye tank vermemizin pek mümkün olduğunu düşünmüyorum. Ama FNSS şirketinin KAPLAN MT Modern Orta Sınıf Tank üretim kabiliyeti var. Hatta Endonezya'ya ihraç edildi bu tanklar. Ukrayna sipariş verirse çok kısa süre içerisinde FNSS'nin bu tankları üretip teslimata hazır hale getirebileceğini değerlendiriyorum.”"
450,Altay tankında ASELSAN imzası,"ASELSAN, sahip olduğu kabiliyetler ve geliştirdiği çözümlerle seri üretim sürecinde Altay tankına güç katacak.",Savunma,https://www.trthaber.com/haber/savunma/altay-tankinda-aselsan-imzasi-741130.html,"Kara Kuvvetleri Komutanlığı'nın ana muharebe tankı ihtiyacının yurt içi geliştirme modeli ile karşılanması amacıyla yürütülen Altay tankı projesinde bu yıl seri üretimin ilk tanklarının ortaya çıkması hedefleniyor. ASELSAN da projedeki sorumluluklarını yerine getirmek için bir dizi çalışma yürütüyor. ASELSAN ile projenin ana yüklenicisi BMC arasında Altay Seri Üretim Projesi Sözleşmesi kapsamında kritik görev donanımlarıyla bu donanımlara ilişkin kullanıcı/bakım eğitimlerine yönelik yaklaşık 841 milyon avroluk sözleşme imzalanmıştı. Sözleşme kapsamındaki teslimatların 2026 yılına kadar tamamlanması öngörülüyor. ASELSAN Yönetim Kurulu Başkanı ve Genel Müdürü Haluk Görgün, Altay tankı projesinde ASELSAN'ın sorumluluklarının belli olduğunu ve sözleşmeyi imzaladıkları andan itibaren bu doğrultuda çalışmaya başladıklarını söyledi. Görgün, Altay tankına yönelik yürüttükleri çalışmalarda gelinen duruma ilişkin şu bilgileri verdi: ""Sistemlerimizin birçoğu hazır, üretimi devam eden sistemlerimiz de var. Bu da geçmişte yine ASELSAN'a duyulan sorumlulukla çeşitli modernizasyon projelerinde farklı kapsamlarda verilen işlerin aslında bütünselliğinin oluşturduğu bir platform. Savunma Sanayii Başkanımız da açıkladı, seri üretimin ilk teslimatları bu yıl içinde çok gecikmeden yapılacak ve biz hazırız. Artık platformlara baktığınızda, platformların kendini göstermesini sağlayan üzerlerindeki hem elektronik hem yazılımsal faydalı yükler. Bunların başarımları, etkin şekilde kullanılması o platformları değerli kılıyor. Hangi platform olursa olsun, bu platformların içindeki hem donanım hem yazılım bileşenlerini yerli ve milli olarak üretiyoruz. Karada, havada, denizde, denizin altında bunları teslim ediyoruz. Altay tankında da sorumluluklarımız çok büyük, sorumluluklarımızı zamanında yerine getirmek üzere planladığımız çalışmaları gerçekleştiriyoruz."" Tanklara aktif koruma Görgün, ASELSAN'ın tanklara yönelik tanksavar roket ve füzelerini platforma zarar vermeden durdurmak üzere geliştirdiği aktif koruma sistemlerine ilişkin soruya karşılık, ""Pulat halihazırda kullanılıyor, Akkor'da da çok güzel gelişmeler var."" dedi. Akkor'da radar teknolojilerinde elde ettikleri birikimi kullandıklarını dile getiren Görgün, ""Onun da seri üretimi devam ediyor. Akkor tipi ürünleri dünyada üretebilen 4'üncü ülke yok. Önemli bir yetenek. Böyle düşünüldüğünde Altay tankıyla teslim edildikten sonra uluslararası ihracat potansiyeli de çok yüksek ürünlerimizden birisi olacak"" diye konuştu. ASELSAN tarafından özgün olarak geliştirilen Akkor, Altay tankı için 360 derecelik tam koruma kalkanı oluşturacak. Akkor, yüksek teknoloji radarıyla üzerine gelen roket veya tanksavar füzesini çok kısa sürede algılama kabiliyetine sahip olacak. Fiziksel imha mühimmatı, üzerinde bulunan sensörler yardımıyla yaklaşan tanksavar tehdidine en yakın olduğu anda patlayarak etkisiz hale getirecek."
451,STM'den Pakistan'a denizaltı modernizasyonu,"Fransız yapımı denizaltılar, Türkiye tarafından Pakistan için modernize ediliyor. STM, denizaltıları milli sistemlerle donatıyor. TRT Haber'e konuşan STM Genel Müdürü Özgür Güleryüz, Pakistan'la yapılan anlaşma kapsamında 3 denizaltıdan 2'ncisinin de teslim edildiğini açıkladı.",Savunma,https://www.trthaber.com/haber/savunma/stmden-pakistana-denizalti-modernizasyonu-740794.html,"Yerli savunma sanayii firması STM, Türkiye'nin ilk denizaltı modernizasyon ihracatına imza attı. STM Genel Müdürü Özgür Güleryüz, Pakistan'a ilki Nisan 2021'de gönderilen denizaltıların ikincisinin de teslim edildiğini TRT Haber'e açıkladı: ""Bir denizaltı modernizasyonu için başlamıştı faaliyetler fakat sonrasında işlerin iyi gitmesi sebebiyle ikinci ve üçüncü denizaltı da eklendi buna. İkinci denizaltımızı da 8 aralık 2022 tarihinde PNS Halid'i Pakistan Donanması’na teslim ettik."" Üçüncü denizaltı 1,5 yıl içinde teslim edilecek Pakistan'ın elindeki Fransız yapımı AGOSTA 90B sınıfı denizaltılar; yerli ve milli olarak en gelişmiş sistemlerle donatıldı. Yapılan çalışmaya ""yarı ömür modernizasyonu"" dendiğini belirten Güleryüz, ""Sonar suit olsun, periskop sistemleri olsun, bilgi dağıtım sistemleri olsun, komuta kontrol, silah elektronik, harp sistemleri yerli firmalarımız tarafından geliştirilen sistemlerle güncellendi"" diye konuştu. Pakistan ordusunun gücüne güç katan proje kapsamında üçüncü denizaltının da modernize edilerek, 1,5 yıl içinde teslim edilmesi bekleniyor. Türk Deniz Kuvvetleri için projeler sürüyor Bu başarılar yeni ihracatların da önünü açıyor. Güleryüz, ""Bu projeyle belki de ilk kez denizaltı üreticisi olmayan bir firma tarafından bu kadar kapsamlı bir modernizasyon faaliyetinin gerçekleştirileceğini göstermiş olduk"" sözlerini kullandı. STM Türk Deniz Kuvvetleri için de denizaltı modernizasyonu ve kritik parça üretimi projeleri yürütüyor. Kamera: Mürsel İlhan"
452,Türkiye 3 milli fırkateyni eş zamanlı üretecek,"Türk savunma sanayii, özel sektör tersanelerinin üretim gücünden yararlanarak 3 milli fırkateyni eş zamanlı üretip, Deniz Kuvvetleri Komutanlığı'nın hizmetine sunacak.",Savunma,https://www.trthaber.com/haber/savunma/turkiye-3-milli-firkateyni-es-zamanli-uretecek-740362.html,"MİLGEM Ada sınıfı korvetlerinin ikinci faz devamı niteliğinde olan MİLGEM İstif (İ) Sınıfı Fırkateyn Projesi'nin ilk gemisi TCG İstanbul'un inşası sürerken 6, 7 ve 8'inci gemiler için çalışmalar başlıyor. Cumhurbaşkanlığı Savunma Sanayii Başkanı İsmail Demir, MİLGEM Projesi'nin seyri ve İ sınıfı fırkateynlerin inşasına ilişkin değerlendirmede bulundu. Demir, 3 İ Sınıfı Fırkateyn Tedariki Projesi'nin Anadolu, Sedef, Sefine, TAİS Ortak Girişimi Ticari İşletmesi ve STM Savunma Teknolojileri Mühendislik ve Ticaret AŞ İş Ortaklığı ile gerçekleştirilmesine karar verildiğini söyledi. ""Askeri gemi tasarım ve inşasında büyük ilerleme kaydedildi"" Proje kapsamında bu iş ortaklığında yer alan Anadolu, Sedef, Sefine tersanelerinin her birinin eş zamanlı bir adet İ sınıfı fırkateyni inşa etmesinin planlandığını belirten Demir, son yıllarda hem yurt içinde hem de yurt dışında gerçekleştirilen askeri gemi projeleri sonucu özel sektör tasarım ofisleri/tersanelerinin, askeri gemi tasarım ve inşasında oldukça ilerleme kaydettiğini bildirdi. Demir, söz konusu işletmelerin proje yönetimi ve kalifiye iş gücü ile birlikte finansal yapılarını da geliştirdiğini, askeri gemi inşa projelerine yönelik proje ve risk yönetimini başarıyla icra edebilecek bilgi ve tecrübeye ulaştığını dile getirdi.   36 ayda 3 gemi teslim edilecek İ sınıfı fırkateynlerin özel sektör tersaneleri tarafından inşa edilmesinin sağlayacağı faydalara dikkati çeken Demir, şu değerlendirmede bulundu: ""Gemilerin inşasının, sürdürülebilir bir askeri gemi inşa sanayisi oluşturabilmek için özel tersanelerin üretici sıfatıyla yer aldığı bir modelle yürütülmesinin uygun olduğu değerlendirildi. Bununla birlikte, bu modelle 3 gemi için teslim süresinde avantaj sağlanacak, askeri gemi inşasında özel sektör tersanelerinde bilgi ve tecrübe birikimi tutulacak ve pekiştirilecek, sektörün yetenek bazlı büyümesi ve sürdürülebilirliği desteklenecek, ihracat potansiyeli yüksek nitelikli bir ürün ortaya konulacak, ölçek ekonomisine katkı sağlanacak. 3 geminin 36 ayda teslimi planlanıyor. İ sınıfı fırkateynlerin ilki TCG İstanbul'da yerlilik oranı yüzde 75 seviyesinde bulunmakta. Bununla birlikte projede 80 civarında, büyük çoğunluğu yerli alt yüklenici görev alıyor. Projede çalışan toplam firma sayısı ise yaklaşık 200."" Gemileri donatacak milli çözümler Demir, daha önce tasarlanan ve inşa edilen gemilerin üzerinde yer alan silah ve sensörlerden birçoğunun yurt dışından tedarik edilirken İstanbul Fırkateyni ile hemen hepsinin milli olarak tasarlanıp üretildiğini anlattı. Yakın hava savunma sistemi Gökdeniz, 3 boyutlu arama radarı Cenk, atış kontrol radarı Akrep, aydınlatma radarı, torpido kovanı, Milli Dikey Atım Sistemi MİDLAS, Hisar-D gibi milli çözümlerin konfigürasyona dahil edildiği bilgisini veren Demir, ""Proje kapsamında yürütülecek çalışmalar ve yeni yerli çözümlerin kullanılmaya başlanmasıyla milli gemilerde yer alan sistem ve alt sistemlerdeki yerlilik oranı daha da artacak"" diye konuştu."
453,DİHA’lar Türk topçusu için de yeni bir dönem başlatacak,Türkiye’nin S/İHA yolculuğunun yeni oyuncularından biri de Dikey İniş Kalkışlı İnsansız Hava Aracı (DİHA) olacak. Ülkemizde pek çok firma bu alanda platform üretiyor. Baykar DİHA’nın da yıl sonunda seri üretime başlaması bekleniyor. Uzmanlara göre DİHA’lar Türkiye’ye farklı alanlarda önemli kazanımlar sağlayabilir.,Savunma,https://www.trthaber.com/haber/savunma/dihalar-turk-topcusu-icin-de-yeni-bir-donem-baslatacak-739079.html,"Dünyada kendi alanında en iyilerinden biri kabul edilen yerli ve milli insansız hava araçları ailesine yeni bir üye daha katılıyor. Bayraktar Dikey İniş Kalkışlı İnsansız Hava Aracı (DİHA) geçtiğimiz günlerde ilk operasyonel uçuşunu başarıyla tamamladı. Söz konusu platformun bu sene ilk uçuşunu gerçekleştirmesi ve yıl tamamlanmadan seri üretime geçmesi bekleniyor. Baykar’ın DİHA olarak adlandırdığı bu sistemin geneline bulut altı insansız hava araçları deniliyor. Bu kategoride yer alan platformların en önemli kabiliyetlerinden biri hiç şüphesiz dikey iniş-kalkış özellikleri. Bu yetenek pist ihtiyacını da ortadan kaldırıyor. Haliyle istenilen bölgede çok hızlı bir şekilde havalanmak gibi oldukça değerli avantaja sahip.   Türkiye bir ekosistem kuruyor Ülkemizde her ne kadar yeni savunma sanayii projeleri genellikle tekil olarak değerlendirilse de son dönemlerde Cumhurbaşkanlığı Savunma Sanayii Başkanı Prof. Dr. İsmail Demir’in de sıkça vurguladığı gibi aslında Türkiye son derece kritik bir ekosistem oluşturuyor. Baykar DİHA’yı da bu ekosistem üzerinden ele almak bu nedenle önemli. Sadece platform üzerinden değerlendirmek yerine gerek topçu birlikleriyle gerek yerli/milli füzelerle gerekse de deniz unsurlarından havalanabilecek bir DİHA üzerinden ilerlemek daha doğru. Hem Baykar’ın ortaya koyduğu projeyi hem de Türkiye’nin bu alandaki diğer unsurlarını Savunma Sanayii Araştırmacısı Kadir Doğan ile konuştuk.    Kullanımı oldukça basit Baykar DİHA da ‘bulut altı insansız hava aracı’ sınıfında yer alıyor. Uçan kanat tasarımına sahip. 150 kilometre haberleşme menzili içerisinde, 9 bin feet operasyonel irtifada görev yapabiliyor. Maksimum irtifası 15 bin feet olarak kabul ediliyor. Kadir Doğan, söz konusu aracın temel görevinin istihbarat, keşif ve gözetleme olduğunun altını çiziyor. Özellikle dikey iniş kalkış kabiliyetinin, bulut altı sınıftaki araçlarda oldukça popüler olduğunu da öğreniyoruz. Bunun sebebini “Çünkü bu gibi sistemler genellikle tek bir er tarafından kullanabilecek yapıda tasarlanıyor. Çok az gereksinimle bu aracı yönetebiliyorsunuz.” diyerek açıklıyor.   Piste ihtiyaç duymaması oldukça değerli Bulut altı platformlarla ilgili en dikkat çekici meselelerden biri dikey iniş kalkış meselesi… Kadir Doğan da bu noktaya işaret ediyor ve “Dikey iniş kalkış yaptığınız zaman piste ihtiyaç duymuyorsunuz, hemen her yerden kalkış ve iniş yapabiliyorsunuz. Kalkış ve iniş esnasında önce elektrik motorları sizi belirli bir irtifaya çıkarıyor. Sonrasında içten yanmalı ana motor ile seyir etmeye başlıyorsunuz. Bu yapılara da dikey iniş kalkışlı İHA deniyor.” bilgisini paylaşıyor. Bu platformlar hem boyut hem de ağırlık açısından oldukça hafif. Bu nedenle TB2, Anka, Akıncı ve Aksungur gibi platformlarda gördüğümüz ASELSAN CATS tarzı görüntüleme sistemlerine sahip değiller. Çünkü o tipteki sistemlerin ağırlığı neredeyse bir bulut altı İHA’nın ağırlığına eşit. Aynı şekilde radar ve diğer elektronik sistemler için de bu geçerli. Peki çözüm olarak nasıl bir yol izleniyor? “Bu nedenle söz konusu platformların kendilerine has kameraları, radarları, antenleri ve elektronik elemanları var.” diyor Doğan. Bu ürünlerin genellikle sivil/askeri sınıftaki ürünlerin bir karışımı veya çift kullanımlı ürünler olarak da nitelendirildiğini söylüyor.    Türkiye’de 15’in üzerinde firma DİHA çalışıyor Hem Baykar DİHA’nın hem de bu sınıftaki diğer araçların piste ihtiyaç duymadığından bahsetmiştik. Türk Deniz Kuvvetleri’nin de söz konusu platformlara bu nedenle ilgisi yüksek. Herhangi bir gemiden havalanacak bulut altı insansız hava araçlarının yakın çevrede keşif, gözetleme ve hatta lazer vasıtasıyla işaretleme yapması çok mümkün. Bu işaretlemenin ardından gerek gemiden gerek hava ya da karada konuşlu bir araçtan hedefe yönelik çok hassas bir atış gerçekleştirme en olası senaryolardan biri olarak öne çıkıyor.   Kadir Doğan, böylesine önemli bir platform için Türkiye’de 15’den fazla firmanın bu tipteki ürünleri geliştirdiğine dikkat çekiyor ve devam ediyor: “Baykar DİHA'nın hem ülkemizde hem de dünyada birçok rakibi mevcut. Dünyada bu tipteki ürünler de çok popüler. Türkiye her ne kadar taktik stratejik ve MALE sınıfı araçlarda dünya liderleri arasında yer alıyor olsa da bulut altı insansız hava araçlarında biraz geç kaldı. Dünyada özellikle Çin, ABD ve İsrail başta olmak üzere, Doğu Avrupa’daki Litvanya, Estonya, Letonya ile İngiltere, Hollanda, Almanya, İsviçre gibi ülkelerin bu alanda uzun yıllardır çalışmaları ve çok başarılı ürünleri var. Bu ürünlerin bir kısmını Ukrayna-Rusya savaşında kullanımına da şahit oluyoruz. Bu kullanım genellikle istihbarat keşif, gözetim ve bununla birlikte elde edilen verilerin karadaki topçu birlikleri ile entegrasyonu oluyor.   Bu durumu şöyle izah edebiliriz… Örneğin bir bulut altı İHA üzerinde yer alan kamera ile gözetleme yaptıktan sonra tespit ettiği hedefin tam konumunu, bir veri bağı üzerinden şifreli şekilde önce yer istasyonuna gönderiyor. Bilgi oradan da yerdeki diğer topçu birliklerine aktarılıyor. Bu sayede hedeflerin imhası kolaylaşırken, bu durum daha hızlı karar vermenizi ve tüm bunları oldukça düşük maliyetle yapabilmenizi sağlıyor. Ülkemiz için de benzer bir yol haritası mümkün. Ancak sadece bulut altı İHA’lar tek başına çözüm değil. Aynı zamanda lazer güdümlü topçu mühimmatı konusunda da elinizin dolu olması lazım. Türkiye, MALE ve taktik sınıftaki araçlarda lider konumda. Bu başarısını diğer alanlara da yaymak istiyorsa atması gereken ilk adımlardan biri bulut altı araçlarda da eldeki ürünleri olgunlaştırıp bir an önce pazarda pay sahibi olmak.”
 "
454,Güvenlik güçleri 'geleceğin teknolojilerini' kullanmaya başlıyor,Türk savunma sanayii bünyesinde geliştirilen yeni nesil teknolojiler bu yıl kullanılmaya başlanıyor.,Savunma,https://www.trthaber.com/haber/savunma/guvenlik-gucleri-gelecegin-teknolojilerini-kullanmaya-basliyor-738859.html,"BİTES Savunma Havacılık ve Uzay Teknolojileri Genel Müdürü Uğur Coşkun, Ekonomi Muhabirleri Derneği tarafından düzenlenen etkinlikte basın mensuplarıyla bir araya geldi. Coşkun, burada yaptığı konuşmada, ASELSAN iştiraki olarak 500 kişiyle savunma sanayiinde yazılım alanında çalışan Türkiye'nin en büyük şirketlerinden biri olduklarını söyledi. Yürüttükleri projeleri global pazar ve geleceğin savunma ihtiyaçlarını dikkate alarak konumlandırdıklarını belirten Coşkun, ordunun gelecek ihtiyaçlarını doğru tahmin edip, doğru alanlara yatırım yapıp, doğru bir ürünleştirme politikasıyla ilerlediklerini dile getirdi. ""Geleceğin savaşlarına geleceğin teknolojilerini geliştiriyoruz"" diyen Coşkun, artırılmış, sanal, karma gerçeklik teknolojilerini savaştaki durumsal farkındalığı artırmaya yönelik kullandıklarını aktardı. Coşkun, farklı ürünlerle güvenlik güçlerine hizmet verdiklerine dikkati çekerek, gelecek dönemde global pazarlar için hazır ürün ve sistemlerle daha fazla ses getirip, sahada olacaklarını söyledi. Yenilikçi ve geleceğin teknolojileri gibi dünyanın önde gelen şirketlerinin yoğun ve büyük ekiplerle çalıştığı konulara pratik, hızlı ve dünyayla eşdeğer çözümler ürettiklerine işaret eden Coşkun, ""Bayraktar Kızılelma'nın insansız hava araçlarında yaptığı oyun değiştiriciliği geleceğin teknolojilerinde yapmayı amaçlıyoruz"" dedi. Sanal komutan yardımcısı Artırılmış, sanal, karma gerçeklik teknolojilerini savaştaki durumsal farkındalığı artırmaya yönelik kullandıklarını vurgulayan Coşkun, şöyle konuştu: ""Durumsal farkındalık, savaş alanında dost ve düşman birliklerin yerini anlamayı ve sürprizle karşılaşmamayı sağlıyor. Savaşı sürpriz yapan kazanır. Bilgiye hızlı ulaştığınız bir ortamda daha hızlı operasyon kabiliyetine ve nokta atışı ilerleme imkanına kavuşuyorsunuz. Simülasyon teknolojisindeki birikimle, savaş alanındaki dost ve düşman birliklerin yer ve konum bilgilerini bilerek, ilerleyen süreçte bir sonraki adımı yapay zeka algoritmalarıyla tahmin edebilir, yönlendirebilir bir komutan yardımcısı oluşturmaya dönük çalışmalar yapıyoruz. Savaş alanındaki 'bilgi otobanında' ortaya çıkan tüm bilgiyi işlemek, bunlardan anlam çıkarmak, komutan ve askerleri yapay zeka algoritmalarıyla destekleyerek doğru karar vermelerini sağlayacak algoritmaları oluşturmak vizyonumuzda. Kapalı network ağında bulut teknolojilerinin kullanılmasıyla ilgili ciddi AR-GE çalışmalarımız var. Günümüzün muharebe ortamında bilginin işlenmiş olarak hazır tutulması, bilgi bombardımanında asker ve komutanların kaybolmaması gerekiyor."" Kullanıcı isteklerini, şartname gereklerini yapmanın ötesinde öncül olarak yeni konuları çalışmayı gündemlerine aldıklarını ifade eden Coşkun, ASELSAN iştiraki olmanın AR-GE çalışmalarını kararlılıkla sürdürme konusunda kendilerini desteklediğini dile getirdi. Coşkun, ""geleceğin güvenlik güçleri"" için giyilebilir teknolojilerle donatılan Askeri Taktik Operasyon Kiti'nin (ATOK) ciddi talep topladığına işaret ederek, ürünün Türk Silahlı Kuvvetleri tarafından kullanımının artmasıyla yurt dışındaki farkındalığın da yükseleceğini anlattı. ATOK'un Özel Kuvvetler Komutanlığı ve Jandarma Özel Harekat birlikleri tarafından sahada test edildiğini, kalifikasyonunun tamamlandığını ve seri üretim aşamasına geldiğini aktaran Coşkun, Emniyet Genel Müdürlüğü Özel Harekat Başkanlığının da ATOK entegreli ilk aracını bu yıl alacağını, yıl içinde 5 araç ve 100 personeli kapsayan bir kapasiteye ulaşılacağını söyledi.   Metaverse ortamında tatbikat Her çeşit zırhlı araç mürettebatının durumsal farkındalığını artıran ""Zırh Ötesi Görüş Sistemi""nin de Türk Silahlı Kuvvetlerinin envanterindeki FIRAT-M60T modernizasyonu ürünü tanklara entegre edilerek 2023 yılında envantere gireceği bilgisini veren Coşkun, artırılmış gerçeklik gözlüğü takan personelin, başını hangi yöne çevirirse zırhı görmeksizin doğrudan aracın çevresini izleyebileceğini ifade etti. Coşkun, yeni nesil oyun motorları kullanılan, gerçek ve sanal dünyayı birleştiren Karma Gerçek Eğitim Sistemi ile Gökbey helikopteri ve mayına karşı korumalı araç Kirpi için çözümler geliştirdiklerini belirterek, bugüne kadar geliştirdikleri yeteneklerle Metaverse'nin savaş alanında kullanımına yönelik de ciddi mesafe aldıklarını kaydetti. Sanal Kum Sandığı, Zırh Ötesi Görüş Sistemi, karma, sanal ve artırılmış gerçeklik çözümleriyle gerçek ve sanal unsurların birlikte Metaverse ortamında tatbikat yapabileceğini aktaran Coşkun, tüm bu teknolojilerle çok fazla unsurun birlikte ve istenilen senaryolarda egzersizler yapmasının mümkün olacağını anlattı. BİTES Genel Müdürü Uğur Coşkun, 2023 yılında bugüne kadarki kazanımlarını yurt dışındaki büyük projelerde değerlendirmek için çaba harcayacaklarını, bu kapsamda 8 ülkeye ziyaretler gerçekleştireceklerini sözlerine ekledi."
455,100 yıllık mesele: İlk Türk uçağından 'Milli Muharip Uçak'a,Bugün 10 Ocak 2023. Bundan 79 yıl önce Nuri Demirağ’ın fabrikasında üretilen Türk yolcu uçağının ilk uçuşu başarıyla gerçekleşti. 1940’lı yıllarda faaliyetleri bıçak gibi kesilen milli havacılık sanayii yıllar süren 'uykusundan' uyandı. Günümüzde yerli ve milli imkanlarla üretilen birbirinden farklı hava araçları gökyüzüyle art arda buluşuyor.,Savunma,https://www.trthaber.com/haber/savunma/100-yillik-mesele-ilk-turk-ucagindan-milli-muharip-ucaka-736881.html,"“3 Mayıs 1934 günü havacılıkla ilgili önemli bir gün daha yaşandı. Kayseri Tayyare Fabrikası’nda tek motorlu 6 avcı tayyarenin yapımı sonuçlandı. Ardından açık arazide deneme uçuşları yapıldı. Yapılan uçuşlar ile tayyare çok beğenildi. Bu tayyarelerden bir tanesi daha uzun bir deneme uçuşu için Kayseri alanından küçük bir törenle havalandı. Tayyare, şehir üzerinde bir tur atıp kanatlarını sallayarak hava alanındakileri selamladıktan sonra Ankara’ya yöneldi. Motor tıkır tıkır çalışıyor ve tayyare her komuta anında yanıt veriyordu. 45 dakikalık bir uçuştan sonra ufukta Ankara göründü. Alçalarak alana yaklaştı. Gelen ilk Türk yapımı avcı tayyaresiydi. Yumuşakça alana indi, pistte ilerledi, kalabalığın beklediği yere yaklaşıp durdu. Tayyarenin gövdesinde kırmızı beyaz bir dikdörtgen, kuyruğunda ay yıldız işareti vardı. Kalabalık tayyareyi ve pilotu alkışlamaya başladı.” Turgut Özakman’ın aktardığı bu satırlar, Kayseri Tayyare Fabrikası’nda üretilen ilk avcı tayyaresinin hikayesinde... Geriye dönüp bakıldığında, Osmanlı'nın son dönemlerinden başlamak üzere hem milli mücadele dönemi hem de Cumhuriyet’in ilk yıllarında buna benzer çok sayıda gurur verici olay var. Bugün ‘acı hatıralar’ olarak adlandırılan bu süreçte maalesef Türkiye’nin ulusal savunma sanayii kurma girişimleri ve havacılık hikayesi hep baltalandı.   İlk adım 1909’da atılıyor Ülkemizde askeri havacılığın kuruluşuyla ilgili ilk resmi yazının yazıldığı tarih haliyle ilk adım olarak kabul ediliyor. 13 Ekim 1909 tarihinde atılan bu imzanın ardından yaşananları belirli dönemlere ayırmak mümkün. Kaynaklara göre; Türk Askeri Havacılığı için 1909-1911 yılları fikri hazırlık süreci olarak görülüyor. 1911-1913 yılları kuruluş, 1913-1919 gelişme, 1919-1923 yeniden doğuş ve 1923-1938 yılları ise yükseliş dönemi olarak kabul ediliyor. 1911’den itibaren yönetimde olan isimlerin savunma sanayiinin gelişmesi ve bilhassa askeri havacılık plan-projelerine yoğunlaşması dikkat çekiyor. Gerek 1. Dünya Savaşı döneminde uçakların ne denli etkili sonuçlar doğurabildiğinin görülmesi, gerek giderek gelişen teknolojiler bakış açısının değişmesinde önemli roller oynuyor.       Girişimlerin hepsi bir şekilde akamete uğradı Anadolu’nun kadim topraklarında havacılık meselesi en üst düzeyde ele alınmış ve dönemine göre oldukça iyi adımlar atılmış olsa da günün sonunda hemen tüm teşebbüslerin bir şekilde akamete uğradığı görülüyor. 1925 yılında Gazi Astsubay Pilot Vecihi Hürkuş’un kendi uçağını imal etmesi ve uçmayı başarması milat olarak kabul ediliyor. Ancak Hürkuş’un yaptığı uçağın sertifikası yok diye 15 gün hapis cezası alması, uçağa bir türlü sertifika verilmemesi, bürokraside karşısına çıkarılan zorluklar henüz filizlenme aşamasındaki bir cevherin üzerinin kapatılmasına benziyor. Vecihi Hürkuş, 1930 yılında Kadıköy’de 3 ay gibi kısa bir sürede ilk Türk sivil uçağı kabul edilen, kendisinin de ikinci uçağı olan VECİHİ XIV‘ü üretti. Bu uçakla ilk uçuşunu 27 Eylül 1930’da Kadıköy Fikirtepe’de gerçekleştirdi. Bu uçakları ilk eğitim ve spor uçağı VECİHİ XV, 160 beygirlik Mercedes uçak motorlu deniz kızağı ‘VECİHİ SK-X’ ve VECİHİ XVI kabin uçağı izledi. İlk uçak fabrikası olan Tomtaş’ın 6 Ekim 1926 tarihinde Alman Junkers firması ile ortak olarak Kayseri’de kurulması akla gelen diğer örneklerden biri. Anlaşmazlıklar ve taahhütlerin yerine gelmemesi nedeniyle 3 Mayıs 1928 tarihinde Alman Junkers’in ayrılması ile fabrikanın faaliyetine son verildi. 1931 yılında bu fabrika Milli Savunma Bakanlığı’na devredilerek yabancı lisanslar altında 1939 yılına kadar uçak üretildi.   Türk havacılık tarihinden Nuri Demirağ geçti Bugün yıldönümünü yaşadığımız çok özel bir uçuşun baş kahramanından söz etmeden olmaz. Nuri Demirağ’dan bahsediyoruz… Takvimler 10 Ocak 1944’ü gösterdiğinde Demirağ’ın ürettiği Türkiye’nin ilk yolcu uçağı test uçuşunu başarıyla tamamladı. Türk havacılık tarihine adını altın harflerle yazdıran Demirağ’ın başına gelenler de aslında ülkemizdeki havacılık geçmişinin bir özeti. Yabancı lisanslar ile uçak üretmenin yanlış olduğuna inanan özel sektör girişimcisi Nuri Demirağ 10 yıllık bir plan çizip öncelikle 1936'da Beşiktaş’ta uçak fabrikasını kurdu. Atatürk Havalimanı’nın olduğu alan olan Elmas Paşa Çiftliği’ni alarak orada uçuş alanı ve Gök Okulu işlerini hayata geçirdi. İlk yolcu uçağını bu fabrikada 1941 yılında imal etti. O dönemin en iyilerinden biri olarak kabul edilen ND-36 ve Nu.D.38 yolcu uçaklarını üretti. İmza attığı uçaklar 32 bin uçuş sortisi gerçekleştirdi, Gök Okulu’nda 290 pilot yetiştirdi.   Nuri Demirağ, havacılık alanındaki çalışmalarına 1939'da Türkiye'nin ilk yerli paraşüt üretimini gerçekleştirerek devam etti. 1941'de tamamen Türk yapımı ilk uçak İstanbul'dan Divriği'ye uçtu. Türk Hava Kurumu’ndan 10 adet uçak ve 65 adet planör siparişi aldı. THK tarafından sipariş edilen 65 planör kısa sürede teslim edildikten sonra Nu.D-36 adlı 24 eğitim uçağı tamamlandı, deneme uçuşları İstanbul'da gerçekleştirildi. THK'nin siparişi olan ve son olarak İstanbul'dan Eskişehir'e uçan uçakların teslimi için Eskişehir'de bir kez daha test uçuşu yapılması talep edildi. Selahattin Reşit Alan, 1938'de Nu.D-36 uçağıyla iniş yaparken, hayvanların hava alanına girmemesi için açılan hendeği göremeyip oraya düştü. Alan'ın vefat ettiği bu kazanın ardından THK siparişini iptal etti.   Yaptığı uçaklar teknik bilirkişi mahkemede lehine karar vermesine rağmen kabul edilmedi. Teminat mektupları feshedilince finansal olarak zor duruma düştü. Bu uçaklara İran ve Irak talip olunca ‘yakarız ama yine de sattırmayız’ denilerek engellendi. Demirağ’ın uçak fabrikasının harp sanayii statüsü Bakanlar Kurulu kararı ile 11 Haziran 1949 yılında kaldırıldı. Danimarka’ya uçak satan, çok sayıda ülkeden sipariş alan Türkiye, bir süre sonra bahsi geçen başarılara imza atan fabrikaların kapısına kilit vurdu, kişisel servetlerini ve tüm hayatlarını bu uğurda harcayan isimlere türlü zorluklar çıkarıldı.   Marshall planı ile işler değişiyor Bahsettiğimiz dönemde kişisel hırslar, yönetimsel engeller, dış baskılar gibi çok sayıda etmeni, olayı saymak mümkün. Ancak Türkiye’nin yerli ve milli savunma sanayii hülyasının en büyük darbeyi yediği dönemlerden biri hiç şüphesiz 1945 yılı ve sonrası. O tarihlerde Amerika’dan iktisadi yardım talebinde bulunulması, 1948 yılında meşhur Marshall Planı ile yardımların başlaması ciddi bir kırılma noktası. Türkiye’yi ‘tarım ülkesi’ olarak kodlayan güçlerin içerideki yansımalarıyla uçak ve motor fabrikalarının ‘traktör fabrikalarına’ dönüştürülmesi de yine bu döneme denk geliyor.   Kıbrıs Harekatı dönüm noktası oldu Türkiye, 1974’teki Kıbrıs Barış Harekatı sırası ve sonrasında bir ülkenin neden kendi milli savunma sanayiine sahip olması gerektiğini çok daha net bir şekilde anladı. 1940’ların ardından çok uzun yıllar bir arpa yolu ilerlenemeyen alanlarda 1974 sonrasında kurulan fabrikalarla bir ivme başladı. O günlerde atılan tohumlar 90’lı yıllarda daha farklı bir noktaya geldi. 2000’li yılların başında itibaren yerli ve milli savunma sanayiine bakış açısı değişti. Bu dönemle birlikte çok daha geniş bütçeler ve siyasi kararlılık farklı alanlarda kritik işlere imza atılmasının önünü açtı.   ND-36’dan Milli Muharip Uçak’a Türkiye, Vecihi Hürkuş’tan Nuri Demirağ’a, Selahattin Alan’dan Emrullah Ali Yıldız’a kadar çok değerli isimlerin projelerinin hiç edildiği dönemden bugün kimi hava platformlarında dünyanın en iyi ürünlerinden biri olma noktası geldi. Bugün gelinen noktada yerli ve milli imkanlarla geliştirilen çok sayıda proje derin uykudan uyanan bir devin ilk adımları olarak kabul ediliyor. Milli Muharip Uçak’tan Bayraktar Kızılelma’ya, ATAK helikopterlerinden Kargu ve Cezeri’ye kadar çok farklı görevler üstlenebilecek onlarca proje Türk havacılık tarihinde yarım kalan hikayenin yeni oyuncuları olarak öne çıkıyor.   Bugün hangi projeler gündemde? 10 Ocak 1944’te Nuri Demirağ’ın fabrikasında üretilen Türk yolcu uçağının ilk uçuş denemesinin üzerinden 79 yıl geçti. Bugün Türkiye söz konusu alanda bambaşka bir seviyeye gelmiş durumda. Günümüzde konuştuğumuz kimi havacılık projelerinden de kısaca bahsedelim… Milli Muharip Uçak: TUSAŞ tarafından geliştirilen ve Türkiye'nin 2020'li yılların sonunda seri üretim aşamasına getirmeyi planladığı beşinci nesil jet muharip uçak projesi. 2023 yılında motor çalıştırıp taksi testlerine başlaması ve yine aynı yıl içinde ilk uçuşunu yapması hedefleniyor. Türk Hava Kuvvetleri envanterinde bulunan eski F-4 ve F-16 uçaklarının yerini alması bekleniyor. Bayraktar Kızılelma: Türkiye’nin insansız savaş uçağı. 9 Eylül 2022 tarihinde ilk motor entegrasyon testi başarıyla yapıldı. Aynı yılın Kasım ayında otomatik taksi ve hızlı koşu testleri gerçekleştirildi. 14 Aralık 2022 tarihinde ilk uçuşunu yaparak Türk havacılık tarihine adını altın harflerle yazdırdı.   Tusaş Anka ve Bayraktar TB-2: Her iki platformda Türkiye’nin insansız hava araçları konusunda geldiği noktanın en önemli kilometre taşlarından biri oldu. Yurt içinde ve sınır ötesindeki çok sayıda operasyonda kritik görevleri başarıyla tamamladılar. Ayrıca Suriye’den Libya’ya, Azerbaycan, Ukrayna’ya ve Afrika ülkelerine kadar çok farklı coğrafyalarda rüştlerini ispat ettiler. Hürjet: Ağustos 2017'de Jet Eğitim Uçağı Geliştirme Projesi olarak başlatıldı. Nisan 2018'de kavramsal tasarım aktiviteleri, Temmuz 2019'da ön tasarım faaliyetleri, Şubat 2021'de kritik tasarım faaliyetleri başarıyla sonuçlandırıldı. 18 Mart 2023’te ilk uçuşunu yapması planlanan Hürjet’in 2025’te envantere girmesi bekleniyor. Hürkuş: Temel eğitim ve hafif kara saldırı uçağı olan iki kişilik, alçak kanatlı, tek motorlu turboprop bir uçak. Adı Birinci Dünya Savaşı ve Türk Kurtuluş Savaşı gazisi, ilk Türk uçak üreticisi Vecihi Hürkuş'tan esinlenerek verildi.   Akıncı: Türkiye’nin yüksek irtifa uzun dayanıklılık (MALE) sınıfı sahip silahlı insansız hava aracı. İlk kez 29 Ağustos 2021 tarihinde Türk Silahlı Kuvvetleri envanterine girdi. Yerli ve milli olarak geliştirilen çok sayıda mühimmatı ateşleme beceresine sahip. Türk Silahlı Kuvvetleri’ne teslimatı aralıklarla devam ediyor. Hali hazırda 4 ayrı ülkeye ihraç edilen platforma dünyanın dört bir yanından yoğun ilgi var. Aksungur: Türk Silahlı Kuvvetleri'nin taktik gözetim ve keşif görevleri için TUSAŞ tarafından tasarlandı ve üretildi. Aksungur iki adet turboşarjlı motora sahip. Bayraktar TB-3: Baykar tarafından üretilen katlanır kanatlı ve kısa mesafede iniş-kalkış özelliğine sahip bir silahlı insansız hava aracı. TCG Anadolu Amfibi Çıkarma gemisi üzerinde konuşlanacak. 2023 yılı içerisinde ilk uçuşunu yapması planlanıyor. ANKA-3: Tusaş‘ın geliştirdiği insansız, jet motorlu, gövde içinde silah sistemleri barındıran, yüksek yük taşıma kapasiteli, düşük radar izi olan, kuyruksuz savaş uçağı projesi. Yaklaşık 7 tonluk azami kalkış ağırlığına sahip olacak. Yakın zamanda görücüye çıkması planlanan insansız savaş uçağı, ANKA’dan elde edilen tecrübeler ışığında geliştiriliyor.   Vestel Karayel: Türkiye’nin ürettiği bir diğer taktik insansız hava aracı. Sözleşme gereksinimleri 18 bin feet tavan irtifası, 35 kg faydalı yük taşıma kapasitesi ve asgari 8 saat havada kalış idi. Ancak tasarım bu değerlerin daha üstündeki değerlere göre yapılmıştır. Geliştirilen sistem 22 bin 500 feet irtifaya kadar görev yapabilmekte, faydalı yük bölmesinde yapısal olarak 70 kg'a kadar faydalı yük taşıyabilmekte, 20 saat havada kalabilmektedir. T-625 Gökbey: Türk Silahlı Kuvvetleri ve sivil havacılık alanlarında kullanılması amacıyla Türkiye'nin coğrafi ve iklim koşullarına göre Türk mühendisleri tarafından tasarlanan, geliştirilmekte olan ve TUSAŞ tesislerinde üretilen genel amaçlı helikopter. Alpagut: Yerli ve milli imkanlarla geliştirilen akıllı dolanan mühimmat… Kara, deniz hedeflerinin yanı sıra radar ve haberleşme sistemlerine, komuta merkezi gibi kritik tesislere ve fırsat hedeflerine karşı etkin bir güç olacak. STM ve Roketsan işbirliğiyle geliştirildi.   Kargu İHA: Azami 10 kilometre menzile sahip. Yaklaşık 30 dakika boyunca hava kalabiliyor. 1.3 kilogram ağırlığındaki parçacıklı harp başlığı ile anti-personel görevi icra edebiliyor. TSK tarafından çok etkin bir şekilde kullanılan platformun bugüne kadar en az 10 ülkeye ihraç edildiği biliniyor. ATAK Helikopteri: Türkiye'nin coğrafi ve iklim koşullarına göre tasarlanan, TUSAŞ ve İtalyan AgustaWestland ortak üretimi taarruz ve taktik keşif helikopteri. İtalya’dan alınan gövde tasarımına Türk mühendislerin geliştirdiği özgün silah ve yazılım sistemlerinin entegre edilmesiyle T-129 ATAK helikopteri ortaya çıkarıldı. Filipinler’e de ihraç edilen platformun yakın gelecekte Nijerya’da da gökyüzüyle buluşması bekleniyor. Ayrıca, ATAK-II versiyonu için de çalışmalar tüm hızıyla sürüyor. Kargı İHA: Lentatek imzalı Kargı Anti-Radyasyon İHA yetenekleriyle İsrail’in Kamikaze İHA’ları Harpy ve Harop arasında bir yere konumlanıyor. Kargı dolanan mühimmat özelliğiyle hava savunma sistemlerinin baskılanması ve imhası görevlerinde kullanılacak. Ayrıca farklı stratejik hedeflere karşı da rol oynayabiliyor.   HAVELSAN BAHA: Dikey iniş ve kalkış yeteneği, tam otonom görev kabiliyeti, farklı faydalı yüklerin entegre edilmesine izin veren modüler mimarisi ve daha birçok üstün özelliğiyle tüm insansız sistemlerle ortak harekat yapabilen bir Bulutaltı Otonom Hava Aracı. Baykar Cezeri: Baykar Teknoloji tarafından tasarlanıp üretilen bir uçan araba. Adını Müslüman bir hezârfen olan İsmail Cezeri'den aldı. Prototip olarak ilk defa Teknofest 2019'da tanıtıldı. İlk test uçuşunu Eylül 2020'de yaptı. Taşıt, yolcu ve kargo taşımacılığında minimum teknik ve havacılık bilgisi gerektirerek güvenli bir şekilde kullanılabilecek şekilde tasarlandı. Geliştirme faaliyetleri devam ediyor. Video: Resul Daban / TRT Haber Info grafik: Hafize Yurt Ateş / TRT Haber"
456,Güçlenen Türkiye'nin yükselen yıldızı savunma sanayiinde 2023 hedefleri,"Savunma Sanayii Başkanı İsmail Demir, savunma sanayiinin Türkiye Yüzyılı'nın öncü sektörlerinden biri olacağını söyledi. Savunmada 2023 hedefleri de paylaşıldı. Birçok yerli sistem bu yıl devreye girecek.",Savunma,https://www.trthaber.com/haber/savunma/guclenen-turkiyenin-yukselen-yildizi-savunma-sanayiinde-2023-hedefleri-736523.html,"Cumhurbaşkanlığı Savunma Sanayii Başkanlığı'nın ""Savunma Sanayii 2023 Hedefleri"" başlıklı basın toplantısı, Teknopark İstanbul'da gerçekleştirildi. Cumhurbaşkanlığı Savunma Sanayii Başkanı İsmail Demir ve Teknopark İstanbul Genel Müdürü Bilal Topçu'nun katılımıyla gerçekleştirilen toplantı, Topçu'nun Teknopark İstanbul'a ilişkin sunumuyla başladı. Sunumun ardından Cumhurbaşkanlığı Savunma Sanayii Başkanlığı'nın hazırladığı, Türk savunma sanayisinin 2023 hedeflerini içeren videonun gösterimi yapıldı.   Verilen bilgiye göre, 2023'te savunma sanayisinin hedefleri arasında şunlar yer alıyor: ""Havacılık ve uzayda, Milli Muharip Uçağımızı hangardan çıkarıp tüm dünyaya göstereceğiz. Jet Eğitim ve Hafif Taarruz Uçağı HÜRJET ilk uçuşunu yapacak. Muharip İnsansız Savaş Uçağımız Bayraktar KIZILELMA'nın çeşitli uçuş manevra testleri ve mühimmat entegrasyonları gerçekleştirilecek. ÖZGÜR Projemiz kapsamında aviyonik modernizasyonu tamamlanacak ilk F-16'ları teslim edeceğiz. Özgün Helikopterimiz GÖKBEY'in ilk teslimatlarını Jandarma Genel Komutanlığı'na gerçekleştireceğiz. ANADOLU gemisine konuşlandıracağımız Bayraktar TB3 SİHA ilk uçuşunu yapacak. 6'ncı ve son P-72 Deniz Karakol Uçağı teslimatıyla Meltem-3 projesi tamamlanacak. Milli ve yerli üretim LNA modülüne uzayda tarihçe kazandırılıp gemilerin konum ve rota bilgilerinin elde edilmesini sağlayacak KILIÇSAT Küp Uydu uzaya fırlatılacak. İMECE Yer Gözlem Uydusu uzaya fırlatılacak.    Deniz projelerinde, en büyük askeri gemimiz olacak Çok Maksatlı Amfibi Hücum Gemimiz ANADOLU'yu kullanıma sunacağız. Denizde İkmal Muharebe Destek Gemisi (DİMDEG) DERYA'yı teslim edeceğiz. İ Sınfı fırkateynlerimizin ilki İSTANBUL'u hizmete alacağız. Yeni tip denizaltılarımızın ilki olan PİRİ REİS hizmete alınacak. Kara araçları projelerinde, Zırhlı Amfibi Hücum Aracı ZAHA'nın ilk teslimatını gerçekleştireceğiz. Yerli Motorlu Vuran, 8x8 Tekerlekli Konteyner Taşıyıcı Araçlar ve Amazon zırhlı araçlarının ilk teslimatlarını yapacağız. Yurt dışı ihracat lisansına tabi bazı alt sistemlerin yerlileştirilmesinin ardından ilk ALTAY tankının üretimini tamamlayacağız.""    2023'te hava savunma, silah, füze ve mühimmattan elektronik sistemlere kadar birçok hedef paylaşıldı 2023'e ilişkin diğer alanlardaki hedefler ise şöyle: ""Hava savunma, silah, füze ve mühimmat alanında uzun menzilli hava savunma ve füze sistemimiz SİPER'i hizmete vereceğiz. BOZDOĞAN Görüş İçi ve GÖKDOĞAN Görüş Ötesi Füzelerimizin ilk teslimatlarını yapacağız. GÖKDENİZ Yakın Hava Savunma Sistemi'ni gemilerimize entegre etmeye başlayacağız. KARAOK füzeleri ilk kez envantere girecek. ŞİMŞEK Hedef Uçağı seyir füzesi konfigürasyonuyla ilk kez teslim edilecek. Denizaltı Torpidomuz AKYA'nın seri üretimine başlanacak.    Elektronik sistemlerde, AESA Burun Radarı ilk kez AKINCI TİHA'da kullanılacak ve ilk defa F-16'larımıza entegresyonuna başlayacağız. F-16'larımız yerli-milli Elektronik Harp Podu ve Elektronik Destek Podu entegre edilerek görevlerini icra edecek. Erken İhbar Radar Sistemi ERALP'in ilk teslimatları yapılacak. MERT Taşınabilir Elektronik Taarruz Sistemleri ilk kez kullanıma sunulacak. Kent Güvenlik Yönetim Sistemi ve Plaka Tanıma Sistemi Projesi kapsamında bütün kurulumlar tamamlanacak. AR-GE, sanayileşme ve destek faaliyetleri kapsamında yakıt pili teknolojileri OTAĞ faaliyetleri başlatılacak. Milimetre dalga/Terahertz Bandında Haberleşme AR-GE Projesi başlatılacak. Kızılötesi/Görünür Dalgaboyunda Algılama Teknolojileri'ne yönelik OTAĞ faaliyetleri başlatılacak. Dökülebilir Duyarsız Patlayıcı Geliştirilmesi teknolojilerine yönelik AR-GE projesi başlatılacak. Savunma Sanayii Yatırım ve Geliştirme Faaliyetlerini Destekleme Programımız kapsamında, firmalarımıza sağlamış olduğumuz kredi tahsislerine devam edilecek.    TEKNOFEST, ROBOİK, Siber Güvenlik Yarışmaları'yla gençlerimize ve yeni girişimcilerimize destekler devam edecek. İstanbul'da düzenlenecek IDEF Fuarı ve dünyanın çeşitli yerlerindeki 6 uluslararası savunma sanayi fuarına katılım sağlanacak. Anadolu'nun savunma sanayi potansiyelini yerinde görmek ve yeni yatırım alanları oluşturmak için il buluşmaları programlarımıza devam edeceğiz."" ""Savunma sanayimiz 'güçlenen Türkiye'nin yükselen yıldızı' haline geldi"" Cumhurbaşkanlığı Savunma Sanayii Başkanı İsmail Demir, 2023 hedeflerine ilişkin video gösteriminin ardından yaptığı konuşmada, ""Türkiye Yüzyılı'na girdiğimiz bu ilk günlerde gururla söylüyoruz ki her alanda atılımların yaşandığı son 20 yılda en büyük hamlelerden birini savunma sanayisi yaptı. Savunma sanayimiz bugün 'güçlenen Türkiye'nin yükselen yıldızı' haline geldi."" dedi. Özellikle Cumhurbaşkanı Recep Tayyip Erdoğan'ın başbakanlığı döneminde, Mayıs 2004'te yapılan Savunma Sanayii İcra Komitesi'nde alınan kararların bir milat teşkil ettiğini belirten Demir, ""'Dış alımlar bitecek, mümkün olan her şey Türkiye'de yapılacak' iradesi çok net bir şekilde ortaya konuldu ve milli projeler başladı. Bu projelerin koordinasyonunu yürüten Savunma Sanayii Müsteşarlığı'nın 2017'de Cumhurbaşkanlığına bağlanması, 2018'de Cumhurbaşkanlığı Hükümet Sistemi ile beraber Savunma Sanayii Başkanlığı yapılanması bu alandaki ivmeyi daha da artırdı"" ifadelerini kullandı. Demir, yerli ve milli savunma sanayisindeki dik duruş ve kararlılığın, ambargolara karşı da yerli projeleri hızlandırdığını aktararak, şunları kaydetti: ""Türk savunma sanayisi bugün, başkanlığımız koordinasyonunda tasarımdan seri üretime, AR-GE ve inovasyondan sanayileşme politikalarına, finansman ve sürdürülebilirliği sağlayacak çeşitli ekosistem koordinasyon çalışmalarına kadar, yürüttüğü proje faaliyetleriyle tüm güvenlik birimlerimizin ihtiyaçlarını, yerli ve milli imkanlarla karşılama yönündeki çabalarını sürdürüyor. Savunma Sanayii Başkanlığı olarak, bir yandan harekat alanındaki ihtiyaçları yerinde tespit edip, ürünlerimizin inkişafını ve gelişmesini alandan gelen bilgilerle artırarak yolumuza devam edip, bir taraftan da geleceğin muharebe ortamında ortaya çıkması muhtemel teknolojilerin ıskalanmaması, hatta o teknolojiler konusunda bir adım önde gitmek üzere bazı çalışmalar yapılması konusunda da kararlılığımızı sürdürüyoruz."" Sektörde bugün 2 bine yakın firma olduğunu bildiren Demir, ""Ülkemize ekonomik ve katma değer anlamında en büyük katkıyı oluşturan bir ekosistem bu. Bu kapsamda yürütülen 750'yi aşkın projemiz var. Bu faaliyetlerin sonucunda 10 milyar doların çok üstünde bir ciroya erişmiş durumdayız. 2022 yılında 4,4 milyar dolar ihracat yapmış bulunuyoruz. Yerli ve milli ürünler, güvenlik güçlerimizin yurt içi ve yurt dışındaki harekatlarında başarıyla kullanılırken, dost ve müttefik ülkelerin de ihtiyaçlarını karşılama yönünde önemli faaliyetlerde bulunuyoruz. Ürünlerimizin gördüğü ilgi ve sahadaki başarıları da önümüzdeki yıllarda bu ihracat faaliyetlerimizin, dost ve kardeş ülkeleri destekleme faaliyetlerimizin çok daha ileri boyutlara gideceğini bize gösteriyor"" diye konuştu. ""2022'de her alanda hiçbir boşluk bırakmadan çalıştık"" İsmail Demir, 2022'de hedeflerine büyük ölçüde ulaştıklarını aktararak, ""Karada, havada, denizde, siber alanda, güvenlik güçlerimizin ihtiyaçlarını yerli ve milli olarak karşılamak üzere çeşitli teslimatlar gerçekleştirdik. Platform üretiminden hava savunma sistemlerine, çeşitli silah ve mühimmatlardan füze ve elektronik harp sistemlerine, haberleşme ve bilgi teknolojilerinden muhtelif motor tiplerine, askeri ekipman ve teçhizat üretiminden AR-GE ve eğitim faaliyetlerine kadar bir dizi konuda olmamız gereken her alanda hiçbir boşluk bırakmadan çalıştık."" dedi. İnsansız hava araçlarında artık dünyanın en iyi ürünlerini üretir ve kullanır hale gelindiği gibi bu ürünlerin kullanım konsepti, hareket alanındaki uygulamaları ve taktikleri açısından da Türkiye'nin eriştiği kabiliyetin başka hiçbir ülkeyle kıyaslanamayacak derecede ileri seviyede bulunduğunu vurgulayan Demir, şu ifadeleri kullandı: ""Muharip İnsansız Hava Aracımız KIZILELMA, beklenenden de önce bir tarihte ilk uçuşunu gerçekleştirdi. Bundan sonra artık muhtelif manevra testleri, muhtelif silah, füze ve sistemlerin uçağa entegrasyonu, atış testlerinin yapılması gibi bir dizi faaliyetle yoluna devam edecek ve harekat alanında hizmete girmek için gün sayıyor olacak. Sadece KIZILELMA değil, diğer insansız hava araçlarımıza da yerli ve milli mühimmatlarımızın entegrasyonu, yeni geliştirilen mühimmat, füze ve bombalarımızın çeşitli fonksiyonlarla testlerinin, uygulamalarının devam edeceğini de söylemek gerekiyor. BOYGA, TOGAN gibi çeşitli fonksiyonlara sahip mini İHA'larımız ve bunların kamikaze ailelere eklendi ve eklenmeye devam edecek. İHA'larımızdan GPS olmayan sahalarda görev yapabilme kabiliyetini oluşturduğumuz KERKES projesini de tamamladık ve teslimatını yaptık, harekat alanında kullanım konseptlerini de geliştirerek yolumuza devam edeceğiz. Milli Muharip Uçak ve HÜRJET gibi iki tane insanlı uçak konusunda da adımlarımızı kararlılıkla sürdürdük ve 2023 yılındaki hedeflerimizi gerçekleştirme konusundaki kararlılığımız ve ümidimiz 2022'deki faaliyetlerde daha netleşti."" Demir, insansız sistemlerin, geleceğin muharebe sahasını oluşturacağını belirterek, ""Bu anlamda da sadece SİHA'larımız, İHA'larımız değil, insansız deniz ve kara araçları, denizaltı araçları gibi konuların da gündemimizde olduğunu, çeşitli seviyelerde çalışıldığını ve muhtelif ürünlerinin 2022 yılında sahada denendiğini, bazı tatbikat ve harekatlarda deneme kullanımlarının yapıldığını söyleyebiliriz."" dedi. ""Türkiye Yüzyılı'nın öncü sektörlerinden biri olacağımıza inanıyoruz"" Hava savunma konusunun Türkiye'nin önemli mevzularından birisi olduğuna işaret eden Demir, ""5-6 sene önce çeşitli ülkelerde hava savunma konusunda muhtelif çalışmalar yaptık. Bugün bahsettiğimiz katmanlı hava savunma konseptinde birkaç katmanı kapsayacak birkaç ürünümüzü hizmete aldık. KORKUT'un üzerine SUNGUR, ondan sonra HİSAR A+, HİSAR O+ gibi kademeler oluşturuldu ve SİPER'in de başarılı testleri giderek artan irtifa ve menzil rakamları ile de ürünümüz, birçok tehdidi karşılayabilecek yetenekleri oluşturma yolunda devam ediyor."" değerlendirmesinde bulundu. Demir, TAYFUN füzesinin kamuoyunda duyulduğunu ve TAYFUN'un kendi içinde bir süreci olduğunu belirterek, şunları kaydetti: ""TAYFUN füzesinde, 2022 yılında gösterilen başarının çeşitli örneklerini 2023'de de görmeyi planlıyoruz. 2022'de pek duyulmayan ama ihracat konusunda altını çizmek istediğimiz KAPLAN orta sınıf tankı Endonezya'ya teslim edildi. Ortak proje olan bu tankın bir kısmı Türkiye'de, bir kısmı da Endonezya'da üretiliyor olacak. Dünyada sınıfının en iyisi diyebileceğimiz PARS 6X6 mayına karşı korumalı araçlarımızı modernize ettiğimiz zırhlı muharebe araçlarımızı da envantere aldık. SOM ve ATMACA füzelerinde kullanılacak, bizi yabancı bağımlılığından kurtaracak KTJ3200 Turbojet Motoru'nu teslim ettik ve seri üretimine başladık. Bu motorun çok daha uzun menzilli sistemlerde kullanılacak olan modelinin de çalışmalarını başlattık."" Güvenlik güçlerinin muhtelif alet, edevat ve teçhizatlarıyla ilgili birçok çözümün de hayata geçtiğini ve teslim edildiğini belirtmek istediğini dile getiren Demir, ""Burada geliştirilen teknolojilerin sivil alanlara yönelik uygulamaların da olması gayet tabii. Bunların birkaç örneğini de 2022 yılında gördük. Bunlardan bir tanesi X-ray araç ve konteyner tarama sistemi MİLTAR, Ticaret Bakanlığının İzmir Alsancak tesisine kuruldu. 2023 yılı da geçmişte başlayan projelerimizin tamamlandığı, yeni sistemlerimizin güvenlik güçlerimize teslim edildiği, ihtiyaçlara göre yeni projeleri başlatacağımız bir yıl olacak. Cumhurbaşkanımız Sayın Recep Tayyip Erdoğan'ın kararlı liderliği ve verdiği güç ile Türkiye Yüzyılı'nın öncü sektörlerinden biri olacağımıza inanıyoruz"" diye konuştu. ""Kritik ve stratejik hiçbir ürün ve teknolojide dışa bağımlılığı kabul etmiyoruz"" İsmail Demir, konuşmasının ardından gazetecilerin sorularını yanıtladı. Savunma sanayisine uygulanan ambargolarla ilgili soru üzerine Demir, ""Ambargolar devam edecektir, yumuşama olan yerler var ama bu bizim gerçekten ilgilenmediğimiz bir konu. Bize vermek için yalvarsalar dahi kritik ve stratejik hiçbir ürün ve teknolojide dışa bağımlılığı kabul etmiyoruz. Dersimizi aldık, durmadan yola devam edeceğiz. Bu konuda kararlıyız."" ifadelerini kullandı. Demir, savunma sanayisinin ihracat büyüklüğüyle ilgili soruya, ""2022 ihracat rakamlarını beklediğimiz ölçüde yakaladık ve aştık. 2023 için 6 milyar doları gözümüze kestiriyoruz, çok daha üstü de olabilir."" karşılığını verdi. Dost ve kardeş ülkelerin savunma sanayi projelerine çeşitli seviyede ortak olarak katılmaları konusunda da kapılarının açık olduğunu vurgulayan Demir, sözlerini şöyle tamamladı: ""Milli Muharip Uçak ile ilgili dost ve kardeş ülkelere davetimiz var. Endonezya, Pakistan, Malezya, Azerbaycan bu ülkeler arasında sayılabilir. Eğer talep olursa ki çeşitli seviyede bu konuyu kendilerine açtık. Bu ortaklığın her taraf için faydalı olacağını düşünüyoruz."""
457,Türkiye'nin helikopterlerine uydudan haberleşme yeteneği geliyor,"TUSAŞ ve CTech, döner kanat platformlar için uçuş esnasında uydu üzerinden yer kontrol birimi ile haberleşme imkanı sağlayacak yeni bir sistem geliştiriyor.",Savunma,https://www.trthaber.com/haber/savunma/turkiyenin-helikopterlerine-uydudan-haberlesme-yetenegi-geliyor-736435.html,"Yer ve hava terminallerinden oluşacak sistem, alınan ses, görüntü ve bilgi paketlerini kullanıcıya anlık aktarabilecek. Mevcut ve yeni nesil döner kanat platformlarına 12 inçlik bir anten ile entegre edilebilecek sistem, kullanıcının tanımladığı frekansta iki yönlü veri iletimi sağlayacak. Ekim 2022'de başlatılan projenin 4 yıl içinde ilk teslimatının yapılması hedefleniyor. Pal hareketlerinden etkilenmeyecek Döner kanat platformlar için geliştirilen uydu haberleşme sistemi, 3 eksende platformun jammer etkisi gösteren pal hareketlerinden etkilenmeyecek. Kesintisiz uydu takibini sağlayacak şekilde tasarlanan sistem, helikopterde bulunan intercom sistemine ek olarak uydu üzerinden iletişimin sağlanacağı ""bas konuş"" özelliğine de sahip olacak. Helikopter hareketlerine bağlı olarak otomatik uydu takibi yapılacak proje kapsamında, mevcut ve envanterde henüz bulunmayan döner kanat platformları için geniş bant uydu haberleşme kabiliyetinin kazandırılması amaçlanıyor. Henüz çok az ülke ve şirketin sahip olduğu teknolojiyi yerli imkanlarla geliştirecek Türk Havacılık ve Uzay Sanayii ile CTech, helikopterlerde istihbarat, gözetleme, keşif, sınır güvenliği ve afet müdahalesi gibi konularda video ve veri trafiğini komuta veya koordinasyon merkezine aktaracak. Ku-Band frekansında çalışabilen sistem, arama kurtarma faaliyetleri, VIP ulaşım, ambulans ve acil yardım, doğal afetlerde kesintisiz iletişim, dünyanın herhangi bir yerinden görüntü ve veri aktarımı gibi alanlarda destek sağlayacak. ""Türkiye'nin havacılık ekosistemine yerli ve milli sistemleri kazandırmaya devam ediyoruz"" Türk Havacılık ve Uzay Sanayii Genel Müdürü Temel Kotil konuya ilişkin yaptığı değerlendirmede, Türkiye'nin havacılık ekosistemine yerli ve milli sistemleri kazandırmaya devam ettiklerini vurguladı. Kotil, şunları kaydetti: ""İştirakimiz olan CTech firmamızla geliştirdiğimiz sistem sayesinde döner kanat platformlarımıza entegre edeceğimiz uydu haberleşme sistemi doğrudan kamera sistemlerindeki görüntüleri anlık olarak kullanıcının koordinasyon merkezine aktaracak. Pal hareketiyle oluşan bozucu etkilere rağmen, geliştirdiğimiz sistemin dalga hareketlerine uyumlu olarak hava ve yer terminalleri arasında haberleşmeyi kesintisiz devam ettirmesini hedefliyoruz."""
458,Savaş meydanının yeni çıkmazı: Akıllı telefonlar,"Ukrayna’nın Rus askerlerinin bulunduğu binayı hedef alması ve en az 89 Rus askerinin ölmesinin yankıları sürüyor. Moskova, askerler cep telefonu kullandığı için konumlarının tespit edildiği görüşünde. Harp sahasında cep telefonlarına kesin bir çözüm bulmanın çok zor olduğuna değinen uzmanlara göreyse yaşananlar herkes için ders niteliğinde.",Savunma,https://www.trthaber.com/haber/savunma/savas-meydaninin-yeni-cikmazi-akilli-telefonlar-736113.html,"Dünya 2023’ü karşılarken milyonlarca insanın yeni yıla sevdikleriyle telefonda konuşarak girmesi pek şaşırtıcı bir durum değil… Ancak bir savaşın ortasındaysanız ve yılbaşına telefonla konuşarak ‘merhaba’ diyorsanız yeni yıl sizin için pek de iyi başlayamayabilir. Ukrayna’nın Donetsk bölgesindeki Makiivka’da bulunan Rus askerleri için başlamadığı gibi… Yeni yılın ilk gününde Ukrayna tarafından ABD yapımı füzelerle bir binaya yapılan saldırıda Rusya Savunma Bakanlığı’nın resmi açıklamasına göre 89 Rus askeri hayatını kaybetti. Kiev’e yakın medya kuruluşları saldırıda yüzlerce Rus askerinin öldüğünü iddia ediyor. İkinci Dünya Savaşı’ndan bu yana Rusya’nın tek seferde çok sayıda askerini kaybettiği ender olaylardan biri olarak kayda giren Makiivka’da olanlar aslında hem savaşın değişen doğasını hem de yeni dönemde askerlerin üzerindeki kimi diğer sorumlulukları daha net hatırlatıyor.   Saldırının baş şüphelisi: Akıllı telefonlar Füzelerin art arda hedef aldığı ve taş üstünde taş bırakmadığı binadan arda kalanlar yıkımın ne denli büyük olduğunu da gösteriyor. Peki nasıl oldu da Rusya gibi bir güç böylesine bir kayba engel olamadı? Kremlin’den yapılan açıklamalar da Ukrayna’dan gelen bilgiler de belki de ilk kez örtüşüyor. Buna göre, bölgede bulunan Rus askerleri kendilerine verilen emirlere rağmen bunlara uymadı, yılbaşı gecesinde cep telefonlarını açarak ailelerini ve sevdiklerini aradı. Bölgede bir anda çok ciddi bir cep telefonu sinyal yoğunluğunu fark eden Ukrayna tarafı hızlı bir şekilde koordine oldu ve söz konusu sinyallerin geldiği bina hassas vuruş kabiliyetine sahip ABD yapımı füzelerle ateş altına alındı. Her ne kadar genel kabul gören senaryo bu olsa da özellikle kimi Rus uzmanlar, bu kadar çok sayıda askerin aynı binada tutulması ve mühimmatlarla iç içe olmalarının çok ciddi bir zafiyet olduğuna dikkat çekip, telefon sinyali meselesinin başarısızlığı perdelemek için kullanıldığını iddia ediyor.   Sinyal istihbaratı ile neler yapılabilir? Bursa Teknik Üniversitesi Uluslararası İlişkiler Bölümü Öğretim Üyesi Doç. Dr. Ali Burak Darıcılı, Ukrayna-Rusya savaşını başından bu yana istihbari açıdan yakından takip eden isimlerden. Son saldırıyı istihbarat penceresinden konuşmak için aradığımız Darıcılı, öncelikle sinyal istihbaratının sadece ‘iletişimin tespiti’ olmadığının altını çiziyor. Bu yöntemle sinyal alınan bölgenin hassas konumu, yayılan sinyal sayısı ve seviyesi gibi verilerden bölgede kaç kişini bulunduğu, sahip oldukları teknik imkanlar gibi meselelerin de analiz edilebileceğini söylüyor.    Akıllı telefonlar ciddi bir sorun Sinyal istihbaratı konusunun ardından madalyonun ‘teknoloji’ tarafını da çeviriyor Doç. Dr. Darıcılı. Konu halliyle harp sahasındaki iletişime özellikle de akıllı telefonlara geliyor. Akıllı telefonların sosyal hayatta insanlara çok büyük kolaylıklar sağladığını söyleyen Darıcılı’ya göre işin boyutu harp sahasında 180 derece değişiyor. Bu nedenle güvenlik güçlerinin akıllı telefonlar, tabletler ve laptop’ları kullanırken son derece dikkatli olmasının ‘ölüm-kalım meselesi’ olduğunu vurguluyor. Darıcılı ayrıca, akıllı telefonların istihbari açıdan harp sahasında çok ciddi bir zafiyet ve dezavantaj unsuru olduğuna da dikkat çekiyor.   Harp sahasında ‘dijital ayak izi’ çıkmazı Doç. Dr. Ali Burak Darıcılı’nın ‘çok ciddi bir istihbarat zafiyeti’ vurgusu önemli. Bu cümle yakın zamanda Ukrayna dışında yaşanan kimi olayları da anımsamamıza neden oluyor. Akla ilk gelenlerden biri meşhur ‘Strava’ skandalı. Bilindiği üzere, koşu ve fitness uygulamaları kullanıcıların spor aktivitelerini takip etmesini sağlayan GPS özelliğiyle birlikte geliyor. Strava da bunlardan biri. Şirket, programı kullanan kişilerin ısı haritalarını açık bir şekilde internet sitesinde yayınlıyordu. 2018 yılında bir güvenlik öğrencisi programı yakından incelediğinde ilginç detaylarla karşılaştı. Örneğin haritada Suriye’ye odaklandı ve spor yapan ABD askerlerinin ısı haritasından gizli konumlarını tespit etti. Aynı haritayı inceleyen başka bir isim Somali'nin başkenti Mogadishu'da CIA üssünün yakınındaki kumsalda koşu aktivitelerine rastladı. Bir gazeteci ise ABD Özel Operasyon üslerinin Afrika'nın Sahel bölgesinde nerede olduğunu tespit etti. Ayrıca bir Twitter kullanıcısı Yemen'de Patriot füze sisteminin kurulu olduğu konumu buldu.   Askerlerin cep telefonu yasağına uyması çok mu zor? Askerler ya da diğer güvenlik görevlilerinin cep telefonu ve akıllı cihaz kullanımına yönelik ciddi eğitimler aldığını biliyoruz. Ayrıca orduların bu yönde çok net talimatları olduğu, yasağa uymayanların ciddi yaptırımlarla karşılaştığı da sır değil. Buna rağmen askerler neden kurallara uymayıp da hem kendilerinin hem de silah arkadaşlarının canlarını açıkça tehlikeye atıyorlar? “Yasakları uygulamak çok mu zor?” diye soruyoruz Darıcılı’ya: “Bu tür durumlarda en öncelikli mesele disiplin. Takım komutanı ya da ekip lideri çok net bir şekilde bu yasağı personeline aktaracak ve en ufak bir ihlalde çok ciddi şekilde ceza vereceğini ilan edecek. Ancak Rus Ordusu’nda beklediğimiz, olduğuna inandığımız konvansiyonel güç de disiplin de yok. Ukrayna savaşı bunu herkese net bir şekilde gösterdi.
Tabi burada batılı ülkelerin yardımları meselesini de pas geçmiyoruz. Hatta ben bu son füze saldırısındaki sinyal istihbaratın dahi batılı bir ülke tarafından Ukrayna ile paylaşıldığına inanıyorum. Yine de Rusya’nın kendi kurallarını net bir şekilde uygulamasını beklerdim. Ancak cep telefonu gibi basit bir kuralı dahi hayata geçiremediler. Makiivka’daki saldırı ne ilk ne de son. Rus askerleri Ukrayna’da savaşa başladığından bu yana neredeyse her hafta çok ciddi bir istihbarat zafiyetine konu oluyorlar.”    Türkiye de dahil tüm ülkeler için ders niteliğinde Doç. Dr. Ali Burak Darıcılı, tüm bu yaşananların başta Türkiye olmak üzere tüm ülkeler için ciddi dersler taşıdığını da sözlerine ekliyor. TSK’nın bu konuda çok hassas olduğuna değinen Darıcılı, buna rağmen kimi zaman operasyon bölgesinden son derece kritik fotoğraf ya da videoların sızdığını anımsatıp, “Güvenlik güçlerimiz çok dikkatli olmalı. Evet, PKK-PYD’nin böyle bir kabiliyeti yok ancak imkanı olan batılı ülkelerin bizim askerlerin konumunu teröristlere vermeyeceğini kim garanti edebilir? Libya’dan Irak’a, Suriye’den Katar’a kadar farklı yerlerde görev yapan bir ordunun mensubu çok dikkatli olmalı” diyerek sözlerini tamamlıyor.
 "
459,Milli envanter oyun dünyasında,"İnsansız hava araçları, savunma sistemleri, tanklar, ATAK helikopteri… Türkiye, Savunma Sanayii’nde son dönemde büyük yol kat etti. Dünyanın birçok yerinde konuşulan bu başarı, dijital dünyada da yer buldu.",Savunma,https://www.trthaber.com/haber/savunma/milli-envanter-oyun-dunyasinda-735877.html,"Genç neslin en çok vakit geçirdiği alanlardan biri oyun dünyası. Savaş oyunları da en çok tercih edilen kategorilerden biri. Teknoloji arttıkça “gerçekçilik” oyuncuların tercihini etkileyen en büyük faktör oldu. Bu gerçekçiliği artırabilmek için oyunlarda gerçek silahlar, araçlar modelleniyor. Türkiye’nin milli envanteri de bu ortamda kendine yer bulmaya başladı. İşte, milyonlarca kopya satan oyunlarda yer alan Türk mühendislerin ürünleri…

ATAK Helikopteri   ATAK, ilk kez 2009’da havalandı İtalya’dan alınan gövde tasarımına Türk mühendislerin geliştirdiği özgün silah ve yazılım sistemlerinin entegre edilmesiyle T-129 ATAK helikopteri ortaya çıkarıldı. Üretimi tamamlanan ilk helikopter Eylül 2009’da havalandı. Bugüne kadar geçen sürede T-129’da çok önemli iyileştirmeler yapıldı. Filipinler’e de ihraç edilen platformun yakın gelecekte Nijerya’da da gökyüzüyle buluşması bekleniyor. Ayrıca, ATAK-II versiyonu için de çalışmalar tüm hızıyla sürüyor.

FNSS Zaha MAV    Milli imkanlarla FNSS tarafından geliştirilen Zırhlı Amfibi Deniz Hücum Aracı (ZAHA) kendi alanında oldukça önemli bir araç. Dünyanın en büyük oyun şirketlerinden biri olan Electronic Arts’ın (EA) 2022 yılında çıkardığı meşhur serisi Battlefield’ın son çıkan oyunu “Battlefield 2042”de yer alıyor. Hem karada hem denizde gidebiliyor ZAHA hem karada hem denizde gidebiliyor. Görev yapabileceği deniz platformları arasında TCG ANADOLU, TCG SANCAKTAR ve TCG BAYRAKTAR gemileri bulunuyor. ZAHA; 24 (21 deniz piyadesi + 3 mürettebat ) personel taşıma kapasitesine, 12.7mm çapında makinalı tüfek ve 40mm çapında otomatik bomba atar barındıran uzaktan komutalı silahı kulesi sayesinde yüksek ateş gücüne, sızdırmaz ve hidro dinamik gövde tasarımına, suda itki sistemine, sis perdesi üretme kabiliyetine ve balistik korumaya sahip. MKE JNG-90 (BORA)    Türkiye’nin ilk uzun menzilli keskin nişancı tüfeği... 5 yıllık bir çalışmanın ürünü olan Bora'da seri üretime geçildi. Yine EA şirketinin ürettiği, şimdiye kadar 15 milyondan fazla satış rakamı olan “Battlefield 3” oyununda yer alıyor. 1000 metreye kadar nokta hedef atışı Bora 12 silahının namlu çapı 7,62 milimetredir. JMK Bora 12 silahının tesirli menzili 1200 metre olup, 1000 metreye kadar nokta hedef atışı yapabilmekte. Jandarma Genel Komutanlığı ve MKEK'nin çalışmalarıyla geliştirildi. Farklı ülkelerde düzenlenen yarışmalardan birinciliklerle dönen bu silah Azerbaycan Ordusu tarafından da kullanılıyor. UTAS UTS-15    UTAS UTS-15, türk yapımı bir bullpup pompalı yivsiz tüfek. Silah, 2006 yılında UTAŞ tarafından Smith & Wesson'ın nihai bir polis tüfeği talebi üzerine geliştirildi. Serinin 10’uncu oyunu olan “Battlefield 4”te yer alıyor. Aksiyon filmlerinin başrolü Esas olarak elyaf takviyeli enjeksiyonlu polimerden imal edilmiştir. UTS-15 Amfibi Deniz Piyade Tugayı tarafından da kullanılıyor. UTAS UTS-15 aynı zamanda başta Hollywood filmleri olmak üzere dünyanın dört bir yanında çekimleri devam eden aksiyon filmlerinde de en çok tercih edilen silahlardan biri olarak öne çıkıyor. Otokar Cobra    Otokar'ın araştırma ve geliştirme ekibi tarafından silahlı kuvvetlerin piyade hareketlilik aracı ihtiyacı doğrultusunda geliştirildi. 6 milyon satış rakamı olan “Battlefield: Bad Company 2” oyununda yer alıyor. Pek çok ordunun tercihi İyi bir balistik korumanın yanı sıra aynı platformun farklı görevlere uyarlanabilir olması ile tanınıyor. Aynı gövde ve altyapı üzerine tasarlandığı ve birçok model ve tip üretilebildiği için bakım ve serviste büyük kolaylıklar sağlıyor. Farklı kullanım amaçları için üretilmiş farklı Cobra'larda bile ana yapının aynı kalması bakım, onarım ve yedek parçada da büyük tasarruf sağlıyor. Bu özellikler, Cobra'yı pek çok ordunun tercih ettiği bir zırhlı araç yapıyor. Yıllar içerisinde Cobra’nın farklı modelleri de üretildi. Onlar da tıpkı Cobra ilk serisi gibi dünyanın pek çok bölgesinden ciddi talep görüyor. Personel taşıyıcı araçların yanı sıra ambulans, keşif/gözetleme, komuta kontrol araçlarının yanı sıra üzerine makinalı tüfek monte edilmiş versiyonları ile amfibik verisyonu da bulunuyor. FNSS ACV    FNSS tarafından geliştirilmiş hem zırhlı savaş aracı hem de zırhlı personel taşıyıcı olarak kullanılan bir paletli zırhlı savaş aracı ailesinden. Alman şirketi Digitalmindsoft tarafından geliştirilen gerçek zamanlı taktik strateji oyunu Call to Arms’ta yer alıyor. ACV adını İngilizce Armored Combat Vehicle (Türkçe Zırhlı Muharebe Aracı-ZMA) kelimelerinin kısaltılmasından alıyor. ACV-15'in yapımında Amerikan yapımı zırhlı piyade savaş aracı temel alındı. Türkiye, Filipinler, Malezya ve Birleşik Arap Emirlikleri ordularında hali hazırda FNSS ACV kullanılıyor. Kaplan MT Tank    Türkiye’nin tarihinde ilk kez tank ihraç etmesi başarısının başrol oyuncusu Kaplan MT son derece modern bir platform olarak öne çıkıyor. Çevrimiçi kullanıcıların gerçek zamanlı rekabetçi modda oynadığı “Armored Warfare” oyununda yer alıyor. Gelişmiş koruma sistemlerine sahip Gelişmiş balistik ve mayın koruma sistemlerine sahip tasarım mimarisi, piyade birlikleri için yakın ateş desteğinden daha büyük hedeflere karşı zırh delici mühimmata kadar uzanan geniş bir ateş gücü çeşitliliğinin kullanılmasına imkan tanıyan KAPLAN MT’nin hassas doğrudan ateş kabiliyeti, araca üstün taktik ve stratejik hareket kabiliyeti ile beraber ihtiyaç duyulan vurucu gücü de sağlıyor. MPT-76    Türk Silahlı Kuvvetleri'nin piyade tüfeği ihtiyacını karşılamak amacıyla Savunma Sanayii Başkanlığının oluşturduğu Modern Piyade Tüfeği projesi kapsamında Türkiye merkezli Kale Kalıp, Makina ve Kimya Endüstrisi ve Sarsılmaz tarafından üretilen milli piyade tüfeği. Gerçek zamanlı çevrimiçi rekabetçi, birinci şahıs görüş açısında tasarlanan, Türk yapımı “Zula” oyununda yer alıyor. MPT kısaltması Milli Piyade Tüfeği sözünün baş harflerinden esinlenerek verildi. MPT-76 ve MPT-55 olarak iki farklı versiyonu bulunuyor. Bu iki versiyonun arasındaki temel farkı kullandıkları mühimmatların mermi çapları belirliyor."
460,Dünyada ilk olabilir: Akıncı AESA için hazırlanıyor,"Türkiye’nin savunma sanayiinde önemli sistemleri yerlileştirme çalışmaları hızla devam ediyor. Gelişmiş hava araçları için son derece kritik olan AESA radarı da bunlardan biri. Öncelikle Akıncı TİHA’ya entegre edilecek sistemle birlikte Türkiye, insansız hava aracında bu kabiliyete sahip ilk ülke olmayı hedefliyor.",Savunma,https://www.trthaber.com/haber/savunma/dunyada-ilk-olabilir-akinci-aesa-icin-hazirlaniyor-735366.html,"Yerli ve milli savunma sanayiinde merakla beklenen ürünlerden biri de hiç şüphesiz AESA radar… Cumhurbaşkanlığı Savunma Sanayii Başkanı Prof. Dr. İsmail Demir’in ASELSAN’ı ziyaretinde son haliyle ilk kez görücüye çıkan radarın çok kısa süre içinde BAYKAR'a teslim edilmesi ve Akıncı TİHA üzerindeki testlerin başlaması bekleniyor. Peki AESA radar ne işe yarıyor, neden bu kadar önemli ve Akıncı’ya entegrasyonu Türk insansız hava araçlarına hangi kabiliyetleri kazandıracak? Savunma Sanayii Araştırmacısı Anıl Şahin ile bu soruların yanıtlarını konuştuk…   AESA radar ne işe yarıyor? AESA, aktif elektronik faz dizinli radar anlamına geliyor. Anıl Şahin, günümüzde 4.5 ve 5. nesil bir savaş uçağı için en kritik bileşenin AESA radar olduğuna işaret ediyor. “Örneğin; F-16’lar, normalde pasif elektronik faz dizinli radara (PESA) sahip. Ancak en modern F-16 konfigürasyonu F-16 Blok 70, AESA radara sahip. Bu nedenle bütün F-16’lar 4. nesil olarak sınıflandırılırken, F-16 Blok 70’ler 4.5 nesil olarak kabul ediliyor.” bilgisini paylaşıyor Şahin. AESA radarların PESA radarlara göre çok daha uzun menzile ve hedef tespit hassasiyetine sahip olduğunu da öğreniyoruz. Ayrıca, elektronik harpten daha az etkilendikleri de bir gerçek. Bunun en temel sebebi AESA radarlarda birden fazla verici/alıcı modülüne sahip olması.   Caydırıcılık daha da artacak Anıl Şahin, günümüzde hava-hava muharebelerinde savaş uçağının manevra kabiliyetinin giderek ikinci plana düşmeye başladığı görüşünde. Bu tezini “Çünkü çok uzun menzilli füzeler ve radarlar geliştiriliyor. Görüş ötesi hava-hava füzeleri radar arayıcı başlığa sahipler. Siz güçlü bir AESA radar ile iyi bir görüş ötesi hava-hava füzesini kombine ederseniz caydırıcılığınız katbekat artıyor. PESA radara sahip bir savaş uçağının AESA radara sahip bir savaş uçağına karşı pek şansı kalmıyor.” cümleleriyle destekliyor.   Muadillerinden aşağı kalmayacak Savunma Sanayii Başkanı Prof. Dr. İsmail Demir’in “Türkiye’nin geliştirdiği AESA radarın muadillerinden aşağı kalır bir özelliği olmayacak.” cümlesi dikkatimizi çekiyor. Anıl Şahin bu durumu açarken, “AESA radar alanında en iyi teknolojiyi geliştirmek zorundasınız.” dedikten sonra bir örnek veriyor: “Sizin uçağınızın AESA radarının menzili 100 kilometre olsun. Karşınızdaki uçağın AESA radarının menzili ise 180 kilometre olsun. Evet, her ikinizde de modern bir radar var ancak karşı taraf sizi daha önce fark edip, daha hızlı angajman yapıyor. Sizin radarınız işe yaramaz hale geliyor… Bu nedenle sadece AESA radara sahip olmak yetmiyor. Gelişmiş bir AESA radar yapabilmek ve onu eksiksiz bir şekilde platformla entegre edebilmek önem kazanıyor.”    Akıncı dünyada bir ilk olabilir AESA radarın ilk olarak BAYKAR imzası taşıyan Akıncı Taarruzi İnsansız Hava Aracı’nda kullanılacağı açıklandı. Bunun temel nedenini ‘zorluklar’ üzerinden tanımlıyor Şahin. İlk olarak Akıncı’ya entegre edilmesini ‘hava testlerinin de büyük bir kısmı bu platformda yapılacak anlamına geliyor’ diye yorumluyor. “Aynı zamanda Akıncı dünyanın AESA radar ve görüş ötesi havadan havaya füze taşıyan ilk SİHA’sı olabilir.” diyor ve sözlerini şöyle tamamlıyor: “Şu ana kadar birkaç test kapsamında ABD, görüş içi hava-hava füzesini Reaper SİHA’dan ateşledi. Ancak bu uçakta radar bulunmuyordu ve ateşlenen füzenin menzili de kısaydı. Eğer biz iyi bir konsept ortaya koyarsak AESA radar ve görüş ötesi hava-hava füzesine sahip Akıncı özellikle helikopterlere ve insansız hava araçlarına karşı çok büyük etki gösterebilir.”
 "
461,"CANiK, TSK ve kolluk kuvvetlerine 750 adet milli uçaksavar teslim etti","Savunma Sanayii Başkanlığı ile imzalanan platform makineli tüfeği projesi kapsamında geliştirilen yerli ve milli uçaksavar CANiK M2 QCB, Türk Silahlı Kuvvetleri, Jandarma Genel Komutanlığı, Emniyet Genel Müdürlüğü ve Sahil Güvenlik Komutanlığı hizmetine girdi.",Savunma,https://www.trthaber.com/haber/savunma/canik-tsk-ve-kolluk-kuvvetlerine-750-adet-milli-ucaksavar-teslim-etti-735095.html,"Samsun Yurt Savunma (SYS) bünyesinde faaliyet gösteren dünyanın önde gelen hafif silah üreticilerinden CANiK, bir başarıya daha imza attı. Türkiye’nin kalifiye olmuş tek ve en büyük kalibre makineli tüfeği olan CANiK M2 QCB’nin 750 adetlik teslimatı, Cumhuriyet tarihinde tek seferde teslim edilen en yüksek adet 12.7 mm makineli tüfek olarak tarihe geçti. 2018 yılında Savunma Sanayii Başkanlığı ile imzalanan platform makineli tüfeği projesi kapsamında geliştirilen, Türkiye’nin tek ve en büyük kalibre makineli tüfeği CANiK M2 QCB, TSK ve kolluk kuvvetlerinin envanterine kazandırıldı.    CANiK, Aralık 2022’de teslim etmeyi taahhüt ettiği 750 adet M2 QCB’nin tamamını TSK’nın envanterine kattı. Teslim edilen 750 adet uçaksavarın kurumlara adetsel dağılımı, Savunma Sanayii Başkanlığı ve kurumların yapmış olduğu mutabakata göre belirlendi.    “20 bin namlu atım ömrü ile dünya rekoru kırdık” Türkiye’nin tek ve en büyük kalibre makineli tüfeğini geliştirdiklerini belirten SYS Genel Müdürü C. Utku Aral, şunları söyledi: “CANiK olarak deneyimli ve güçlü ekibimizle birlikte muazzam bir çalışma yaptık. 3 yıllık bu dönemde 160 milyon liralık AR-GE ve 440 milyon liranın üzerinde endüstriyelleşme yatırımıyla hayata geçirdiğimiz uçaksavarımız CANiK M2 QCB’yi TSK ve İçişleri Bakanlığı'mızın hizmetine sunduğumuz için onur duyuyoruz. CANiK M2 QCB, buzlanma ve kirlenme testlerini dünyada başarı ile tamamlayan tek silah oldu. Ayrıca, resmi olarak 20 bin namlu atım ömrü ile dünya rekoru kırdık ve 12.7x99 mm ağır makineli tüfekler için hazırlanmış dünyanın en zor kalifikasyon testini tekrarsız sıfır hata ile tamamladık. Ağustos 2022’de elde ettiğimiz kalifikasyon başarımızın ardından şimdi de yeni bir rekora imza attık ve toplamda 750 adet uçaksavarı (CANiK M2 QCB) ordumuzun envanterine tek seferde kazandırdık. Cumhuriyet tarihinde ve hatta bu kalibrede bir silahın tek seferde 750 adet bir rakamla teslim edilmesi neredeyse görülmemiş bir başarıdır. Bize güvenerek, bu görevi veren Savunma Sanayii Başkanlığı'mıza teşekkürü borç biliyoruz” dedi.    “2 yıllık kapasitemizi doldurduk” CANiK’in global pazara yönelik hedeflerine de hız kesmeden devam ettiğini belirten C. Utku Aral, “Dünyanın dört kıtasında 69 ülkeye ihracat gerçekleştiren CANiK markamız ile Türkiye ekonomisinin kalkınmışlık seviyesini daha ileri noktalara taşımaya yönelik katkı sunmaya devam ediyoruz. Şu anda kadar CANiK, M2 QCB uçaksavarı için 3 bin 500 adet onaylanmış siparişi bulunuyor. 3 bin 500 adetlik siparişin tamamı yurt dışındaki dost ve müttefik ülkelerin kolluk kuvvetlerine teslim edeceğiz” diye konuştu. Tüm testlerde mükemmel performans Türkiye’nin kalifiye olmuş tek yerli ve milli uçaksavarı CANiK M2 QCB, Türkiye Cumhuriyeti Savunma Sanayii Başkanlığı tarafından Ağustos 2022’de kalifiye edildi. Silahlar kalifikasyon sürecinde 40 günlük kısa bir sürede Amerikan TOP ve NATO standartlarında 23 farklı testin hepsini hatasız ve tekrarsız tamamlayarak, daha önce görülmemiş bir sonuç elde etti. Bu kalifikasyon ve test sürecinde, 200 binin üzerinde mermi kullanıldı. Buzlanma ve kirlenme testlerini dünyada başarı ile tamamlayan tek silah olduğu gibi 20 bin namlu atım ömrü ile de dünya rekorunu kırdı. Bu test sonuçları ile dünyadaki tüm benzerlerinden çok daha üstün bir performans gösteren CANiK M2 QCB Türkiye Cumhuriyeti envanterine girdi."
462,Bakan Akar ve TSK komuta kademesi TCG Anadolu'yu inceledi,"Milli Savunma Bakanı Akar, TSK komuta kademesi ile birlikte ""Dünyanın ilk SİHA gemisi"" ve Türkiye’nin en büyük savaş gemisi olma özelliğine sahip TCG Anadolu gemisinde incelemelerde bulundu.",Savunma,https://www.trthaber.com/haber/savunma/bakan-akar-ve-tsk-komuta-kademesi-tcg-anadoluyu-inceledi-735084.html,"Milli Savunma Bakanı Hulusi Akar, beraberinde Genelkurmay Başkanı Orgeneral Yaşar Güler, Kara Kuvvetleri Komutanı Orgeneral Musa Avsever, Deniz Kuvvetleri Komutanı Oramiral Ercüment Tatlıoğlu ve Hava Kuvvetleri Komutanı Orgeneral Atilla Gülan ile Anadolu gemisini ziyaret etti. Akar ve beraberindeki TSK komuta kademesi deniz kabul testleri kapsamında Marmara Denizi açıklarında bulunan gemiye helikopterle indi. Gemiye inişinin ardından tören mangasını selamlayan Bakan Akar’a ""TCG Anadolu"" yazılı gemi şapkası takdim edildi.    Donanma Kurmay Başkanı Tuğamiral İsmail Güldoğan’dan gemiye ilişin brifing alan Akar daha sonra köprüüstüne çıkarak incelemelerde bulundu. Akar beraberindeki komuta kademesi ile geminin savaş harekat merkezindeki incelemelerinin ardından havuz olarak adlandırılan bölümde mürettebat ve gemi inşasında görevli personelle bir araya geldi. ""MSB, Cumhuriyet tarihinin en başarılı faaliyetlerini icra ediyor"" Türkiye’nin, Cumhurbaşkanı Recep Tayyip Erdoğan’ın uluslararası alanda kurduğu çok boyutlu ilişkilerle özne haline geldiğini vurgulayan Akar, etki alanının üç kıta, ilgi alanının ise bütün dünya olduğunu ifade etti.

Bu süreçte, görev ve sorumlulukları artan Milli Savunma Bakanlığı'nın Cumhuriyet tarihinin en yoğun ve en başarılı faaliyetlerini icra ettiğini dile getiren Akar, “Bu çerçevede kahraman ve fedakar ordumuz egemenlik ve bağımsızlığımız için ‘hudut, namustur’ anlayışıyla hudutlarımızın güvenliğini sağlamakta, terörü kaynağında yok etme stratejisi ile yurt içinde ve sınır ötesinde başta PKK/PYD-YPG, DEAŞ ve FETÖ olmak üzere terör örgütlerine karşı mücadele etmekte, denizlerimizde ve semalarımızdaki hak ve menfaatlerimizi kararlılıkla korumakta, her türlü tehdit ve tehlikeye karşı hazır olmak için büyük ve kapsamlı tatbikatlar icra etmektedir” diye konuştu.    ""Gerginlik yaratmak için ellerinden gelen gayreti gösteriyorlar” Savunma ve güvenlik konuları ile birlikte Ege ve Doğu Akdeniz’de son dönemdeki gelişmelere de değinen Akar, “Türkiye olarak devamlı diyalogdan, barıştan yana olduğumuzu iyi komşuluk ilişkileri ve uluslararası hukuk çerçevesinde görüşmeler yoluyla problemlerimizi çözmek istediğimizi her fırsatta muhataplarımıza söylüyoruz” diye konuştu. Türkiye ve Yunanistan arasında istişari, güven artırıcı önlemler ve NATO’daki ayrıştırma usulleri toplantılarının olduğunu hatırlatan Akar, “Yunanistan bu görüşmeleri yapmamakla birlikte bunların olmaması için gayret gösteriyor. Sabote ediyor. Bazı siyasiler, bazı askerler kendi iç sıkıntılarını örtmek, perdelemek için gerginliği sürekli ve bilinçli bir şekilde artırmaya çalışıyor. Bu konuda biz de olabildiğince tedbirli şekilde çalışmalarımızı sürdürüyoruz” ifadelerini kullandı. Yunanistan’ın provokatif eylem ve söylemlerine devam ettiğini dile getiren Akar, “Her sabah kalkıp mutlaka ortaya bir şey atarak gerginlik yaratmak için ellerinden gelen gayreti gösteriyorlar” diye konuştu. “Türkiye tehdit değil, güvenilir, güçlü, etkin bir müttefik” Yunanistan’ın Türkiye ile olan sorunlarını Türkiye-NATO, ABD, AB sorunu gibi göstermeye çalıştığına da dikkati çeken Akar, “Hilelerini artık herkes anladı. Bu konuda herkesin daha tedbirli olacağını değerlendiriyor, bekliyoruz” dedi. Türkiye’nin tüm söylemlerini hukuksal gerçekliklere, somut verilere dayandığını belirten Akar, şunları söyledi: “Buna rağmen bir sonuç alınamamasının Yunanistan kaynaklı birçok sebebi var. Yunanistan’da şu anda birçok skandal var. Dinleme skandalı, göçmen skandalı, yolsuzluklar var. Bununla birlikte Yunanistan’ın Doğu Akdeniz’de başaramadığı, beceremediği ve Yunan kamuoyunun da fark ettiği başarısızlıkları var. Bütün bunları örtmek için Türkiye ile gerginliği artırmaktan medet umuyorlar. Fakat gerginlik yaratarak hayatta kalabilmelerinin mümkün olmadığını, saptırmaların da kar etmediğini görmelerini istiyoruz. Yunanistan’daki bazı belirli siyasilerin, askerlerin yaptığı tek iş ağlamak. Devamlı ağlayarak şoveniz politikalarını götürmeye ve tanıtmaya çalışıyorlar. Bunun bir çıkar yolu olmadığını da herkes görmeye başladı. Yunan halkı da kendi kaynaklarının bu bazı siyasiler tarafından nasıl har vurup harman savrulduğunu ve refahlarının nasıl tahrip edildiğini görmeye başladı. Bunlarla birlikte Yunanistan’daki bazı aklıselim siyasiler, akademisyenler, emekli askerler, büyükelçiler, vatandaşlar buradaki oyunu görmeye başladı.” Bazı Yunan siyasilerin Türkiye’yi tehdit olarak nitelendiren açıklamalarına da tepki gösteren akar, “Türkiye kimseye tehdit değil, güvenilir, güçlü, etkin bir müttefik. Bunun bu şekilde bilinmesi lazım. Türkiye kimseye tehdit değil. Bunu tekrar tekrar kafalarına sokmaları, anlamaları lazım” dedi.    “Mesele KKTC’nın tanınması meselesidir” Türkiye’nin diyalog çağrılarının zafiyet olarak anlaşılmaması gerektiğini vurgulayan Akar, “Samimi olarak iyi komşuluk ilişkileri içinde Ege’deki zenginliklerin adil şekilde paylaşılmasından söz ediyoruz. Ancak bunun yanı sıra şunu da söylüyoruz, hiçbir şekilde ne kendimizin ne Kıbrıslı kardeşlerimizin hakkını, hukukunu çiğnetmeyecek, hiçbir oldubittiye müsaade etmeyeceğiz” diye konuştu. Akar, üçüncü tarafların olaylara objektif yaklaşmasının önemini belirterek, “Duygusal, önyargılı şekilde taraf olmayın, adil, objektif ve tarafsız olarak olayları değerlendirmelerini istiyoruz” dedi. Kıbrıs konusunu da “milli bir mesele” olarak nitelendiren Akar, “Garanti ve İttifak antlaşmaları doğrultusunda geçmişte olduğu gibi bugün de Kıbrıslı kardeşlerimizin yanındayız. Kıbrıs konusunda egemen eşit, bağımsız iki devletten bahsediyoruz. Artık mesele bu devletin kurulması değil, kurulmuş olan bu devletin tanınması meselesidir” diye konuştu. ""Yakın zamanda tankımızı da uçağımızı da motorumuzu da yapacağız"" Etkin caydırıcı ve sayın bir silahlı kuvvetleri için yerli ve milli savunma sanayinin önemine vurgu yapan Akar, “Sayın Cumhurbaşkanımızın liderliği, destek ve teşvikiyle savunma sanayisinde büyük atılımlar gerçekleştirilmiş, yerlilik ve millîlik oranı yüzde 80’ler seviyesine ulaşmıştır” dedi.

Artık Türkiye’nin Milli Piyade Tüfeklerini ve tüm hafif silahları, ÇNRA’ları, Fırtına obüslerini, İHA/SİHA/TİHA’ları, ATAK helikopterlerini, fırkateynleri ve savaş gemileriyle akıllı hassas mühimmatları ve füzeleri tasarlayıp inşa, imal ve ihraç seviyesine geldiğini dile getiren Akar, “Önümüzde çetin yollar var, bunu biliyoruz. O yolları da geçerek Silahlı Kuvvetlerimizin ihtiyacı ne varsa bunları yerli ve milli şekilde karşılayacak düzeye geleceğiz. İnşallah yakın bir zamanda tankımızı da uçağımızı da motorumuzu da yapacağız. Başaracağız, buna inanıyoruz” sözlerini kullandı. Konuşmasının sonunda geminin inşasında görevli personel tarafından alkışlanan Akar, “Asıl bizim sizi eserinizden dolayı alkışlamamız lazım” diyerek, çalışanları tebrik etti, TSK komuta kademesi ile birlikte alkışladı. Akar, çalışanların ve gemi personelinin yeni yılını da kutladı.    Anadolu gemisi Dünyanın ilk SİHA gemisi ve Türkiye’nin en büyük savaş gemisi özelliğine sahip çok maksatlı amfibi gemi Anadolu’nun ilk sac kesimi Cumhurbaşkanı Erdoğan’ın da katıldığı törenle 30 Nisan’da yapıldı. 1 Temmuz 2020’de başlayan liman kabul testlerinin tamamlanmasının ardından 20 Haziran 2022’de geminin deniz kabul testleri başladı. İlk helikopter konuşlanmasının 17 Kasım 2022’de yapılan Anadolu gemisinin bu senenin ilk aylarında Türk Silahlı Kuvvetleri'ne teslim edilmesi planlanıyor. Yaklaşık üç futbol sahası uzunluğundaki gemide milli ve yerli savaş yönetim sistemi Advent kullanılıyor. Son teknoloji radarlar ve sensörlerle donatılan gemi çıkarma araçları ve botların yanı sıra araç güvertesinde tankların ve zırhlı araçların bulunduğu 100’e yakın aracı taşıma imkanına sahip.   “Reis” sınıfı milli denizaltılar Yeni Tip Denizaltı Projesi kapsamında yapımı devam eden “Reis” sınıfı denizaltılar, batarya teknolojisi, yüksek dayanıklılık ve kompakt dizaynı ile dikkat çekiyor. Düşük gemi gürültü seviyesi, modern sensör, silah ve savaş yönetim sistemine sahip bu denizaltılara Akya ve Atmaca füzelerinin de entegrasyonu planlanıyor."
463,Türk SİHA'ları 2023'te yeni yeteneklerle güçlenecek,"Türkiye'nin etkin olarak kullandığı silahlı insansız hava araçları, ASELSAN'ın 2023'te teslim edeceği ve seri üretimine başlayacağı teknolojilerle yeteneklerini artıracak.",Savunma,https://www.trthaber.com/haber/savunma/turk-sihalari-2023te-yeni-yeteneklerle-guclenecek-734779.html,"ASELSAN Yönetim Kurulu Başkanı ve Genel Müdürü Haluk Görgün, şirketin faaliyetleri açısından 2022 yılını değerlendirdi ve 2023 hedeflerine ilişkin bilgi verdi. Sektörün özelliği gereği her yıl sonunun yoğun tempoda geçtiğini ifade eden Görgün, tüm çalışma arkadaşlarının aldıkları sorumlulukları, üzerlerindeki görevleri en iyisiyle tamamlayabilmek ve teslim edebilmek için çalıştıklarını söyledi. ""Yılı hedeflerimize ulaşma anlamında mutlu kapatıyoruz"" Görgün, 2022'yi iyi geçirdiklerini, tüm yıl boyunca tempolarının yıl sonundaki yoğunluğa yakın olduğunu belirterek, ""Yılı hedeflerimize ulaşma anlamında mutlu kapatıyoruz. İhracatta hedeflediğimizin yüzde 115 gibi bir rakama ulaştık. Olabilir, makul, riskleriyle beraber planladığımız bir hedef vardı. Yıl içinde gerçekleşen birtakım fırsatlar da oldu, onları da değerlendirdik, üzerine çıktık. Teslimatlarımızda büyük aksaklıklarımız olmadı. Son birkaç günü de iyi değerlendirip büyüme hedeflerimiz, finansal perspektifimiz, teslimatlarımızla beraber tedarikimizin zamanında yapılması, stoklarımızı yönetebilmemiz, bunların her biri bizim için hedefler içindeydi. Birçok yeni projeyi yıl içinde paylaştık. Dönüp baktığımızda 'başarılı' ifade edebileceğimiz bir yıl oldu."" dedi. SSİK’te ASELSAN'a birçok sorumluluk verildi 2023 yılına Savunma Sanayii İcra Komitesi (SSİK) toplantısının işareti ve yönlendirmesiyle başlayacaklarını vurgulayan Görgün, şöyle konuştu: ""Orada ASELSAN'a duyulan güven ve verilen bir sorumluluk var. Bunun dışında hem teknolojiyi hem operasyonel faaliyetleri takip ederek yeni ürünler, sistemler geliştirme konusunda da gayretle çalışıyoruz. SSİK toplantısının özellikle hava savunma, mühimmatlar, savaş uçaklarının modernizasyonu, MİLGEM 6, 7, 8'inci gemilerin inşası gibi başlıkların her biri bizi heyecanlandırıyor. 2023’te tamamlayacağımız, teslimatı yapılacak projeler de var.” Siper Projesi Bölge hava savunma kapsamında Siper Projesi'nin teslimatını 2023 içinde yapacaklarına işaret eden Görgün, ""Çok iyi gidiyoruz, 7/24 çalışılan bir proje. Bunun Ürün-1 denilen versiyonu başarıyla tamamlanmıştı. Sözleşmedeki kapsamı için teslimatı da Cumhuriyet'imizin 100’üncü yılında gerçekleştirilecek."" ifadelerini kullandı. Gökbey'in teslimatı başlayacak Görgün, 2023 içinde Gökbey helikopterinin teslimatının başlayacağını, seri üretimi başlayan Hisar-A, Hisar-A+, Hisar-O, Hisar-O+ füzelerinin teslimatlarının gerçekleştirileceğini, yılın ilk ayında Erken İhbar Radarı'nın görev yerinde kullanılmaya başlanacağını, teslimatı başlayan hava trafik radarlarının devamının geleceğini bildirdi. Haluk Görgün, her bir ürünün ihracatının da hedefleri olduğunu dile getirdi. Minyatür bomba envantere girecek 2022 yılında kabiliyet gösterimi yaptıkları silahlı deniz araçlarının (SİDA) ilgiyle karşılandığını, NATO faaliyetlerinde başarıyla görev yaptığı anlatan Görgün, sürü konseptine yönelik bir senaryoyu gerçekleştirdiklerini söyledi. Görgün, elektronik harp yeteneklerinin SİDA’lara kazandırılması testlerinin de başarıyla sonuçlandığına dikkati çekerek, ""Büyük bir gemiyi hedef alan bir taarruzu kendi üstüne çekerek saldırı ya da füzeyi başka yere taşıma yeteneğini göstermiş oldu."" dedi. Hava, kara ve denizdeki insansız araçların sürü kabiliyetinde kullanılabilmesi, geliştirilen sensörlerle yeni görevler icra edebilmesi için faaliyetlere devam ettikleri bilgisini veren Görgün, Minyatür Bomba ile Bayraktar Akıncı TİHA’dan 8 farklı hedefe özellikle hava savunma sistemlerini hedef alabilecek bir yetenek kazandırıldığını kaydetti. Görgün, 2023’ün Tolun ismi verilen ürünün farklı versiyonlarının hayata geçtiği ve envantere girdiği bir yıl olacağını bildirdi. 2023'te haberleşme ve uydu teknolojilerinde güzel haberler paylaşacaklarını vurgulayan Görgün, sahada halen 1800’ün üzerinde Ulak baz istasyonunun görev yaptığını aktardı. Görgün, Korkut Projesi’nde 9 setin teslimatının tamamlandığını, toplamda 36 araç teslim edildiğini ve teslimatların 2023’te süreceğini dile getirdi. AESA radarı Bayraktar Akıncı ile buluşuyor Merakla beklen AESA radarlarına ilişkin de bilgi veren Görgün, ""Birkaç güne Akıncı'ya teslim edeceğiz, göndereceğiz. Orada entegrasyon faaliyetleri başlayacak. Önce yer testleri, daha sonra havadaki testler yapılacak. Bizim için heyecan verici çalışmalardan."" diye konuştu. Elektronik harp yeteneklerini İHA'lara pod şeklinde taşıyan sistemlere imza attıklarına dikkati çeken Görgün, şu değerlendirmede bulundu: ""Bunların, çok bilinen hava savunma sistemlerine karşı etkinliği gözlemlendi. Bir SİHA'ya bunu taktığınızda 100 kilometreye yakın bir mesafeden hava savunma sisteminin radarını karıştırıp SİHA'mızın hedefe daha çok yaklaşıp görevini yerine getirdikten uzaklaşmasını sağlayacak elektronik destek birimlerini geliştirdik. Bunlar test edilmeye başlandı, 2023 yılı bunların teslim edileceği, seri üretimlerinin başlayacağı, ihracatının yapılacağı bir yıl olabilir. Bizim çok sensörümüz, faydalı yükümüz var. Bunların savaş, operasyon alanında var olan platformlara yetenek kazandıracak birtakım özellikleri var. Farklı senaryoların gerçekleştirilmesi bu ekipmanlarla birlikte kendini gösteriyor olacak. Biz de heyecanlıyız. Çok sıkı ve yakın çalışıyoruz platform üreticileriyle. Özellikle Baykar çok hızlı, dinamik çalışıyor. Biz de aynı dinamizmle ürünlerimizi entegre edip birlikte sahaya sürülmesi için gayret gösteriyoruz."" 100'üncü CATS üretim hattında Haluk Görgün, İHA ve SİHA’lara takılan ASELSAN ürünleri deyince akla CATS kamerasının geldiğine işaret ederek, şu bilgiyi verdi: ""Arkadaşlarımız CATS kamerası için yıl bitmeden 100 kamerayı üreteceğiz diye söz vermişlerdi. Oraya çok yakınlar. Ayda 13 tane üretebildiklerini gösterdiler. Kurduğumuz yalın üretim hattıyla 20 kamera üretilebileceğini görüyoruz, ihtiyaç olursa bu hattı genişletip üretiriz. Bu konuda şüphemiz endişemiz yok. Sadece SİHA/TİHA'lar için değil, döner kanatlı hava platformları için de kameralar geliştiriyoruz. Atak helikopterinde kullanılan ürünümüz var. Bunların yeni nesillerini, pilotun görevini hızlı, sağlıklı, etkin yapabilmesini sağlayacak yeni nesil ve SİHA’lar için geliştirdiğimiz teknolojileri de adapte edeceğimiz yeni kameralarımız olacak, onları da paylaşıyor olacağız. Kamera, keşif-gözetleme geniş bir aile. Ailede yeni nesil kameralar hem irtifanın yükselmesi hem görüntü kalitesinin iyileştirilmesiyle hem lazer işaretlemenin daha etkin ve uzaktan yapılmasıyla ilgili geliştirme faaliyetleri devam ediyor. Bunların yeni versiyonları 2023 yılında beklentimiz CATS kamerasının bir sonraki versiyonu ASELFLIR 500 dediğimiz ürünü arkadaşlarımız verdikleri söz doğrultusunda yılın ilk çeyreğinde gerçekleştirecekler. Bunun platform üzerinde kullanımı sağlanacak. Bunu da heyecanla bekliyoruz. İşimiz gücümüz yerli ve milli teknoloji üretmek. Bize duyulan güveni, verilen sorumluluğun bilinciyle çalışarak bunları sağlamak."" Tedarikin yüzde 70'i yurt içinden Tüm bunları yaparken ülkedeki yetenekleri, kabiliyetleri, kapasiteleri kullandıklarını vurgulayan Görgün, 2022’de 1,5 milyar dolar civarındaki tedarikin yüzde 70'inin yurt içinden sağlandığını söyledi. Görgün, millileştirme faaliyetlerinin son hız devam ettiğine işaret ederek, 650'ye yakın ürünün millileştirme kapsamına alındığını, bunların yüzde 80'ine siparişler verildiğini, millileştirilen ürünlere ilişkin verilen sipariş büyüklüğünün 150 milyon dolara ulaştığını bildirdi. Haluk Görgün, ""Büyük seri üretim projelerimiz geliyor. Radarlar, hava savunma sistemleri, bununla birlikte elektro-optik sistemler, elektronik harp sistemleri… 'Bunların tamamını ASELSAN'da yapalım' yaklaşımımız yok. Bunları kapasitesi, kabiliyeti olan tüm paydaşlarımızla birlikte ekosistemde kendini göstermiş ve gösterme gayretinde olan firmalarla yapıyoruz. 2023'te millileştirme adına belirttiğim rakamları ve oranları artırmak için 100'üncü yılımıza yakışır şekilde daha agresif olacağız. 2023'ün var olan işlerimizde ve planladığımız hem ürün hem süreçlerimizle 2022'den çok daha iyi bir yıl olacağını bekliyoruz."" diye konuştu. ASELSAN alt yüklenicileriyle büyüyor Bütçesel, teslimatlar, yurt dışındaki işler anlamında ASELSAN'ın büyüyüp geliştiğini ancak bunu da zorunlu durumlar dışında daha çok alt yüklenicilerle gerçekleştirme yaklaşımında olduğunu dile getiren Görgün, ""Kişi sayısında büyümek, mühendis sayısını 2 bin, 3 bin, 5 bin artırmak gibi bir önceliğimiz, hedefimiz hiçbir zaman olmadı. Paylaşabileceğimiz işleri iştiraklerimiz, alt yüklenicilerimizle paylaşarak devam ediyoruz."" dedi."
464,Aras 2023 TCG Anadolu’ya takıldı sırada kritik tesisler var,"Doğal gaz hatlarına sabotaj, Ukrayna'da yaşananlar ve daha fazlası… Tüm bunların ardından gözler bir kez daha ‘dalgıç’ tehdidine çevrildi. Türkiye, yerli ve milli imkanlarla dalgıç tespit sonarı üreten sayılı ülkeden. TCG Anadolu’ya takılan Aras 2023'ün yakın zamanda su altında ya da kıyıya yakın bulunan kritik yapılarda da kullanılması bekleniyor.",Savunma,https://www.trthaber.com/haber/savunma/aras-2023-tcg-anadoluya-takildi-sirada-kritik-tesisler-var-733319.html,"Yerli ve milli imkanlarla üretilen ilk dalgıç tespit sonarı Aras 2023, Türk savunma sanayiinin gurur projelerinden biri olan TCG Anadolu’ya geçtiğimiz günlerde entegre edildi. Suyun üzerinden gelecek tehditlere karşı son derece gelişmiş savunma sistemleri olan TCG Anadolu, suyun altından gelebilecek tehditlere karşı da sıkı bir şekilde korunuyor. Dalgıç tespit sonarları her ne kadar bugüne kadar başta askeri gemiler ve askeri tesislerin korunması için kullanılmış olsa da bu durum günümüzde hızla değişiyor. Terör tehdidinin günümüzde daha farklı bir boyuta geçmesi bu değişimin en önemli sebeplerinden biri. Bu durum bir başka sonucu da beraberinde getiriyor. Suyun altında, üzerinde ya da kıyıda bulunan sivil tesislerin korunması meselesi… Türkiye gibi üç tarafı denizlerle çevrili olan, nükleer santral projesinde sona gelen, Karadeniz kıyısında çok büyük bir doğal gaz depolama merkezi kuran bir ülke için dalgıç tespit sonarları haliyle çok daha büyük anlamlar taşıyor.   Tehditleri 1 kilometre öteden tespit ediyor Türkiye’nin milli imkanlarla üretilen ilk dalgıç tespit sonarı Aras 2023’te Armelsan imzası var. Genel Müdür Can Emre Bakım, önce sonarla ilgili genel bir çerçeve çiziyor. Aras 2023 dalgıç tespit sonarı sisteminin su altından gelen kapalı ve açık devre solunum sistemli dalgıçları ve dalgıç intikal vasıtalarını tespit etmek için geliştirildiğini söylüyor. Bu sistem yaklaşık 1 kilometre mesafeden otomatik olarak hedefleri tespit ediyor. Bu da kullanıcıya/operatöre yaklaşık yarım saatlik bir müdahale süresi kazandırıyor. Bakım’ın üzerinde durduğu bir diğer nokta da asimetrik savaşın artık suyun altına da taşındığı gerçeği oluyor. Dalgıç tespit sonarlarının sivil alanlar için kullanımının yolunun bilhassa Ukrayna-Rusya savaşı ile açıldığının altını çiziyor Bakım. Kamikaze dron’lar kadar kamikaze insansız deniz araçlarının da öne çıkmaya başladığı uyarısında bulunan Can Emre Bakım, Aras 2023’ün yeni versiyonunun bu tür tehditleri de hızlı ve doğru bir şekilde tespit edeceğini söylüyor. ‘Made in Türkiye’ imzalı dalgıç tespit sonarıyla ilgili kısa bir zaman sonra çok önemli bir ihracat haberini kamuoyuyla paylaşacaklarına da işaret ediyor.    “Dünyada bunu üretebilen 4-5 ülke var” Dalgıç tespit sonarının Türkiye’de üretilmesi ve bunun TCG Anadolu’ya takılması önemli bir durum. Ancak madalyonun farklı bir yüzü daha var. Değişen terör tehdidi… Savunma ve Denizcilik Araştırmacısı Kozan Selçuk Erkan ile işin bu boyutunu konuşuyoruz. Dalgıç tespit sonarı üretebilen 4 ya da 5 ülkenin olduğuna dikkat çekiyor Erkan ve “Biz de bu ülkelerin arasına girdik.” diyor. Dalgıç tespit sonarını yerli olarak üretmenin neden önemli olduğunu soruyoruz. “Bu bizim için çok kıymetli bir ‘ilk adım’ olarak görülmeli. Bir sonar ailesi oluşuyor burada. İlk etapta dalgıç tespit sonarını yaptık. Daha sonraki süreçlerde farklı tiplerde, farklı görevler üstlenebilecek sonarlar da üreteceğiz. Aras 2023 bu ailenin ilk ferdi.” yanıtını alıyoruz.    Vekalet savaşları için çok değerli bir kazanım Bu noktada terörün değişen yapısı meselesini daha ayrıntılı anlatıyor Kozan ve belli yerlerde kendi izlerinin görülmesinin istemeyen kimi ülkelerin ‘vekillerine’ daha fazla yetenek kazandırmaya başladığının altını çiziyor. Benzer işleyişin Ukrayna’da görüldüğünü anlatan Kozan Selçuk Erkan, “Kamikaze botlar, kamikaze dron’lar ve benzer çok farklı sistemleri orada gördük. Vekiller üzerinden yürüyen bir süreç. Vekil unsurlar üzerinden terör eylemleri meselesinde bu tehdidi en çok hisseden ülkelerden biri de şüphesiz Türkiye.” diyor.   ABD’den teröristlere dalgıç eğitimi Geçtiğimiz günlerde ABD’li uzmanların Suriye’deki bir grup teröriste ‘dalgıçlık eğitimi’ verdiğini hatırlatıyoruz. Bu durumun Türkiye’yi doğrudan etkileyeceğini söylüyor Erkan ve devam ediyor: “Bu bölgede egemen güçlerle deniz alanında ya da başka politikalarda çıkar çatışması yaşayacak tek ülke biziz. Bu nedenle tehdidi ciddiye almakta fayda var. Bu tehdit sadece askeri gemiler ya da askeri tesisler için geçerli değil. Barajlar için de benzer bir sıkıntı söz konusu olabilir. Bu tür asimetrik unsurlar barajlarımıza, su altındaki pek çok sabit tesisimize de zarar verebilir. Suyun altında vana hatları, elektrik hat kabloları bulunuyor. Karadeniz’de doğal gaz hatlarımız, devam eden sondajlarımız var. Limanda da çok ciddi bir depolama ve dağıtım hattı mevcut. Dalgıç tespit sonarı tüm bu yerler için oldukça kıymetli bir sistem.”    Üst düzey devlet görevlileri için de bu sistem şart Kozan Selçuk Erkan ilginç bir noktaya daha değiniyor… Türkiye’yi ziyaret eden üst düzey yabancı isimlerin İstanbul’da ya da kimi zaman yazlık yerlerde ağırlandığını anımsatıyor. Aynı şekilde üst düzey kimi isimlerin kıyıya sıfır yerlerde konakladığına da işaret ediyor. Bu gibi yerlerin de dalgıç tespit sonarlarıyla 7/24 esasıyla korunmasının şart olduğunun altını çiziyor Erkan sözlerini şöyle tamamlıyor: ""Teknoloji her iki taraf için de gelişiyor. Bir yanda İHA’lar SİDA’ları konuşuyoruz ama bu teknolojinin asimetrik unsurlar tarafından kullanılabileceğini de atlamamak gerekiyor. Belki de yakın zamanda su altından gidebilen kamikaze su altı robotlarını daha sık konuşacağız. Şimdiden önlemler almak zorundayız. Ve bunun ilk adımı da dalgıç tespit sonarı. Bu nedenle Aras 2023’ün hayata geçirilmesi ve kullanım alanlarının artması şart. ‘Suyun altını gören gözlerimizi’ çoğaltmak gerek. İşte bu nedenlerle dalgıç tespit sonarı üretebilen sayılı ülkeden biri olmamız son derece kritik bir kabiliyet.” Kamera: Özge Güngörmüş Kurgu: Cihan Karaahmetoğlu"
465,ALKA hedefi tam isabetle vurdu,"Cumhurbaşkanlığı Savunma Sanayii Başkanı İsmail Demir, ALKA Yönlendirilmiş Enerji Silah Sistemi'nin testlerinde bir aşamayı daha geride bıraktıklarını belirterek, ""ALKA, yer ve hava hedeflerine karşı üstün tespit, takip ve saniyeler seviyesinde tahrip yeteneği sağladı"" dedi.",Savunma,https://www.trthaber.com/haber/savunma/alka-hedefi-tam-isabetle-vurdu-733247.html,"Başkanlıktan yapılan yazılı açıklamaya göre, asimetrik tehditlere karşı elektromanyetik ve lazer teknolojisi kullanan, çok etkin hibrit bir savunma sistemi olan ALKA Yönlendirilmiş Enerji Silah Sistemi kabiliyetlerini sergiledi ve hedefi tam isabetle vurdu. Cumhurbaşkanlığı Savunma Sanayii Başkanlığı tarafından başlatılan ve Roketsan ana yükleniciliğinde yürütülen Lazer Silah Sistemleri Tedarik Projesi faaliyetleri tüm hızıyla devam ediyor. ALKA Yönlendirilmiş Enerji Silah Sistemi kapsamında geliştirilen hedef tespit radarı, hedef takip sistemi ve elektromanyetik karıştırma sistemine sahip yüksek güçlü lazer silah sisteminin gösterimi gerçekleştirildi. Gösterim faaliyeti kapsamında, farklı güç seviyelerinde ve farklı taşıyıcı platformlara (sabit, taşınabilir ve mobil) entegre bir ürün ailesi olarak geliştirilen yerli ve milli lazer silah sistemi çözümü tanıtıldı, atışlı testlerle elde edilen yetenek ve etkinlik gösterildi. Geliştirilen sistemler, hem yer hem de hava hedeflerine karşı üstün tespit, takip ve saniyeler mertebesinde tahrip yeteneği gösterdi. Projede Ermaksan firması da lazer kaynağı üreticisi olarak görev alıyor. ""ALKA bir aşamayı daha geride bıraktı"" İsmail Demir, sosyal medya hesabından yaptığı paylaşımda şunları ifade etti: ""Hedefimiz savunma sanayinin her alanında geriden gelen değil, önde giden bir Türkiye. Sayılı ülkenin üzerinde çalıştığı lazer ve elektromanyetik faaliyetlerimizde önemli yer tutacak ALKA Yönlendirilmiş Enerji Silah Sistemi'nin testlerinde bir aşamayı daha geride bıraktık. Elektromanyetik karıştırma sistemine sahip yüksek güçlü lazer silahı, hedef tespit radarı, hedef takip sisteminden oluşan ALKA, yer ve hava hedeflerine karşı üstün tespit, takip ve saniyeler seviyesinde tahrip yeteneği sağladı. Emeği geçenleri kutlarım."""
466,Savunma sanayiinde gurur yılı: 2022 böyle geçti,"Türkiye’nin son yıllarda çok önemli mesafeler kat ettiği yerli ve milli savunma sanayii 2022'de de hız kesmedi. Kızılelma'dan Milli Muharip Uçak’a Tayfun füzesinden insansız deniz araçlarına kadar çok geniş bir skalada başarılı işlere imza atan sektör, ihracatta 4 milyar doların üzerine çıkarak yeni bir rekor kırdı.",Savunma,https://www.trthaber.com/haber/savunma/savunma-sanayiinde-gurur-yili-2022-boyle-gecti-732753.html,"Atılan güçlü adımlarla dünyada adından söz ettiren Türk Savunma Sanayii için 2022 yılı son derece verimli geçti. Kara sistemlerinden hava ve uzay çalışmalarına, deniz platformlarından diğer kritik tamamlayıcı alt sistemlere kadar çok geniş bir alanda oldukça değerli işleri hayata geçiren sektör, yıl sonu itibarıyla 4 milyar dolar ihracat hedefinin de üzerine çıkarak yeni bir rekora imza attı. Cumhurbaşkanlığı Savunma Sanayii Başkanlığı (SSB) koordinesinde devam eden çalışmalar, başta 2023 olmak üzere gelecek dönemler için de çok önemli bir referans oldu.   “Gücümüze güç kattık” Savunma Sanayii Başkanı İsmail Demir, bu yıl önemli gelişmelerin yaşandığı ve hedeflere büyük ölçüde ulaşıldığının altını çizdi. Yerli ve milli imkanlarla tasarlanan, geliştirilen ve üretilen sistemlere işaret eden Prof. Dr. Demir, “SİHA’larımızı, deniz platformlarımızı, kara araçlarımızı, füzelerimizi, insansız kara ve deniz araçlarımızı, elektronik harp sistemlerimizi güvenlik güçlerimizin hizmetine sunarak, onların sahadaki gücüne güç kattık. 2023 yılında da Cumhurbaşkanımız Sayın Recep Tayyip Erdoğan’ın liderliğinde tam bağımsız savunma sanayii hedefimizde milli teknoloji hamlelerimizi bir bir hayata geçirmeye devam edeceğiz.” dedi.   Kızılelma gökyüzünde MMU üretim bandında Bu yılın şüphesiz en çok ilgi çeken anlarından biri Baykar tarafından üretilen Kızılelma insansı muharip uçağın gökyüzüyle buluşmasıydı. Pist üstü testlerinden kısa süre sonra havalanan Kızılelma için 2023 boyunca önemli çalışmalar yapılacak. TUSAŞ imzası taşıyan Milli Muharip Uçak da ilginç bir sürpriz vardı. Uçak son montaj hattında görüntülendi. MMU için bir diğer güzel haber de ilk uçuş tarihinin güncellenmesi oldu. Daha önce 2025’te beklenen ilk uçuş tarihi 29 Ekim 2024’e çekildi. 2022 yılında Milli Muharip Uçak Mühendislik Merkezi, ülkemizin en büyük kompozit üretim binası ve Uzay Sistemleri Mühendislik Merkezi de hizmete girdi.    SİHA teslimatları tüm hızıyla devam etti Türk savunma sanayii denince akla ilk gelen platformlardan biri de insansız hava araçları… Dünyada bu alanda çok değerli bir konumda bulunan Türkiye, 2022 yılı boyunca SİHA teslimatlarıyla elini daha da güçlendirdi. Akıncı, Aksungur, ANKA, Bayraktar TB-2 ve Kargu gibi platformlar ilgili kuvvetlere art arda teslim edildi. SİHA’ların sadece üretimi ve teslimatlarıyla değil ateşledikleri mühimmatların çeşitliliği açısından da 2022 bir kilometre taşı oldu. Akıncı TİHA’dan atılan mühimmatlara TEBER-82, KGK-SİHA-82, LGK-82 güdüm kitleri, TOLUN minyatür bomba ve TRG-230-İHA eklendi.   BOYGA ve TOGAN ilk kez envanterde İnsansız hava araçları konusunda öncü ülkelerden biri konumuna yükselen Türkiye, bu yıl farklı amaçlara hizmet edebilecek İHA’larla ilgili de iyi bir sınav verdi. Mühimmat bırakan İHA BOYGA ilk kez envantere girdi. Keşif, gözetleme ve istihbarat amaçlı geliştirilen döner kanatlı milli gözcü İHA TOGAN’ın ilk teslimatları da gerçekleştirildi. Yerli ve milli İHA’ların GPS olmayan sahalarda da görev yapabilmesini sağlayan KERKES Projesi başarıyla tamamlandı ve ilgili kuvvete teslim edildi. A400M filosu tamamlandı Havacılık alanında atılan adımlar bunlarla da sınırlı değil… Envanterdeki F-16’ların ömürlerini yapısal iyileştirmelerle uzatmaya devam edildi. Son A400M ulaştırma uçağının teslimiyle 10 uçaklık A400M filosu tamamlandı. Bu noktada havacılık adına son derece önemli iki ihracat haberi de yine 2022’de geldi… ATAK Helikopteri ve AKINCI TİHA ilk kez ihraç edildi.   Mavi Vatan için yeni bir sayfa Savunma Sanayii Başkanlığı’nın himayelerinde devam eden çok sayıda projenin en önemli yansımalarından biri de şüphesiz denizlerde görüldü… Mavi Vatan’da çok daha güçlü ve bağımsız bir Türkiye için kolları sıvayan savunma sanayii sektörü, 2022’yi başarıyla tamamladı. Bu kapsamda, Türkiye’nin ilk istihbarat gemisi TCG UFUK hizmete girdi. Yeni tip denizaltılardan Hızır Reis’in havuza çekimi, Selman Reis’in ise ilk kaynak töreni gerçekleştirildi. Savunma Sanayii Başkanı Prof. Dr. İsmail Demir’in özellikle üzerinde durduğu insansız deniz araçları platformları için 2022 adeta bir dönüm yılı oldu. ULAQ, SALVO, SANCAR, MİR, ALBATROS, MARLİN gibi projelerle insansız deniz araçlarının Türk Donanması’na kazandırılması için ciddi yol alındı. Ayrıca Sürü İDA çalışmalarına da hız verildi. Öte yandan kontrol botlarının yeni teslimatlarıyla Türk sahillerinin güvenliği daha da artırıldı.   Türkiye ilk kez tank ihraç etti Geride bıraktığımız yıl kara araçları bakımından da başarılarla dolu geçti. Bu yıl güvenlik güçlerinin ihtiyaçlarına göre çeşitli tip ve seviyelerde insansız kara araçları teslimatları yapıldı. Türkiye için 2022’nin en önemli ihracat haberlerinden biri de kara sistemlerinden geldi. KAPLAN MT orta sınıf tanklarının Endonezya’ya teslimiyle Türkiye, ilk kez tank ihraç etmiş oldu. Ayrıca, PARS 6x6 mayına karşı korumalı araçların ilk teslimatı yapıldı. Modernize edilmiş ve insansız silah kulesi entegre edilmiş ilk zırhlı muharebe aracı da teslim edildi.   Tayfun ilk kez görücüye çıktı Türk Savunma Sanayii için 2022 füzeler adına da son derece başarılı geçti. HİSAR O+ sisteminin ilk radyo frekans arayıcı başlıklı test füzesi atışı hava savunmamıza yeni bir kabiliyet ekledi. Portatif hava savunma füze sistemi Sungur, tek er tarafından omuzdan atılan versiyonuyla Mehmetçiğin hizmetine girdi. Menzilinin yakın zamanda daha da artırılacağı duyurulan TAYFUN füzesinin ilk atışı da bu yıl gerçekleşti. Tüm bu gelişmelere artı olarak Kaideye Monteli Cirit silah sisteminin ilk teslimatı yapıldı. Mini/Mikro İHA’ların imhası için geliştirilen ŞAHİN 40 mm Fiziksel İmha Sistemi ilk kez envantere girdi. SOM ve ATMACA füzelerinde kullanılacak KTJ3200 Turbojet motoru teslim edildi ve seri üretimine başlandı. 2022 yılı içerisinde Hava Trafik Radar Sistemi ilk kez TSK’ya teslim edilirken, 7,62 mm makineli tüfek, 5.56 piyade tüfeği, METE tabancası, Türkiye’nin ilk çoklu bombaatarı TG40-BA, taşınabilir mühimmat sistemi, el bombası kutusu, pasif dış iskelet konularda da adımlar atıldı. İlk kez yerli ve milli olarak üretilen PMT 12,7 mm makineli tüfek bu yıl seri üretime geçti. İlk x-ray araç ve konteyner tarama sistemi MİLTAR (Milli Tarama Sistemi) İzmir Alsancak Limanı’ndaki tesise kuruldu."
467,"Akıncı'dan ateşlenen Gökçe, hedefi başarıyla vurdu",Bayraktar Akıncı TİHA'dan TÜBİTAK SAGE Gökçe Güdüm Kiti atış testi başarıyla gerçekleştirildi.,Savunma,https://www.trthaber.com/haber/savunma/akincidan-ateslenen-gokce-hedefi-basariyla-vurdu-732760.html,"Cumhurbaşkanlığı Savunma Sanayii liderliğinde yürütülen Bayraktar Akıncı Projesi kapsamında Baykar tarafından milli ve özgün olarak geliştirilen Bayraktar Akıncı TİHA'ya yerli olarak üretilen yeni mühimmat ve sistemlerin entegrasyonu başarıyla sürüyor. Bu kapsamda TÜBİTAK Savunma Sanayii Araştırma ve Geliştirme Enstitüsünün (SAGE) geliştirdiği Gökçe Yeni Nesil Güdüm Kiti ile bugün gerçekleştirilen test atışı başarıyla tamamlandı. Bayraktar Akıncı TİHA, Tekirdağ Çorlu'daki Bayraktar Akıncı Uçuş Eğitim ve Test Merkezi'nden atış testi icra etmek üzere havalandı. Bayraktar Akıncı, gövde altında taşıdığı Gökçe Güdüm Kiti'ne sahip 1.000 librelik MK-83 (Yaklaşık 455 kilogram) ile yaptığı atışta hedefi yüksek hassasiyetle vurdu. İlk kez test edildi Bayraktar Akıncı'nın 20 bin feet irtifadan lazerle işaretlediği hedefe yüksek hassasiyetle angaje olan Gökçe Güdüm Kiti, bir insansız hava aracında ilk kez test edildi. Başarıyla tamamlanan atış testini Keşan'daki Bayraktar TB2 Uçuş Eğitim ve Test Merkezi'nden havalanan Bayraktar TB2 İHA da görüntüledi. 18 farklı ülkeye 1 milyar dolardan fazla ihracat Açıklamada yer alan bilgiye göre, Baykar, yaklaşık 20 yıl önce insansız hava araçları geliştirmeye başladığı ilk andan bugüne kadar toplam gelirinin yüzde 75'ini ihracattan elde etti. Geçen yıl Türkiye İhracatçılar Meclisi tarafından savunma ve havacılık sektörlerinde ihracat lideri olduğu açıklanan Baykar, 2022'de ise 18 farklı ülkeye 1 milyar dolardan fazla ihracat gerçekleştirdi. Baykar'ın 2022'de imzaladığı sözleşmelerin yüzde 98'ini ihracat anlaşmaları oluşturdu. Bu yıl itibarıyla Bayraktar TB2 SİHA'lar, son olarak Arnavutluk ile imzalanan sözleşmesiyle birlikte toplamda 27 ülkeye ihraç edildi. Bayraktar Akıncı TİHA için ise 5 ülke ile ihracat sözleşmesi imzalandı."
468,Türk SİHA'sı için imzalar atıldı: Bir ülke daha satın alıyor,"Yerli savunma sanayiinin göz bebeklerinden Bayraktar TB2 SİHA, Arnavutluk ordusuna da hizmet verecek. Arnavutluk hükümeti ile Baykar Teknoloji arasında anlaşma imzalandı. İmza töreninde konuşan Arnavutluk Başbakanı Edi Rama, SİHA’ların alım sürecinde kilit rol oynayan Cumhurbaşkanı Recep Tayyip Erdoğan’a teşekkür etti.",Savunma,https://www.trthaber.com/haber/savunma/turk-sihasi-icin-imzalar-atildi-bir-ulke-daha-satin-aliyor-732269.html,"Bayraktar TB2 SİHA, Arnavutluk ordusuna da güç katacak. Arnavutluk hükümeti ile Baykar Teknoloji arasında Bayraktar TB2 SİHA alımı için anlaşma imzalandı. Başkent Tiran'da düzenlenen törenle imzalar atıldı; Bayraktar TB2 alan ülke sayısı 27'ye yükseldi.   ""Türkiye ile aynı tarafta ve stratejik ortak olmaktan gurur duyuyoruz"" Törene Arnavutluk Başbakanı Edi Rama, Savunma Bakanı Niko Peleshi, Türkiye’nin Tiran Büyükelçisi Tayyar Kaan Atay ve Baykar Teknoloji Genel Müdürü Haluk Bayraktar katıldı.   Törende konuşan Başbakan Rama, SİHA’ların alım sürecinde kilit rol oynayan Cumhurbaşkanı Erdoğan’a teşekkür etti. ""Türkiye Cumhuriyeti ve Cumhurbaşkanı Erdoğan ile Avrupa-Atlantik Topluluğu'nun en büyük askeri ittifakı olan NATO'da doğru tarafta yer almaktan ve aynı safta yer almaktan büyük gurur duyuyoruz. Türkiye Cumhuriyeti ile aramızda çok stratejik bir ortaklık var. Bugün ilişkimiz için çok güzel bir gün.""   Arnavutluk'a ilk etapta 3 Bayraktar TB2 SİHA teslim edilecek Edi Rama, ilk etapta teslim edilecek 3 adet SİHA için 30 kişiye de anlaşma çerçevesinde eğitim verileceğini aktardı.

Baykar Teknoloji CEO’su Bayraktar da iki ülke arasındaki uzun ve dostane ilişkilerine değindi, anlaşma ile Arnavutluk Silahlı Kuvvetleri'nin kabiliyetlerinin artacağına inandığını söyledi.   "
469,"Türkiye, İHA ve mühimmatlarla yeni rekora koşuyor","Türk savunma sanayisinin bu yılın 11 ayındaki İHA ihracatı geçen yıla göre yüzde 80, mühimmat ve füze sistemi ihracatı yüzde 179 arttı. Türkiye, artan insansız hava aracı (İHA) ve mühimmat satışlarıyla bu yıl yeni ihracat rekoruna hazırlanıyor.",Savunma,https://www.trthaber.com/haber/savunma/turkiye-iha-ve-muhimmatlarla-yeni-rekora-kosuyor-732098.html,"Savunma ve havacılık ihracat verilerine göre, sektörün Cumhurbaşkanlığı Savunma Sanayii Başkanlığı koordinasyonunda son yıllardaki ihracat performansı 2022 yılında da sürdü. Savunma ve havacılık sanayisinin geçen yılın 11 ayında 2 milyar 778,3 milyon dolar olan ihracatı, yüzde 35,7 artarak 3 milyar 770,4 milyon dolara ulaştı. İhracatta savunmanın payı yüzde 68,9, sivil havacılığın payı yüzde 20,3 oldu. Sektörün 12 aylık ihracat performansı yüzde 37,4 artışla 4 milyar 202 milyon doları buldu. Sektörün performansını yılın son ayına taşıması halinde hem 4 milyar dolarlık ihracat hedefi gerçekleşecek hem de yeni bir yıllık ihracat rekoruna imza atılacak. İHA'lar ihracatta ilk sırada Türk savunma ve havacılık sanayisinin ihracatında ilk sırayı İHA'lar aldı. 2021 yılının 11 ayında 484,6 milyon dolarlık İHA ihracatı yapan Türkiye, bu yılın aynı döneminde yüzde 80 artışla 871,5 milyon dolarlık satış gerçekleştirdi. İhracatta en büyük artış yüzde 179 ile mühimmat ve füze sistemlerinde kaydedildi. Bu yıl 443,7 milyon dolarlık mühimmat ve füze sistemi ihracatı yapıldı. Sektör bu yıl ayrıca yüzde 63 artışla 428,3 milyon dolarlık kara aracı ihracatına imza attı. Yurt dışına sattığı İHA'larla geçen yıl sektörün ihracat lideri olmayı başaran Baykar, başarısını 2022'de de sürdürdü ve ilk sırada yer aldı. Öte yandan, bu yılın 10 aylık döneminde sektörün ithalatı yüzde 7,2 artışla 3 milyar 611,5 milyon dolar olarak gerçekleşti. Bunun 2 milyar 265 milyon dolarlık kısmı yolcu uçağı alımlarından kaynaklandı. Yurt dışından temin edilen motorlar için de 938 milyon dolar ödeme yapıldı."
470,SİHA'dan 'balistik füze' atışı: Türkiye yeni bir sayfa açtı,"Akıncı TİHA’dan yapılan Roketsan imzalı TRG-230-İHA füzesi atışı dünyanın bu alandaki en iyilerinden biri olan Türk insansız hava araçları için yeni bir eşiğin aşılması anlamına geliyor. Ankara bu hamle ile ucuz, kolay üretilebilen ve çok hızlı gidebilen füze konseptine sahip dünyadaki çok az sayıda ülkeden biri olmanın yolunu açtı.",Savunma,https://www.trthaber.com/haber/savunma/sihadan-balistik-fuze-atisi-turkiye-yeni-bir-sayfa-acti-732003.html,"Geçtiğimiz günlerde yapılan bir test atışı, hem Türk savunma sanayiinin gelişimi hem de dünya genelinde ses getirecek işlere imza atılmaya devam edileceğinin gösterilmesi açısından oldukça önemliydi. Baykar'a ait Akıncı TİHA'dan ateşlenen ve Roketsan tarafından üretilen, Türkiye'nin ilk havadan karaya süpersonik füzesi TRG-230-İHA, 100 kilometre üzerindeki hedefi tam isabetle vurdu. Böylece Türkiye, normalde karadan karaya atılmak üzere üretilmiş bir balistik füzeyi SİHA’dan ateşlemeyi başardı. Bu durum sadece Türkiye için değil dünya harp doktrini için de son derece kritik bir yenilik.   Ukrayna Savaşı iyi bir örnek oldu Savunma Sanayii Araştırmacısı Yusuf Akbaba ile Akıncı’dan TRG-230-İHA füzesinin ateşlenmesinin neden önemli olduğunu ve sürece dair beklentilerini konuştuk. Günümüz muharebe sahasında çok sayıda kullanabileceğiniz, maliyeti uygun ve hedef üzerinde etki sağlayabileceğiniz roket/füze gibi mühimmatın son derece önemli olduğunun altını çizerek anlatmaya başlıyor Akbaba. Ukrayna-Rusya arasındaki savaşın çok iyi bir örnek olduğundan bahsediyor. Gelişmiş ama oldukça pahalı füze stoklarının azalmasının ne anlama geldiğini bu süreçte çok yakından gördüğümüzün üzerinde duruyor.   Akıncı TİHA daha da ‘ölümcül’ oldu Türkiye’nin TRG-230-İHA hamlesi ile aslında tam da bu noktada önemli bir kazanım elde ettiğine vurgu yapıyor Akbaba ve “Kısa sürede yüksek adetlerde üretebileceğiniz, maliyeti pahalı olmayan, hedefi büyük bir hassasiyetle yok eden bir füzeyi insansız hava aracından atabiliyorsunuz. Neresinden bakarsanız bakın son derece kritik bir kabiliyet.” diyor. Akbaba bu noktada füze kadar platforma da bir parantez açıyor. Sadece TRG-203-İHA’nın değil Akıncı’nın sahip olduğu özelliklere oranla son derece maliyet etkin bir araç olduğunun altını çiziyor. Akbaba’ya göre Akıncı TİHA zaten maliyet etkin bir platformken, bir de maliyet etkin süpersonik güdümlü topçu roketinin entegrasyonuyla kıymetli hedefler için daha da ölümcül oldu.    Dünyada çok az sayıda ülke bu kabiliyete sahip Bu noktada başka bir sorunun daha cevabını merak ediyor ve dünyada benzer bir konsepti uygulayan ülkeler olup olmadığını soruyoruz Akbaba’ya…
Öncesinde Türkiye için ayrı bir değerlendirmede daha bulunuyor ve “Elimizde yağ vardı, şeker vardı, un vardı sadece helva yapmak kalıyordu. Sonunda o helva yapıldı.” bilgisini paylaşıyor. Çok sayıda atış yaparak düşman savunma unsurlarını sature edecek, daha net bir ifadeyle artık cevap veremez hale getirecek bir konsepti Türkiye haricinde İsrail ve İran’ın denediğini de sözlerine ekliyor.   “Akıncı alan ülkeler bu füzeyi de mutlaka isteyecektir” Yusuf Akbaba, teknik bazı detayların ardından sürecin ihracat potansiyeline de değiniyor. Türkiye’nin TRG-230-İHA ve Akıncı ikilisiyle dünyada bir elin parmaklarını geçmeyen ülkelerin sahip olduğu kapasiteye ulaştığını söyleyip, devam ediyor: “TRG-230, Karabağ Savaşı'nda sahada düşman unsurlarına karşı kullanılmıştı. Azerbaycan Ordusu’nun büyük beğenisini kazandı. Azerbaycan'ın Akıncı TİHA tedarik ettiğini göz önünde bulundurarak TRG-230-İHA füzesini de almasını bekliyorum. Azerbaycan haricinde Akıncı TİHA alan diğer ülkeler de TRG-230-İHA’yı talep edecektir. Yaklaşık 150 kilometre menzile ulaşan süpersonik bir mühimmata bütün kullanıcılar sahip olmak ister.    TRG-230-İHA’nın menzili yüksek. Katı yakıtlı olması sebebiyle BUK, S-300 ve Patriot gibi hava savunma sistemlerine karşı etkili olacak. Burada BUK ve S-300 çok önemli. Çünkü Türkiye'ye ya da dost ve kardeşlerine hasmane tutum sergileyen çok sayıda ülke bu sistemlere sahip. Hava savunma sistemleri haricinde düşmana ait kritik üs ve merkezler de TRG-230-İHA’nın hedefi olabilir. Ayrıca gerekli koşullar sağlandığında düşman donanma unsurları da yine aynı füzeyle çok ciddi biçimde vurulabilir.”   Daha küçük hedefleri için yeni atış yolda TRG-230-İHA her ne kadar ucuz bir füze olsa da Türkiye’nin daha küçük hedefler için farklı bir yol haritası olduğunu öğreniyoruz. Akbaba bu noktada daha küçük hedefler için daha yoğun sature atış yapılabilecek TRG-122-İHA mühimmatına dikkat çekiyor ve TRG-122-İHA güdümlü topçu roketinin de yakın zamanda Akıncı TİHA'dan atılacağı bilgisini veriyor.
 "
471,Hava operasyonlarının destekçisi BORAN'da ilk sevkiyat,Türk Silahlı Kuvvetleri'nin iç güvenlik ve hava operasyonlarına destek amacıyla tasarlanan ve geliştirilen 105 mm havadan taşınabilir hafif çekili obüs BORAN'ın ilk sevkiyatı gerçekleşiyor.,Savunma,https://www.trthaber.com/haber/savunma/hava-operasyonlarinin-destekcisi-boranda-ilk-sevkiyat-731888.html,"Milli Savunma Bakanlığı'ndan yapılan açıklamaya göre, TSK’nın iç güvenlik ve hava operasyonlarına destek amacıyla tasarlanan ve geliştirilen 105 mm havadan taşınabilir hafif çekili obüs BORAN, Kara Kuvvetleri'ne teslim edilmeye başlandı. TSK’nın talepleri doğrultusunda MKE mühendisleri tarafından tasarlanan, geliştirilen BORAN, uluslararası standartlardaki 24 testten başarıyla geçti . 1 dakikada atışa hazır hale geliyor Zorlu arazi koşullarında yapılan operasyonlarda TSK’nın elini güçlendirmek amacıyla geliştirilen BORAN, 1780 kilo ağırlığı ile havadan ve karadan taşınarak istenilen araziye kısa sürede ulaştırılabiliyor ve 1 dakikada atışa hazır hale gelebiliyor.   Dakikada 6 atış yapabiliyor Atış Kontrol Sistemi ve gece-gündüz 360 derece atış kabiliyeti bulunan BORAN, eksi 32 ila artı 44 dereceye kadar hava koşullarında görev yapabiliyor. 17 kilometre etkili menzile sahip BORAN dakikada 6 atış yapabiliyor. Dünyada az sayıdaki ülkede bulunan BORAN artık Türk Silahlı Kuvvetlerinin de envanterindeki önemli silah sistemlerinden biri olacak. 1⃣ TSK’nın iç güvenlik ve hava operasyonlarına destek amacıyla tasarlanan ve geliştirilen 105 mm havadan taşınabilir hafif çekili obüs BORAN Kara Kuvvetlerimize teslim ediliyor.@MKEgovtr https://t.co/XcnQlugHNc#MSB pic.twitter.com/VbbnQe4dxg"
472,Selçuk Bayraktar: KIZILELMA'dan sonra uzayla ilgili projelerimiz var,"Baykar Yönetim Kurulu Başkanı ve Teknoloji Lideri Selçuk Bayraktar, ""Biz artık gözümüzü atmosferin de ötesine, uzaya dikmiş durumdayız. Uzayla alakalı girişimimizi kurduk. İnşallah 5-10-15 sene içinde ülkemizin bu serüvenine ciddi katkılarımız olmasını hedefliyoruz."" dedi.",Savunma,https://www.trthaber.com/haber/savunma/selcuk-bayraktar-kizilelmadan-sonra-uzayla-ilgili-projelerimiz-var-731542.html,"Türkiye'nin ilk insansız savaş uçağı, Bayraktar Kızılelma 14 Aralık'ta pistten teker kesti.   TRT Haber muhabiri Ahmet Akgül, Özdemir Bayraktar Milli Teknoloji Merkezi'ne girdi, Baykar Yönetim Kurulu Başkanı ve Teknoloji Lideri Selçuk Bayraktar ile KIZILELMA'yı konuştu:  ""KIZILELMA tüm birikimimizle, teknolojik müktesebatla uçuyor"" ""KIZILELMA aslında bizim bu serüvene başladığımız 20 sene önceden beri getirdiğimiz ve tüm birikimimizle teknolojik müktesebatla uçuyor. Türkiye’nin ilk insansız hava aracı olan Bayraktar Mini’yi 2004’te 6 kiloluk bir uçak boyutunda uçurmuştuk. Ufacık bir uçaktı. Sonrasında Bayraktar Malazgirt helikopteri var. Maalesef o bürokrasinin engellemesiyle yok olmuş bir proje. Türkiye’nin ilk robot helikopter projesi. Ufak bir helikopter. Sonrasında 2009’da Bayraktar TB1, TB2’nin bir anlamda teknoloji demosu olan bir platform. Sonrasında Bayraktar TB2 dünya havacılık tarihine damgasını vurmuş, muharebe paradigmalarını değiştirmiş ve Karabağ’da görev almış, İdlib’de görev almış, Türk ordularının dünyada SİHA’larla kazanılan ilk zaferi kazanmasına vesile olmuş platform geliştirildi 2014’te. 650 kg’lık bir platformdu."" ""Asla verdiğimiz sözden geriye düşmek istemiyoruz"" ""Bayraktar Akıncı 2019’da uçtu. Bundan tam 3 yıl önce ve TSK’nın envanterine de 2021’de girdi. Ondan da yaklaşık 1 sene sonra KIZILELMA ilk uçuşunu gerçekleştirdi. Bütün bu mirasın üzerinde aslında, bütün geliştirdiğimiz projelerde her zaman şunu hedefliyoruz. Asla verdiğimiz sözden geriye düşmek istemiyoruz. 2023’te uçuracağımızı söylemiştik, asıl hedefimiz önce uçurmaktı. Yoğun bir tempoda çalışarak KIZILELMA’yı Cumhuriyetimizin 100. yılından öncesine yetiştirmeyi hedefledik ve Allah’a şükür başarıyla uçuş gerçekleşti."" ""5. Nesil savaş uçaklarının devrinin bittiğini dünya anlayacak"" ""KIZILELMA İHA’ların geleceği. Bir sonraki platform. Artık dünyada üretilen en son insanlı savaş uçaklarının olacağını konuşuyor dünya. Elbette biraz da bu teknolojinin önüne geçmesiyle mümkün. Hava savunma silahlarını, tanklarını, SİHA’ların vurmasıyla dünyada büyük bir paradigma dönüşümü yaşandıysa bu uçakların da geliştirilmesiyle birlikte yavaş yavaş 5. Nesil savaş uçaklarının devrinin bittiğini dünya anlayacak."" ""SİHA’larla kazanılan ilk savaşı Türk orduları kazandı"" ""KIZILELMA insansız savaş uçağı alması hasebiyle büyük bir kuvvet çarpanı olarak karşımıza çıkacak. Teknolojik anlamda bir insanlı savaş uçağının sahip olduğu tüm teknolojilere sahip olabilecek. SİHA’larla kazanılan ilk savaşı Türk orduları kazandı diye gördü. Kuvvet çarpanı birden yan yana geldiğinde inşallah muharebe tarihinde devrim yapacak. Bunu da bugünden tarihe not olarak düşmek isterim."" ""Uzayla ilgili projelerimiz var"" ""KIZILELMA ilk adımımız bizim. Daha yürüyecek çok yolumuz var ama bütün gelecek burada ve bu gelecekte biz de varız diyorum. Türk milletinin yeni bir dünyanın kapılarını açması olarak görüyorum. Tıpkı Ergenekon gibi. Artık bu yeni dünyada biz oyun kurucu olarak varız. Onun ifadesi, hürriyetin ifadesi… Pranga vurulamamış bir medeniyetin iradesinin ifadesi. Bu anlamda bu uçuş çok kıymetliydi. Bayrak olarak bizim yapacağımız en gelişmiş İHA platformu. Havacılıkta akamete uğratılmış serüvenimizin yeniden doğuşunu gerçekleştirdikten sonra biz artık gözümüzü atmosferin de ötesinde uzaya dikmiş durumdayız. Uzayla alakalı girişimimizi kurduk. İnşallah 5-10-15 sene içinde ülkemizin bu serüvenine ciddi katkılarımız olmasını hedefliyoruz. Bu anlamda Kızılelma bir başlangıç olsa da KIZILELMA'dan sonra uzayla alakalı projelerimiz var."" ""KIZILELMA dünya muharebe tarihinde devrim yapacak"" ""KIZILELMA kısa pistli gemilere inip kalkabilme kabiliyeti kazandırılacak. O şekilde tasarlanıyor. O kabiliyetiyle birlikte bütün bunlar yan yana koyduğunuzda büyük bir kuvvet çarpanı oluşturuyor. KIZILELMA bu kabiliyetiyle görev aldığında dünya muharebe tarihinde devrim yapacak. Bunu da tarihe not olarak düşmek isterim. Bu kabiliyetin üzerinde çalışıyoruz şu anda ama tabi daha ilk uçuş. Biliyorsunuz bütün bu teknolojiler yoğun azim ve gayretle, büyük motivasyonlarla yapılıyor. Adım adım biz buraya doğru ilerleyeceğiz ve ilerlemeye de devam edeceğiz.""
 "
473,Türk Havacılık Sanayii’nde dönüm noktası: Kızılelma ve ANKA-3,"Beklenen gün geldi ve Bayraktar Kızılelma ilk uçuşunu gerçekleştirdi… Bir yanda Kızılelma diğer yanda ANKA-3 gibi platformları Türkiye’nin İHA konusunda dünyaya bir meydan okuması olarak yorumlamak mümkün. Çok kısa sürede ortaya konan işler, Ankara’yı yakın gelecekte bu platformlar üzerinden diplomatik açıdan da farklı bir pozisyona yükseltebilir.",Savunma,https://www.trthaber.com/haber/savunma/turk-havacilik-sanayiinde-donum-noktasi-kizilelma-ve-anka-3-731137.html,"Türk savunma sanayiinin dünya vitrinindeki en güçlü oyuncularının Silahlı İnsansız Hava Araçları (SİHA) olduğu sır değil. Söz konusu platformların Suriye’den Libya’ya, Karabağ’dan Ukrayna’ya kadar çok farklı alanlarda sergilediği performans bu durumun temel yapıtaşı. Tüm bu başarıların ardından aslında herkesin merak ettiği temel bir soru vardı. Türkiye, Bayraktar TB-2 ve ANKA ile yakaladığı bu başarıyla mı yetinecekti yoksa bir adım daha öteye geçecek ve insansız savaş uçakları alanında da bayrak gösterecek miydi?   Cevap için fazla beklemeye gerek kalmadı. 12 Mart 2022 tarihinde Selçuk Bayraktar, “Üretim hattına 3 buçuk yıl sonra daha büyük ve daha çevik bir balık girdi” diyerek Kızılelma’nın üretim hattına giren gövde görselini paylaştı. Aralık 2022’ye gelindiğinde ise Kızılelma gökyüzüyle buluştu. Yaklaşık 18 dakika süren ilk uçuşta başarılı bir kalkış, iniş ve dengeli bir uçuş gerçekleştirildi.   TUSAŞ’ın ANKA-3’ü de üretim hattında Baykar’ın Kızılelma ile ilgili çalışmaları devam ederken, Kasım 2022’de Cumhurbaşkanlığı Savunma Sanayii Başkanı Prof. Dr. İsmail Demir çok önemli bir açıklama yaptı. “TUSAŞ’tan da bir insansız savaş uçağı görecek miyiz?” sorusuna Prof. Dr. Demir, “O da hatta… Bekleyin onu da” ifadesini kullandı. Böylece kamuoyu TUSAŞ’ın bir insansız savaş uçağı üzerinde çalıştığını ve işin daha da ileri taşınıp üretim hattına girdiğini ilk kez duymuş oldu. İsminin ANKA-3 olduğu duyurulan Türk İnsansız Uçak Sistemi (TİUS) platformuyla ilgili henüz net bilgiler yok. Sadece beklentiler ve TUSAŞ tarafından paylaşılan bir animasyon görseli var.   TCG Anadolu’dan kalkacak Kızılelma son derece değerli Kızılelma’nın uçan versiyonu A modeli olarak adlandırılıyor. İlerleyen dönemlerde çok daha gelişmiş modeller olarak karşımıza çıkacak Kızılelma B ve Kızılelma C modelleri de bulunuyor. İlk uçuşunu gerçekleştiren Kızılelma A’nın 5 saat havada kalabileceği ve 35 bin fit yükseklikte görev yapabileceği belirtiliyor. Azami kalkış ağırlığı 6 ton olan platformun 1,5 ton faydalı yük kapasitesine sahip olacağı resmi olarak duyuruldu. Türkiye’de savunma sanayii ürünlerinin çapları hep çok merak edilir. Kızılelma bu alanda da iyi bir veriye sahip. Meydandan kalkıp, görevini yerine getirip, yeniden meydana dönebileceği azami mesafe ilk versiyon için 925 kilometre. Ki bu oldukça iyi bir rakam. Burada önemli bir detay var. Kızılelma, Türkiye’nin tek parçada bugüne kadar ürettiği en büyük savunma sanayii projesi olan TCG Anadolu’dan kalkış yapacak. Selçuk Bayraktar bu konuda ciddi bir çalışma içinde olduklarını belirtmiş ve kimi animasyonlar da yayınlanmıştı. TCG Anadolu’da görevli bir Kızılelma’nın 925 kilometrelik bir görev çapına sahip olacağı gerçeğini düşünürsek, söz konusu platformun ne denli büyük bir güç çarpanı olacağını daha net anlayabiliriz. Baykar, Kızılelma’dan yılda 36 adet üretmeyi hedefliyor. 2024 yılında envantere girmesi beklenen Kızılelma ile Türkiye’nin bu tür bir platformu envanterine ekleyen ilk ülke olması bekleniyor.   Kızılelma ve ANKA-3 ne anlama geliyor? Her iki platform için de ‘Türk hava savunma sanayiinin en kritik işleri’ deniliyor. Özellikle Kızılelma’nın açık kaynaklara yansıyan kimi özellikleri bu tür platformların neden önemli olduğunu da gösteriyor. Bayraktar TB-2 ve TUSAŞ imzalı ANKA’nın farklı senaryolarda farklı görevler üstlendiği biliniyor. Benzer bir hikayenin KIZILELMA ve ANKA-3 için yazılması de mümkün. Bugün itibariyle ağırlıklı olarak ANKA-3’ün derin taarruz için kritik görevler üstlenebileceği konuşuluyor. ANKA-3 için beklentilerden biri de TUSAŞ imzalı bir diğer platform olan Milli Muharip Uçuk (MMU) ile birlikte görev yapabilmesi. İnsanlı ve insansız savaş uçaklarının birlikte hareket edebilmesi meselesi ABD, Rusya, Çin gibi ülkelerin ciddi kafa yorduğu konulardan biri. Şimdi Türkiye de bu yola girdi. ANKA-3 ile MMU’nun birlikte hareket etmesi ve ANKA-3’e ‘MMU Kanat Adamı’ görevi verilmesi sürpriz olmayacak adımlar. Kanat adamı terimi ‘Loyal Wingman’ kavramı için kullanılıyor. Türkçeye ‘sadık kanat adamı ya da sadık yoldaş’ olarak çevriliyor. Bu konseptte; insanlı ve insansız savaş uçakları aynı kolda birlikte uçuyor. Eğer çok yüksek riskli bir görev varsa pilot kendiyle birlikte uçan insansız hava uçaklarını o hedefe yönlendiriyor.
Aynı zamanda insanlı bir uçak olmadan da insansız savaş uçakları kendileri bir kol halinde görev icra edebiliyor.   Savunma sanayii ürünleri politik güç de oluyor ANKA-3’ün derin taarruz için çok kritik görevler üstlendiği yakın gelecekte, Kızılelma’nın da sahip olduğu muharip güç sayesinde ağırlıklı olarak hava-hava işlerine imza atması bekleniyor. Kızılelma’nın hava-kara, hava-deniz gibi görevleri üstlenecek şekilde milli mühimmatlarla donatılabileceğini de unutmamak gerek. Radar kesit alanı çok düşük olması beklenen ANKA-3’ün ‘derin taarruz yeteneği’ ya da Kızılelma gibi kendi alanında en iyi örneklerden birinin Türkiye’nin yakın çevresi ve komşuları için de ortaya koyduğu bir gerçeklik var. Bu durumun Ankara’nın elini diplomasi masasında güçlendireceği de bir sır değil. Çünkü saatlerce havada kalabilecek, çok ciddi görev yarıçapları ve tahrip güçleri olan platformlarla karşı tarafı içinden çıkılması zor bir duruma sokmak gayet mümkün. Bunun için herhangi bir hedefi vurmanız da şart değil. Sizin kaldırdığınız her insansız hava aracı için komşunuzun insanlı savaş uçakları kaldıracak olması işin sürdürülebilir maliyet açısından da ne denli ilginç bir denklem oluşturduğunu göstermesi açısından değerli.   Dolayısıyla başta Kızılelma olmak üzere ANKA-3 ya da son dönemlerde adını sıkça işittiğimiz Milli Muharip Uçak, Tayfun füzesi, Marlin İnsansız Deniz Aracı gibi yerli/milli savunma sanayii ürünleri Türkiye’nin sadece sahada değil masadaki elini de güçlendiren unsurlar olarak öne çıkıyor."
474,Gökbey önümüzdeki yaz yerli motorla uçacak,"TEI Genel Müdürü Mahmut Akşit, yerli imkanlarla geliştirilip üretilen Gökbey helikopterinin, yerli motorla ilk uçuşunu 2023'ün yaz aylarında yapacağını söyledi.",Savunma,https://www.trthaber.com/haber/savunma/gokbey-onumuzdeki-yaz-yerli-motorla-ucacak-731017.html,"Bilgi Teknolojileri ve İletişim Kurumunda (BTK), BTK Akademi'nin girişimiyle düzenlenen ""BTK Akademi Kariyer Zirvesi 22""' başarı hikayeleri oturumuna ASELSAN Yönetim Kurulu Başkanı ve Genel Müdürü Haluk Görgün, HAVELSAN Genel Müdürü Mehmet Akif Nacar ve TUSAŞ Motor Sanayii (TEI) Genel Müdürü Mahmut Akşit katıldı. Oturuma başkanlık yapan Sanayi ve Teknoloji Bakan Yardımcısı Fatih Kacır, Türkiye'nin AR-GE, teknoloji geliştirme ve inovasyon çalışmalarında son yıllarda katettiği mesafeye ilişkin bilgiler verdi. Bu alandaki çalışmalarının en dikkat çekici sonuçlarının savunma sanayisinde görüldüğünü vurgulayan Kacır, son olarak Baykar tarafından geliştirilen ve ilk uçuşunu yapan Kızılelma ile dünya tarihine imza atılacak bir gelişmeye ulaşıldığını belirtti. Kacır, savunma sanayisindeki başarıların ekosistemin doğal sonuçları olarak ortaya çıktığını ve Milli Teknoloji Hamlesi'nin en görünür olduğu alanın savunma sanayisi olduğunu kaydetti. TEI Genel Müdürü Mahmut Akşit, konuşmasında ağırlıklı olarak bütün dünyaya parça üreten şirketin, zamanla gelişen kabiliyetler ve altyapı olanaklarıyla motor tasarlayıp üretir noktaya geldiğini söyledi. Akşit, TEI'nin imalat yeteneğiyle alanında dünya lideri olduğunu vurguladı. ""Çok hızlı çalışıyoruz, bütün altyapıyı sıfırdan kuruyoruz"" Türkiye'nin ilk milli helikopter motoru TEI-TS1400'ün geldiği aşamaya ilişkin bilgiler veren Akşit, şöyle konuştu: ""Gökbey helikopterinin yerli motorla ilk uçuşunu önümüzdeki yaz görmeyi umuyoruz. Sayın Cumhurbaşkanımıza 'motoru 3-5 yıl arasında çalıştırırız' dedim. 3 yıl dolayında da ilk çekirdeğini çalıştırdık. Bir motorun ilk çekirdeğinin çalışmasıyla seri imalata girmesi uzun bir süreç. Atak helikopterinin ithal edilen motoru ilk uçuşunu 8'inci yılda yapmış, proje süresi 13 yıl. Biz ilk TS1400 motorumuza Mart 2017'de başladık. İlk uçuşumuzu önümüzdeki yıl mayıs-haziran gibi planlıyoruz. Bu gerçekten ciddi başarı. Proje süremiz de 8,5-9 yıl. Çok hızlı çalışıyoruz, bütün altyapıyı sıfırdan kuruyoruz. Motoru tasarlamak yetmiyor, tek kristal döküm teknolojisini, kaplama teknolojisini, alaşımları geliştiriyoruz ama hepsini yaptık."" Motor teknolojilerinin çok hızlı sonuç veren süreçler olmadığına işaret eden Akşit, motorun 2'nci döngüsünde prototip imalatı yaptıklarını, uçacak motorun ise 8'inci döngünün ürünü olduğunu ifade etti. Akşit, ""8 kere motoru baştan aşağıya tasarladık, her seferinde biraz daha iyileştirdik."" dedi. ""Savunmada zorluklarla uğraşmayı seviyoruz"" ASELSAN Yönetim Kurulu Başkanı ve Genel Müdürü Haluk Görgün, şirketin farklı alanlarda AR-GE merkezlerine ve 6 bin 500 AR-GE personeline sahip olduğunu söyledi. ASELSAN'ı bir teknoloji ve AR-GE şirketi olarak nitelendirdiklerini dile getiren Görgün, bir yandan mevcut sorunlara ilişkin çalışmalar yaparken bir yandan da geleceğe odaklandıklarını anlattı. Görgün, ""Daha az kişinin ilgilendiği konularda yenilenmeye, keşfetmeye çalışmak bizim günlük problemlerimiz içinde. Savunma sanayisinde zorluklarla uğraşmayı, zor problemleri çözmeyi seviyoruz. Bunların etkisi ve sonuçları çok daha büyük oluyor."" diye konuştu. Görgün, bugüne kadar yürüttükleri AR-GE projeleri sonunda birçok ürünün seri üretime dönüştüğünü ve bunun mutluluğunu yaşadıklarını kaydetti. ""Türkiye'de iyi yazılımcılar yetişiyor"" HAVELSAN Genel Müdürü Mehmet Akif Nacar, ülkede yazılımcı olmak isteyen gençlerin sayısının artmasının sevindirici olduğunu, bunun yanında çoğalan bilgisayar mühendisliği bölümüne rağmen insan kaynağı ihtiyacın karşılanamadığını söyledi. Yazılım ürünleri ve yazılımcı yetiştirmeye yönelik çok yönlü çalışmalar yapıldığına işaret eden Nacar, bunun sonucu olarak birçok fikrin hayata geçirilip şirkete dönüştüğünü belirtti. Nacar, şu değerlendirmelerde bulundu: ""Çok fazla iyi yatırımcının Türkiye'de yetişmeye başladığını görmek bizleri mutlu ediyor. Yurt dışına gönderilebilecek insan kaynağı yetiştiriyor olmak da gurur veriyor. Daha önce bizler yurt dışına eğitim almaya giderken günümüzde gelişmiş ülkelerde çalışan insanlarımız çıkıyor. Bu güzel bir nokta. Diğer yandan da bu insan kaynağını ülkemizin imkanlarıyla yetiştiriyoruz, önemli projeleri onlara emanet ediyoruz. Bu insan kaynağı toplu şekilde başka tarafa kayınca diğer projelerimiz kesintiye uğrar mı, bu kaygıları da taşıyoruz."" Nazar, geçmişte HAVELSAN'a birkaç üniversiteden mezun olabilenlerin girebildiğini, yaygınlaşan ve gelişen üniversite eğitimiyle Türkiye'nin hemen her üniversitesinden çalışanları olduğunu ve başarıyla şirkete katkı verdiklerini kaydetti."
475,KIZILELMA ilk kez uçtu,"Baykar Yönetim Kurulu Başkanı ve Teknoloji Lideri Selçuk Bayraktar, Türkiye'nin ilk insansız savaş uçağı KIZIELMA'nın kalkış yaptığı videoyu paylaştı.",Savunma,https://www.trthaber.com/haber/savunma/kizilelma-ilk-kez-uctu-730759.html,"Türkiye'nin ilk insansız savaş uçağı KIZILELMA'dan yeni bir görüntü yayınlandı. Baykar Yönetim Kurulu Başkanı ve Teknoloji Lideri Selçuk Bayraktar, Twitter'dan KIZILELMA'nın pistten kalkış yaptığı anları paylaştı.   Bayraktar, paylaşımında, "" Daha fazla yerde tutamadık uçtu! Rabbimize şükürler olsun..."" ifadelerine yer verdi. Daha fazla yerde tutamadık uçtu!
Rabbimize şükürler olsun...#KIZILELMA ✈️????????

We could not keep it anymore on the ground. It flew! Thanks to our Lord. pic.twitter.com/kfQAoKzrKz İlk uçuş 2023'te Baykar'ın yaklaşık 20 yıllık derin teknoloji birikimi ve tecrübesiyle geliştirilen Bayraktar KIZILELMA İnsansız Savaş Uçağı projesinin test süreci, yer testleri ile devam edecek. Bayraktar KIZILELMA'nın ilk uçuşunun 2023'te gerçekleştirilmesi hedefleniyor.   Bayraktar KIZILELMA özellikle kısa pistli gemilere iniş kalkış kabiliyetiyle muharebe sahasında devrim gerçekleştirecek bir platform olacak. Türkiye'nin inşa ettiği ve halihazırda seyir testlerini gerçekleştirdiği TCG Anadolu Gemisi gibi kısa pistli gemilere iniş ve kalkış kabiliyetine sahip olacak şekilde geliştirilen Bayraktar KIZILELMA, bu yeteneği sayesinde denizaşırı görevlerde önemli rol üstlenecek. Bu kabiliyetiyle Mavi Vatan'ın korunmasında da aktif rol alacak."
476,Türkiye'nin yeni helikopteri T70'te ilk teslimat yapıldı,"Genel Maksat Helikopter Programı kapsamında üretilen ilk T70 Helikopteri, Jandarma Genel Komutanlığının kullanımına sunuldu.",Savunma,https://www.trthaber.com/haber/savunma/turkiyenin-yeni-helikopteri-t70te-ilk-teslimat-yapildi-730668.html,"Türk Havacılık ve Uzay Sanayii ana, ASELSAN, TEI, Alp Havacılık ve Sikorsky alt yükleniciliğinde üretilen T70 Genel Maksat Helikopteri'nin teslimatları başladı. Program kapsamında, Sikorsky firmasının S70i Helikopteri'nden yola çıkılarak geliştirilen T70 Genel Maksat Helikopteri, Türkiye'de lisans altında üretim modeliyle, farklı kullanıcılara teslim edilecek. Kara Kuvvetleri Komutanlığı, Hava Kuvvetleri Komutanlığı, Özel Kuvvetler Komutanlığı, Jandarma Genel Komutanlığı, Emniyet Genel Müdürlüğü ve Orman Genel Müdürlüğünün helikopterin kullanıcıları olması planlanıyor. Türk Havacılık ve Uzay Sanayii, T70 Genel Maksat Helikopter Programı kapsamında yerli aviyonik sistemler, transmisyon, iniş takımı, dinamik parçalar ile nihai montaj ve kalifikasyon testlerini tamamladığı ilk T70 Helikopteri'nin teslimatını Jandarma Genel Komutanlığına gerçekleştirdi. Programda Türk Havacılık ve Uzay Sanayii, T70 helikopterlerinin kabin, kokpit, kuyruk konisi, yatay ve dikey kuyruk, ana ve kuyruk rotor palleri gibi tüm ana parçaların üretimini, nihai montaj işlemlerini, testlerini ve entegre lojistik desteğini yapıyor. ASELSAN temel aviyonik sistemlerin geliştirilmesi, TEI helikoptere güç veren T700 motorunun üretimi, Alp Havacılık ise iniş takımları, dişli kutusu detay parça üretimi ve dinamik parçaların üretim ve montajı sorumluluklarını üstleniyor.   Helikopter endüstrisinde çıtayı yükseltecek Türk Havacılık ve Uzay Sanayii Genel Müdürü Temel Kotil, konuya ilişkin ""Yerli sistemlerle donatılmış T70 Genel Maksat Helikopteri'mizin ilk teslimatından dolayı büyük heyecan içindeyiz. Ülkemizin helikopter endüstrisinde çıtayı yükseltecek bu gelişmeyle önümüzdeki dönemde daha büyük projeleri hayata geçirmek için bir adım daha atılmış oldu. Teslimatın Jandarma Genel Komutanlığımıza hayırlar getirmesini diliyorum. Şirketimizin ana yükleniciliğinde geliştirilen T70 Genel Maksat Helikopteri'mize katkı sunan tüm paydaş ve alt yüklenicilerimize teşekkür ediyorum"" değerlendirmesini yaptı. Genel Maksat Helikopteri Projesi ile Türkiye'nin askeri ve sivil alanlardaki genel maksat helikopter ihtiyacının karşılanması amaçlanıyor. Üzerine entegre edilecek farklı faydalı yükler ile helikopterin yangınla mücadele, arama kurtarma, personel taşıma ve askeri görevlerde kullanılması hedefleniyor."
477,"Fuat Oktay: ANKA-3 MİUS, İHA alanında yeni bir sayfa açacak","Cumhurbaşkanı Yardımcısı Fuat Oktay, 2023'ün savunma sanayiinde yeni bir milat olacağını vurgulayarak, TUSAŞ'ın yeni tip insansız jet savaş uçağı projesine başladığının müjdesini verdi. Oktay, ANKA-3 MİUS'un, jet motoru ve hızıyla İHA alanında yeni sayfa açacağını vurguladı.",Savunma,https://www.trthaber.com/haber/savunma/fuat-oktay-anka-3-mius-iha-alaninda-yeni-bir-sayfa-acacak-730591.html,"Cumhurbaşkanı Yardımcısı Fuat Oktay, TBMM Genel Kurulunda, Cumhurbaşkanlığı ile bağlı ve ilgili kuruluşların 2023 yılı bütçeleri üzerinde yaptığı konuşmada, Türkiye'nin gündeminde yer alan 6 yaşındaki kız çocuğuna istismar iddiasına değindi. ""Taciz, istismar gibi olayların tümü amasız, şartsız bir insanlık suçudur, faili kim olursa olsun lanetliyorum."" ifadesini kullanan Oktay, dünyadaki adaletsizliklere, eşitsizliklere, hak ihlallerine karşı duran, haklının hakkını aldığı bir dünya için mücadele ettiklerini belirtti. Bir haksızlık, hukuksuzluk karşısında susmayacaklarına dikkati çeken Oktay, ""Siyasi geçmişimiz, bu duruşumuzun örnekleri ile doludur. Bir vatandaşımızın, hele ki bir çocuğumuzun temel hakları söz konusu olduğunda elbette tepkisiz kalacak değiliz, kalmadık da zaten."" diye konuştu. Aile ve Sosyal Hizmetler Bakanlığının, durumun ihbarıyla birlikte hemen tacize uğradığı iddia edilen kişiyi koruma altına aldığını kaydeden Oktay, ""Çocuğun yaşadığı travmanın atlatılabilmesi için öncelikli olarak muhalefete bu mağduriyetlerin bir siyasi şov malzemesi olmadığını hatırlatırım. Adil yargılamanın sonucunu beklemeden tarafları yaftalamak, toplumda ayrışma oluşturmak topluma da hiçbir siyasi partiye de çıkar sağlamaz. İddia edilen bu insanlık suçunun belli inanç gruplarına yönelik suçlayıcı ifadelerle genellenmek suretiyle yapılmaya çalışılanı görüyoruz."" dedi. CHP Genel Başkanı Kemal Kılıçdaroğlu ve altılı masaya, Deniz Baykal'ın kızı Aslı Baykal'ın dün paylaştığı Twitter mesajlarını hatırlatan Oktay, ""28 Şubat sürecine benzer bir oyunun başlatılması girişimlerine asla göz yummayacağız. Ülkemizin güven ve istikrar iklimine, kardeşliğine, huzuruna en sıkı şekilde sahip çıkmamız gerektiğine inanıyoruz."" ifadelerini kullandı. ""Sistemin tüm avantajlarını yaşıyorsunuz ama nafile"" Muhalefetin, Cumhurbaşkanlığı Hükümet Sistemi'ne ilişkin eleştirilerine değinen Oktay, ""Sistemin tüm avantajlarını gündelik hayatınızda tüm vatandaşlarımızla birlikte her biriniz yaşıyorsunuz ama size nafile."" dedi. Cumhurbaşkanlığı Hükümet Sistemi sayesinde yasama, yürütme ve yargı erkleri arasındaki kuvvetler ayrılığı ve denetim mekanizmalarının işlediğini söyleyen Oktay, konuşmasını şöyle sürdürdü: ""Uygulamada yasama, yürütme ve yargının kendi alanına yoğunlaşması sağlanmıştır. Gücün erklerden birinde toplanması hem sistemin yapısı gereği hem de uygulamada mümkün değildir. Ne tek adamlık, ne yasama hegemonyası ne de yargı vesayeti söz konusu olamaz. Bu ancak CHP'nin yönetiminde ve CHP zihniyetinde mümkündür. Bu da geçmişte milletimize reva gördüğünüz uygulamalardır. Türkiye, güçlü demokrasi, katılımcı ve kapsayıcı karar alma süreçleri ve etkin işleyen yargı organlarına Cumhurbaşkanlığı Hükümet Sistemi ile kavuşmuştur. Cumhurbaşkanlığı Hükümet Sistemi uygulamada ülkemize kurumlar arası eşgüdüm, ortak akıl ve hızlı sonuç gibi avantajlar sağlamıştır."" Cumhur İttifakı kadrolarına devlet adamlığından ahkam kesenlerin önce dönüp birlikte yol yürüdüklerine bakması gerektiğini ifade eden Oktay, ""Şeyh Edebali'nin Osman Gazi'ye nasihatini biz zaten şiar edinmişiz. Bizim rehberimiz şanlı ecdadımız; sizin gibi mister Rifkin değil. Onu siz Genel Başkanınıza tavsiye edeceksiniz."" dedi. Oktay, Cumhurbaşkanlığı Hükümet Sistemi'nin sağladığı avantajlarla Türkiye'nin 2023'e her alanda daha da gelişmiş bir şekilde ulaşacağını ve Türkiye Yüzyılı'nı başlatacaklarını söyledi. Cumhurbaşkanlığı bütçesinin, daha müreffeh Türkiye vizyonunu ete kemiğe büründürecek, hedeflerini fiili neticelere dönüştürecek şekilde hazırlandığını vurgulayan Oktay, ""Tüm bağlı ve ilgili kuruluşlarıyla Cumhurbaşkanlığı bütçesi, her kalemiyle aziz milletimizindir ve toplumumuzun her kesiminin beklenti ve hassasiyetleri göz önünde bulundurularak hazırlanmıştır. Bugüne kadar Cumhurbaşkanlığı bütçesi için ayrılan her bir kuruş milletimizin menfaatleri yönünde kullanılmıştır. Bundan sonra da böyle olmaya devam edecektir."" diye konuştu. ""Cumhurbaşkanı uçağının kaç kanadı var?"" tarzında soru önergeleri aldıklarını aktaran Oktay, ""Cumhurbaşkanlığının kaç uçağı olduğu, bunların hangi görevlerde kullanıldığı açıkça ortadadır. Cumhurbaşkanlığı İdari İşler Başkanlığı envanterine kayıtlı uçak sayısını daha önce açıkladık. Uçakların kanatlarını da siz sayın. O kadar matematiğiniz vardır heralde."" dedi. ""Hava yolu sektör cirosu 272,59 milyar liraya ulaştı"" Sivil havacılıkta Türkiye'nin şaha kalktığını kaydeden Oktay, hava yolu sektör cirosunun 2002'de 3,6 milyar lira iken 2022 haziran itibarıyla 272,59 milyar liraya ulaştığını söyledi. Hava yolu sektörü istihdamının 2022 Haziran itibarıyla 253 bin 885'e yükseldiğini aktaran Oktay, havalimanı sayısının 26'dan 57'ye çıkarıldığını ifade etti. Savunma sektörünün de başarılarına başarı eklediğini belirten Oktay, Savunma Sanayi Başkanlığının 750'nin üzerinde savunma sanayisi projesi yürüttüğünü aktardı. ""ANKA-3, İHA alanında yeni bir sayfa açacak"" Savunma sistemlerini yerli ve milli olarak tasarlayıp, üretip, geliştirdiklerini ifade eden Oktay, ""Dünyada savaş gemisini milli imkanlarla tasarlayan ve inşa eden 10 ülke arasındayız. 2023 yılı savunma sanayiinde yeni bir milat olacak; TUSAŞ’tan yeni tip insansız jet savaş uçağımız geliyor."" şeklinde konuştu. ANKA-3 MİUS'un, insansız hava araçlarında kabiliyeti daha ileri noktaya taşıyacak yeni nesil bir proje olduğunu aktaran Oktay, şunları kaydetti: ""ANKA-3, jet motoru ve hızıyla, yüksek yük taşıma kapasitesi ve radarda neredeyse görünmeyen kuyruksuz yapısıyla İHA alanında yeni bir sayfa açacak. Önümüzdeki yıl ANKA-3 MİUS projemizden müjdeleri milletimizle paylaşmaya devam edeceğiz. Milli Muharip Uçak ve Kızıl Elma ile diğer insansız savaş uçaklarımızla savunma dengeleri yeniden yazılacak. Uzun menzilli hava savunma sistemlerimiz Siper, Karaok, Bozdoğan ve Gökdoğan'ın ilk teslimatlarını yapacağız. Zırhlı Amfibi Hücum Aracı ZAHA'lar, PARS 6x6 Mayına Karşı Korumalı Araçlar, Modernize Zırhlı Muharebe Araçları ZMA'lar ve yerli motora sahip VURAN araçları ilk kez envantere girecek. Bugün gururla söyleyebiliriz ki ülkemizde savunma ve havacılık sanayi, artık sadece kendi ihtiyaçlarımıza odaklanmanın ötesinde, yurt dışı pazarlara da açılma olgunluğuna ulaşmıştır. Ünü dünyaya yayılan ürünlerimiz, birçok ülkeden talep görmeye başlamıştır. Ülke ekonomisine katkının en önemli verilerinden biri olan ihracatta, savunma sanayi sektörü, tarihinin en yüksek seviyesine ulaşmıştır. Savunma sanayii ihracatımız yılın ilk 11 ayında 3 milyar 800 milyon dolar olarak gerçekleşmiştir. Bu rakamın yılsonu itibarıyla 4 milyar doları aşması öngörülmektedir."" E-devlet kapısında yer alan hizmetlerin artırılması, içeriklerinin genişletilmesi için çalışmaların yürütüldüğünü kaydeden Oktay, bunların yanı sıra Türkiye'yi siber uzayda daha güçlü kılacak yeni ve uygun teknolojilere hızlı adaptasyon, üretkenlik, yüksek rekabet gücü, çevik veri yönetişimi ve yeşil dönüşüm hedeflerine uygun politika ve stratejilerin hayata geçirildiğini söyledi. ""Ara eleman değil, aranan eleman yetiştireceğiz"" Oktay, 2018 yılında kurulan Türkiye Siber Güvenlik Kümelenmesi'nin bugün 231 üye firma, bu firmaların geliştirdiği 350'den fazla siber güvenlik ürünü ve 400'den fazla hizmet kapasitesine ulaştığını bildirdi. Türkiye'nin ilk Siber Güvenlik Lisesini 2020'de açarak siber güvenlik meslek yüksekokullarının yaygınlaşmasına yönelik ilk adımı attıklarını kaydeden Oktay, ""Dijital Dönüşüm Ofisi ve Yükseköğretim Kurulu Başkanlığı iş birliğinde yürütülen bu projeyle siber güvenlik meslek yüksekokullarından ara eleman değil, aranan eleman yetiştireceğiz."" diye konuştu. Türkiye Yüzyılı'nda siber güvenlik alanında savunmacı bir bakışın ötesinde caydırıcı bir siber güç olacaklarını ifade eden Oktay, 2025 yılına kadar 50 kamu kurumunun Kamu Veri Alanı projesine dahil olması ve gerekli insan kaynağının yetiştirilmesi yönünde çalıştıklarını belirtti. ""Türkiye Kamu Bulut Bilişim Stratejisi"" hazırlık çalışmalarının devam ettiğini açıklayan Oktay, bu strateji ile kurumları kendi bilgi işlem altyapılarını kurup işletme yükünden kurtararak, bulut bilişim hizmetleri ihtiyaçlarını maliyet açısından daha etkin ve profesyonel kalitede temin edebilme imkanını sağlayacaklarını belirtti. Oktay, bu stratejinin aynı zamanda Türkiye'nin veri işleme ve iletimi açısından bölgesel bir merkez olma vizyonuna da katkı sunacağını dile getirdi. ""TEKNOFEST kuşağı da bu gerçeği görüyor"" ""Dijitalin Yüzyılı""nı hayata geçireceklerini dile getiren Oktay, ""Sayın Kılıçdaroğlu diyor ya 'millet teknoloji görsün' diye. CHP'nin teknolojiden anladığı çevrimiçi görüntülü konuşma. O da hologramlı, üç boyutlu konuşma gibi bir şey de değil düz ekrana yansıtılmış bir konuşma. Gençler görün, bunların vizyonu bu. Bunu EBA ile e-okulda bizim çocuklarımız yıllardır kullanıyor. Zannediyorum CHP antik çağda yaşıyor."" dedi. Milli Şair Mehmet Akif Ersoy'un şiirinden ""Ey yolcu, uyan, yoksa çıkarsın ki sabaha, bir kupkuru çöl var; ne ışık var ne de vaha."" dizelerini okuyan Oktay şöyle devam etti: ""Vizyon diyorlar ya hani? Karşımızda öyle geri kalmış bir muhalefet var ki ilerleme mevsiminde kış uykusuna yatmış bir daha uyanmamış gibi. Artırılmış gerçeklikten, Deepfake'den, derin öğrenmeden, blokzincirden haberiniz yok. Bu ülkeye dair hayalleriniz çölleşmiş, eskiye takılı kalarak geleceğinizi karartmışsınız, bugünümüzü de karartmışsınız. Biz 'uzayda ay yıldızlı bayrağımızı dalgalandıracağız' diyoruz, siz eski sistemi, tarih olmuş yılları geri getireceğinizi söylüyorsunuz ama biz Cumhur İttifakı olarak kararlıyız; bunca emeği, bunca altyapıyı geriye sarmanıza, bu ülkeyi çölleştirmenize müsaade etmeyeceğiz. TEKNOFEST kuşağı da bu gerçeği görüyor. Siz ne derseniz deyin. Biz gençlerimizle birlikte dijital dönüşümde daha da ileri giderek daima yeniliklere kanat açacağız."" ""Türkiye, yatırımcı için güvenli liman olmayı sürdürecek"" Cumhurbaşkanı Yardımcısı Oktay, 2022 Aralık ayı itibarıyla Cumhurbaşkanlığı Yatırım Ofisi tarafından, potansiyel yatırım tutarı yaklaşık 55 milyar dolar olan ve 97 bin kişiye istihdam oluşturma potansiyeli bulunan bir proje portföyünün takip edildiğini açıkladı. Uluslararası doğrudan yatırımlar ile Türkiye'ye sadece sermaye değil, ciddi bir teknoloji ve nitelikli istihdam sağlanmasının söz konusu olduğunu söyleyen Oktay, yatırım ortamını iyileştirmeye dönük atılan adımlar ile Türkiye'nin, yatırım için bir cazibe merkezi, yatırımcı için de güvenli liman olmayı sürdüreceğini ifade etti. Cumhurbaşkanlığı Finans Ofisinin, küresel finans piyasalarında Türkiye'nin önemli bir aktör olarak yer alması ve dünya ile entegre olmasına katkı sağlamak amacıyla çalışmalarını sürdürdüğünü dile getiren Oktay, ""İstanbul Finans Merkezi (İFM) projesi, küresel finansal sistemde öncü rol oynayacak ve reel ekonomiyi destekleyen nitelikli bir finansal ekosistem olacaktır. İFM bünyesinde kurgulanmakta olan yeni finansal ekosistem ile uluslararası sermaye hareketlerinden ülkemizin daha verimli istifade etme imkanı oluşacak ve küresel yatırımlarda ülkemizin payı artacaktır."" görüşünü paylaştı. ""Rami Kışlası Kütüphanesi'ni gelecek ay açacağız"" Millet Kütüphanesinin Cumhurbaşkanlığı bütçesine dahil olduğunu bildiren Oktay, koleksiyonda 2 milyon 250 bin basılı kitap, 2 milyon 100 binin üzerinde süreli yayın sayısı olduğunu belirtti. Öte yandan Cumhurbaşkanlığı Devlet Arşivleri Başkanlığının, sayısallaştırılmış 45 milyon belgesine ve Türkiye Yazma Eserler Kurumu Başkanlığının 500 bin kitabının künye bilgisi ve 100 binin üzerinde nadir/yazma eserin dijital görüntüsüne ulaşıldığını aktaran Oktay, kütüphanenin son bir yılda 2 milyona yakın kişi tarafından ziyaret edildiğini söyledi. Millet Kütüphanesini ziyaret etmeyen milletvekillerini buraya davet eden Oktay, ""Sabahtan beri eleştirdiğiniz Cumhurbaşkanlığı bütçesi ile milyonlarca kişinin faydalandığı nasıl abide bir eser yapıldığını gözlerinizle görün."" dedi. Türkiye'nin en büyük peyzaj alanına sahip Rami Kışlası Kütüphanesi'ni de gelecek ay hizmete açacaklarını belirten Oktay, ""Rami Kışlası, yaşayan kütüphane anlayışı ile İstanbul'un kültür yaşantısına yeni bir boyut katacaktır."" ifadelerini kullandı. ""Dezenformasyonla mücadele"" Oktay, Cumhurbaşkanlığı İletişim Başkanlığının ""Türkiye"" markasını güçlendirme misyonu ile ulusal ve uluslararası düzeydeki temel meselelere ilişkin Türkiye'nin tezlerini ve iddialarını ortaya koyma, tanıtımını yapma ve kamuda söylem birliğini tesis etme çalışmalarını gerçekleştirdiğini kaydetti. ""Dünyada gerçek dışı haberlere en çok maruz kalan ülkelerin başında ne yazık ki Türkiye geliyor."" ifadesini kullanan Oktay, ""Ülkemize karşıt odaklar, FETÖ ve PKK gibi maşaların lobileri üzerinden Türkiye'ye dair yalanları özellikle servis etmekte. Yine DEAŞ'a karşı bizzat sahada mücadele edip irade gösteren tek ülke olmamıza rağmen aksi yönde algılar oluşturuluyor. Yine İslam düşmanlığı ve yabancı karşıtlığı, yayılan dezenformasyonlarda had safhada görülüyor. Ülkemize yönelik dezenformasyonla mücadelede İletişim Başkanlığının çalışmaları önemlidir."" değerlendirmesinde bulundu. Oktay, kanunlaşan dezenformasyonla mücadele yasasının, halkı yanlış bilgiden muhafaza etme yönünde kritik bir adım olduğunu söyledi. Cumhurbaşkanı Recep Tayyip Erdoğan liderliğinde verilen tarihi mücadelede ilk hedef alınan kurumların başında Milli İstihbarat Teşkilatının (MİT) gelmesinin tesadüf olmadığını vurgulayan Oktay, ""PKK'sı, YPG'si, FETÖ'sü, DEAŞ'ı, DHKP-C'si hepsi biliyor ki dünyanın neresinde olurlarsa olsunlar, hangi deliğe saklanırlarsa saklansınlar Türkiye Cumhuriyeti Devleti'nin nefesi, soluğu enselerindedir. İşte bu, Milli İstihbarat Teşkilatımızın başarısıdır."" dedi. MİT'in kriptoloji, siber, uydu, sinyal istihbaratı alanlarında da yenilikçi çalışmalara imza attığını dile getiren Oktay, ""Türk milletinin hakkında gözü olanlar, devletimizin varlığına, birliğine, bütünlüğüne düşman olanlar rahatsız olacak. Teşkilatı, teknik-teknolojik kapasitesi başta olmak üzere önümüzdeki yıl her yönden daha da güçlendireceğiz."" diye konuştu. Adı ne olursa olsun Türkiye'nin güvenliğini ve toplum huzurunu tehdit eden her türlü eli kanlı örgütle mücadelenin sürdürüldüğünü belirten Oktay, ""FETÖ’nün siyasi ayağından söz edenler oldu. FETÖ ile kol kola olan sizsiniz. FETÖ'cülere sahip çıkan sizsiniz. Biz o hainlere dünyanın her yerini dar ediyoruz. Bu hainlere af vaat edenlerin kim olduğunu milletimiz gayet iyi biliyor. FETÖ'nün siyasi ayağını görmek istiyorsanız kimin FETÖ ağzıyla konuştuğuna ve kimin FETÖ’cüleri korumaya çalıştığına bakacaksınız."" değerlendirmesinde bulundu. HDP'li milletvekillerinin konuşmalarına işaret eden Oktay, şunları kaydetti: ""Yine kendilerince eleştiri diye aynı kaos cümlelerini; aynı kabus hayallerini, karanlık emellerini anlattılar. Bu kirli gidişata Kürt kardeşlerimizi alet ettiğiniz yetmedi mi? PKK'nın, YPG'nin istismar ettiği çocuklara sesinizi çıkarmadığınız sürece, hakkını savunduğunuzu iddia ettiğiniz Kürt kardeşlerimizin yıllarca geri kalmasına sebep olan teröre terör, teröriste terörist diyemediğiniz sürece hezeyanlarınız yok hükmündedir. Siz ancak terör örgütünün sözcülüğünü üstlenirsiniz. Kürt kardeşlerimizi temsil edemezsiniz. Bizim Kürt vatandaşımızla sizin hiçbir alakanız yoktur."" ""Enflasyonda düşüş devam edecek"" Son dönem enflasyon gelişmelerinin, enflasyon dinamiklerinin iyileştiğini gösterdiğine dikkati çeken Oktay, bu yılın ikinci yarısında ilk yarısına kıyasla aylık enflasyon oranlarının belirgin şekilde gerilediğini söyledi. Türk lirasındaki istikrarlı seyir ve emtia fiyatlarındaki göreceli düşüşün üretici fiyatlarını olumlu etkilemesiyle, yurt içi üretici enflasyonunda gerilemenin başladığını kaydeden Oktay, ""Vatandaşlarımızın enflasyona karşı alım güçlerini ve refah düzeylerini korumak için maliye politikaları son derece etkin bir şekilde kullanılmaktadır. Önümüzdeki dönemde, küresel emtia fiyatlarındaki gerileme, Türk lirasındaki istikrarlı seyir ve beklentilerdeki iyileşmenin devamı ile birlikte gerek tüketici gerek üretici enflasyonunda düşüşler devam edecektir."" ifadelerini kullandı. ""Umudunuzu küçük zaferlere bağlamışsınız"" Günübirlik hesapların, dedikodunun siyaseti, parti içi hiziplerin muhalefeti yıpratmış gözüktüğünü ifade eden Oktay, ""Önünü arkasını düşünmeden, umudunuzu küçük zaferlere, kağıttan kaplanlara bağlamışsınız."" dedi. Muhalefetin, sosyal medyada her ne popülerse hemen o role büründüğünü söyleyen Cumhurbaşkanı Yardımcısı Oktay, ""Artık sizin boş tepkilerinizi bu millet ezberledi, gençlerimizde de bu gerici halinizin hiçbir karşılığı yok. Milletten göremediğiniz ilgiyi yabancı misyon şeflerinde, Berlin'de, Washington'da, Londra'da ararsınız… Bu da yetmez; kıbleyi şaşırıp kıta Avrupası'ndan danışman ithal edersiniz, etmeye devam edin siz. Biz ise bu ülkenin gençlerine güveniyoruz; Türkiye Yüzyılı'nı gençlerimizin omuzlarında yükseltiyoruz."" diye konuştu. ""Gençlik Programı kaynağını yaklaşık 1,9 milyar liraya yükseltiyoruz"" ""Gelecek nesilleri düşünmüyorsunuz"" eleştirilerine yanıt veren Oktay, 2023 yılı bütçesi hazırlanırken vatandaşların ihtiyaçlarına odaklanıldığını söyledi. Bütçede temel önceliğin toplanan gelirlerin vatandaşlara hizmeti esas alan bir anlayışla kullanılması olduğunu vurgulayan Oktay, ""Gençlerin güncel yaşam becerilerine, insani ve milli değerlere sahip olarak yetişmeleri ile iktisadi-sosyal hayata ve karar alma mekanizmalarına aktif katılımlarını sağlamak amacıyla yürüttüğümüz Gençlik Programına tahsis edilen kaynağı da yüzde 112 oranında artışla yaklaşık 1,9 milyar liraya yükseltiyoruz."" diye konuştu. Cumhurbaşkanı Yardımcısı Oktay, 2023 yılı bütçesinde sosyal harcamalar için ayrılan kaynak miktarını 258,4 milyar liraya çıkardıklarını, bu tutarın 2023 yılı bütçesinin yüzde 5,8'ine denk geldiğini söyledi. Oktay, 2002 yılında bu oranın yüzde 1,3 ve ayrılan kaynağın ise sadece 1,6 milyar lira olduğunu dile getirdi. Oktay, 2023 bütçesinde, doğal gaz ve elektrik sübvansiyonları için 600 milyar lira; asgari ücretin vergi dışı tutulmasıyla 300 milyar lira; yaşlı, engelli, emekli, dul ve yetimler gibi toplum kesimlerini korumak amacıyla yapılan vergi indirimleri kapsamında 51 milyar lira kaynak sağlanacağını dile getirdi. Milletin refahı ve müreffeh bir geleceğe kavuşması için tüm kurumlarla koordinasyon içinde yapılan çalışmaların olumlu sonuçlarını görmenin gurur verici olduğunu ifade eden Oktay, ""Ancak geldiğimiz seviyeyi hiçbir zaman yeterli görmüyoruz. Ülkemizin potansiyelinin farkındayız ve azimle gayretle çalıştıkça, farklı boyutta başarıların bizleri beklediğine inanıyoruz. Cumhuriyetimizin yüzüncü yaşını 'Türkiye Yüzyılı' atılımıyla karşılayacağız."" dedi."
478,'Mavi Vatan'ın muhafızı 'ULAQ SİDA' denizaltı savunma harbi görevini de icra edecek,"Cumhurbaşkanlığı Savunma Sanayii (SSB) Başkanı İsmail Demir, ULAQ SİDA'ya yeni kabiliyetler kazandırıp tam otonom hale getirerek, denizaltı savunma harbi icra edecek şekilde geliştirdiklerini ifade etti.",Savunma,https://www.trthaber.com/haber/savunma/mavi-vatanin-muhafizi-ulaq-sida-denizalti-savunma-harbi-gorevini-de-icra-edecek-730030.html,"SSB'den yapılan yazılı açıklamaya göre, Ares-Meteksan ortak girişimi tarafından yürütülen ULAQ SİDA Projesi'nde çalışmalar devam ediyor. İstihbarat, keşif ve gözetleme, su üstü harbi ve denizaltı savunma harbi görevlerini insansız ve otonom olarak icra edilebilmesi amacıyla geliştirilmekte olan ULAQ SİDA, hafif, dayanıklı ve onaylı kompozit gövdesi, aktif ve pasif stabilizasyon sistemleri, EO/IR geniş açılı seyir kamerası, uydu haberleşme yeteneği, hassas manevra yeteneği ve tam otonomi özellikleriyle ön plana çıkıyor. SSB tarafından yürütülen ULAQ SİDA Projesi'yle, mevcut ULAQ aracının dört deniz durumunda kısıntısız seyir yapabilmesi amacıyla, botun boyu uzatıldı ve tam otonomi görevi icra edebilmesi için sensör sayısı artırıldı. ULAQ SİDA’ya yeni kabiliyetler kazandırıp tam otonom hale getiriyor, denizaltı savunma harbi icra edecek şekilde geliştiriyoruz.

Hedefimiz yerli motor, 12.7 mm UKSS, torpido, L-UMTAS füzesi, komuta kontrol yazılımı, haberleşme sistemi, kamera ve sonar sistemiyle % 90 yerlilik! pic.twitter.com/49NoPPK8IM   Teslimatın 2023 yılı içinde tamamlanması hedefleniyor Yer kontrol istasyonu hem limandan hem de gemiden kullanılabilecek şekilde portatif çanta olarak tasarlandı. Bot üzerinde yer alan stabilizasyon sistem sayısı ve faydalı yük taşıma kapasitesi yükseltildi. Proje kapsamındaki teslimatın 2023 yılı içinde tamamlanması hedefleniyor. Açıklamada görüşlerine yer verilen İsmail Demir, ""ULAQ SİDA'ya yeni kabiliyetler kazandırıp tam otonom hale getiriyor, denizaltı savunma harbi icra edecek şekilde geliştiriyoruz. Hedefimiz yerli motor, 12.7 mm UKSS, torpido, L- UMTAS füzesi, komuta kontrol yazılımı, haberleşme sistemi, kamera ve sonar sistemiyle yüzde 90 yerlilik"" ifadesini kullandı.  "
479,Türkiye'nin kıyıdaki yeni muhafızı 'Barbaros' göreve hazırlanıyor,"ROKETSAN tarafından geliştirilen Barbaros Kıyı Savunma Sistemi, milli füzeler Atmaca ve Çakır'ı kullanarak denizdeki tehditleri etkisiz hale getirecek.",Savunma,https://www.trthaber.com/haber/savunma/turkiyenin-kiyidaki-yeni-muhafizi-barbaros-goreve-hazirlaniyor-730029.html,"Yakın zamanda test atışı gerçekleştirilen ve ""Barbaros"" ismi verilen kıyı savunma sistemine ilişkin bilgi veren ROKETSAN Genel Müdürü Murat İkinci, silah sisteminde milli gemisavar füzesi Atmaca ve milli seyir füzesi Çakır'ın kullanılabileceğini anlattı. Barbaros'un özellikle denizdeki tehditleri bertaraf edecek özelliklere sahip, mobil bataryalardan oluşan bir kıyı savunma sistemi olacağını belirten İkinci, sistemin ilk atışını birkaç ay önce Sinop'ta kıyıdan gerçekleştirdiklerini anımsattı. ""Orada Atmaca füzesiyle kıyıya yerleştirilmiş mobil batarya üzerinden denizdeki bir hedefe angaje olup başarıyla atışımızı gerçekleştirdik."" diyen İkinci, şunları kaydetti: ""Barbaros Kıyı Savunma Sistemi 5 dakikadan kısa sürede yer değiştirebilen, denizdeki hedeflere karşı Advent Savaş Yönetim Sistemi ve ağ destekli yetenekleri kullanan, radar sistemlerinden gelen bilgileri kendi içerisinde birleştirip hedef angajmanı yapabilen bir sistem olarak Türk Silahlı Kuvvetlerinin, Deniz Kuvvetlerinin hizmetine girecek. Buradaki en büyük avantaj şu: Bir mobil kıyı savunma bataryası sistemi, komuta kontrol ve lançer kabiliyetleriyle, hedef belirleme ve hedef angajmanı konusundaki yetenekleriyle denizden gelebilecek her türlü hedefi, tehdidi bertaraf edebilecek yeteneklere sahip olacak. Hem Atmaca hem de Çakır füzesini beraber kullanabilecek bir platform olarak hedeflerin büyüklüğüne, önceliğine göre hedef angajmanını değiştirebilecek, hedeflemeyi aynı anda yapabilecek kabiliyetleri birleştirecek, sürü saldırısı yapabilecek, tespit ettiği hedefleri radar, network üzerinden diğer mobil bataryalarıyla paylaşabilecek. Merkezden, kıyı gözetleme sisteminden, radar sisteminden gelecek bilgilerle hedefleri görmeden angaje olup atış yapabilecek özellikleriyle ön plana çıkacak.""   Tehditlere karşı 4 Atmaca, 6 Çakır füzesi İkinci, Türkiye'nin 3 tarafının denizlerle çevrili olduğunu, denizden gelecek tehditleri özellikle bu tür mobil bataryalarla bertaraf edecek bir teknolojinin hem Türkiye hem de benzer özelliklere sahip ülkeler açısından son derece önemli bir kabiliyet sunduğunu dile getirdi. Barbaros Kıyı Savunma Sistemi'nin bir bataryasından 4 Atmaca füzesi veya 6 Çakır füzesi ateşlenebileceğini bildiren Murat İkinci, bu sayede maliyet etkin, hedefe odaklı, hedeflerin cinsine, tehdit seviyesine göre hedef angajmanı yapılabilecek bir kabiliyetin Türk Silahlı Kuvvetlerinin kullanımına sunulacağını vurguladı.   Çok hızlı şekilde denizlerin kontrolü sağlanacak Barbaros'un HAVELSAN tarafından geliştirilen ve birçok platforma entegre edilen Advent Savaş Yönetim Sistemi ile entegre olarak Deniz Kuvvetlerinin kullandığı ağa direkt adapte olacağını, orayla bilgi alışverişi yapabileceğini anlatan İkinci, ""Bu sistem sayesinde ülkemizin her noktasında çok hızlı şekilde kurulup, çok hızlı şekilde denizdeki kontrolü sağlayabilecek mobil sistemleri hayata geçirmiş olacağız"" diye konuştu. Kıyı savunma sisteminin ROKETSAN'ın öz kaynaklarıyla geliştirildiğine değinen İkinci, sözlerini şöyle tamamladı: ""Çok yakın zamanda başarılı bir atış yaptık. Peyderpey üzerine eklenecek kabiliyetlerle geliştirilecek bir sistem olacak. Önümüzdeki yıl itibarıyla bu sistemin Deniz Kuvvetlerinin temel ihtiyaçlarını karşılayacak seviyeye gelmesini hedefliyoruz. Ondan sonra birçok yetenek, sensör kabiliyeti üzerine eklenecek. Barbaros sistemi büyüyerek devam eden, yeteneklerini artıran ve ülkemizin değişen savunma ihtiyaçlarına cevap veren bir yapıda ROKETSAN'ın öz kaynaklı projesi olarak çalışılmaya devam edilecek."""
480,Pirireis denizaltısında deniz testleri başladı,Havadan Bağımsız Tahrik Sistemli Denizaltı Projesi kapsamında inşa edilen ilk denizaltı Pirireis'in deniz testleri 6 Aralık'ta başladı.,Savunma,https://www.trthaber.com/haber/savunma/pirireis-denizaltisinda-deniz-testleri-basladi-729595.html,"Milli Savunma Bakanlığından yapılan açıklamaya göre, Havadan Bağımsız Tahrik Sistemli Denizaltı Projesi kapsamında inşa edilen ilk denizaltı Pirireis'in deniz testlerinin 6 Aralık'ta başladığı kaydedildi. Açıklamada, ""Pirireis denizaltımıza icra edeceği harekatlarda emniyetli seyirler ve başarılı görevler dileriz."" ifadeleri kullanıldı."
481,Modernize edilen havanlar TSK'ya teslim edildi,Cumhurbaşkanlığı Savunma Sanayii Başkanlığı (SSB) tarafından başlatılan proje kapsamında modernize edilen ilk havanların teslimatları Kara Kuvvetleri Komutanlığına gerçekleştirildi.,Savunma,https://www.trthaber.com/haber/savunma/modernize-edilen-havanlar-tskya-teslim-edildi-728977.html,"Savunma Sanayii Başkanlığı'nca 'Havanların Modernizasyonu Projesi' kapsamında ilk havanların teslimatı Kara Kuvvetleri Komutanlığı'na yapıldı. Modernize edilen 60, 81 ve 120 milimetre çapındaki havanlar daha kısa sürede, daha yüksek hassasiyetle ve gerektiğinde daha az personel ile atış imkanına sahip oldu. Savunma Sanayii Başkanı İsmail Demir, yeni teslimatlara ilişkin yaptığı açıklamada, ""Yeni tevcih sistemi, akıllı atış kontrol sistemi, lazer mesafe ölçerlerle donatarak modernize ettiğimiz 60, 81, 120 milimetre havanların ilk teslimatlarını TSK'ya gerçekleştirdik. Böylece havanlarımız daha kısa sürede daha yüksek atış hassasiyetine sahip oldu. Hayırlı olsun"" ifadelerini kullandı. Yeni tevcih sistemi, akıllı atış kontrol sistemi, lazer mesafe ölçerlerle donatarak modernize ettiğimiz 60, 81, 120 mm havanların ilk teslimatlarını TSK’ya gerçekleştirdik.

Böylece havanlarımız daha kısa sürede daha yüksek atış hassasiyetine sahip oldu.

Hayırlı olsun.@aselsan pic.twitter.com/3wAPH8Y08q Kalifikasyon ve kabul testleri tamamlandı Savunma Sanayii Başkanlığı'ndan projeye ilişkin yapılan açıklamada da şu ifadelere yer verildi: ""Savunma Sanayii Başkanlığı tarafından başlatılan ve ASELSAN tarafından yürütülen 'Havanların Modernizasyonu Projesi' kapsamında 60 milimetre komando havanı akıllı atış kontrol sistemi ve sistemin alt bileşeni olan ALRF-S50 lazer mesafe ölçerin, kalifikasyon ve kabul testleri, 81 milimetrelik UT-1 çatal ayağının iyileştirilmesi ile yeni tevcih sisteminin ve sistemin alt bileşeni olan ALRF L-100 lazer mesafe ölçerin kalifikasyon ve kabul testleri ve 120 milimetre havanlar için yeni tevcih sistemi ve sistemin alt bileşeni olan ALRF-L100 lazer mesafe ölçerin kalifikasyon ve kabul testleri başarı ile tamamlandı. Atışlara sürat kazandırılacak proje kapsamında 'ilk muayene', 'yüksek-düşük sıcaklık çalışma', 'dayanım', 'sızdırmazlık', 'titreşim', 'düşme' gibi birçok farklı kalifikasyon testi ile 'doğruluk-dağılım', 'EMI/EMC', 'mesafe ve açı ölçümleri', 'yüksek-düşük sıcaklık depolama' gibi birçok farklı içerikte kabul test faaliyeti başarılı bir biçimde tamamlandı."""
482,Türk teknoloji şirketinin 5. nesil uçaktaki yeri sağlamlaştı,Güney Kore'nin KF-21 olarak isimlendirdiği 5. nesil savaş uçağına prototip aşamasında simülasyon data link sistemi sağlayan SDT'nin seri üretim sürecindeki rolü de netleşti.,Savunma,https://www.trthaber.com/haber/savunma/turk-teknoloji-sirketinin-5-nesil-ucaktaki-yeri-saglamlasti-728630.html,"SDT Uzay ve Savunma Teknolojileri AŞ Genel Müdürü Ömer Korkut, şirketin ihracat faaliyetlerine ilişkin bilgi verdi. İhracatın ülke, savunma sanayisi ve şirket için çok önem taşıdığını vurgulayan Korkut, faaliyet alanlarında pazarın belli olduğunu, buradan pay alabilmek için sadece yurt içinde değil, yurt dışında da faaliyet göstermek gerektiğini söyledi. Korkut, en önemli ihracatlarından birini Güney Kore'nin KF-21 olarak isimlendirdiği 5'inci nesil savaş uçağına kol içi simülasyon data link sistemiyle gerçekleştirdiklerini belirterek, şu ana kadar 19 hava birimini, yer istasyonuyla beraber prototip proje seviyesinde teslim ettiklerini bildirdi. ""Bizim data linkin seri üretim projesinde de uçaklarda uçacağı kesinleşti"" Yakın zamanda bir yer istasyonu siparişi daha aldıklarını ve Nisan 2023'te onu da teslim edeceklerini ifade eden Korkut, şöyle konuştu: ""Projede LIG Nex1'in alt yüklenicisi olarak görev yapıyoruz. Bizim data linkin seri üretim projesinde de uçaklarda uçacağı kesinleşti. Bu çok yeni bir haber. Dolayısıyla 2024 yılından itibaren 40 artı 80, toplamda 120 adet daha bu data linkten sipariş bekliyoruz. Bu konudaki teklif çalışmalarımız da devam ediyor. Güney Kore gibi teknoloji geliştiren bir ülkeye hem de 5'inci nesil muharip uçak için alt sistem verebilmek bizim için önemli. Türkiye için de değerli olduğunu düşünüyoruz. Dolayısıyla böyle bir ihracat başarımız oldu, devam ediyor ve benzer ürünü yine farklı platformlara konumlama konusunda çalışmalarımız devam edecek."" Pakistan'da ilke imza atıldı Ömer Korkut, Pakistan'daki IDEAS Fuarı'nda da mart ayında imzaladıkları bir projenin duyurusunu yaptıklarını dile getirdi. Bu kapsamda, mühimmat eğitim podunu (ACMI) Pakistan Hava Kuvvetlerinin hem F-16'larına hem de JF-17'lerine entegre etmek üzere güzel bir ihracat başarısı yakaladıklarına dikkati çeken Korkut, şunları kaydetti: ""Projeyi mart ayında imzaladık, haziran ayında yürürlüğe girdi. Takvimimiz işliyor, yakın zamanda kritik tasarım gözden geçirme ve proje gözden geçirme toplantısı Ankara'da yapılacak. Her şey yolunda gidiyor. Öncesinde aynı seri üretim sözleşmesini Hava Kuvvetlerimiz için imzalamıştık. Bu sene iki sözleşmeyi arka arkaya imzalamak güzel bir gelişme oldu. ACMI podunu benzer özelliklerle yapan bir ABD bir de İsrail var ama söz konusu ürünler NATO uçaklarında konumlandırılıyor. Biz Pakistan'da bir ilki gerçekleştirip NATO uçağı dışında bir uçağa da bu podu entegre etme konusunda sözleşme imzalamış olduk. JF-17 malumunuz Pakistan-Çin ortak yapımı bir uçak ve biz podumuzu farklı ülkeler tarafından üretilen uçaklara da entegre etme niyetindeyiz. Bu konuda da iş geliştirme faaliyetlerimiz devam ediyor. Umarız 2023'te yeni projelerin müjdelerini size verebiliriz."""
483,MİDLAS’ın test atışı: Türkiye’yi ‘Şampiyonlar Ligi’ne çıkaracak,"Türkiye’nin yerli/milli imkanlarla ürettiği ilk dikey atım sistemi olan MİDLAS’ın başarılı test atışı yeni bir dönemin de habercisi. Dünyada sayılı ülkenin sahip olduğu bir kabiliyete Türkiye’nin de ulaşmasını “Şampiyonlar Ligi’ne çıkıyoruz.” diye yorumlayan uzmanlar, sistemin çok farklı alanlarda kritik kazanımlar sağlayacağı görüşünde.",Savunma,https://www.trthaber.com/haber/savunma/midlasin-test-atisi-turkiyeyi-sampiyonlar-ligine-cikaracak-728281.html,Veri Yok
484,Selçuk Bayraktar'dan KIZILELMA paylaşımı,"Türkiye'nin ilk insansız savaş uçağı Bayraktar KIZILELMA, teker kesme testini başarıyla tamamladı. Baykar Teknoloji Lideri Selçuk Bayraktar, paylaşımında ""Bayraktar KIZILELMA ilk uçuşa geri sayımda"" sözlerine yer verdi.",Savunma,https://www.trthaber.com/haber/savunma/selcuk-bayraktardan-kizilelma-paylasimi-728089.html,"Baykar Teknoloji Lideri Selçuk Bayraktar, sosyal medya hesabından, Türkiye'nin ilk insansız savaş uçağı Bayraktar Kızılelma'ya ait görüntüler paylaştı. Bayraktar paylaşımında, ""Bayraktar KIZILELMA ilk uçuşa geri sayımda"" ifadelerini kullandı. İlk uçuş 2023'te Baykar'ın yaklaşık 20 yıllık derin teknoloji birikimi ve tecrübesiyle geliştirilen Bayraktar KIZILELMA İnsansız Savaş Uçağı projesinin test süreci, yer testleri ile devam edecek. Bayraktar KIZILELMA'nın ilk uçuşunun 2023'te gerçekleştirilmesi hedefleniyor. Bayraktar KIZILELMA özellikle kısa pistli gemilere iniş kalkış kabiliyetiyle muharebe sahasında devrim gerçekleştirecek bir platform olacak. Türkiye'nin inşa ettiği ve halihazırda seyir testlerini gerçekleştirdiği TCG Anadolu Gemisi gibi kısa pistli gemilere iniş ve kalkış kabiliyetine sahip olacak şekilde geliştirilen Bayraktar KIZILELMA, bu yeteneği sayesinde denizaşırı görevlerde önemli rol üstlenecek. Bu kabiliyetiyle Mavi Vatan'ın korunmasında da aktif rol alacak."
485,"ROKETSAN, Kırıkkale'de yeni teknoloji üssü kuruyor","ROKETSAN, Kırıkkale'de 9 bin 500 dönümlük arazide yapacağı yatırımı Mart 2023'te faaliyete geçirecek. Şirket, burada yeni nesil savunma teknolojileri geliştirecek.",Savunma,https://www.trthaber.com/haber/savunma/roketsan-kirikkalede-yeni-teknoloji-ussu-kuruyor-728047.html,"ROKETSAN, Kırıkkale'de 9 bin 500 dönümlük bir arazide yapacağı yeni yatırımı Mart 2023'te faaliyete geçirecek. Makine ve Kimya Endüstrisi'nin (MKE) şehirdeki varlığını güçlendirmesi, Kırıkkale Silah Sanayi İhtisas OSB'nin kurulmasının ardından bir adım da ROKETSAN'dan geldi. Şirket, Kırıkkale'de 9 bin 500 dönümlük arazide yapacağı yeni yatırımı Mart 2023'te faaliyete geçirecek. Sanayi ve Teknoloji Bakanı Mustafa Varank, ROKETSAN'ın Kırıkkale'deki yeni yatırım yerini ziyaret etti. Ziyarette Varank'a Şirketin Genel Müdürü Murat İkinci'nin yanı sıra Kırıkkale Valisi Bülent Tekbıyıkoğlu ile AK Parti Kırıkkale Milletvekili Ramazan Can da eşlik etti. Yatırım alanında incelemelerde bulunan Varank, yaptığı değerlendirmede, Türkiye'yi kritik teknolojilerde ve alanlarda bir adım öne çıkaracak çok ciddi bir yatırımın yapıldığını belirtti.    ""Çok ciddi bir istihdam olacak"" Varank, ROKETSAN'ın mevcut çalışmalarının yanında geleceğe dönük farklı teknolojilerde savunma sanayisi ve farklı alanlardaki yatırımlarını gerçekleştireceğine işaret ederek, ""9 bin 500 dönümlük büyük bir arazide Kırıkkale'de bu yatırımı gerçekleştiriyorlar. Burada istihdam kapasiteleri, binli rakamları geçecek, çok ciddi bir istihdam olacak. Yatırım rakamları yıllara sari Türkiye'nin en büyük savunma sanayi yatırımlarını yakalamış olacak."" ifadelerini kullandı. Şirketin, roket teknolojilerinde farklı mühimmatlarda Türkiye'ye önemli kazanımlar getiren, savunma sanayisinin göz bebeği firmalarından olduğunu vurgulayan Varank, ""İşte buradaki tesislerle hem kapasitesini artıracak hem de yeni çalışmalar yapacak."" değerlendirmesinde bulundu.    ""Yatırımlar burada devam edecek"" Varank, Kırıkkale'nin son dönemde savunma sanayisine dönük yatırımlarla adeta şahlandığına işaret ederek, şunları kaydetti: ""MKE burada, ROKETSAN burada, özel sektör firmalarımız bu dönemde çok ciddi yatırımlar yapıyor. Kırıkkale'ye kazandırdığımız silah OSB'nin yanında özellikle kamu arazilerini de güçlü firmalarımıza tahsis ederek burada ciddi yatırımlar yapıyoruz. Tabii ilin konumu, Ankara'ya yakınlığı ve ciddi ulaşım akslarıyla Kırıkkale'yi adeta Türkiye'nin kalbine oturtmamız sayesinde bu yatırımlar burada devam edecek."" ""Biz Türkiye'yi katma değerli üretimle kalkındırmanın derdindeyiz"" Özel sektörle Cumhurbaşkanlığı Savunma Sanayii Başkanlığı firmalarıyla Kırıkkale'ye yatırım yapmaya devam edeceklerini belirten Varank, şu ifadeleri kullandı: ""Özel sektör firmalarımızın dolum tesislerinden farklı üretim alanlarına kadar çok ciddi yeni yatırımları olacak. Biz Türkiye'yi katma değerli üretimle kalkındırmanın derdindeyiz. Türkiye'yi üretimle kendi kendine yetebilen bir ülke yapmanın derdindeyiz. Bu manada da Kırıkkale'nin ülkemize ve ülkemizin ekonomisine verdiği katkı çok önemli. Ben hem Kırıkkaleli hemşerilerimize, valimize, vekillerimize, belediye başkanımıza çok teşekkür ediyorum."" Varank, Bakanlık olarak, bütün sektörleri olduğu gibi savunma sanayisini de desteklediklerini vurgulayarak, ""Bu yatırıma da ciddi teşvikler verdik. Teşvik belgeleri düzenledik. Bu sayede bu yatırımların önünü açmış olduk."" değerlendirmesinde bulundu.    ""Peyderpey kapasite artıracağız"" ROKETSAN Genel Müdürü Murat İkinci de yatırım yerinin Türkiye için çok güzide altyapıların hayata geçirileceği bir bölge olacağını belirterek, ""Bu bölge ülkemiz için çok faydalı, çok yararlı teknolojileri geliştireceğimiz, hem ekonomiye çok ciddi katkısı olan, hem de teknolojik anlamda Türkiye'yi ön plana çıkaracak çalışmaları tamamlayacağımız bir alan olacak."" ifadesini kullandı. Mart 2023'te mühendislik çalışmalarına başlayacaklarını kaydeden İkinci, ""Bir kısmı açıp faaliyete geçireceğiz, peyderpey, üzerine koya koya tesislerin kapasitesini artıracağız."" bilgisini paylaştı."
486,KIZILEMA ayaklarını yerden kesti,"Baykar tarafından milli ve özgün olarak geliştirilen Türkiye'nin ilk insansız savaş uçağı Bayraktar KIZILELMA, teker kesme testini başarıyla tamamladı.",Savunma,https://www.trthaber.com/haber/savunma/kizilema-ayaklarini-yerden-kesti-728033.html,"Türkiye'nin ilk insansız savaş uçağı KIZILELMA'dan yeni bir görüntü yayınlandı. Baykar Teknoloji Lideri Selçuk Bayraktar, Bayraktar Kızılelma'nın teker kesme testine ait görüntüyü paylaştı. Bayraktar, paylaşımında, ""Zor tutuyoruz… Bayraktar KIZILELMA teker kesme testinde ayaklarını yerden kesti. Az kaldı inşallah."" ifadelerine yer verdi.   İlk uçuş 2023'te Baykar'ın yaklaşık 20 yıllık derin teknoloji birikimi ve tecrübesiyle geliştirilen Bayraktar KIZILELMA İnsansız Savaş Uçağı projesinin test süreci, yer testleri ile devam edecek. Bayraktar KIZILELMA'nın ilk uçuşunun 2023'te gerçekleştirilmesi hedefleniyor. Bayraktar KIZILELMA özellikle kısa pistli gemilere iniş kalkış kabiliyetiyle muharebe sahasında devrim gerçekleştirecek bir platform olacak. Türkiye'nin inşa ettiği ve halihazırda seyir testlerini gerçekleştirdiği TCG Anadolu Gemisi gibi kısa pistli gemilere iniş ve kalkış kabiliyetine sahip olacak şekilde geliştirilen Bayraktar KIZILELMA, bu yeteneği sayesinde denizaşırı görevlerde önemli rol üstlenecek. Bu kabiliyetiyle Mavi Vatan'ın korunmasında da aktif rol alacak."
487,"MİDLAS, ilk testinde HİSAR'ı ateşledi",ROKETSAN tarafından geliştirilen Milli Dikey Atım Lançer Sistemi'nin (MİDLAS) ilk atışlı testinde HİSAR füzesi başarıyla ateşlendi.,Savunma,https://www.trthaber.com/haber/savunma/midlas-ilk-testinde-hisari-atesledi-727987.html,"Savunma Sanayii Başkanı İsmail Demir, sosyal medya hesabından, testin görüntülerinin yer aldığı videoyu paylaştı. 2023'te envantere girecek Savaş gemilerinden ateşlenecek hava savunma sistemlerinin temel taşlarının döşendiğine işaret eden Demir, ""Milli Dikey Atım Lançer Sistemi MİDLAS'ın ilk testinde HİSAR füzesi başarıyla ateşlendi. 2023'te İstanbul fırkateynine entegre edilerek Deniz Kuvvetleri Komutanlığının envanterine girecek."" değerlendirmesinde bulundu. Milli Savunma Bakanlığının sosyal medya hesabından da aynı video paylaşılarak, Roketsan tarafından üretilen MİDLAS'ın ilk atışlı testi başarıyla gerçekleştirildiği belirtildi. MİDLAS'ın, Türkiye'nin deniz platformları dikey atım lançer sistemi ihtiyacında dışa bağımlılığına son vereceği vurgulanan paylaşımda, ""MİDLAS'ın hayata geçirilmesinde emeği geçenleri kutluyor, başarılarının devamını diliyoruz. MİDLAS şimdiden Deniz Kuvvetlerimize hayırlı olsun."" ifadeleri kullanıldı. Önemli bir aşama geride bırakıldı MİDLAS'ın karadan atışlı testlerinin tamamlanmasıyla, sistemin, inşası devam eden MİLGEM İ Sınıfı fırkateynlerin ilki olan TCG İstanbul'a entegrasyonu için de önemli bir aşama geride bırakıldı. İlk etapta Hisar-D RF ile Türk Deniz Kuvvetleri platformlarına bu lançer ile hava savunma yeteneği kazandırılacak. Devamında ise Siper Blok-1, Atmaca ve diğer milli füzeler de MİDLAS'a entegre edilecek. Böylece Türk donanması platformlarında birçok savunma ve taarruz mühimmatı da kullanabilir hale gelecek. Karada konuşlu versiyonlar için çalışılıyor Dünya üzerinde bu sistemler ağırlıklı olarak gemilerde kullanılabiliyor. Ancak ilerleyen süreçlerde üs ve liman korunması için karada konuşlu versiyonlar üzerinde de çalışmalar sürdürülüyor. Dünyada sayılı ülkenin üretebildiği ve Türkiye'nin yurt dışına bağımlı olduğu güverte altı dikey atım lançer sistemi, MİDLAS'ın TCG İstanbul'a entegrasyonuyla Eylül 2023'te Deniz Kuvvetleri Komutanlığının envanterine milli olarak girecek. HİSAR-D RF füzesinin de sisteme entegrasyonu ile Türkiye, kendi tasarlayıp ürettiği gemisinden, kendi lançeri ve kendi hava savunma füzesini kullanabilen dünyadaki sayılı ülkelerden biri olarak tarihe ismini yazdıracak. Ambargo ve kısıtlamalara Türk mühendisliğinin yanıtı ROKETSAN Genel Müdürü Murat İkinci, MİDLAS Projesi'nin, SSB liderliğinde, Deniz Kuvvetleriyle beraber gerçekleştirildiğini söyledi. Proje kapsamında yerli-milli füzelerin milli lançer sisteminden atılmasını hedefleyen bir proje konseptinin ortaya konulduğunu vurgulayan İkinci, şunları kaydetti: ""Bundan önce yurt dışından almış olduğumuz dikey atım lançer sistemlerini milli olarak üretmek üzere yola çıktık. İlk atışımızı bu hafta içerisinde gerçekleştirdik. Bu, gerçekten Türk savunma sanayisinin kabiliyetlerini göstermesi açısından çok önemli bir başarıydı. Bu başarıdan sonra İSTİF sınıfı fırkateylerin ilki olan TCG İstanbul gemimize Milli Dikey Atım Sistemi yerleştirilecek ve orada başarıyla kullanılacak."" Bu projeyle teknik olarak bir geminin üzerinden dikey atımın gerçekleştirilebilecek lançer sistemine sahip olunacağına dikkati çeken İkinci, şu değerlendirmelerde bulundu: ""Bunun bize avantajı ne olacak? Kendi geliştirmiş olduğumuz milli füzelerimiz entegrasyonunu çok daha rahat, hızlı şekilde yapabileceğiz. İlk olarak Hisar-O RF hava savunma füzemizin deniz versiyonu olan Hisar-D RF'yi başarıyla MİLDAS'tan ateşlemeyi başardık. Bundan sonraki aşamalarda Siper Blok-1, Atmaca yine MİLDAS üzerinden atılacak. Bundan sonraki aşamalarda da Türk Silahlı Kuvvetleri, Türk Deniz Kuvvetleri için geliştirdiğimiz, inşa ettiğimiz bütün savaş gemileri üzerinde dikey atışla ilgili ihtiyacı MİLDAS Projesi kapsamında karşılamayı hedefliyoruz. Mevcutta kullandığımız sistemlerle ilgili bize konulan kısıtları, ambargoları çok hızlı, Türk mühendisliğinin gücüyle, Türk mühendislik çalışmalarının eseri olarak aşan bir aşamaya geldik. Bu, bizim için aslında en mutlu edici noktalardan bir tanesi."" TCG İstanbul'a yetişecek MİLDAS'ın TCG İstanbul'a yetişeceğini dile getiren Murat İkinci, ""İstanbul fırkateyninin Deniz Kuvvetlerinin hizmetine girmesiyle beraber MİLDAS'ın hayata geçmesini, orada kullanılmasını hedefliyoruz. Şu anda onunla ilgili bir sıkıntımız yok."" diye konuştu. MİLDAS'ta kullanılacak füzelere ilişkin de bilgiler veren İkinci, şu ifadeleri kullandı: ""Özellikle hava savunma füzelerini ilk etapta MİLDAS üzerinden atmayı planlıyoruz. Daha sonra özellikle Atmaca gemisavar füzemizin de MİLDAS üzerinden başarıyla atılması için entegrasyon çalışmalarına devam edeceğiz. Bu, bize deniz platformlarından kullanabileceğimiz her tür füzeyi, ROKETSAN'ın milli olarak geliştirdiği füzeleri dikey olarak atma olasılığı sağlayacak. Kardeş şirketlerimiz tarafından savaş platformlarımızın Savaş Yönetim Sistemi de milli olarak geliştiriliyor. Orayla entegre bu tür lançer sistemlerinin milli mühimmatları kullanır aşamaya gelmesi bu konuda artık Türkiye'nin tamamen bağımsız olarak hareket etmesinin önünü açmış oluyor. Hedefimiz Hisar-O'nun denize uyarlanmış olan Hisar-D RF'i ilk aşamada atmak ki bu atış başarıyla tamamlandı. Bundan sonra Siper Blok-1'in MİLDAS üzerinden atılmasını hedefliyoruz. Atmaca ve muadili füzeler gündemimizde. Bunu Deniz Kuvvetlerimizin önceliğine göre belirliyoruz. Şu anda hala daha Deniz Kuvvetlerimizle, SSB ile bu konudaki görüşmelerimiz devam ediyor. Onların önceliğine göre bundan sonraki aşamalarda yapılabilecek bütün faaliyet ve entegrasyonlar ROKETSAN tarafından gerçekleştirilecek."""
488,Savunma sanayiinde neler olacak: Gözler kritik toplantıda,"Her yıl yapılan ve yerli/milli savunma sanayiinin geleceğini belirleyen Savunma Sanayii İcra Komitesi toplantısının aralık ayında yapılması bekleniyor. Toplantıda hava savunma füzelerinden insansız hava-kara-deniz araçlarına, AKYA torpidosundan denizaltıdan personel kurtarma aracı SRV’lere kadar çok sayıda konunun masaya geleceği tahmin ediliyor.",Savunma,https://www.trthaber.com/haber/savunma/savunma-sanayiinde-neler-olacak-gozler-kritik-toplantida-727002.html,"Türkiye’nin yerli ve milli savunma sanayiindeki atılımının en temel unsurlarından biri hiç şüphesiz Savunma Sanayii İcra Komitesi (SSİK) ve burada alınan kararlar. Toplantıda imza atılan işler yerli/milli savunma sanayiinin yakın, orta ve uzun dönemde nasıl bir yol haritası izleyeceğini de gösteriyor. Bu yıl Aralık ayında gerçekleşmesi beklenen toplantıya Cumhurbaşkanı Recep Tayyip Erdoğan’ın başkanlık etmesi olası. Toplantıya ayrıca Milli Savunma Bakanı Hulusi Akar, İçişleri Bakanı Süleyman Soylu, Cumhurbaşkanlığı Savunma Sanayii Başkanı Prof. Dr. İsmail Demir ve Genelkurmay Başkanlığı komuta heyetinin de katılması bekleniyor.   Savunma Sanayii İcra Komitesi toplantısı neden önemli? Bu yıl gerçekleşecek toplantıda ele alınması muhtemel konulara geçmeden önce Savunma Sanayii İcra Komitesi’nin neden önemli olduğunu da kısaca değinmek gerekiyor. Savunma sanayiinin geliştirilmesi için tespit edilen genel strateji ve ilkelere ilişkin kararlar bu komitede alınıyor. Türk Silahlı Kuvvetleri için Stratejik Hedef Planı'na ve İçişleri Bakanlığı'nın güvenlik önceliklerine göre temini gerekli olan modern silah, araç ve gereçlerin üretimi ve tedariki hususunda karar almak da yine Komite'nin sorumlulukları arasında.   Son yıllarda Türkiye’nin savunma sanayiinde başardığı en iyi işlerden biri olan ‘kamu ve özel sektör birlikteliği’ meselesi de komitenin önemli gündem maddelerinden biri oluyor. Sağlanacak modern silah, araç ve gereçlerin araştırılması, geliştirilmesi, prototip imali, avans verilmesi, uzun vadeli siparişler ve diğer ekonomik teşviklerin tespiti istikametinde adımlar atmak da komitenin bünyesinde yer alıyor.   Bu yılki toplantıda masada neler olacak? Savunma Sanayii İcra Komitesi’nin bu yıl düzenlenecek toplantısında birbirinden önemli konular ele alınacak. Gündeme gelmesine kesin gözüyle bakılan meselelerin başında Milli Gemi (MİLGEM) projesi adı altında atılacak yeni adımlar var. İstif sınıfı firkateynlerin 6, 7 ve 8'incisi için kararların bu toplantıda alınması bekleniyor. Son dönemlerin en önemli meselelerinden biri olan yerli ve milli hava savunma füzeleriyle ilgili çalışmalar için de Savunma Sanayii İcra Komitesi toplantısı oldukça kritik. Siper başta olmak üzere bu alandaki gelişmelerle ilgili toplantıdan önemli açıklamalar gelebilir. Bir diğer gündem maddesinin AKYA olması da kuvvetle ihtimal. Bilindiği üzere AKYA torpidosunun eğitim modeli ilgili kuvvete teslim edilmişti. Bu toplantıda AKYA’nın seri üretime geçmesi hususunda icra komitesinin adım atması bekleniyor.   İnsansız araçlar ve SRV meselesi de Komite'nin gündeminde Türk savunma sanayiinin gurur alanlarından biri olan insansız araçlar bu yılki toplantının da başrol oyuncularından biri olacak. Devam eden insansız hava araçları projelerinin yanı sıra bu yıl özellikle insansız deniz araçları konusunda Savunma Sanayii İcra Komitesi’nin gündemi oldukça yoğun. İnsansız kara araçlarıyla ilgili de muhtemel adımların ardından Türkiye’nin insansız araçlar konusunda bu yılki komite toplantıyla çok daha güçlü bir konuma yükselmesi bekleniyor. Komitede görüşülmesi muhtemel konulardan bir diğeri ise denizaltıdan personel kurtarma aracı olarak bilinen SRV olacak. Yakın çevresinin en güçlü donanması olan Türkiye’nin özellikle devam eden Milli Denizaltı projelerinin ardından SRV konusundaki ihtiyacının da artacağı biliniyor.   Mevcut imkanlarla ancak 90 metreye kadar derinlikte iş gören ve sadece 6 personelin taşınabildiği 1940 yapımı çanların kullanıldığı biliniyor. Deniz Kuvvetleri Komutanlığı’nın bu konudaki çalışmalarıyla Türkiye’nin 650 metreye kadar görev alabilen modern SRV’lere kavuşacağı tahmin ediliyor. Toplantıda SRV’lerle ilgili alınması muhtemel bir kararla Türkiye sadece bu platformlara kavuşmuş olmayacak, aynı zamanda bölgede bu imkana sahip tek ülke olarak çok kritik bir politik güce de erişecek."
489,Milli teçhizat ve sistemler Mehmetçik'in sınırlardaki gücüne güç katıyor,"Savunma sanayii bünyesinde geliştirilen son teknoloji silah, teçhizat ve sistemler, Suriye sınırındaki Hatay'da görev yapan Mehmetçiğin gücüne güç katıyor.",Savunma,https://www.trthaber.com/haber/savunma/milli-techizat-ve-sistemler-mehmetcikin-sinirlardaki-gucune-guc-katiyor-726986.html,"Altınözü ilçesindeki Hatay 2. Hudut Alay Komutanlığına bağlı Ziyaret Hudut Karakolu'nda 7 gün 24 saat nöbet tutan ""hudut kartalları"", Şahingöz Kamera Sistemi, ACAR Kara Gözetleme Radarı, SARP Uzaktan Kumandalı Silah Sistem ve SEDA Akustik Atış Yeri Tespit Sistemi ile sınır hattında görev yapıyor.    ASELSAN tarafından üretilen elektrooptik gözetleme sistemi olan Şahingöz Kamera Sistemi, Mehmetçiğin sınır hattında gece gündüz, olumsuz hava koşullarında dahi uzak mesafeli hedeflerin takibini, tanımlamasını ve koordinatları belirlemesini sağlıyor.   11,5 kilometreden tespit, 2,4 kilometreden teşhis Sistem 11,5 kilometredeki hedeflerin tespitini, 2,4 kilometreden ise teşhisini yaparken, lazer özelliği sayesinde de hedefin mesafesini belirleyebiliyor. Yerli üretim ACAR Kara Gözetleme Radarı'na sahip karakolda, sistem sayesinde kara hedeflerinin tespiti, takibi ve sınıflandırması yapılabiliyor.    SARP ve SEDA Uzak mesafeden kontrol edilebilen ve üzerinde termal kamerası ile lazer mesafe ölçme özelliği bulunan SARP Uzaktan Kumandalı Silah Sistemi de sınır hattındaki askerlerin ihtiyacına göre uçaksavar ve otomatik bomba atar entegre edebiliyor. ASELSAN tarafından geliştirilen ve sınır hattında konuşlandırılan SEDA Akustik Atış Yeri Tespit Sistemi, sisli havalarda dahi gece ve gündüz, mobil ve sabit birliklere yönelik silahlı saldırılarda atıcının yerinin tespitine olanak sağlıyor. Hudut hattında görevli Mehmetçik, sorumluluk alanındaki kulelerden gözetleme yapmanın yanı sıra zırhlı araçlarla da sürekli devriye görevi yürüterek sınırda her an ""hazır kıta"" bekliyor.    Sınır hattı boyunca gözetleme sistemleri etkin şekilde kullanılıyor Suriye sınırında bulunan Kırıkhan ilçesindeki Sucu Şehit Yüzbaşı İlker Acar Hudut Karakolu'nda görevli askerler de ASELSAN tarafından üretilen gözetleme sistemlerini etkin şekilde kullanarak hududun emniyetini sağlıyor. Entegre Fiziki Güvenlik Sistemi kapsamında Şahingöz Kamera Sistemi, ACAR Kara Gözetleme Radarı, SARP Uzaktan Kumandalı Silah Sistemi, ekinoks kameraları ve MİDAS Akustik Algılama Sistemlerine sahip hudut karakolunda, Mehmetçik elleri tetikte nöbet tutuyor.    Sınır hattında denetimler Milli Savunma Bakanlığı tarafından görevlendirilen aralarında generallerin de bulunduğu heyet, Suriye hudut hattında sınır güvenliğine yönelik alınan tedbirler ve varsa alınması gereken ilave tedbirler konusunda incelemeler yaptı. Zaman zaman yapılan rutin kontrollerle hem sistemler inceleniyor hem de son gelişmeler ele alınıyor."
490,ASELSAN Konya savunma sanayisinde 'üretim merkezi' olacak,"Özgün ürünlerin geliştirildiği ASELSAN Konya'nın, teknik altyapısı ve üretim kapasitesiyle savunma sanayisi ihracatına katkı sağlaması hedefleniyor.",Savunma,https://www.trthaber.com/haber/savunma/aselsan-konya-savunma-sanayisinde-uretim-merkezi-olacak-726379.html,"Cumhurbaşkanı Recep Tayyip Erdoğan tarafından açılışı gerçekleştirilen ASELSAN Konya Silah Sistemleri Fabrikası, 17 Aralık 2020'de 65 milyon dolar proje sermayesiyle kuruldu. Savunma sanayisi için özgün ürünlerin geliştirildiği ASELSAN Konya'da, 116'sı mühendis 286 personel istihdam ediliyor. ASELSAN'ın uzaktan komutalı silah sistemleri (UKSS) üretimlerinin aktarıldığı ASELSAN Konya'da, UKSS'lerin tedarik, üretim, entegrasyon, test ve kalite faaliyetleri yürütülüyor.    Türkiye'nin ihtiyacı olan çap ve kalibrelerde üretilen mevcut ürünlere ek olarak ihtiyaç olması halinde 75 milimetreye kadar namlu ve silah üretimi altyapısına sahip tesis, atışlı testlerin yapılmasına yönelik 200 metre kapalı atış alanını da bünyesinde barındırıyor. Yeni nesil silahlar kabiliyetiyle ön plana çıkıyor Fabrikada kısa sürede geliştirilip üretilen ""Milli Aselsan Konya Silahı (MAKS) T-35 Elektrik Tahrikli Otomatik Top, MAKS T-30 Elektrik Tahrikli Otomatik Top, MAKS T-30H Elektrik Tahrikli Otomatik Top, MAKS OBA-40H Otomatik Bomba Atar ve AKONS-L Silah Akıllandırma Sistemi"" Türk savunma sanayisi ile dost ve müttefiklerin ürün gamına sunuldu. Elektrik Tahrikli Otomatik Toplar (MAKS T-35, MAKS T-30 ve MAKS T-30H), çalışma sistemleri sayesinde aynı kalibre toplarla kıyaslandığında, ağırlık, boyut, güvenilirlik ve kontrol edilebilirlik özellikleriyle öne çıkan yeni nesil silahlar arasında ön plana çıkıyor. Üretimler Türkiye'nin ticaret hacmine katkı sağlayacak Bu silahların yerli imkanlarla üretilmesiyle, millileştirme çalışmalarına ve savunma sanayi sektöründe ithal ürünlere bağımlılığın azaltılmasına katkı sağlanıyor.    Silahların yurt dışında kullanım yaygınlığı da değerlendirildiğinde ihracat potansiyellerinin çok yüksek olduğu, bu kapsamda Türkiye'nin ticaret hacmine katkı sağlanacağı da değerlendiriliyor. ""Bu sadece bir başlangıç ve büyüme devam edecek"" Cumhurbaşkanlığı Savunma Sanayii Başkanı İsmail Demir, Konya'nın önemli bir sanayi altyapısına sahip olduğunu söyledi. Kentin av tüfeği ve silah üretimine yönelik kabiliyetine dikkati çeken Demir, şöyle konuştu: ""Konya sanayisinin de katkısıyla silah, silah kuleleri, namlu ve stabilize silah kabiliyeti burada işleniyor. Bir anda buranın mükemmeliyet merkezi olma doğrultusunda adımlar atıldı. Tesisin gerek metal işleme ve gerek kontrol sistemleriyle ilgili kabiliyetlerini bir araya getirdiğimizde başka unsurların da burada yapılması mümkün. Savunma sanayimizin belirli ürünlerini ve alt sistemlerinin sadece ASELSAN'ın yaptığı sistemlerle sınırlı kalmamak üzere burada üretilmesi söz konusu. Savunma sanayisinde birçok konunun burada üretim merkezi olarak devreye alınıp üretilmesi mümkün. Bu açıdan ilk adımlar atıldı, yüksek kalibre namlular, silah kuleleri ve silah sistemleri gibi ürünlerin imalatı başladı. Bu sadece bir başlangıç ve büyüme devam edecek.""    ""Konya'nın savunma sanayisindeki diğer alanlarda da üretim durumu var"" Demir, Beyşehir ilçesinde av tüfeği üretiminde kümelenmenin olduğuna işaret ederek, bölgede uzmanlık alanında söz sahibi üretimin yapıldığını söyledi. Beyşehir'de silah ihracatının da çok iyi noktada olduğuna değinen Demir, şunları kaydetti: ""Beyşehir ve Konya'nın kabiliyetleri entegre olabilir ve birbirini tamamlayabilir. Toptan bir gelişime ve Türkiye'de böyle bir merkezin oluşmasına katkı sağlanabilir. Çeşitlendirerek de gideriz. Konya'nın savunma sanayisindeki diğer alanlarda da üretim durumu var. Burada TÜMOSAN'ın belirli faaliyeti var. Konya'da ağır, zırhlı ve çekici araçları üreten şirketlerimiz var. Konya, savunma sanayisinde diğer alanlara da katkıda bulunabilecek önemli bir altyapıya sahip. İleride turbo şarj üniteleri, şanzıman, diferansiyel ve motor konularında birçok ürün gamı çerçevesinde Türkiye'de askeri ve sivil araçlara hizmet edecek şekilde gündeme gelmesi söz konusu."""
491,Seri üretim başlıyor: Askeri araçlar gücünü yerli motordan alacak,Türk savunma sanayii bünyesinde askeri kara araçları için geliştirilen yerli motor çözümlerinde seri üretim aşamasına gelindi.,Savunma,https://www.trthaber.com/haber/savunma/seri-uretim-basliyor-askeri-araclar-gucunu-yerli-motordan-alacak-726240.html,"BMC Power tarafından askeri araçların motor ihtiyacını karşılamak amacıyla yürütülen motor projelerinde gelinen aşama, Milli Savunma Bakanlığı, Cumhurbaşkanlığı Savunma Sanayii Başkanlığı (SSB) ve Savunma ve Havacılık Sanayii İmalatçılar Derneği tarafından desteklenen 5. Kara Sistemleri Semineri'nde paylaşıldı. BMC Power, 2017 yılından bu yana motor ve transmisyon gruplarında yerli ve milli olanaklarla çözümler geliştirmek için çalışmalar yürütüyor. Ağırlıklı olarak dizel yakıtlı pistonlu motor geliştirmeye yoğunlaşan şirket, bunun yanında diğer yakıt motorları, hibrit sistemler ve elektrifikasyona yönelik de faaliyetlerde bulunuyor.    Vuran'da test edilirken, aracın kullanımına da başlanacak Taktik tekerlekli zırhlı araçlar için geliştirilen sıralı tip, 400 beygir, 8,4 litre motor; BMC tarafından üretilen ""çok amaçlı zırhlı araç"" Vuran'da test edilirken, aracın kullanımına da başlanacak. Aracın testlerinde son aşamaya gelindi. Yaklaşık 30-40 bin kilometre araç testi tamamlanırken, seri üretime 1 ay içinde başlanacak. Alınan bilgiye göre, projede görev alan alt yüklenicilerin çoğu malzeme üretimlerini tamamladı. Aralık ayı içinde montaj ve test çalışmaları gerçekleştirilecek ve motorlar 2023 başından itibaren BMC Vuran araçlarına entegre edilecek. Kamyon motoru projesi olarak başlayan, daha sonra diğer askeri araçlara hizmet edebilecek bir potansiyele kavuşturulan Vuran motorunun 6 silindirli, 12,8 litre versiyonu ise 600 beygir güce sahip. ""Azra"" ismi verilen motorun ilk olarak tank taşıyıcı araçlarda görev alması amaçlanıyor. Bu görev için motor özel bir tork seviyesine çıkarılacak ve ""jenerasyon 2"" üretilecek. Yakın zamanda araca entegrasyon ve testlere başlanması hedefleniyor. Yeni nesil hafif zırhlılar için Utku Utku Güç Grubu Projesi ise bir güç grubu geliştirilmesi ve yeni nesil hafif zırhlı araçların bu güç grubu etrafında şekillenmesi yaklaşımıyla hayata geçirildi. Altay tankı, Fırtına obüsü gibi projelerde yaşanan güç grubu tedarik sorunlarının daha araç tasarımında önüne geçmek için böyle bir yöntem seçildi. SSB Kara Araçları Dairesi ve araç üreticilerinden alınan geri bildirimlerle araç arayüzü ve konsept oluşturuldu. Proje kapsamında, M60T tankı ve Fırtına obüsünde kullanılan ithal motorun muadili ve aynı güç yoğunluğuna sahip, 18,25 litre, 1000 beygir motor; 6 ileri-2 geri vitesli, çapraz tahrikli, hidrostatik dümenleme yetisine sahip bir transmisyon geliştirildi. Batu, 27,4 litre ve 1500 beygir güçle görev yapacak Şirket, Altay Ana Muhabere Tankı'nın yanı sıra muhtelif deniz ve jeneratör uygulamalarında da kullanılabilecek Batu Güç Grubu geliştirme çalışmalarını da sürdürüyor. Proje kapsamında Utku Projesi'ndeki motorun 12 silindirlik versiyonu yapılıyor. Baz olarak aynı gibi gözükse de iki motor arasında konstrüksiyon olarak ciddi farklılıklar bulunuyor. Batu, 27,4 litre ve 1500 beygir güçle görev yapacak. İlk çalıştırmaları yapılan Utku ve Batu'da geliştirme ve test süreçleri devam ediyor. Askeri araçlara hibrit motor BMC Power mevcut güç grubu projelerinin yanı sıra askeri araçlarda hibrit mimari çözümler için sektördeki firmalarla işbirliği içinde çalışmalar yürütüyor. İlk olarak ASELSAN ve Base Studio işbirliğiyle 4x4, 6x6, 8x8 gibi taktik tekerlekli araçlarda kullanılabilecek ""aksa monteli elektrik motoru tahrikli (e-aks) çekiş sistemine sahip hibrit mimaride yürüyen şasi geliştirme projesi başlatıldı. Projede, içten yanmalı motor olarak BMC Power'ın Vuran 4 silindirli motoru kullanılacak. 4x4, 6x6, 8x8 araçlar için farklılaştırılabilen bir çözüm geliştirilecek."
492,Milli Muharip Uçak'ta bir aşama daha geride kaldı,"Türkiye'nin en önemli savunma sanayisi projelerinden Milli Muharip Uçak'ın yapım sürecinde kritik bir aşama daha geçilirken, uçağın gövde ve kanat parçaları son montaj hattına taşınarak montaj çalışmaları başladı.",Savunma,https://www.trthaber.com/haber/savunma/milli-muharip-ucakta-bir-asama-daha-geride-kaldi-725523.html,"Cumhurbaşkanlığı Savunma Sanayii Başkanlığının (SSB) koordinasyonunda Türk Havacılık ve Uzay Sanayiinin (TUSAŞ) ana entegratörlüğünü üstlendiği Milli Muharip Uçak Projesi'nde kritik aşamalar birer birer tamamlanıyor. Projede en kritik aşama olan sürece geçilirken, gövde parçaları nihai montaj hattına taşındı. Bu kapsamda projeye ilişkin son montaj hattı başlangıç töreni Milli Savunma Bakanlığı, SSB ve Hava Kuvvetleri Komutanlığından yetkililerin katılımıyla TUSAŞ tesislerinde gerçekleştirildi.   Milli Muharip Uçak prototipinin ön gövde, ön orta gövde, kanat modülü ve arka gövde parçaları nihai montaj hattına taşınırken, bu aşamayla birlikte 18 Mart 2023 tarihinde hangardan motor çalıştırarak çıkacak ve yer testleri hayata geçirilecek olan ilk prototipin birleştirme ve sistem entegrasyon çalışması da resmi olarak başlamış oldu.   1️⃣Milli Muharip Uçağımız son montaj hattına girdi! ????????

Böylece kritik bir aşamayı daha geride bıraktık!✈️

2023 hedeflerimiz doğrultusunda Milli Muharip Uçağımızı ilmek ilmek örerek montajını tamamlayıp hangardan çıkaracağız.

➡️ @TUSAS_TR pic.twitter.com/oo9talu4On ""Sanayinin lokomotifi bir proje"" Projenin geldiği aşamaya ilişkin değerlendirmede bulunan Cumhurbaşkanlığı Savunma Sanayii Başkanı İsmail Demir, bir uçak mühendisi olarak böyle bir uçak yapım sürecinde bulunmanın kendisi için bir rüya olduğunu belirterek şu ifadeleri kullandı: ""Rabbime şükrediyorum ki bu sürecin içinde yer alabildik. İlk üniversiteye başladığım günden itibaren böyle bir günü yaşama hayali vardı. İnşallah sonun başlangıcına geldik. Bu işin ilk perdesini açıyoruz. İşimiz, uçağımız başarılı şekilde görev yaptığı zaman nihayete ermiş olacaktır. Biz perdeyi açtık ama önümüzde daha çok yol var. Siz çalışanların da evlatlarınıza, belki de torunlarınıza söyleyeceğiniz bir hikayeniz olacak. 'Türkiye'nin ilk jet muharip uçağını yapan ekibin içindeydik.' diyeceksiniz.""    Projenin aynı zamanda sanayiyi çeken bir lokomotif olduğunu dile getiren Demir, ""Onlarca alt sistemle ilgili yan sanayi ve teknolojimizi hareketlendirmiş durumdayız. Bu yolculukta inşallah hep beraber gideceğiz"" diye konuştu. Şirket çalışanlarının edindiği tecrübenin bütün Türkiye'ye yayılacağını ve sadece havacılık değil birçok alanda buradaki teknolojilerin tetiklediği ürünlerin ülkeyi başka boyutlara taşıyacağını vurgulayan Demir, ""İşimiz daha bitmedi, çok işimiz var. Bu iş gönül, yürek işi, yüreğimizi koyarak, aklımızı, zekamızı birleştirerek biz de bu kızıl elma yolculuğunda hep beraber başarıya ulaşacağız. İnşallah Türkiye Yüzyılı'nı hep beraber inşa edeceğiz. Cumhurbaşkanı'mız Sayın Recep Tayyip Erdoğan liderliğinde 2023 hedeflerimize ulaşmak için var gücümüzle çalışmaya devam edeceğiz"" dedi. ""Yer testlerine başlayacak"" TUSAŞ Yönetim Kurulu Başkanı Rafet Bozdoğan da projeyi 18 Mart'a yetiştirmeyi hedeflediklerini belirterek, ""Projede çok önemli ve kritik bir eşiğe geldik. İnşallah silahlı kuvvetlerimizin beklentilerini çok hızlı şekilde karşılayacak hale geliriz. Zor ve büyük bir proje. İnşallah 18 Mart'ta hangardan motoru çalışarak çıkartmış olacağız. İnşallah 18 Mart'ta daha büyük katılımla bu projemizin hangardan çıkarılmasını görmüş oluruz"" ifadelerini kullandı. TUSAŞ Genel Müdürü Temel Kotil de onur duydukları bu projede Türkiye'nin ilk Milli Muharip Uçak'ını yaptıklarına dikkati çekerek, ""Uçağı yaptık aslında. Biz aslında uçak yapmıyoruz uçak yapacak şirketi inşa ediyoruz. 13 binden fazla çalışanımız var. Tesisler hemen hemen ortaya çıktı. Bu şirket bundan sonra her türlü uçağı da yapar. Bundan sonra hangardan çıkıştan sonra yer testlerine başlayacak ve uçuşa da kendisini hazırlar "" diye konuştu. Milli Muharip Uçak prototipinin parçaları nihai montaj hattına taşınırken, Demir, otomatik matkap ünitesini kullanarak montajı gerçekleştirdi. Montajın ardından da katılımcılar anı panosunu imzaladı.    Sırada diğer aşamalar var Tamamen dünya standartlarında üretimin ön planda tutulduğu Milli Muharip Uçak Projesi'nin ilk prototipinde yaklaşık 6 bin 500 yapısal parça ve 30 alt sistemin yer alması hedefleniyor. Projenin fazlar halinde geliştirilmesi ve daha sonraki prototip ve seri üretim aşamalarında alt sistemlerin artırılması öngörülüyor. Bir sonraki aşamada kullanılacak olan Yıldırım Test Tesisi'nin kurulum faaliyetlerinin büyük oranda tamamlandığı projede, Demir Kuş (Iron Bird) ve sistem entegrasyon laboratuvarlarının kurulum faaliyetleri de başladı. 2023-2029 döneminde Milli Muharip Uçak Projesi'nde yeni aşamaların (detay tasarım ve kalifikasyon fazı) başlatılması planlanıyor. Bu süreçte ilk uçuşun gerçekleştirilmesi, geliştirme test uçakları ve tam boy yapısal test uçaklarının üretilmesi hedefleniyor."
493,Dünya harp tarihine geçecek adım: KIZILELMA artık pistte,"KIZILELMA Muharip İnsansız Uçak Sistemi taksi ve koşu testini tamamladı. O anlara ait görüntüler ilk kez paylaşıldı. Gökyüzüne ‘1’ kala anlamına taşıyan bu testi değerlendiren uzmanlar, KIZILELMA’nın daha önce duyurulan tarihten önce uçabileceği görüşünde. KIZILELMA, kabiliyetleriyle dünya harp tarihine geçecek bir platform olarak kabul ediliyor.",Savunma,https://www.trthaber.com/haber/savunma/dunya-harp-tarihine-gececek-adim-kizilelma-artik-pistte-724917.html,Veri Yok
494,Pençe-Kılıç Harekatı: Mühimmatlar nasıl 'akıllandırılıyor'?,"Irak ve Suriye kuzeyine düzenlenen harekatın en önemli unsurlarından biri de hiç şüphesiz yerli ve milli mühimmatların hedeflerini tam isabetle vurması. Peki, Türkiye bunu nasıl başardı, eski bombalar ne tür yöntemlerle ‘akıllı’ hale getirildi. TÜBİTAK SAGE başta olmak üzere farklı kurumların birbirinden önemli çalışmalarını haberimizde derledik…",Savunma,https://www.trthaber.com/haber/savunma/pence-kilic-harekati-muhimmatlar-nasil-akillandiriliyor-724845.html,"Pençe-Kılıç Harekatı son dönemlerde Türkiye’nin güney sınırındaki en önemli adımlardan biri oldu. Milli Savunma Bakanlığı’ndan (MSB) yapılan açıklamaya göre, iki ülkeye aynı anda icra edilen harekatta ilk etapta 89 hedef imha edildi, çok sayıda terörist etkisiz hale getirildi. Etkisiz hale getirilen teröristlerin arasında terör örgütünün sözde yöneticilerinin de bulunduğunu duyuran MSB, harekatta büyük oranda yerli ve milli mühimmat kullanıldığını vurguladı.  Medyaya servis edilen operasyon görüntülerinde hedeflerin çok isabetli bir şekilde vurulduğu dikkat çekti. Haliyle, Türkiye’nin kullandığı mühimmatları nasıl böylesine etkin bir hale getirdiği sorusunu da merak edildi.   Asıl mesele güdüm yeteneği kazandırmak Mühimmatın ‘akıllandırılması’ ifadesi aslında onların güdüm yeteneği kazanmasını simgeliyor. Güdüm kitleri içerisinde hassas güdüm kiti, lazer güdüm kiti, kanatlı güdüm kiti gibi seçenekler karşımıza çıkıyor. Hangi sistemin kullanılacağına ihtiyaç duyulan bomba çeşidine ya da icra edilecek harekat alanındaki etkenlere göre karar veriliyor. Hava şartlarından arazi yapısına, vurulacak alanın genişliğinden söz konusu hedefin beton mu yoksa başka bir yapıda mı inşa edildiği gibi farklı parametreler öne çıkıyor.   TÜBİTAK SAGE tüm bu sürecin kalbinde yer alıyor Pençe-Kılıç Harekatı bir kez daha Türkiye’nin güdümlü kit kabiliyetini gözler önüne sermesi açısından önemli bir kilometre taşı. Ankara’nın bu alandaki kabiliyetleri son yıllarda düzenlenen nokta operasyonlarda kendini net bir şekilde gösterdi. Türkiye’nin güdüm ihtiyacının büyük çoğunluğuna TÜBİTAK SAGE imzalı ürünlerle çözüm bulunuyor. SAGE ortaya koyduğu işlerle kendi alanında en iyi kurumlardan biri olmakla kalmıyor aynı zamanda icra edilen terör operasyonlarında istenen etkinin çok net bir şekilde elde edilmesinde büyük rol oynuyor. SAGE’nin çalışmalarından önce bu alanda ABD yapımı Paveway ya da JDAM lazer güdüm kiti kullanılıyordu. Bu kit çok nadir de olsa halen kullanılabiliyor. Güdüm kitlerinden önceki dönemde ise bombalar pilotun yeteneği ya da uçağın kabiliyetlerine göre farklı hesaplamalarla hedefe yollanıyordu.   İşaretleme nasıl yapılıyor? Yerli ve milli mühimmatların güdüm yeteneğinden bahsederken ‘işaretleme’ yeteneğini pas geçmek olmaz. Söz konusu mühimmatların hedefe gidene kadar ki süreçlerinde işaretleme meselesi oldukça kritik. Bu noktada Türkiye’nin GPS güdümlü bombalar kadar ortamın uygun olması halinde lazer güdümlü mühimmatlar kullandığı da biliniyor. İşaretlemede İHA'larda kullanılan CMX15D ve CATS gibi FLIR sistemleri, savaş uçaklarında kullanılan ASELPOD başta olmak üzere hedefleme podları, karada da saha unsurlarında kullanılan ENGEREK gibi sistemler önemli görevler üstleniyor. İşaretleme, mühmmatın hedefe gidene kadar 'aydınlatılması' anlamına geliyor. Ateşlenen mühimmat işaretlenen hedefi çok daha isabetli bir şekilde vuruyor.    Beton delici mühimmat da sahnede Pençe-Kılıç Harekatı kapsamında hangi mühimmatların kullanıldığı bilgisi henüz net değil. Ancak görüntülerden ve hedef alınan yerlerin yapısal özelliklerinden dolayı Nüfuz Edici Bomba (NEB) kullanıldığı neredeyse kesin. TÜBİTAK SAGE imzalı NEB sahip olduğu kabiliyetlerle adından söz ettiren mühimmatlardan biri. Yer üstü ve yer altındaki hedeflere karşı kullanılmak üzere tasarlanan, 'Ardışık Delici Harp Başlığı' teknolojisine sahip, Türkiye’de geliştirilen ilk beton delici mühimmat olan NEB’in sahip olduğu teknoloji dikkate değer. Ardışık Delici Harp Başlığı teknolojisi sayesinde düşük çarpma açılarında ve çarpma hızlarında dahi diğer ülkeler tarafından geliştirilen delici bombalara göre çok daha yüksek etkinlik sağlayan NEB, programlanabilir ateşleme zamanları ve farklı hedef tiplerine karşı kullanılabilme özelliğine sahip."
495,ASELSAN'ın yeni silahı Göker etkinliğini kanıtladı,ASELSAN tarafından güncel çok alçak irtifa hava savunma ihtiyaçları ve kara tehditlerine karşı geliştirilen Göker 35 milimetre Çok Maksatlı Silah Sistemi'ne yönelik testler başarıyla tamamlandı.,Savunma,https://www.trthaber.com/haber/savunma/aselsanin-yeni-silahi-goker-etkinligini-kanitladi-724640.html,"ASELSAN, özgün tasarım ve entegrasyon anlayışıyla kara ve deniz muharebesine yönelik farklı platformlarda kullanılabilen silah sistemleri geliştiriyor. Şirket, savunma teknolojilerinde sahip olduğu kabiliyet ve bilgi birikimiyle ortaya çıkan güncel tehditlere karşı yeni çözümler oluşturuyor. Güvenlik güçlerinin bu konudaki talep ve ihtiyaçlarını karşılayan ASELSAN, bir yandan da öz kaynakları ve AR-GE çalışmalarıyla savunma teknolojilerindeki çözümleri çeşitlendiriyor. Göreve hazır olduğunu gösterdi Bu çabaların bir parçası olarak öz kaynaklarla geliştirilen Göker 35 milimetre Çok Maksatlı Silah Sistemi'ne yönelik testler başarıyla tamamlandı. Göker, testler neticesinde sınır ve üs savunmasında göreve hazır olduğunu gösterdi. Mini/mikro insansız hava aracı (İHA) sınıfında yer alan oldukça küçük ve zorlu hedefleri beklenenin çok üzerinde menzillerde imha etmeyi başaran sistem, aynı zamanda kara hedeflerine karşı da oldukça uzun menzillere kadar etkin olduğunu kanıtladı. Göker sistemi, sabit tesis ve sınır bölgelerinde konuşlanmak üzere, güncel çok alçak irtifa hava savunma ihtiyaçlarına ve kara tehditlerine karşı cevap verecek şekilde tasarlandı. Kara hedeflerine karşı 5 kilometreyi aşkın menzilde etkinlik Sistem, 35 milimetre parçacıklı mühimmatın (ATOM, ATOM-AntiİHA) güç çarpanı olarak kullanımıyla hava hedeflerine (mini/mikro İHA'lar, maket uçaklar, helikopterler ve benzeri) karşı 4 kilometreye kadar etkili oluyor. Göker, kara hedeflerine karşı ise zırh delici mühimmat (APDS), yüksek patlayıcılı yangın mühimmatı (HEI) ve ATOM mühimmatları sayesinde 5 kilometrenin üzerinde menzilde yüksek etkinlik sağlıyor. Sistem, geniş yükseliş ekseni kapsaması (-35°/+95°) ile özellikle dağlık alanlarda düşük alçalış açılarına atış imkanı sağlaması sayesinde hem kara hem de hava hedeflerine karşı yüksek başarım olanağına sahip bulunuyor."
496,İtalya’dan SAMP-T için yeşil ışık: Hava savunmada yeni adres Avrupa mı?,"Cumhurbaşkanı Erdoğan’ın G-20 Zirvesi'nde İtalya Başbakanı ile SAMP-T hava savunma sistemleri hakkında olumlu bir görüşme yaptıklarını duyurması, gözleri bir kez daha bu noktaya çevirdi. Fransa-İtalya ortak yapımı olan SAMP-T için Ankara’nın yoğun bir diplomasi yürütmesi 'Hava savunma için yeni rota Avrupa mı?' sorusunu beraberinde getirdi.",Savunma,https://www.trthaber.com/haber/savunma/italyadan-samp-t-icin-yesil-isik-hava-savunmada-yeni-adres-avrupa-mi-724423.html,"Endonezya'nın ev sahipliğindeki G20 Liderler Zirvesi’nde bu yıl ana gündem Rusya-Ukrayna savaşı ve bu durumun getirdiği küresel etkilerdi. Ancak özellikle liderlerin ikili görüşmelerinde kritik konular da ele alındı. Cumhurbaşkanı Recep Tayyip Erdoğan, G-20 Zirvesi kapsamında ABD Başkanı Joe Biden, Fransa Cumhurbaşkanı Emmanuel Macron ve Suudi Arabistan Veliaht Prensi Muhammed Bin Selman ile de görüştü. Erdoğan’ın doğrudan görüştüğü bir diğer isim ise İtalya Başbakanı Giorgia Meloni oldu. Cumhurbaşkanı Erdoğan, Türkiye’ye dönüş yolunda gazetecilere yaptığı açıklamada Meloni ile kısa ama verimli bir görüşme gerçekleştirdiklerini söyledi ve SAMP-T meselesinin de ele alındığını vurguladı.   İtalya’dan SAMP-T için yeşil ışık Meloni’nin konuyla ilgili olarak “Teknik bazı sorunlar kaldı. Bunları da çözmek suretiyle Fransa, İtalya, Türkiye SAMP-T meselesini kısa zamanda çözelim.” dediğine dikkat çeken Erdoğan, böylece SAMP-T için yeni bir sürecin başladığını da duyurmuş oldu. Hatırlanacağı üzere Erdoğan, Fransa Lideri Macron ile bu konuyu farklı tarihlerde ele almış ve söz konusu sistemlerle ilgili Ankara-Paris arasında daha sıkı bir diyalog sürecinin başlaması konusunda iki lider ortak noktada buluşmuştu. Son olarak Temmuz ayındaki telefon görüşmesinde Erdoğan Macron’a SAMP-T konusunda beklentilerinin 'tam açıklık' prensibi çerçevesinde azami iş birliğini içeren ortak bir sistem geliştirmek olduğunu söylemişti. Erdoğan’ın dikkat çektiği bir diğer konu da tedarik projesinin başlatılmasını konusunda Ankara’nın adım atmaya hazır olduğuydu…   Yeni rota Avrupa mı? Türkiye hem S-400 süreci hem de ABD’ye son dönemlerde ilettiği ‘Pahalı da olsa Patriot alabiliriz’ mesajıyla yönünü belli etti. Ayrıca hali hazırda yerli ve milli olarak sürdürülen orta-uzun menzilli füze savunma sistemi projeleri de tüm hızıyla devam ediyor. Böyle bir ortamda Ankara’nın yeniden SAMP-T meselesini en üst düzeyde gündeme getirmesi ‘Füze savunmasında yeni adres Avrupa mı?’ sorusunu beraberinde getirdi.   SAMP-T sistemi neden önemli? SAMP-T, İtalya ile Fransa’nın ortaklaşa kurduğu ve bir süre sonra ‘Avrupa’nın füzesi’ ismiyle anılan bir füze savunma sistemi. Sahip olduğu özelliklerle kendi alanında ‘dünyanın en iyilerinden biri’ olarak kabul ediliyor. Aslında SAMP-T füze ailesi 2008 yılında da Türkiye’de gündem olmuştu. O dönem bazı siyasi tercihler, Çin savunma sisteminin ağırlık kazanması, ardından ABD ve diğer ülkelerin açıklamaları sonrası gelişen kimi durumlar nedeniyle hem SAMP-T hem de Çin füzeleriyle ilgili süreçler rafa kalkmıştı. Sadece İtalya ve Fransa'nın savunma envanterinde bulunan SAMP-T, bir lançerde 8 füze taşıma kapasitesine sahip. Radarı ile 360 derece izleme yapan SAMP-T, 100 kilometre mesafe ile 20 kilometre yükseklikteki balistik füzelere, 30 kilometre yükseklikteki hava soluyan uçak gibi hedeflere karşı angajman kabiliyetine erişebiliyor.   NATO sistemine dahil edilebilir Türkiye’nin envanterine muhtemel bir SAMP-T eklenmesi farklı dinamikleri de doğrudan etkileyecek potansiyelde. Avrupa ürünü olduğu için SAMP-T Ankara’nın halihazırda kullandığı diğer sistemlere de entegre olabilecek ve bu kapsamda NATO sistemine dahil edilecek. Türkiye’nin orta ve uzun menzilli balistik füzeler üzerinde çalıştığı ve kimi kritik projelerde çok önemli kazanımlar edindiği bir sır değil. Fransa-İtalya ikilisi de bu süreci yakından izliyor ve Türkiye’nin yakın gelecekte yerli/milli uzun menzilli savunma sistemlerine sahip olacağını biliyor. Fransa ve İtalya'nın SAMP-T projesinde çok da fazla müşterisi yok. Türkiye’nin de orta ve uzun menzilde milli hava savunma sistemleri çalıştığını biliyoruz. Yani Fransa ve İtalya tarafının ‘Ankara zaten bunu yapacak, biz bu arada satış yapalım’ düşüncesiyle hareket etmesi sürpriz olmaz.   2018’de ilk imzalar atıldı Türkiye’nin SAMP-T sistemleriyle ilgili ilk net adımı Ocak 2018’de geldi. ASELSAN, EUROSAM ve ROKETSAN arasında “Uzun Menzilli Hava ve Füze Savunma Sistemi (LORAMIDS) Tanımlama Çalışması” sözleşmesi imzalandı. Cumhurbaşkanlığı Savunma Sanayii Başkanlığı da söz konusu sözleşmede imzacılar arasında yer aldı ve bu adımla hem Türkiye hem Fransa hem de İtalya’nın ihtiyaçlarını karşılayacak bir hava savunma sisteminin ortaklaşa geliştirilmesi hedefi ortaya kondu. Aradan geçen süreç içerisinde Fransa ve İtalya, Mart 2021’de yeni nesil SAMP-T Hava Savunma Füze Sistemi’nin geliştirilmesin ilişkin sözleşmeyi imzaladı."
497,Mavi Vatan'a yeni oyuncu: SRV'ler Türkiye'nin radarında,Doğu Akdeniz’in en büyük donanmasına sahip Türkiye’nin kritik güçlerinden biri de denizaltılar… Yakın gelecekte denizaltı filosu daha da genişleyecek olan TSK bir yandan da denizaltıdan personel kurtarma aracı SRV konusunda da adım atmaya hazırlanıyor. SRV'ler aynı zamanda Türkiye’nin ihtiyaç duyan ülkelere uzatacağı yardım eli olacak.,Savunma,https://www.trthaber.com/haber/savunma/mavi-vatana-yeni-oyuncu-srvler-turkiyenin-radarinda-723887.html,"Cumhuriyet’in 100. yılı kapsamında kritik önemde savunma sanayii projelerini hayata geçiren Türkiye, özellikle yakın denizlerde her geçen gün daha da güçlü bir konuma gelmeyi hedefliyor. Cumhurbaşkanlığı Savunma Sanayii Başkanlığı koordinesinde ilerleyen projeler arasında deniz platformları da öne çıkıyor. Hali hazırda Doğu Akdeniz’in en büyük donanmasına sahip olan Türkiye, Cumhurbaşkanı Recep Tayyip Erdoğan’ın bizzat takip ettiği Milli Gemi (MİL-GEM) ve Milli Denizaltı (MİL-DEN) projeleriyle seneler sonrasını bugünden planlayıp harekete geçiyor.   Bir yandan platform ve ateş gücü kabiliyetini giderek artıran Türk Silahlı Kuvvetleri, diğer yandan da olası bir kaza durumunda personelin hızla kurtarılmasına yönelik çalışmalarını da sürdürüyor. Denizaltı personeli için öne çıkan SRV konusu son derece kritik. Uzmanlar, SRV’nin sadece denizaltı kazalarında değil su altındaki boru ve kablo hatlarının kontrolünde de görev alabileceği görüşünde.   ""Donanma hızla büyürken kurtarma imkanları da artmalı"" Türk Deniz Kuvvetleri Komutanlığı envanterinde hali hazırda üç farklı sınıftan 12 denizaltı bulunuyor. 2023’te ise REİS sınıfı denizaltıların teslimatları başlıyor. Gelecek yıllarda MİLDEN kapsamında yeni denizaltıların da envantere katılmasıyla Türkiye'nin 20’nin üzerinde denizaltıya sahip olması bekleniyor. Savunma ve Denizcilik Araştırmacısı Kozan Selçuk Erkan, SRV’nin önemini anlamak için yukarıdaki rakamlara iyi bakılması gerektiği uyarısında bulunuyor. Giderek genişleyen bir denizaltı filosu olduğuna işaret eden Erkan, “Türk Deniz Kuvvetleri Komutanlığı denizaltı filosu kısa sürede çok hızlı bir şekilde büyüyecek. Haliyle bu büyümeyle birlikte ‘denizaltıdan personel kurtarma’ hususunda da aynı hızda bir ilerleme sağlanması şart.” diyor.    Ertuğrul ve Dumlupınar halen hafızalarda Denizaltılar için en kötü senaryo olası kaza durumu… Hem Ertuğrul hem de Dumlupınar faciaları halen taze. Rusya’nın Kursk denizaltı faciasında 108 metre derinlikte 118 personelinin tamamının hayatını kaybetmesi de hafızalardaki yerini koruyor. Geçtiğimiz günlerde yangın çıkan bir İngiliz denizaltısının çok gizli bir görevini iptal ederek su yüzeyine çıkmak zorunda kaldığı bilgisi de medyaya yansıdı. Tüm bu örnekler, olası denizaltı kazalarında zorlu bir tablo ortaya çıkabileceğini göstermesi açısından değerli.   80 yıllık çanlar halen kullanılıyor Kozan Selçuk Erkan denizaltı kazalarında personeli çok hızlı şekilde tahliye edebilmenin hayati önemde olduğunu söylüyor. Türkiye’nin artan denizaltı filosu göz önüne alındığında olası bir kazaya nasıl müdahale edileceği sorusunun da her geçen gün daha önemli bir hal aldığına değinen Kozan, şöyle devam ediyor: “Türkiye’nin muhtemel SRV adımı öncesinde mevcut durumu anlatmakta fayda var… Bir denizaltının kaza kırıma uğraması sonrası personel 40 metreye kadar olan derinlikten kendi imkanlarıyla çıkabiliyor. Ancak 90 metreye kadar olan derinliklerde ise ‘kurtarma çanları’ devreye giriyor. Şu an kullanılan bu çanların 1940 yapımı ve sadece 6 personel kurtaracak kapasitede olduğunu unutmamak gerek. Ülkemizin çevre denizlerindeki derinliklerin 90 metrenin çok daha ötesinde olması denizaltılarımızın da haliyle daha derinlerde operasyon yapmasını beraberinde getiriyor. Dünyada hali hazırda 650 metreye kadar derinliklerde yaşanacak bir kaza kırım ihtimaline karşı son derece gelişmiş SRV sistemleri kullanılıyor. Bu sistemlerle çok daha derinlerden tek seferde 17 personeli kurtarmak mümkün oluyor.”   Milli Savunma Bakanlığı’nın radarında SRV’ler var Deniz Kuvvetleri Komutanlığı’nın ‘kurtarma ve yedekleme’ ihtiyaçlarını karşılamak için 100 milyon doların üzerinde bir bedelle TCG Alemdar, TCG Işın ve TCG Akın gemilerinin inşa edildiğini hatırlatan Erkan, “Temel amacı kaza kırıma uğrayan bir denizaltıyı bulmak, bulduktan sonra gereken yaşam desteğini sağlamak, yaşam desteği sağlanan denizaltıdan personeli kurtarmak, kurtarılan personelin basınç altında tedavisini sağlamak ve kaza kırıma uğrayan denizaltıyı yedeklemek olan bu gemilerin yakın zamanda çok gelişmiş SRV sistemleriyle donatılması bekleniyor.” diyerek yakın geleceğe işaret ediyor.   Kağıt üzerindeki verilerin sahada karşılığı yok Arjantin’de 2017'de batan ve enkazına ancak bir yıl sonra ulaşılabilen denizaltı kazasında yaşananlar bir ülkenin kendine ait SRV’leri olmasının önemini ortaya koyuyor. “Normalde dünyanın herhangi bir bölgesinde gerçekleşecek denizaltı kazasına diğer ülkelerin sahip olduğu sistemlerle 72 saat içerisinde müdahale edileceği tezi kabul ediliyor. Burada NATO’nun sahip olduğu imkanlar ve üye ülkelere bu gibi durumlarda vereceği destekten de sıkça bahsediliyor.” diyor Kozan Selçuk Erkan. Ancak Arjantin denizaltısına ABD’nin ancak 13 gün sonra müdahale edebilmesi kağıt üzerindeki verilerin gerçek olaylarda pek de mümkün olamayabileceğini gösteriyor.    Türkiye’nin bölgede gücünü artıracak Ankara’nın yakın gelecekte envantere kazandırması kuvvetle muhtemel olan Denizaltıdan Personel Kurtarma araçları Türkiye’nin bölgedeki yumuşak gücünü de oldukça artırabilecek bir unsur olarak öne çıkıyor. Depremden sele, koronavirüs salgınından yangınlara kadar farklı olaylarda dünyanın dört bir yanına yardım elini uzatan Türkiye’nin SRV’lerle de benzer bir etki yaratabileceğine işaret ediyor Erkan: “Türkiye, yakın bölgelerdeki olası denizaltı kazalarına da yardım ederek söz konusu alanlarda adını duyurabilir. Bu gibi durumlarda dünyanın dikkat kesildiği bir bölgede bayrak göstermek son derece değerli. Ayrıca SRV’ler sadece denizaltı kurtarma görevlerinde kullanılmıyor. Sualtı boru kablo hatlarının incelenmesinde, sualtı robotlarının görev yapamadığı gibi durumlarda da rol oynayabiliyor. Karadeniz ve Akdeniz’de doğal gaz arayan, bulduğu rezervleri borularla Anadolu’ya bağlamayı hedefleyen Türkiye için SRV bu alanda da kullanılabilecek değerli bir platform. Yakın zamanda Kuzey Akım Boru hattına yapılan sabotaj girişimleri ve mücadelenin ‘denizin altına inmesi’ gerçeği birlikte düşünüldüğünde SRV’lerin Türkiye için nasıl kritik bir kabiliyet olabileceği daha net görülüyor.”"
498,"Yerli üretim radar, AKINCI TİHA, F-16 ve Milli Muharip Uçağı'nda kullanılacak","Savunma Sanayii Başkanı İsmail Demir, ASELSAN'ı ziyaret etti. Demir burada 'AESA' radarını inceledi. Radarın, AKINCI TİHA’ya, F-16’lara ve Milli Muharip Uçağı'na entegre edileceğini söyledi.",Savunma,https://www.trthaber.com/haber/savunma/yerli-uretim-radar-akinci-tiha-f-16-ve-milli-muharip-ucaginda-kullanilacak-722733.html,"İsmail Demir ziyarete ilişkin görüntüleri sosyal medya hesabından paylaştı. Demir, ASELSAN tarafından üretilen 'AESA' radarını yerinde inceledi. 'AESA' radarının, Akıncı TİHA'ya, F-16’lara ve Milli Muharip Uçağa entegre edileceğini duyurdu. İsmail Demir paylaşımında ""Milli imkanlarla yürüttüğümüz Özgür Projemizle, F-16'larımız daha ileri kabiliyetlere sahip, modernize olmuş şekilde Hava Kuvvetlerimizin hizmetine devam edecek"" ifadelerini kullandı.    1️⃣Milli imkanlarla yürüttüğümüz Özgür Projemizle, F-16'larımız daha ileri kabiliyetlere sahip, modernize olmuş şekilde Hava Kuvvetlerimizin hizmetine devam edecek. Burada kazandığımız her kabiliyetin bir adım ötesini MMU’da kullanacağız.@aselsan @TUSAS_TR @roketsan @SageTubitak pic.twitter.com/zJDpEnoYAP"
499,Türk SİHA’larına kritik kabiliyet: Hava hedeflerini de vurabilecek,Türkiye’nin savunma sanayiinde taşıyıcı kolonlarından biri olan yerli ve milli SİHA’lar çok önemli bir kabiliyet daha kazanıyor. Yakın gelecekte Sungur hava savunma füzesini kullanabilecek olan Türk SİHA’ları hem dünyada çok ender görülen bir yeteneğe ulaşmış olacak hem de harp sahasındaki gücünü daha da pekiştirecek.,Savunma,https://www.trthaber.com/haber/savunma/turk-sihalarina-kritik-kabiliyet-hava-hedeflerini-de-vurabilecek-721949.html,"Dünyada en çok ses getiren Türk savunma sanayii ürünü hiç şüphesiz yerli/milli imkanlarla geliştirilen Silahlı İnsansız Hava Araçları… SİHA’ların mevcut durumu hali hazırda ‘oyun değiştirici’ olarak kabul edilse de söz konusu platformların geliştirilmesi çalışmaları hız kesmeden devam ediyor. Bu kapsamda geçtiğimiz günlerde BAYKAR ve ROKETSAN arasında Sungur hava savunma füzesi için imzalanan işbirliği anlaşması oldukça değerli. Sungur’un Türk SİHA’larında kullanılabilmesinin önünü açan bu adımın neden önemli olduğunu ve sahaya muhtemel yansımalarını Savunma Sanayii Araştırmacısı Kadir Doğan ile konuştuk…   Boynuz kulağı geçti Sungur füzesi ROKETSAN tarafından geliştirildi ve hem araca monteli hem de tek erin kullanılabileceği bir yapıda tasarlandı. Türkiye bu alandaki ihtiyacını uzun yıllar boyunca ABD yapımı Stinger füzelerini kullanarak gideriyordu. Kadir Doğan, Sungur’un SİHA’lardaki kullanımına değinmeden önce füzeyle ilgili önemli bir detay vererek anlatmaya başlıyor… Stinger'in muadili olan hatta birçok açıdan daha iyi performansa sahip SUNGUR füzesini geliştiren ROKETSAN'ın kuruluşu da 1988 yılında ABD'li Raytheon'un geliştirdiği Stinger füzelerinin ortak üretimine dayandığından bahsediyor. “Stinger'in üretimini yapmak için kurulan ROKETSAN’ın bugün Stinger'dan daha başarılı ürünler ortaya koyabilecek bir noktaya gelmesi de tarihi bir başarı.” diyor Doğan.    Sungur’un SİHA’lara entegrasyonu neden önemli? Sungur füzesinin SİHA’lara entegrasyonunu da oldukça önemli buluyor Doğan. Bu entegrasyonla Türk SİHA’larının kısmen de olsa hava-hava görevi icra edebilme kabiliyeti kazanacağının üzerinde duruyor. Kadir Doğan, SİHA’ların yapıları ve görev tanımları sebebiyle en azından şimdilik düşman hava araçları ile it dalaşına girmek gibi görevler icra etmesinin pek mümkün olamayabileceğine işaret ediyor: “Bunun yerine özellikle keşif/gözlem yapan diğer insanlı/insansız sistemlerin imhası amaçlanıyor olabilir. Keza geçmişte birçok gözlem amaçlı insansız hava aracının özellikle güney sınırlarımızda hava sahamızı ihlal ettiği ve savaş uçaklarımız tarafından düşürüldüğünü de biliyoruz. Kaldı ki mevcut durumda nispeten ucuz sayılabilecek kimi insansız hava araçlarını vurmak için onlardan kat be kat daha pahalı savunma füzeleri kullanmak zorunda kalıyorsunuz. Sungur’un entegrasyonu bu açıdan da oldukça değerli. Bir diğer açıdan bakarsak bir füzenin hem hava hem de kara konuşlu kullanılabiliyor olması da kabiliyet kazanımı açısından önemli. Bu gibi ürünlerin farklı noktalarda kullanımı ‘esneklik’ demek ve bu esnekliği elde ederken ortaya koyduğunuz kabiliyetler farklı ürünlerin bu şekilde evrilmesine de ön ayak oluyor diyebiliriz. Daha net bir ifadeyle, Türkiye bu tür yeniliklerle gelecek dönemde ortaya çıkacak farklı yeniliklerin de tohumunu ekmiş oluyor.”   Dünyada çok az sayıda ülke bu kabiliyete sahip Dünya üzerinde çok sayıda ülkenin silahlı ya da silahsız insansız hava aracı kullandığını biliyoruz. Ancak çok az sayıda ülke bu platformları harp sahasında oldukça etkin ve esnek kullanabiliyor. Türkiye bu ülkelerin belki de başında geliyor.
Hava-hava füzesi kabiliyeti olan SİHA’ların dünya genelindeki durumu da soruyoruz Kadir Doğan’a: “Dünyada aslında hava/hava angajmanı yapabilen, en azından bunu olgun bir şekilde yapabilen insansız hava araçları pek bulunmuyor. Bunun temel sebebi ise bu alanda hem operasyonel konseptlerin hem de teknik altyapının yeni yeni gelişiyor olması. Aslında SİHA’ların hava angajmanı biraz da bu teknolojinin son noktası diyebiliriz. Bu açıdan bakarsak dünyada insansız hava araçları konusunda en ileri seviyede bulunan 3-4 ülkeden biri Türkiye. Türkiye dışında ABD, İsrail ve Çin gibi ülkelerin de bu alanda olgunlaşma evresinde olan veya kısmen olgunlaşan çalışmaları bulunuyor. Türkiye bu alanda da öncülük eden ülkelerden biri. Bu da aslında ikinci dikkat çekici nokta. Türkiye'nin bu alanda yaptığı yatırımlar ve çalışmalar zamanla sahada da başarılı bir noktaya evrilirse sahadaki durum daha da farklılaşır. Ankara’nın bu alandaki adımları harp alanında köklü değişiklikler yapabilecek bir noktaya evrilebilir ve Türkiye ‘öncü’ pozisyonunu daha da pekiştirebilir.”   Sungur füzesinin özellikleri Sungur füzesi hareketli atış yeteneği, gece-gündüz hedef tespit, teşhis, tanımlama, takip ve 360 derece atış kabiliyetine sahip. Görüntüleyici Kızılötesi (IIR) Arayıcı Başlık kullanabilen füzenin menzili 8,5 kilometre olarak biliniyor.
Yaklaşık 4 ila 4,5 kilometre yükseklikteki hedeflere nüfuz edebilen Sungur çok yüksek bir isabet yüzdesine sahip.
 "
500,TSK'nın yeni aracı ilk kez yurt dışına çıktı,"Türk Silahlı Kuvvetleri envanterine girmeye hazırlanan Zırhlı Amfibi Hücum Aracı (ZAHA), yurt dışında ilk kez Endonezya'da sergilendi.",Savunma,https://www.trthaber.com/haber/savunma/tsknin-yeni-araci-ilk-kez-yurt-disina-cikti-721408.html,"Türk savunma sanayisinin zırhlı kara aracı üreticilerinden FNSS, Endonezya'nın Cakarta kentinde düzenlenen Indo Defence Expo&Forum 2022 Fuarı'nda ZAHA'yı sergiledi. Kalifikasyon çalışmalarında sona gelinen ve envantere girmeye hazırlanan ZAHA, gemiyle yaklaşık 1,5 ayda Endonezya'ya götürüldü. Fuar ile ZAHA, yurt dışında ilk kez sergilenmiş oldu.    ""Dünyada da eşi benzeri çok az olan bir araç"" FNSS ZAHA Program Müdürü Mustafa Kaplan, yaptığı açıklamada, ZAHA Projesi'nin Cumhurbaşkanlığı Savunma Sanayii Başkanlığı ile FNSS arasında Mart 2017'de imzalanan sözleşmeyle başladığını söyledi. Proje kapsamında üretilecek araçların Deniz Piyade Tugayı'nın emrine verileceğini belirten Kaplan, ""Projemizde kalifikasyon aşamasını tamamlamak üzereyiz. Kalifikasyon aşamasının tamamlanmasını müteakip araçlarımızı Deniz Kuvvetlerinin emrine sunuyor olacağız."" dedi. ZAHA'nın FNSS'nin şu ana kadar ürettiği denizde operasyon yapabilen ilk aracı olduğuna işaret eden Kaplan, ""Aynı zamanda dünyada da eşi benzeri çok az olan bir araç. Dünyada sadece ABD'nin çok eski bir tasarımı var. ZAHA ona göre çok daha güncel ve üstün özelliklere sahip."" diye konuştu. ""3 farklı varyantımız var"" Aracın özelliklerine ilişkin de bilgi veren Kaplan, ZAHA'nın hem mayın hem balistik koruma özelliklerine sahip olduğuna dikkati çekti. Aracın denizde 7 knot maksimum sürate erişebildiğini anlatan Kaplan, şöyle devam etti: ""Karada da saatte 70 kilometre sürate erişebiliyor. Aracımızda toplam 21 personel taşıyabiliyoruz. 3 farklı varyantımız var. Bir tanesi fuarda da göstermiş olduğumuz personel taşıyıcı araç. Buna ilave olarak komuta ve kurtarma araçlarımız bulunmakta. Komuta ve personel taşıyıcı araçlarımızda uzaktan komutalı silah sistemine sahibiz. Bu silah sisteminde aynı anda 2 silahımız bulunmakta. 40 mm bombaatar ve 12,7 mm otomatik makinalı tüfeğe sahip. Şu anki silah sistemimiz üstün özelliklerle görev yapıyor. Otomatik hedef takip sistemi kendi hesaplamasını yapıyor ve çok efektif şekilde düşman unsurlarını yok edebiliyor."" Kaplan, denizdeki ihtiyacı karşılarken bir taraftan da mayın ve balistik gereksinimleri sağlayabilmesi için ZAHA'yı uğraşlarla optimize ettiklerini ve hedeflenen sonuca ulaşıldığını söyledi. Endonezyalı askerler aradığını ZAHA'da buldu Son birkaç yıldır Endonezya'nın bu araca ilgisinin devam ettiğini belirten Kaplan, şunları kaydetti: ""Geçtiğimiz mayıs ayında Endonezya Deniz Piyade Komutanı Türkiye'yi ziyaret etti ve aracımızı inceleme fırsatı buldu. Aynı zamanda deniz testlerini icra ettik kendisiyle. Kendileri geldiklerinde aracı çok beğendiklerini ifade ettiler. Bu aracın benzeri kabiliyetlere sahip ABD'li bir çözüm var ancak aracımız bu araçtan çok daha üstün özelliklere sahip. Endonezya ordusu hali hazırda bahsettiğim araçlara sahip ve orada yaşadıkları sıkıntılar nedeniyle ZAHA'yı gördüklerinde çok memnun oldular ve bu aracı çok hızlı şekilde tedarik etme isteklerini ifade ettiler. Bu doğrultuda fuara aracımızı getirerek hem onlara tekrar görme fırsatı sağladık hem de detayları görüşebilecek bir ortam yaratmış olduk. Umudumuz kısa sürede sözleşmeye dönüştürmek yönünde."""
501,"HAVELSAN, Endonezya'da 60 milyon dolarlık iş hacmine ulaştı","Türkiye ile Endonezya arasında savunma sanayii alanında çeşitli anlaşmalar imzalandı. HAVELSAN, Endonezya'da savaş gemilerine kazandırdığı Advent Savaş Yönetim Sistemi ile 60 milyon dolarlık iş hacmine ulaştı.",Savunma,https://www.trthaber.com/haber/savunma/havelsan-endonezyada-60-milyon-dolarlik-is-hacmine-ulasti-721212.html,"Türk savunma sanayiinde yazılım tabanlı çözümlere imza atan HAVELSAN, Endonezya'nın Cakarta kentinde düzenlenen Indo Defence Expo&Forum 2022 Fuarı'nda yeni sözleşmeler imzaladı. HAVELSAN Genel Müdürü Mehmet Akif Nacar, Endonezya'da şirket olarak hareketli ve bereketli bir fuar geçirdiklerini söyledi. Bu ülkede yaklaşık 2 yıl boyunca harcadıkları emeğin karşılığını özellikle savaş yönetim sistemiyle aldıklarını ifade eden Nacar, bu yönde çeşitli anlaşmalar imzaladıklarını aktardı. Nacar, paraşüt ve atış simülatörlerine yönelik de sözleşmeler ve iş birliği protokolleri bağıtladıklarını belirterek, özellikle sivil havacılık tarafında Boeing, Cessna gibi uçaklara ait simülatörlerin konumlanmasıyla ilgili iş birliği anlaşmaları yaptıkları bilgisini verdi.   ""Buraya girmek, burada tutunmak iddialı bir durumdu bunu başardığımıza seviniyoruz"" Endonezya'nın büyük ve büyük olduğu kadar da zor bir pazar olduğunu vurgulayan Nacar, şöyle konuştu: ""Buraya girmek, burada tutunmak, iş yapabilmek bizim için iddialı bir durumdu, bunu başardığımıza seviniyoruz. Özellikle Savunma Sanayii Başkanlığımızın yönlendirmeleri doğrultusunda 2 yıl önce başladık çalışmalara. Buradaki Savunma Bakanlığının büyük destekleri oldu, diğer Türk firmalarımızın hep birlikte çalışmaları gerçekleşti. Uzun bir süreç sonunda ipi göğüsledik ve güzel projelere imza attık. Artık Endonezya'da daha kalıcı olabilmenin, aldığımız işleri sürdürmenin, başarıyla tamamlamanın peşindeyiz. Daha sonra gelebilecek potansiyeli, işleri geliştirmek üzere artık müşteriyle doğrudan diyaloğumuz da oldu. Bunları değerlendirerek Endonezya pazarında varlığımızı sürdürmek istiyoruz. Özellikle de bu varlığı yeni çıkardığımız ürünler olan dijital birlikler, otonom sistemler, Sahil Güvenlik Sistemi gibi konularda devam ettirmeyi orta ve uzun vadede planlıyoruz."" Sonuçlar ortaya çıkmaya başladı Endonezya'da imzalanan sözleşmelerin sonuçlarının görülmeye başladığını vurgulayan Nacar, 2021'de atılan imzalar doğrultusunda çalışmalar yürütüldüğünü dile getirdi. Nacar, işlerin tamamlanmasına yönelik olarak ekiplerin faaliyetlerinin yoğunlaşacağını ifade ederek, ""Endonezya tarafı bizden teknoloji transferi istiyor. Burada da müthiş bir insan kaynağı var. Yetişmiş insan kaynağı da çok iyi. Bunu değerlendirmeye yönelik çalışmalarımız olacak"" dedi. Savaş yönetim sistemi ve simülatörlerle ihracat HAVELSAN, fuar kapsamında yapılan anlaşmalarla Ağ Destekli Savaş Yönetim Sistemi Advent'e yönelik yeni sorumluluklar üstlendi. Fuar kapsamında, PT Pal ile 2 fırkateyne Advent kazandırılmasına yönelik sözleşme imzalandı. Şirket, ayrıca Endonezyalı bir tersaneyle yeni deniz platformlarına Advent entegrasyonu için mutabakata vardı. Bunun yanında, bu yıl içinde anlaşmaya varılan 3 gemiye Advent entegrasyonuna ilişkin sözleşme de fuarda imzalandı. HAVELSAN geçen yıl da Endonezya'da 2 gemi için Advent Savaş Yönetim Sistemi ve Entegrasyon Projesi imzalamıştı. Yeni sorumluluklarla HAVELSAN'ın Endonezya'da Advent sistemi kazandırılacağı gemi sayısı 7'ye çıktı. Şirket, Advent Savaş Yönetim Sistemi ve entegrasyonuyla Endonezya'da yaklaşık 60 milyon dolarlık iş hacmine ulaştı. Bu ülkenin ihtiyaçları doğrultusunda Advent entegreli deniz platformu sayısını artırmayı hedefleyen HAVELSAN'ın Harbiye Müşterek Komuta Kontrol Sistemi de Endonezya Silahlı Kuvvetleri tarafından kullanılıyor. Taraflar, fuarda bu çözümün yaygınlaştırılmasına yönelik görüşmeler gerçekleştirdi."
502,"Düşman tavırlara Ankara’dan net yanıt: Gezgin, Tayfun, Cenk","Cumhurbaşkanı Erdoğan, Cenk füzesini ilk kez duyurdu. Gezgin ve yakın zaman önce test atışı yapılan Tayfun’un yanına Cenk’in de eklenmesi ‘neler oluyor?’ sorusunu beraberinde getirdi. Uzmanlar, detayları bilinmeyen füzelerle ilgili “Ankara sahip olduğu imkanları açıklayarak düşmanca tutum sergileyen ülkelere net bir mesaj veriyor"" görüşünde.",Savunma,https://www.trthaber.com/haber/savunma/dusman-tavirlara-ankaradan-net-yanit-gezgin-tayfun-cenk-721128.html,"Türkiye’nin yerli ve milli savunma sanayii her geçen gün üzerine koyarak ilerlemeye devam ediyor. Son dönemlerde özellikle balistik füzeler ve seyir füzelerinde milli imkanlarla oldukça etkin çözümler ortaya koyan Ankara, bu alanda vites yükselterek devam edeceğe benziyor. Üzerindeki sır perdesi henüz kalkmayan Milli Seyir Füzesi Gezgin’e geçtiğimiz günlerde Rize’deki test atışına tanıklık ettiğimiz Tayfun balistik füzesi eklenmiş ve ciddi ses getirmişti. Tayfun’un yankıları sürerken Cumhurbaşkanı Recep Tayyip Erdoğan katıldığı bir programda kamuoyuyla ilk kez paylaşılan yeni bir milli füzeden bahsetti.   “Tayfun’un menzili 561 kilometre. Onu daha da artıracaklar.” diyen Erdoğan, “Tabii bu 561 kilometre, Yunanlıları ürkütmeye başladı. Atina bu menzilin içinde diye. Cenk ve Gezgin füzeleri gibi daha nicelerinin müjdelerini zamanı geldikçe vereceğiz” cümlesiyle Cenk’i resmen duyurmuş oldu.   Gezgin ve Tayfun füzelerinde son durum Türkiye’nin ilk milli seyir füzesi Gezgin için ROKETSAN ve TÜBİTAK SAGE’nin çalışmaları devam ediyor. Her ne kadar Ukrayna’daki savaş nedeniyle projede yavaşlama olacağı iddia edilse de sürece hakim isimler böyle bir sorunun yaşanmadığını açıklamıştı. Gezgin için açık kaynaklara yansıyan bilgilere göre, proje son derece başarılı bir şekilde ilerliyor. Kritik aşamaların geçildiği Gezgin seyir füzesi tamamlandığında Türkiye için çok büyük bir güç olacak. Gezgin projesinde hangi motorun kullanılacağı konusu henüz net değil. Ancak yine bir Türk firması tarafından üretilen motorun kullanılması bekleniyor. Tayfun ise kamuoyuna henüz yansıyan ve menzili dışında teknik özellerinin çok da duyurulmadığı bir balistik füze. İlk günlerde füzenin menziliyle ilgili farklı söylentiler çıksa da Cumhurbaşkanı Erdoğan’ın “Menzili 561 kilometre. Onu daha da artıracaklar” cümlesi hem mevcut durum hem de yakın gelecekteki muhtemel çalışmalar için anahtar niteliğinde.   Cenk’in balistik füze olması kuvvetle ihtimal Gezgin, Tayfun ve Cenk için bilgiler oldukça kısıtlı. Ancak burada asıl üzerinde durulması gereken konulardan biri de Türkiye’nin bu bilgileri açıklıyor oluşu... Normal şartlarda ülkeler bu tür kabiliyetlerini mümkün olduğu kadar saklamayı tercih eder. Türkiye ise kısa sürede açıkladığı füzelerle genel yol haritasının dışına çıktı. Peki bu neden önemli? Savunma Sanayii Araştırmacısı Yusuf Akbaba ile bu sorunun yanıtı aradık ancak önce Cenk ile ilgili beklentileriyle başladık. Tayfun ve Gezgin ile beraber anıldığı için Cenk’in de bir balistik füze olduğuna dair beklentisi var Akbaba’nın. “Bu bir bilgi değil. Sadece tüme varım” dedikten sonra muhtemelen Tayfun’dan farklı özellikler taşıdığı için Cenk’in yeni bir isimle adlandırıldığından bahsediyor.    “Menziliyle değil güdüm kabiliyetiyle öne çıkacak” Türkiye’nin Kara Atmaca ve SOM gibi seyir füzeleri üzerinde çalıştığını, supersonic füzelerle ilgili de Ankara’nın bir takım projeleri olduğunu anımsatan Akbaba, “Herkes daha uzun menzil bekliyor ancak ben menzilden ziyade Cenk’in güdüm yeteneğiyle öne çıkabileceğini düşünüyorum. Tayfun sahip olduğu menzille, Cenk güdüm yeteneğiyle konuşulabilir” ifadesini kullanıyor.    “Ankara düşmanlarına net bir mesaj veriyor” Yusuf Akbaba da füzelerin teknik bilgilerinden ziyade açıklandıkları zaman aralığına dikkat çekiyor. Bir yanda Ukrayna-Rusya savaşının yaşandığını, Pasifik’te tansiyonun iyice yükseldiğini ve nükleer füze atılması riskinin gündemden düşmediğini hatırlatıyor. Türkiye’nin böyle bir ortamda çok uzun menzilli ve etki değeri yüksek milli füzeler açıklamasının önemine değiniyor Akbaba ve sözlerini şöyle tamamlıyor: “Normal şartlarda ülkeler bu tür kabiliyetlerini çok açıklamaz. Amaç düşmanın sizin elinizde ne olduğunu tam olarak kestirememesidir. Tabi ki sizin çalıştığınız füzelerin ne olduğuna dair bilgi toplayabilirler ancak hangi aşamada olduğunuzu net şekilde söylemezsiniz. Buna ‘sürpriz unsuru’ deniliyor harp sahasında. Gelinen nokta itibariyle Türkiye’nin daha farklı bir yöntem izlediğini görüyoruz. Daha Tayfun’un dumanı tütüyorken bu kez de Cenk’i duyduk. Ülkemizin daha önce bu denli kısa aralıklarla böylesine kritik füzeleri duyurduğu bir dönem anımsamıyorum. Ben, Türkiye’nin ‘yakın tehdit’ algısıyla hareket ettiği kanaatindeyim. Bu ‘bir ülke bizim için tehdit oluşturuyor’ anlamına gelmiyor. Hasmane tutumlarını bir adım öteye götürüp ‘agresif düşmanlık’ boyutuna taşımak isteyen ülkeler var. Dünyanın geldiği durum ortada. Tüm bunları alt alta koyunca Ankara elindeki kritik kabiliyetleri açıkça duyuruyor ve bir şekilde ‘ön alıyor’ diyebiliriz. Hem Gezgin hem Tayfun hem de Cenk’in ülkemiz için çok ciddi çarpan güç olacağına inanıyorum. Türk savunma sanayii firmalarının devam ettirdiği projeler var. Kamuoyuna açıklananların yanı sıra geri planda süratle ilerleyen ve Ankara’nın elini çok güçlü bir konuma taşımasını beklediğim başka kritik projeler de var. Umarım hepsi sırayla envantere girer…”"
503,Türkiye'nin yeni kabiliyetlere sahip füzeleri yolda,"Savunma Sanayii Başkanı Demir, Gezgin, Tayfun ve Cenk füze sistemleri ile ilgili, ""Gerek jet motorlu seyir füzeleri olsun gerek katı, sıvı ve hibrit yakıtlılar olsun belirli yerlere uygulanacak. Bu uygulamaların hepsi kendi başına, kendi adıyla bir ürün anlamına gelecek. Onların çeşitli adlarla duyurusunu yapıyor olacağız."" dedi.",Savunma,https://www.trthaber.com/haber/savunma/turkiyenin-yeni-kabiliyetlere-sahip-fuzeleri-yolda-721005.html,"Cumhurbaşkanlığı Savunma Sanayii Başkanı İsmail Demir, Endonezya'nın Cakarta kentinde düzenlenen Indo Defence Expo&Forum 2022'de, Türk savunma sanayisinde yürütülen füze ve roket projelerine ilişkin değerlendirmede bulundu. Türkiye'nin yurt dışından hava savunma sistemleri tedarik ederken ihracat yapar noktaya gelmesini bir yolculuk olarak nitelendiren Demir, gerçekleştirilen ihracatların da bu yolculukta erişilen kilometre taşları olduğunu söyledi.   ""Yolculuk devam ettikçe her kademedeki ürünlerimizin ihraç imkanları doğacak"" Demir, kademeli hava savunma sistemi oluşturma çalışmalarında mesafe aldıkça bir yerlere ulaşıldığını belirterek, ""Ortaya çıkan ürünlerimiz bu kilometre taşlarının gösterimi veya hayata geçmesi. Yolculuk devam edecek diyoruz. Yolculuk devam ettikçe her kademedeki ürünlerimizin ihraç imkanları doğacak. Bu tür fuarlarda, platformlarda onların satışlarıyla ilgili konular da gündeme gelecek. Nasıl olduğunun cevabı, zaten başlatılmış olan çalışmalarda alınan mesafeler ve ortaya çıkan ürünler ki bu süreceğini düşündüğümüz ve önünde başka hedefler olan projeler zinciri."" diye konuştu. ""Siper""ler zincirleme olarak gelecek Uzun menzil hava savunma sistemi Siper'in de bu yolculuğun parçalarından biri olduğunu vurgulayan Demir, şu bilgiyi verdi: ""Siper'in kendi içindeki kademe, blok versiyonları ve çeşitleri de yolculukta kilometre taşları olarak anons edilecek. Gerekli testler yapılıyor. Her bir test edilen ürünün envantere girmesiyle bir sonraki aşama beklenecek. Onların çalışması devam ediyor. Önümüzdeki sene belirli kabiliyetlerdeki 'Siper'imiz hizmete girecek ama Siper'de Blok 0, Blok 1, Blok 2, Blok 3 diye adlandırdığımız çeşitli kabiliyetlerin artırılmasıyla gelişen bir sistemler zinciri olacak."" Yeni füzeler, yeni kabiliyetler Türk savunma sanayisinde son dönemde gündeme gelen Gezgin, Tayfun ve Cenk füze sistemlerine ilişkin soru üzerine İsmail Demir, şunları kaydetti: ""Belirli teknolojilerde yola çıktığımızda, dünyada mevcut ürünler ve teknolojilerin ortaya çıkardığı kabiliyetler var. Bu kabiliyetleri kendi bünyemizde de edinmek üzere faaliyetlerde bulunuyoruz. Yolculukta da kilometre taşları ortaya çıkıyor. Bu da öyle oldu. Muhtelif menzil ve kabiliyetlerde çeşitli füzelerimiz vardı, havadan yere, yerden yere, denizden denize gibi. Onların menzil, kabiliyet, elektronik harbe karşı koyma, farklı faydalı yük, fırlatma sistemleri gibi çeşitli modelleri devam ediyor. Roket ve füze sistemleri söz konusu olduğunda 3 çeşit roket motoruna da çalışıyoruz demiştik, katı, sıvı, hibrit yakıtlı. Onların da tabi uygulamaları ortaya çıkıyor olacak. O açıdan gerek jet motorlu seyir füzeleri olsun gerekse katı, sıvı, hibrit yakıtlı uygulamalar ortaya çıkıyor olacak. Gerek jet motorlu seyir füzeleri olsun gerek katı, sıvı ve hibrit yakıtlılar olsun belirli yerlere uygulanacak. Bu uygulamaların hepsi kendi başına, kendi adıyla bir ürün anlamına gelecek. Onların çeşitli adlarla duyurusunu yapıyor olacağız. Bahsettiğiniz isimlerle ilgili özellikleri de zamanı gelince, ürün süreci devam ediyor, testler yapılıp ortaya çıktığında da daha detaylı olarak görebileceksiniz."" Savunmada ihracat kriterleri Savunma sanayisinde ihracatın sürdürülebilirlik anlamında önemli bir kalem olduğunu vurgulayan Demir, füze ve hava savunma sistemleri konusunda Türkiye'nin ihracat yaklaşımına ilişkin şu değerlendirmede bulundu: ""Savunma sanayisi ürünü ihracatı meselesi tamamen ticari bir olay değil. Bizim de kendi ihraç politikalarımız var, müsaade süreçlerimiz var, Türkiye'nin dış politikalarıyla ilgili çeşitli parametreler var. Çok iyi bilinen bir gerçek şu ki herhangi bir savunma sanayisi ürünü ihracatı söz konusu olduğunda bir ihracat izin belgesi gerekiyor. Milli Savunma Bakanlığımızın uhdesinde olan bir iş bu. Onlar da Dışişleri Bakanlığı, Savunma Sanayii Başkanlığı ile koordinasyon ve bilgi alışverişiyle bu işlemleri sürdürüyorlar."""
504,Katlanabilir dipçikli tüfeği ilk Endonezya kullanacak,Endonezya'da kullanılan Türk savunma sanayisi ürünlerine KaleKalıp tarafından geliştirilen katlanabilir dipçikli KNG-C5 tüfeği eklenecek.,Savunma,https://www.trthaber.com/haber/savunma/katlanabilir-dipcikli-tufegi-ilk-endonezya-kullanacak-720942.html,"KaleKalıp, Endonezya'nın Cakarta kentinde düzenlenen Indo Defence Expo&Forum 2022'ye katılarak, son dönemde geliştirdiği ve aralarında ülkede kullanıma sunulacak ürünlerin de yer aldığı tüfekleri sergiledi. KaleKalıp Genel Müdürü Selim Erol, Endonezya'ya yönelik yürüttükleri çalışmalara ilişkin bilgi verdi. İlk kez tanıttıkları KNG-C5'in yeni nesil bir ürün olduğunu vurgulayan Erol, normal piyade tüfeklerinde bir dipçik tüpü ve arkasında çalışan bir mekanizma bulunduğunu, bu yüzden de tüfeklerin boylarının uzadığını söyledi. ""Silah dipçiksiz olarak da ateş edebiliyor ve kullanılabiliyor"" Erol, kullanıcıların son dönemde artan şekilde kısa, hafif, kompakt silah talep ettiğini belirterek, şöyle konuştu: ""Bu talebi nasıl karşılayabiliriz diye yola çıktık ve KNG-C5 silahımızı oluşturduk. Silahımızın temel özelliği dipçik tüpü denilen parçanın olmaması ve dipçiğin katlanabilmesi. Bu sayede silah çok kısa, kompakt ve hafif hale gelebiliyor. Silah dipçiksiz olarak da ateş edebiliyor ve kullanılabiliyor. Özellikle koruma görevi yapanlar, bina içinde operasyon gerçekleştirenler ya da zırhlı araç içinde, herhangi bir kapalı alanda görev yapan silahlı kuvvet mensupları için ideal bir silah. Onun dışında silahımızda pek çok geliştirilmiş özellik var. Silah çift taraflı kullanılabiliyor, el tetikteyken 60 derecelik ayar çubuğu sayesinde istenildiği gibi emniyet modu seçilebiliyor, kurulmadan emniyete alınabiliyor. Günümüz kullanıcısının ihtiyaç duyduğu pek çok özellik silahımızda mevcut. Bir bastırıcı kullanımı söz konusu, hatta bazı ordularda bu standart hale geliyor, artan bir talep var. Silahımız bastırıcı kullanımına uygun tasarlandı, üzerinde bir regülatör var. Özel tasarlanan bastırıcı üzerine takıldığında regülatörü ayarlayıp optimum bir performansla bastırıcı versiyonunu kullanabiliyorsunuz. Dolayısıyla günümüzün modern ordularının ihtiyaç duyacağı küçük, kompakt, hafif bir ürün oluşturduk. Bunu Endonezya'daki kullanıcılara teslim edeceğiz."" Ürünün ilk seri üretim numunelerinin ortaya çıktığını, test-kalifikasyon süreçlerinin tamamlandığını, seri üretime hazır olduklarını ifade eden Erol, gerekli izinlerin alınmasından sonra ilk teslimatı yapacaklarını ve ilk kullanıcının Endonezya olacağını dile getirdi. Endonezya polisine keskin nişancı tüfeği Erol, Endonezya Polis Özel Kuvvetleri için mart ayında KMR762-A2 Keskin Nişancı Tüfeği için sipariş aldıklarını anımsatarak, üretimlerin tamamlandığını ve teslimat aşamasına gelindiğini bildirdi. Gerekli izinlerin tamamlanmasıyla yakın zamanda teslimatın gerçekleştirileceğini belirten Erol, tüfeğin önceki A1 ürününün geliştirilmesiyle ortaya çıktığını anlattı. Erol, birçok üreticinin piyade tüfeğinin üzerine özel bir namlu takarak keskin nişancı yapma gibi bir yaklaşım benimsediğine dikkati çekerek, şu değerlendirmede bulundu: ""Biz bunu tercih etmedik. En başından tüm DNA'sıyla keskin nişancı tüfeği tasarlama motivasyonuyla başladık. Namlusundan mekanizmasına, içindeki tüm aksamıyla bir keskin nişancı platformu çıkardık ortaya. 7,62 namlusu var üzerinde, tüm tasarım parametreleri buna göre oluşturuldu. Kullanıcıların özel tercihlerini ekledik. Örneğin kendi tasarladığımız özel bir bastırıcımız var. Bu çok optimal bir performans sağlıyor. Ergonomik bir dipçiğimiz var, çift taraflı kullanıma uygun, tek elle kurulabiliyor. Emniyet unsurlarını ilave ettik. Bu şekilde özgün bir platform ortaya çıkardık. Silahımızla 800 metrede 1,5 MOA değerine ulaşıyoruz. Bu, hassasiyet ölçüm birimi. Bu da 100 metrede yaklaşık 4 santim civarı bir hassasiyete tekabül ediyor. Fabrika testlerinde bunun yarısının yani 0,5 MOA dediğimiz bir hassasiyet içinde kaldık. Kullanıcılarımızla bunu paylaştığımızda çok memnun oldular. Yakın zamanda seri imalatına ilave sipariş olarak başlayacağız. İzinlerin önümüzdeki ay tamamlanmasını öngörüyoruz, kısmetse önümüzdeki ay ilk teslimatımızı yapacağız. Ardından ilave siparişler gelmesini bekliyoruz."""
505,Tayfun füzesinin menzili ilk kez açıklandı,"Cumhurbaşkanı Recep Tayyip Erdoğan, Türkiye'nin ilk 'kısa menzilli balistik füzesi' Tayfun'un menzilinin 561 kilometre olduğunu, menzilin daha artırılacağını söyledi.",Savunma,https://www.trthaber.com/haber/savunma/tayfun-fuzesinin-menzili-ilk-kez-aciklandi-720930.html,"Roketsan tarafından geliştirilen Tayfun füzesinin test atışı Rize-Artvin Havalimanı'nda başarıyla gerçekleştirildi. Cumhurbaşkanı Recep Tayyip Erdoğan, Savunma Sanayii Başkanlığı koordinasyonunda ROKETSAN bünyesinde bir dizi füze projeleri yürütüldüğünü kaydetti.   Erdoğan, ""Son yaptığımız Tayfun testidir o Yunanlıları çıldırtan. Devam eden süreçte inşallah bu adımlardan bir tanesi ve şimdi onun mesafesini artıracaklar. Yani 561 kilometre filan şu anda menzili bunu daha da uzatmak... Tabii bu 561 kilometre Yunanlıları tamamen Atina bunun menzili içinde diye ürkütmeye başladı, kırmızı alarm verdiler. Cenk ve Gezgin füzeleri gibi daha nicelerinin müjdelerini zamanı geldiğinde vereceğiz."" dedi.   Balistik füzeler neden önemli? Muharebe sahası için büyük öneme sahip balistik füzeler, genellikle denizden/denizaltıdan karaya veyahut karadan karaya atılıyor. Ateşlendikten itibaren parabol bir yörünge izliyor ve çoğunlukla atmosferin sınırını aşarak uzaya çıkıyor. Akabinde ise tekrar yörüngeye girip, yer çekiminden ötürü elde ettikleri o yüksek hızla hedeflerine yöneliyor. Balistik füzelerin imha edilmesi, atmosfere girdikten sonra elde ettikleri hız sebebiyle çok zor. Bu sebepten ötürü uzayda, yani hedef yönelmeden önce imha edilmeleri gerekiyor. Bunun için de anti-balistik füzeler mevcut ancak onlar da çok yüksek birim maliyete sahipler. Ayrıca uzayda imha edilmeleri için çok gelişmiş sensör ağı gerekiyor. ABD ve Rusya başta olmak üzere oldukça az ülke anti-balistik füze teknolojisine sahip.   Türkiye’nin böyle bir füzeye sahip olması ne anlama geliyor? Türk Silahlı Kuvvetleri envanterinde halihazırda Tayfun'un muadili bir füze bulunmuyor. Savunma Sanayii araştırmacısı Anıl Şahin, bu konuya dikkat çekerek, ""SRBM sınıfındaki bir füze, özellikle Batı ve Doğu bölgelerimize yönelik caydırıcılığımız açısından stratejik öneme sahip. Yunanistan ve Suriye ile İran’ın önemli bir kısmı Tayfun kapsama alanı içerisinde olacak"" dedi. Türkiye'nin bulunduğu bölge için bu tarz uzun menzilli mühimmat geliştirmenin bir tercih değil zorunluluk olduğunu aktaran Şahin, şunları söyledi: ""İran’ın elinde benzer füzeler var. Suriye’de de SCUD Füzeleri bulunduğu biliniyor. TAYFUN: Sahadaki dengeler sil baştan Ermenistan’da Iskander füzeleri mevcut. Yine Yunanistan’da SCALP-EG tarzı seyir füzeleri bulunuyor. Şimdi bizim de bu tarz tehditlere karşı elimizde bir caydırıcılık unsuru var. Tüm bunları alt alta koyduğunuzda TAYFUN’un sahadaki dengeleri sil baştan yapacak potansiyelde bir ürün olduğu çok açık. Burada en kritik husus; bölgemizde ülkelerin İran hariç tamamına yakını bu tarz füzelerde yurt dışına bağımlı. Biz tamamen kendi imkanlarımızla geliştirdik. Bu oldukça değerli bir ayrım."""
506,Milli füze Khan'ın ilk ihracatı Endonezya'ya,"Savunma Sanayii Başkanlığı koordinasyonuyla Endonezya ile 2 anlaşma imzalandı. ROKETSAN'ın, Uzun Menzilli Topçu Füzesi Khan'ın ilk ihracatı Endonezya'ya yapılacak. İkinci anlaşma kapsamında katmanlı hava savunma sistemi de satılacak.",Savunma,https://www.trthaber.com/haber/savunma/milli-fuze-khanin-ilk-ihracati-endonezyaya-720839.html,"Türk savunma sanayisinin lider füze ve roket sistemleri üreticisi ROKETSAN, Endonezya'nın Cakarta kentinde düzenlenen Indo Defence Expo&Forum 2022'ye katıldı ve önemli anlaşmalara imza attı. ROKETSAN Genel Müdür Yardımcısı Murat Kurtuluş, Güneydoğu Asya pazarının şirket için çok önemli olduğunu, fuarı da uzun yıllardır takip ederek çalışmalar yürüttüklerini söyledi. Güneydoğu Asya'nın gelişen ekonomisi ve nüfusuyla birlikte, jeopolitik etkileri de düşünüldüğünde önemini gelecek yıllarda devam ettireceğini vurgulayan Kurtuluş, geçmişteki tecrübelerle bu yılki fuara katılım sağladıklarını ifade etti.    ''Yakın hava savunma sistemleri konusunda da görüşmelerimiz olacak'' Kurtuluş, ROKETSAN’ın kara, hava, deniz dahil birçok katmanda çeşitli ürünleri bulunduğuna işaret ederek, Endonezya Savunma Bakanlığının Türkiye ve Türk savunma sanayisine gösterdiği teveccüh ve güven sayesinde, Cumhurbaşkanlığı Savunma Sanayii Başkanlığı koordinasyonuyla 2 anlaşma imzaladıklarını bildirdi. Murat Kurtuluş, şunları kaydetti: ""İmzaladığımız sözleşmelerle ilk ürünlerimizi yakın dönemde Endonezya Savunma Bakanlığının hizmetine sunmuş olacağız. İki ayrı konu söz konusu. Birincisi Karadan Karaya Uzun Menzilli Topçu Sistemi Khan. Bu sistem 280 kilometre menzile kadar ve savaş alanının derinliklerinde yüksek hassasiyetle etkili olan önemli bir silah sistemi. Khan sistemini ilk defa Endonezya ordusunun kullanımına vermiş olacağız. İkinci konu katmanlı hava savunmaya yönelik. Endonezya Savunma Bakanlığının bu konudaki gereksinimleri farklıydı. Bunlarla ilgili uluslararası iş ortaklarımızla beraber yeni bir model geliştirdik. Teknik ve finansal bir model oluşturuldu. Burada katmanlı hava savunma sistemine ait ilk ürünlerimizi orta ve uzun menzilli 2 ayrı sistem olarak hizmetlerine sunmuş olacağız. Önümüzdeki dönemlerde yakın hava savunma sistemleri konusunda da görüşmelerimiz olacak.""   Yeni iş birliği fırsatları bulunuyor Endonezya'da ROKETSAN ürünlerinin daha fazla tercih edilmesini umduklarını dile getiren Kurtuluş, ""Endonezya adalardan oluşan, çok büyük kıyı şeritlerine sahip. Dolayısıyla deniz sistemleri ve gemiden gemiye güdümlü mermiler konusunda ihtiyaçları olan, bu anlamda potansiyel taşıyan önemli ülkelerin başında gelmekte. Bu fuarda ilk imzalarını attığımız iş birliğinin yakın dönemde çok daha fazlasını geliştirmek amacı ve ümidindeyiz."" dedi."
507,"Yörük 4x4, Endonezya yolunda",Nurol Makina tarafından üretilen zırhlı araç Yörük 4x4'ün Endonezya'da ortak üretimine yönelik mutabakat metni imzalandı.,Savunma,https://www.trthaber.com/haber/savunma/yoruk-4x4-endonezya-yolunda-720611.html,
508,Harp sahasının yeni çıkmazı: İnsansız deniz araçları,Ukrayna’ya ait insansız deniz araçlarının Rus savaş gemilerini Sivastopol’da vurması yeni bir dönemin habercisi. Peki nasıl oluyor da basit yapılar olan İDA’lar Rusya’nın en güvenli alanlarından biri olan limanda yüzlerce milyon dolarlık dev savaş gemilerini vurabiliyor? Pearl Harbor’dan başlayıp Sivastopol’da devam eden hikayeye yakından bakalım.,Savunma,https://www.trthaber.com/haber/savunma/harp-sahasinin-yeni-cikmazi-insansiz-deniz-araclari-720312.html,"Rusya’nın Karadeniz’deki sancak gemisi Amiral Grigoroviç sınıfı Amiral Makarov fırkateyni ve Ivan Golubets mayın avlama gemisi… Belki de en güvenli oldukları alanlardan birinde, Rusya kontrolündeki Sivastopol limanında bir sonraki günü hazırlıklarını yapıyordu... O sırada Karadeniz’in hırçın sularında sert manevralarla hızlanan insansız deniz araçları ve gökyüzünde Rus düşman unsurlarını avlamak için doğru anı bekleyen insansız hava araçları için geri sayım başladı. O sırada henüz adını bilmediğimiz ancak ilk kez geçen ay gördüğümüz bir silahlı insansız deniz aracı (SİDA) da son sürat Amiral Makarov firkateynine doğru gidiyordu. Bir anda Rusya’nın bölgedeki en önemli gemisi Makarov’dan dumanlar yükseldi…    Hem SİHA’ların hem de SİDA’ların operasyonun ardından kimi kaynaklara göre Rusya’nın başta Karadeniz Filosu Amiral Gemisi Makarov olmak üzere 2 gemisi hasar görmüştü. Rus tarafıysa gemilerde ciddi bir hasar olmadığını, Ukrayna'nın 9 hava aracı ve 7 SİDA ile saldırı düzenlediğini duyurdu. Peki, dünyanın en büyük ikinci ordusu olarak kabul edilen Rusya nasıl oldu da donanması olmayan bir ülkeye iki amiral gemisi kaybetti? Milyon dolarlık gemiler neden üzerlerine gelen ucuz deniz araçlarını fark edemedi? Sona giden süreç saldırı olduğu anlarda mı başlıyordu yoksa ihmaller zinciri çok daha öncesine mi dayanıyordu? Gelin tüm bu soruların yanıtına birlikte bakalım…   2000 yılındaki USS Cole saldırısı dönüm noktası Önce takvimi biraz geriye saralım… 12 Ekim 2000 tarihinde Yemen’in Aden Limanı’nda demirli ABD muhribi olan USS Cole, El-Kaide tarafından saldırıya uğradı. Bu intihar saldırısında 17 ABD’li denizci öldü, muhripte ise ciddi hasar meydana geldi. Saldırı, patlayıcı yüklü bir teknenin USS Cole'a çarptırılmasıyla gerçekleştirildi. Dünyada daha önce bilinmesine rağmen pek de ön planda olmayan asimetrik saldırı tehdidi bu olayla brilikte çok daha fazla önemsenmeye başladı. Ardından hem ABD hem de doğal olarak NATO bu tür unsurlara karşı ciddi önlemler almaya, farklı savunma taktikleri geliştirmeye çalıştı. Bu noktada ‘kuvvet koruması’ yaklaşımı öne çıktı. Aradan geçen zamanda teknoloji hızla gelişti. İnsansız sistemler harp sahasında ciddi etkiler üretmeye başladı. SİHA’ların ardından insansız deniz araçlarının da kritik bir etki üretmesi zaten bekleniyordu. Ancak Ukrayna’nın Sivastopol’de Rusya üzerinde verdiği hasar beklenen günlerin oldukça hızlı geldiğini de gösteriyordu.   SİDA’lar Rusya’nın güvenli limanına nasıl geldi? Son olayda üzerinde konuşulması gereken farklı sorular var… Bunlardan belki de ilki söz konusu insansız deniz araçlarının Sivastopol’e kadar gelmeyi nasıl başardığı... Coğrafi açıdan bakıldığında Sivastopol Limanı doğal korunaklı bir alan. Buraya intikal edecek deniz araçlarının batıdaki girişten itibaren azımsanmayacak bir mesafe kat etmesi gerekiyor. Haliyle hem limanın hem de içerideki platformların sahip oldukları imkanlarla böylesine bir tehdidi algılayamaması önemli bir soru işareti. Uluslararası medyada yer alan kimi kaynaklarda üzerinde durulan bir diğer ihtimal ise söz konusu SİDA’ların limana çok yakın bir bölgeye kadar kara yolundan taşınmış olması. Bu durum haliyle ciddi bir güvenlik zafiyeti ve istihbarat açığına işaret ediyor ki zaten bu da üzerinde durulması gereken belki de en temel konu.   80 yıl sonra benzer durum Aralık 1941’deki Pearl Harbor saldırısı için temel bir sorundan bahsedilir… Zamanın konvansiyonel Birleşik Devletler Donanma Doktrini, herhangi bir düşman unsurunun buraya saldıramayacağına inanıyordu. O dönem stratejiyi belirleyen isimlere göre saldırı yapılsa dahi Pearl Harbor'daki donanma tarafından bertaraf edileceğine inanıyordu. Ancak öyle olmadı… Belki de benzer bir süreç şimdi Rusya’nın hakimiyet kurduğu alanlarda yaşanıyor. Donanması dahi olmayan bir Ukrayna’nın kendilerine ciddi bir sıkıntı çıkaramayacağına inanan Moskova, art arda gelen saldırıların ardından hem sahada yara aldı hem psikolojik üstünlüğü kaybetti.   Rus istihbaratı için işler iyi gitmiyor Bu noktada Rus istihbaratı için bir parantez açmak gerekiyor. Çünkü her ne kadar yukarıda bahsettiğimiz saldırılar denizde gerçekleşse de asıl olay daha öncesine dayanıyor. Her şeyden önce şu net bir şekilde görülüyor ki, Rus istihbaratı Ukrayna’nın ne tür imkan ve kabiliyetlere kavuştuğunu net bir şekilde öğrenemedi. ‘Öğrenemedi’ kısmını en azından deniz unsurları için doğrulayan iki önemli olay var elimizde. Öncelikle Ukrayna’nın Neptün füzelerini envanterine aldığı gerçeğini atladı Rusya ve karşılığında Karadeniz’deki Amiral Gemisi Moskova’yı kaybetti. Ardından ABD tüm dünyaya Harpoon füzelerini Ukrayna’ya verdiğini ilan etti. Buna rağmen Rus deniz unsurları söz konusu füzenin menzil alanına girdiler ve vuruldular. Bir diğer örnek ise insansız deniz araçlarıyla ilgiliydi… Geçtiğimiz ay Ukrayna'nın Sivastopol kıyılarına kimliği belirsiz bir İDA vurduğu haberleri medyaya yansıdı. Rusya için bu durum ‘alarm’ olması gerekse de belli ki yine gerekli tedbirler alınmadı. Kıyıya vuran insansız deniz araçlarına çok benzer platformlar 10 gün sonra Rusya’nın bölgedeki en önemli savaş gemilerini vurmayı başardı.   Gemiler insansız araçlara karşı savunmasız mı? Bir kez daha olay gününe gelelim ve çok temel bir soruya yanıt arayalım… Yüzlerce milyon dolar değerindeki gemiler nasıl oldu da insansız deniz araçlarına karşı koyamadı? Önce bir görünü hatırlatalım ve sorumuzun yanıtına öyle devam edelim. SİHA ve SİDA’ların organize saldırısı başladığında bir Rus helikopterinin denizin üzerine ateş açtığını ve SİDA’yı vurmaya çalıştığını gördük. Aslında bu durum platformun ne kadar geç tespit edildiğini de gösteriyor. Zaten o andan sonra savaş gemilerinin pek bir şansı kalmıyor. Çünkü karşılarında araçlar yüksek manevra kabiliyetine sahip ve oldukça hızlı gidebiliyor. Boyut olarak küçük ve hızlı gidebilen bir düşman unsuru savaş gemisinin topbaşından açtığı ateşle vurması kolay değil. Burada güdümlü mühimmat akla gelebilir. Çünkü bu tür hedefleri ancak onunla net şekilde vurabilirsiniz. Ama bu da başka bir sorunu beraberinde getiriyor… Bir gemi art arda kaç tane güdümlü füzeyi nasıl bir zaman aralığında ateşleyebilir? Mesela üzerine 100 kamikaze insansız deniz aracı gelen bir savaş gemisi bunların kaçını yok edebilir?   Tüm bunları alt alta koyduğunuzda asimetrik savaş unsurlarının önemi bir kez daha net şekilde görülüyor. Evet, Ukrayna’daki durum SİDA’ların ilk kullanımı değil belki ancak konvansiyonel bir savaşta nasıl etki üretebildiklerini en net örneği. Böylesine güçlü bir asimetrik tehdidin nasıl net bir şekilde çözülebileceği konusunun harp sahasında herhangi bir yanıtı henüz yok. Kaldı ki söz konusu platformların insansız olması olayı daha üst bir noktaya taşıyor. Herhangi bir personel kaybı riski olmaması çok tehlikeli ya da düşük ihtimalli saldırı planlarının bile masaya konması anlamına geliyor. Bu da haliyle ‘çılgınca’ planların sahada denendiği yeni bir dünya getiriyor.   Alınacak muhtemel tedbirler Buraya kadar genelde örnek olay üzerinden ilerledik... Gerçek olan bir durum var ki, Kiev yönetimi şapkadan tavşan çıkarmadı. Harpoon’lar da Neptün’ler de son olarak Kamikaze SİDA’lar da göz göre göre geldi. Peki gerçekten de kamikaze SİDA saldırısı için gemiler bu kadar çaresiz mi? Rusya yerine başka bir ülke, Sivastopol yerine farklı bir liman olsa işler nasıl gelişirdi? Gemilere asimetrik saldırıların ‘en zayıf oldukları’ anda yapılacakları bir sır değil. Limanda demirli bir gemi, boğazdan geçen bir gemi, lojistik açıdan eksiklerini tamamlayan, örneğin yakıt alan ya da kıyıya yakın seyreden bir gemi oldukça kolay hedef olabilir. Başka bir ülkede bu gibi durumlarda ‘kuvvet koruması’ devreye girer. Limanı girecek geminin etrafında sahil güvenlik botları devriye atar. Sahil gözetleme radarı 7/24 tüm bölgeyi gözetler. Hava ve kara unsurlarıyla koordinasyon sağlanır. Olası tüm tehditler için herkes alarm durumundadır. Üs girişinde deniz altından gelecek hedeflere yönelik sistemler kurulur. Böylece denizaltından tutun da insansız su altı/su üstü araçlarına ve dalgıç tehditlerine karşı önlemler alınır. Çünkü bir limanda bulunduğu süre boyunca ‘korunmaya en muhtaç olduğu’ anlarda bulunduğu bilinir.   Sonuç itibariyle Rusya’nın bu kadar kısa sürede çok değerli gemilerini donanması olmayan bir ülkeye karşı kaybetmiş olması dikkate değer. Ancak tüm bu yaşananlar, denizdeki asimetrik savaş unsurlarının yakın gelecekten itibaren harp sahasını derinden değiştireceği gerçeğini göstemesi bakımından önemli. Ukrayna-Rusya savaşı sadece bu iki ülke için değil, Türkiye de dahil olmak üzere tüm dünya için ders niteliğinde olaylara sahne oluyor. Önümüzdeki süreçte ne tür asimetrik unsurlar göreceğimiz ve bunlara karşı geliştirilecek muhtemel tedbirler şimdiden merak konusu... Görsel: Sutton / Naval News Manşet tasarım: M. Furkan Terzi / TRT Haber"
509,Türkiye'nin lazer silahı güçleniyor,Hava Savumna Lazer Sistemi geliştirme çalışmalarında kullanılmak üzere geliştirilen lazer güç kaynağının gücü 5 kilovata ulaştı. Hedef ise 10 kilovat hedefe ulaşmak.,Savunma,https://www.trthaber.com/haber/savunma/turkiyenin-lazer-silahi-gucleniyor-719834.html,"Türk makina sanayisinin önde gelen şirketlerinden ERMAKSAN, SAHA EXPO Savunma, Havacılık ve Uzay Sanayi Fuarı'nda yenilikçi teknolojilerde geliştirdiği çözümleri sergiledi. ERMAKSAN Yönetim Kurulu Üyesi ve Genel Müdürü Ahmet Özkayan, yaptığı açıklamada, makina sanayisinde 60 yıldır faaliyet gösteren firmanın, çok büyük tecrübelere sahip olduğunu ve 120 ülkeye ihracat gerçekleştirdiğini söyledi. Son 15 yılda teknolojiye yatırım yapmaya başladıklarını, optoelektronik birimi kurduklarını anlatan Özkayan, bu birimde lazer sistemleri ürettiklerini ifade etti. ""Dinlenemez karartılamaz"" Özkayan, lazer çip, lazer diyot, lazer modül ile yüksek güçlü lazer rezonatörleri sıfırdan üretebildiklerini bildirdi. Özkayan, şöyle konuştu: ""Lazer güç kaynakları hem endüstride hem savunma sanayisinde kullanılabiliyor. Yüksek güçlü tek mod lazer kaynakları üretiyoruz ve bu fuara bunları getirdik. Özellikle lazer güç kaynağı olarak dronesavarlarda kullanılmakta. 3 kilometreye kadar güç iletilebilmekte. Farklı olarak lazer haberleşme sistemimiz var. Kesintiye uğratılamıyor, karartma ve değiştirme yapılamıyor. 15 kilometreden birbiriyle kuleden kuleye haberleşebilen lazer iletişim sistemimiz var. Çok modern, teknolojik bir sistem. Telsiz veya farklı irtibatlarda bunlar karartılabiliyor, dinlenebiliyor. Lazer sistemde bu yok, dinlenemez karartılamaz, irtibat devam eder. Hem görüntü alışverişi, hem yazılı, sesli iletişim sağlanıyor. Bahçeşehir Üniversitesiyle birlikte yapıyoruz."" Savunma ve havacılık sanayisinde kullanılabilen parçaların üretildiği 3 boyutlu metal yazıcılar üzerinde çalıştıklarını dile getiren Özkayan, yine sahip oldukları teknolojilerle çok hassas sensörler üretebildiklerini bildirdi. Özkayan, AR-GE'ye dayanan çalışmaları ticarileşmiş ürünlere çevirdiklerini kaydetti. Deniz topu geliştirme konusunda da önemli mesafe aldıklarını vurgulayan Özkayan, ortaya koydukları ürünü kısa süre içerisinde gemilerde görmeyi amaçladıklarını söyledi. Son denemeler yapılıyor, envantere girmeye hazırlanıyor Ahmet Özkayan, bir önceki SAHA EXPO'da 2,5 kilovatlık askeri fiber lazer güç kaynağını sergilediklerini kaydederek, şu bilgileri paylaştı: ""Bizden daha yüksek güçler istendi. Yüksek güç olmasının sebebi daha çabuk imha etmesi. Hem hız hem de güç olarak çok fazla fayda ediyor. 5 kilovatları geliştirip getirdik. Önümüze 10 kilovat hedefi koyduk. 10 kilovat, 20 kilovat diye gidecek. Envantere daha girmedi, girecek ama çalışanlar var. Birçok alanda deneniyor, çalışıyor diyelim. Envantere girmesine 6 ay var, son denemeler yapılacak. 5 kilovatlar bekleniyor denemeler için. Onları teslim edeceğiz. Sahada denemeleri yapılanlar 2,5 kilovatlıklar, 5 kilovatlıklar da sahaya çıkacak."" Birçok tehdide karşı etkili olacak Dünyada lazer sistemlerine yönelik çalışmalar 3 kategoride yürütülüyor. Mühimmat, mayın ve el yapımı patlayıcı başta olmak üzere her türlü patlayıcı ve şüpheli madde imha sistemlerine yönelik olarak zırhlı insanlı araç veya insansız kara aracı üzerine entegre 1-3 kilovatlık gücünde çalışmalar bulunuyor. Dron imha sistemleri için mobil veya sabit platformlara entegre 2-5 kilovatlık gücünde çözümler geliştiriliyor. Hava savunma sistemleri kapsamında ise genellikle insansız C-RAM/top, havan ve roketlere karşı, sabit veya mobil sistemlere entegre, 20-100 kilovat gücünde çözümler üzerinde çalışılıyor. ERMAKSAN'ın dahil olduğu proje kapsamında, gemi ve kara platformlarına sistem olarak adapte edilecek ve top, havan roket ve güdümlü füzelere karşı etkili olacak Hava Savunma Lazer Sistemi geliştirilmesi hedefleniyor. Hava Savunma Lazer Sistemi, füze ve namlulu hava sistemlerinin maliyet etkin veya etkili olmadığı tehditlere karşı yüksek güçlü lazer rezonatörü (20-60 kilovat), yüksek lazer gücünü odaklayabilecek adaptif lazer teleskopu, hedef takip sistemi, komuta kontrol sistemi ve alt sistemler gibi bileşenlerden oluşacak. Sistem, mevcut kara ve deniz platformlarına entegre şekilde çalışacak. Uygun menzilde angaje olarak hedefi imha edecek Sistem, havadan yere atılan mühimmat ile top, havan ve roket tehdidine karşı hedefe gerekli hassasiyette yönlenecek, takip edecek ve uygun menzilde (hedef 3 kilometre) angaje olarak hedefi imha edecek. Türk Silahlı Kuvvetleri bünyesindeki hava savunma birlikleri ve muharip gemiler için ortaya konulacak çözümler, MİLGEM ve envanterdeki muharip gemiler, Kara, Deniz ve Hava kuvvetlerinin kritik tesis, üs ve limanları, sivil tesis ve kritik yapılar ile sınır bölgelerinde kullanılacak."
510,ASELSAN'dan milli başarı: Elektronik gözleri keskinleştirdi,"ASELSAN, elektro-optik alanında geliştirdiği yeni ve milli teknolojilerle görüşün zayıf veya sınırlı olduğu gece, sis, pus gibi doğal hava koşulları ile toz, duman, yangın ve kamuflaj gibi muharebe sahası koşullarında üstünlük sağlayacak.",Savunma,https://www.trthaber.com/haber/savunma/aselsandan-milli-basari-elektronik-gozleri-keskinlestirdi-719738.html,"ASELSAN, SAHA EXPO Savunma, Havacılık ve Uzay Sanayi Fuarı'nda yeni elektro-optik ürünlerini sergiledi. Şirket, bu alanda daha önce yurt dışından temin edilen kimi ürünleri millileştirdi kimi ürünleri de kullanıcı ihtiyaçları doğrultusunda geliştirdi. ASELSAN'ın tasarladığı elektro-optik keşif gözetleme sistemlerinde kullanılan ve bugüne kadar yurt dışından temin edilen soğutmasız kısa dalga boyu kızılötesi dedektör takımları millileştirildi.   Sisli ve dumanlı ortamlarda yüksek performanslı görüntüleme Kısa dalga boyu kızılötesi bandında algılama yapan dedektörler, görüş mesafesinin azaldığı sisli ve dumanlı ortam koşullarında yüksek performanslı görüntüleme imkanı sağlıyor. Hem sivil hem de askeri uygulama alanları bulunan söz konusu teknoloji, Mikroelektronik, Güdüm ve Elektro-Optik Sektör Başkanlığı (MGEO) tesislerinde yer alan temiz odalarda ASELSAN mühendisleri tarafından geliştirildi. 640x512 çözünürlüğe sahip soğutmasız kısa dalga boyu kızılötesi dedektör takımlarının seri üretimine başlandı. Termal görüntüleme sistemlerinin en kritik bileşeni olan mikrobolometre tipindeki kızılötesi dedektör takımları da millileştirildi. Uzun dalga boyu kızılötesi bandında algılama yapan bu dedektörler, soğutmaya ihtiyaç duymaması nedeniyle düşük güç tüketimi olan ve hafif elektro-optik keşif gözetleme sistemlerinde ve kızılötesi arayıcı başlıklarda kullanılıyor. Düşük maliyetli ve kompakt yapısı sayesinde sivil uygulama alanlarında özellikle tercih edilen bu dedektör teknolojisi, ASELSAN MGEO tesislerinde geliştirildi. Seri üretime geçilen 640x480 çözünürlüğe sahip Soğutmasız Uzun Dalga Boyu Kızılötesi Dedektör Takımı'nda (SAFIR-640) sivil ve askeri kullanıcılara teslimatlar başladı.   Engerek daha yetenekli Türk Silahlı Kuvvetlerince etkin şekilde kullanılan Engerek-1 cihazının yeni modeli çok daha hafif, ergonomik ve üstün performans özellikli olarak yeniden tasarlandı. ASELSAN'ın yaklaşık 20 yıllık özgün lazer tasarım ve üretim kabiliyetleri ile Engerek-2 Elde Taşınır Lazer İşaretleme ve Hedef Koordinatı Bulma Sistemi yine tamamen özgün tasarımla ortaya çıktı. TSK'nın vuruş gücüne önemli katkı Engerek-2 cihazı ASELSAN'ın öz kaynaklarıyla geliştirildi, kullanıcıdan alınan aktif geri dönüşlerle tasarım süreci yürütüldü. ASELSAN'ın milli lazer ürünleri ailesinin en yeni üyesi Engerek-2 cihazı üstün ergonomik tasarım (daha küçük, hafif ve daha kolay kullanılabilir), daha uzun işaretleme ve koordinat bulma menzili, dahili spot görme yeteneği, düşük ışıkta görüntüleme yeteneği, dahili batarya, tam sessiz operasyon, kablosuz haberleşme, tablet üzerinden kullanım ve Coğrafi Analiz Sistemi (CAS) bağlantılı kullanım ile Türk Silahlı Kuvvetleri'nin vuruş gücüne önemli katkıda bulunacak."
511,Selçuk Bayraktar: Kızılelma'ya çok daha büyük ülkelerden talep var,"Baykar Teknoloji Lideri Selçuk Bayraktar, AKINCI ile ilgili bugüne kadar 5 ülkeyle ihracat sözleşmesi imzalandığını belirterek, ""Kızılelma daha hiç uçmadı, ona çok daha büyük ülkelerden talep var. Öz kaynaklarımızla tümüyle bağımsız bir şekilde programı ilerletiyoruz."" dedi.",Savunma,https://www.trthaber.com/haber/savunma/selcuk-bayraktar-kizilelmaya-cok-daha-buyuk-ulkelerden-talep-var-719652.html,"İstanbul Fuar Merkezi'nde 25 Ekim'de başlayan ve bugün sona erecek SAHA EXPO Savunma, Havacılık ve Uzay Sanayi Fuarı, dördüncü gününde ziyaretçilerini ağırlamayı sürdürüyor. Baykar Teknoloji Lideri Selçuk Bayraktar, SAHA EXPO'yu son gününde ziyaret etti. Bayraktar, ziyaretinde yaptığı açıklamada, SAHA EXPO'nun uluslararası alanda çok büyük bir boyuta ulaştığını belirterek, yurt içi ve yurt dışından 1000'e yakın firmadan katılım olduğunu söyledi. ""11 ülkenin savunma bakanı fuarı ziyaret etti"" Ülkelerden üst düzey katılım olduğunu aktaran Bayraktar, ""11 ülkenin savunma bakanı fuarı ziyaret etti. 57 ülke buraya katıldı. Artık ülkemiz savunma sanayisinde son 20 senede gerçekleştirdiği dönüşümle tüm dünyada adından hem eserleriyle hem de kurumlarıyla söz ettirir hale geldi."" diye konuştu. ""2022'deki ihracat hedefi 1 milyar doları aşmak"" Bayraktar, fuarın halka açık son gününde SAHA EXPO'ya halkın yoğun bir ilgisinin olduğunu belirterek, şunları kaydetti: ""Özellikle yüksek teknolojideki ülkemizin tam bağımsızlık serüveninde savunma sanayisi en önemli lokomotif. Bütün dünyada da böyle olmuş. Hayatımıza giren bütün büyük teknolojilerin hepsi öncelikle savunma sanayisinden başlamış ve sonrasında sivil alana yayılmasıyla birlikte çok daha büyük bir hale gelmiş. İnşallah ülkemiz tüm diğer sivil alanlarda da bu başarıyı gösterecek. Bütün hedef ve gayemiz bu. Baykar olarak bugüne kadar elde ettiğimiz kaynakların, son 20 seneye bakacak olursanız yüzde 75'ine yakın bir kısmı yurt dışı ihracattan geliyor. Sadece yüzde 25 civarında bir kısmı yerli kaynaklardan oluşuyor. Bütün yeni yaptığımız platformların hepsini biz öz kaynaklarımızla yapıyoruz. Bu elde ettiğimiz gelirleri de bu yüksek teknolojiye harcıyoruz. Geçtiğimiz yıl Baykar havacılık alanında ihracat şampiyonu olmuştu. Bu yıl, yaklaşık yüzde 98'i yurt dışı ihracattan geliyor ve 2022'deki ihracat hedefi 1 milyar doları aşmak."" ""SAHA EXPO'nun uluslararası rağbet görmesi ülkemiz adına gurur verici"" Elde ettikleri kaynakları Türkiye'nin tam bağımsız ve müreffeh olma serüveninde yeni platformlar, yeni teknolojiler geliştirmek üzere kullandıklarını vurgulayan Bayraktar, sözlerini şöyle sürdürdü: ""En son hedefimiz, yaklaşık 20 yıldır hedefimiz olan adeta 'Kızılelmamız', ülkemizin de ilk insansız savaş uçağı olacak. İçinde bütün muharip havacılığın geleceğini içeren, ülkemizin ilk insansız savaş uçağı olacak Kızılelma'yı ilk uçuşuna hazırlıyoruz. O da ilk uçuşuna gün sayıyor. İlk uçuşuyla birlikte ancak bu dünyaya ilk adımı atmış olacağız. Ondan sonra bütün bir gelecek ve ülkemizin de artık takipçi değil de dünyada bu alana yenilik getiren ülkelerden biri olma serüveninin başlangıcı olacak. Bütün dünya insansız hava araçlarında kendi sınıfında en iyisini yaptığımızı kabul eder hale geldi. SAHA EXPO'da da yakın paydaşlarımızla, savunma sanayimizin tüm diğer kurumları olsun, onlarla bu hedefimize doğru adım adım ilerleyeceğiz. BAYKAR'ın stratejik iş birliği kapsamında imzaladığı anlaşmalar oldu. SAHA EXPO'nun uluslararası rağbet görmesi ülkemiz adına gurur verici. Dünyanın içinden geçtiği krizleri de değerlendirecek olsak ülkemizin hem jeopolitik anlamda hem stratejik anlamda böylesine önem kazanması bizleri de ayrıca milletimizin bir ferdi olarak gururlandırıyor. İnşallah çok daha büyük başarıları sadece savunma sanayisinde değil tüm diğer sivil alanlarda da genç girişimlerimiz, teknoloji firmalarımız, kurumlarımız başaracak."" ""Bayraktar TB3 ve Bayraktar Kızılelma geliştirme faaliyetleriyle uğraşıyoruz"" Baykar Teknoloji Lideri Bayraktar, Milli Teknoloji Hamlesi kapsamında yapmaya çalıştıklarının toplumsal bir dip dalgayı oluşturmak olduğunu belirterek, ""Elbette savunma sanayisi bunun çok önemli bir kısmı. Savunma sanayisindeki derinlik de diğer sivil alanlara yayıldığında o derinlikte önemli bir kuvvet çarpanı olacaktır."" değerlendirmesinde bulundu. Bayraktar TB2'ye yoğun bir talep olduğunu ve bugüne kadar 24 ülkeyle ihracat sözleşmesi imzalandığını aktaran Bayraktar, şu ifadeleri kullandı: ""AKINCI ile ilgili de bugüne kadar 5 ülkeyle imzalandı ama AKINCI henüz yeni. Göreve hazır hale gelmesi 2021'i buldu. Geliştirme aşamasındayken de talep vardı AKINCI'ya. Kızılelma daha hiç uçmadı, ona çok daha büyük ülkelerden talep var. Öz kaynaklarımızla tümüyle bağımsız bir şekilde programı ilerletiyoruz. Kızılelma ile alakalı çalışmalarımız devam ediyor. Bayraktar TB2 muharebede paradigma dönüşümünü gerçekleştirmiş oldu. Şu anda Bayraktar TB3 ve Bayraktar Kızılelma geliştirme faaliyetleriyle uğraşıyoruz. Onlar da bir gün muharebe sahasında görev almayı başarabilirlerse muharebe tarihinde devrim yapacaklar. Bunu da şimdiden tarihe not düşmüş olalım. Türkiye'nin özellikle havacılığın geleceği olan insansız hava araçları konusunda tüm dünyaya damgasını vurduğunu rahatlıkla söyleyebiliriz. Biz bu yarışta teknoloji geliştirme açısından baktığınızda dünyada ilk 3 ülke arasına girmeyi başardık. Türk Silahlı Kuvvetleri'ni değerlendirecek olursak, Türk Silahlı Kuvvetleri'ne bu teknolojiyi kullanma açısından konunun bir uzmanı olarak rahatlıkla dünyada bir numara olduğunu söyleyebiliriz. Bu bir yarış ve biz ancak sürekli inovasyon yaparsak, sürekli yenilik yaparsak, sürekli çok çalışırsak bu yarışta liderliğimizi sürdürebiliriz. Savunma sanayimizin aynı dinamizmini koruyarak, hiçbir engele takılmadan tümüyle bu millileşme vizyonu kapsamında ilerlemeye devam etmesi gerekiyor."" ""Biz de onları en iyi biçimde görev yapacak şekilde göreve hazırladık"" Bayraktar, Polonya'ya yapılan Bayraktar TB2 teslimatına ilişkin, Polonya'ya bugün ilk sistemin teslimatının gerçekleştiğini belirterek, ""Orada da büyük bir heyecan var. Polonya Savunma Bakanı, 'Bayraktarlarımızı bekliyoruz' diye sosyal medyadan duyurdu. Biz de onları en iyi biçimde görev yapacak şekilde göreve hazırladık. Bugün teslimatı gerçekleşti."" değerlendirmesinde bulundu. Açıklamasının ardından SAHA EXPO'daki stantları ziyaret eden Selçuk Bayraktar, ziyaretçilerle hatıra fotoğrafı çektirdi."
512,SAHA EXPO halka açıldı,"İlk 3 gününde sadece sektör profesyonellerine kapısını aralayan SAHA EXPO Savunma, Havacılık ve Uzay Sanayi Fuarı, halkın ziyaretine açıldığı son gününde vatandaşlardan yoğun ilgi gördü.",Savunma,https://www.trthaber.com/haber/savunma/saha-expo-halka-acildi-719590.html,"İstanbul Fuar Merkezi'nde 25 Ekim'de başlayan ve bugün sona erecek fuar dördüncü gününde de ilgiyle karşılandı. Fuarı ziyaret eden Said Önder Albayrak, yaptığı açıklamada, arkadaşlarıyla birlikte Bursa'dan SAHA EXPO için geldiklerini belirterek, ""Türkiye'nin başına birtakım ambargolar geldi, parasını ödediğimiz şeyleri satın alamadık ancak gördük ki bunlar bizim lehimize olmuş. Herkesin aklına sadece insansız hava araçları gelse de her alanda Türkiye'nin yeteneklerini geliştirdiğini görüyoruz. Buna canlı şahit olmak çok iyi"" diye konuştu.    ""Geliştirilen yerli ürünleri canlı olarak görme şansı bulduk"" Melike Öztürk ise üniversite öğrencisi olduğunu aktararak, şunları kaydetti: ""SAHA EXPO'da ortam gayet güzel. İş imkanı fırsatları bulmak ve yeni şeyler öğrenmek için buraya geldik. İlk defa SAHA EXPO'da sergilenen insansız kara aracı KAPGAN'ı beğendik. En çok ilgimi AKINCI çekti. Türkiye'de böyle güzel ürünler çıkması ülkemizi kalkındırıyor. Üniversite eğitimim sonrası bu işlerin bir parçası olmayı isterim, o nedenle buradayım.""    Cenk Gündoğdu da makine mühendisliği öğrencisi olduğunu belirterek, ""SAHA EXPO'yu ailemle ziyaret ediyorum. Burada şirketlerle görüşme olanağı bulduk, çok güzel bir hizmet. Geliştirilen yerli ürünleri canlı olarak görme şansı bulduk. Bu alana ilgim var, şans bulabilirsem savunma sanayi firmalarından birinde çalışmak istiyorum"" değerlendirmesinde bulundu."
513,Milli sistemle ilk kez yapıldı: Mavi Vatan için hayati önemde,Türkiye’nin yerli ve milli savunma sanayii sistemlerle imza attığı ilklere bir yenisi daha eklendi. Koç Savunma tarafından geliştirilen yazılım sayesinde Türkiye ilk kez insansız bir deniz aracından atılan sonobuoy ile su altındaki hedefi buldu. Bu alanda ithal edilen sistemler yerine milli çözümler üretilmesi Mavi Vatan için de son derece kritik.,Savunma,https://www.trthaber.com/haber/savunma/milli-sistemle-ilk-kez-yapildi-mavi-vatan-icin-hayati-onemde-719441.html,"Ankara’nın son yıllardaki en önemli konu başlıklarından biri de hiç şüphesiz Mavi Vatan… Gerek tansiyonun kimi zaman çok yükseldiği Ege ve Akdeniz’de kimi zaman dünyanın gözünün üzerinde olduğu Karadeniz’de Türkiye’nin güçlü bir pozisyonda olabilmesi bu nedenle değerli. Mavi Vatan’da gerek su üstü gerek su altı unsurları izleyebilmek, hareketlerini gözlemleyebilmek ve niyetlerini anlayabilmek hayati öneme sahip. Bu noktada en önemli araçlardan biri sonobuoy. Koç Savunma, ürettiği sonobuoy tespit yazılımıyla bu alanda Türkiye’nin çok kritik bir açığını kapatmakla kalmadı aynı zamanda böylesine hassas bir alanda dışa bağımlılığı da ortadan kaldırmış oldu.   Sonobuoy ne işe yarıyor? Sualtı harbinde, su altında saklanan denizaltıların, insansız araçların tespit edilmesi çok önemli. Bu araçların tespit edilmesi için suda yaydıkları gürültüleri dinleyen ve bunları karadaki, havadaki ya da su üstündeki diğer platformlara ileten sensörler kullanılıyor. Bu sensörlere sonuoboy deniliyor. Bu araçlar harcanabilir olarak deniz ortamına gemiden, uçaktan ya da insansız bir cihazdan atılabiliyor. Ve ortamı dinlemeye başlıyorlar. Temas almaya başladıktan itibaren bu temaslarını özel sinyal işleme algoritmalarıyla ilgili ortamlara ileterek hedefleri rapor ediyor.   Hedefin yeri milli sistemlerle tespit ediliyor Koç Savunma Şirketinde Sistem Entegrasyon ve Test Birimi Yöneticisi Burçin Kayalı, sonuoboy’dan gelen sinyalleri dinleyen, bunları ayrıştıran, analiz eden ve hedefin yerini söyleyen bir sinyal işleme sistemi geliştirdiklerini söylüyor. Bu sistemi geliştirirken Deniz Kuvvetleri Komutanlığı’nın büyük desteğini aldıklarını anlatan Kayalı, “Önce MELTEM uçaklarımızda bu sistemi denedik ve başarılı olduk. Ardından Deniz Kuvvetleri’ne ait insansız hava aracında denemeler yaptık. Onda da başarılı olduk.” dedikten sonra konuyu geçtiğimiz ay Portekiz’de düzenlenen NATO Tatbikatı’na getiriyor.   Türkiye ilk kez bu kabiliyete kavuştu Tatbikat kapsamında Türkiye’nin geliştirdiği MARLİN isimli su üstü insansız deniz aracından sonuoboy bıraktıklarını anlatan Kayalı, şöyle devam ediyor: “Orada bizim geliştirdiğimiz sinyal işleme sistemi kullanılarak, tatbikatta düşman denizaltı hedefine bürünen cismi çok hızlı bir şekilde tespit ettik. Tespit etmekle kalmadık NATO standartlarına uygun bir şekilde hemen karargaha rapor ettik. Böylece Türkiye ilk kez kendine ait bir yazılımla sonuoboy vasıtasıyla düşman denizaltıyı tespit etmiş oldu. Bu son derece önemli bir iş. Bu sistem daha önce yurtdışından ithal ediliyordu. Koç Savunma sayesinde ilk kez yerli ve milli olarak hayata geçirildi.”    Personelin can güvenliği riske edilmiyor Sonouboy’un çok önemli bir sensör olduğuna da işaret eden Burçin Kayalı, ucuz maliyetleri nedeniyle ‘harcanabilir ürünler’ olarak kabul edilen bu sistemlerin sahaya çok sayıda atılabildiğine dikkat çekiyor. Sayı artınca düşman hedefleri bulma olasılığının da yükseldiğine vurgu yapan Kayalı, “Buradaki üzerinde durmamız gereken hususlardan biri de insan faktörü… Riskli bölgeye kendi personelinizi sokmadan sonuoboy ve sahip olduğunuz yazılımlarla düşmanı tespit edebiliyorsunuz. Personelin can güvenliğini riske etmiyorsunuz” diyerek süreci özetliyor.   En önemli mesele sinyallerin doğru işlenmesi Kayalı, sistemle ilgili de önemli bir noktaya işaret ediyor ve en önemli meselenin sonuoboy’lardan gelen sinyallerin ayrıştırılıp işlenmesi olayı olduğunun altını çiziyor. Türkiye’nin, sualtı harbi olan her yerde, özellikle Ege ve Doğu Akdeniz gibi çevre sularımızda çok önemli bir sisteme kavuştuğunu söyleyen Kayalı, “Durumsal farkındalık kapsamında su altında nelerin olduğunu, nelerin hareket ettiğini, neyin düşmanca niyet gösterdiğini tespit edip bunları analiz etmek zorundayız. Mavi Vatan’ın her noktasında sonouboy işletim sistemini kullanmanın çok önemli olduğunu düşünüyoruz. İmza attığımız sistem Mavi Vatan’ın geleceği için hayati önemde” diyerek sözlerini tamamlıyor. Kamera: Özge Güngörmüş Kurgu: Naz İrem Üstündağ"
514,"Milli SİHA'lara yeni mühimmat: Kayı, ilk kez sergilendi","TÜBİTAK SAGE, sahip olduğu özellikler ve ürün yelpazesiyle çeşitli insanlı/insansız hava platformlarında kullanılabilecek Güdümlü Minyatür Mühimmat Ailesi Kayı'yı SAHA EXPO'da tanıttı.",Savunma,https://www.trthaber.com/haber/savunma/milli-sihalara-yeni-muhimmat-kayi-ilk-kez-sergilendi-719454.html,"Türkiye'nin savunma sanayisindeki en önemli tasarım ofisi ve AR-GE merkezlerinden Türkiye Bilimsel ve Teknolojik Araştırma Kurumu (TÜBİTAK) Savunma Sanayii Araştırma ve Geliştirme Enstitüsü (SAGE), mühimmat teknolojilerindeki kabiliyetlerini SAHA EXPO Savunma, Havacılık ve Uzay Sanayi Fuarı'na taşıdı. TÜBİTAK SAGE, serbest düşüş, ""at-unut, hava-yer"" mühimmat sınıfında, sahip olduğu özellikler ve ürün yelpazesiyle çok çeşitli insanlı/insansız hava platformlarında kullanılabilir yeni silah sistemi Kayı'yı ilk kez sergiledi. Yerli ve milli, modüler ve maliyet etkin tasarım kriterleri göz önünde bulundurularak tasarlanan silah sistemi, operasyonel kabiliyetler ve maliyetleri minimize etme açısından güçlü bir konumda yer alıyor. Kayı Güdümlü Minyatür Mühimmat Ailesi'nin tasarımında kullanılan alt bileşenlerin tamamı yerli ve milli olarak geliştirildi. Değişen operasyon konseptlerine yönelik Kayı mühimmatları, anti personel, zırh delici/nüfuz edici veya termobarik etkili harp başlıklarıyla kullanılabilecek. Hızlı ve esnek entegrasyon kabiliyetine sahip Kayı silah sistemi, Kayı mühimmat ailesi için özel olarak tasarlanmış Modüler Çoklu Salan Sistemi ile birlikte çeşitli platformlara hızlı ve esnek entegrasyon kabiliyetine sahip bulunuyor. Silah sistemi içinde yer alan çoklu salana entegre gerçek zamanlı atış kontrol modülü, birden fazla mühimmatla taarruzu destekleyecek şekilde geliştirildi. Menzili 25 kilometreye ulaşabiliyor Kayı Güdümlü Minyatür Mühimmat Ailesi üyelerinden Kayı 30, 30 kilogram ağırlığında ve 100 santimetre uzunluğunda; Kayı 50 ise 50 kilogram ağırlığında ve 130 santimetre uzunluğunda bulunuyor. Menzili 25 kilometreyi bulan Kayı mühimmatları 3 metreden küçük cep değerleriyle görev yapabilecek. ""SAHA EXPO'nun geçen seneye göre çok yol aldığını gördük"" TÜBİTAK SAGE Enstitü Müdürü Gürcan Okumuş, TÜBİTAK'ın fuara büyük bir stantla katıldığını söyledi. Fuara beklediğinin üzerinde bir katılım olduğunu belirten Okumuş, çok sayıda firma ve alt yükleniciyle görüşmeler gerçekleştirdiklerini, yurt içi ve dışı heyetlerle verimli görüşmeler için bir araya geldiklerini bildirdi. Okumuş, bu görüşmelerin bir kısmının iş ve ihracat potansiyeline dönebileceğini ifade etti. Gürcan Okumuş, ""SAHA EXPO'nun geçen seneye göre çok yol aldığını gördük. Bir marka olmaya doğru da gidiyor."" dedi. Milli Muharip Uçak'ta da kullanılabilecek Fuarda ilk kez sergilenen güdümlü minyatür mühimmat ailesi Kayı'ya yönelik sorular üzerine Okumuş, Türkiye'nin İHA'larda ciddi yol aldığını vurguladı. Okumuş, İHA'lar gelişirken bir yandan da altındaki mühimmat ailesinin de genişlemesinin önem kazandığına işaret ederek, şöyle konuştu: ""İlk İHA mühimmatı olarak Bozok'u yapmıştık ve seri üretimi devam eden bir proje. Farklı ağırlık ve tiplerde mühimmatlara ihtiyaç olduğunu görüyoruz. Çünkü farklı, değişik yük taşıma kapasitelerine sahip İHA'larımız da gelişiyor. Dünyaya da çok fazla İHA satmaya başladık, bu da çok önemli. Dolayısıyla İHA'larımızın gittiği her yer mühimmatlar için de önemli bir pazar. Farklı talep ve istekler olabiliyor. Kayı'nın, orta ağırlık sınıfında özellikleriyle bir boşluğu doldurduğunu düşünüyoruz. Farklı versiyonları, 30, 50 kilogramlık versiyonları var. Farklı arayıcı başlıkları olacak. 17 kilogramdan başlayıp, 100 kilograma, Kuzgun'a kadar bir İHA mühimmat ailesi bu şekilde oluşmuş oluyor. Güdüm kitlerimiz Gözde'ler, Gökçe'ler daha ağır yük taşıyabilen İHA'larda taşınabiliyor. F-16, F-4'ler için geliştirdiğimiz mühimmatlar, oralarda zaten kullanılabiliyor. Bu mühimmatlar İHA'larda kullanılabilecek ama önümüzdeki dönemde mesela Milli Muharip Uçak'ın kapalı iç istasyonunda çok adetli olarak da taşınabilecek. Yani sadece İHA mühimmatı olarak da bakmamak lazım. Bunlar stratejik olarak her platformda kullanılabilecek."" Yeni mühimmatlar ""lego"" gibi oluşturuluyor Projenin seyrine ilişkin de bilgi veren Okumuş, Kayı'nın atış testlerine hazırlandığını söyledi. Platformların yoğunluğuna bağlı olarak atışlara başlayacaklarını bildiren Okumuş, ""Önümüzdeki yıl içinde üretimini başlatabileceğimizi öngörüyoruz. Zaten Türkiye belli bir olgunluk seviyesine ulaştı. Mühimmat geliştirme, kalifiye edip hazır hale getirme eskiye göre çok kolay. Birçok alt bileşen, elektronik kart tasarımları, yazılımlar, arayıcı başlıklar hazır. Bunları artık bir lego gibi bir araya getiriyoruz. Elbette geometri değiştiğinde bazı ayrı aerodinamik analizler yapılıyor ama artık bir mühimmatı geliştirip atışa ve üretime hazır hale getirmenin takvimi çok kısaldı diyebiliriz."" dedi. Gökhan Projesi çok iyi gidiyor, sıra hipersonikte TÜBİTAK SAGE'nin gelecek dönemde yoğunlaşacağı çalışmalara da değinen Okumuş, olgunluk seviyesine gelen güdüm kitleri, seyir füzeleri gibi birçok sistem bulunduğunu ve bunlara yönelik çalışmaların devam ettiğini anlattı. Bir yandan da yüksek teknoloji ürünü sistemlere yönelik çalışmaların sürdüğüne işaret eden Okumuş, şunları kaydetti: ""Süpersonik rejime zaten hava-hava füzelerimizle ulaşmıştık. Gökhan Projemiz başarıyla devam ediyor, takvimin de önündeyiz, çok iyi gidiyor. Onun dışında artık bazı projelerin de ön hazırlıklarını yapıyoruz. Bundan sonraki vizyonumuzda hipersonik sistemler var, bunlara yönelik scramjet gibi motor sistemlerinin geliştirilmesi. Hipersonik dediğimizde malzemesinden hipersonik hızlara dayanan elektroniklerine kadar birçok çalışma yürütülmesi gerekiyor. Gelecek vizyonumuzda bu çalışmalar var ve bunlara ilişkin hazırlıklar devam ediyor."""
515,"Kapgan, sahaya çıkmak için gaza basacak","HAVELSAN, ilk kez SAHA EXPO'da tanıttığı ağır sınıf insansız kara aracı Kapgan'ı kısa sürede sahaya çıkarmaya hazırlanıyor.",Savunma,https://www.trthaber.com/haber/savunma/kapgan-sahaya-cikmak-icin-gaza-basacak-719307.html,"HAVELSAN İnsansız Hava ve Kara Araçları Proje Müdürü Veysel Ataoğlu, 2019 yılında Cumhurbaşkanlığı Savunma Sanayii Başkanlığının orta sınıf-2 insansız kara aracı projesi için Barkan'ı geliştirdiklerini ve yakın zamanda kullanıcıya teslim edeceklerini söyledi. Barkan'ı geliştirirken oluşturdukları bilgi birikimiyle Kapgan'ı ortaya çıkardıklarını ifade eden Ataoğlu, Kapgan'ın farklı bölge ve coğrafyalarda kolaylıkla idame edilebileceğini belirtti.    ""Silah sistemimizin 3 kilometre menzili, 2 kilometre etkili menzili var"" Aracın 1,4 ton olduğunu ve 600 kilogram faydalı yük taşıyabildiğini dile getiren Ataoğlu, kullanılan silah sistemiyle hava ve kara hedeflerinin etkisiz hale getirilebileceğini vurguladı. Ataoğlu, şöyle konuştu: ""Silah sistemimizin 3 kilometre menzili, 2 kilometre etkili menzili var. Yaklaşık 800 metreden de yaklaşık 25 mm'lik zırhı delebilecek kapasitede bir silahımız. Rusya, Ukrayna, Azerbaycan'da son dönemde yaşanan gelişmeler insansız araçların önemini gösterdi. Aracınızın üzerinde de ne kadar güçlü bir silahınız varsa o kadar güçlüsünüz. Biz de bunları dikkate alarak bu konsepti geliştirdik."" Aracı ""dijital birlik"" çalışmalarına entegre etmeyi de amaçladıklarını anlatan Ataoğlu, Kapgan'ın geliştirdikleri diğer insansız hava, kara ve deniz araçlarıyla birlikte otonom olarak görev yapabileceğini söyledi.    Farklı görevleri yerine getirebilecek Kapgan ile ilgili çalışmalara başladıklarında özellikle Körfez bölgesinde çeşitli temaslar kurduklarını bildiren Ataoğlu, şunları kaydetti: ""Bölgede ne tür ihtiyaçları olduğunu gördük. Aracımızın o bölgede rahatlıkla idame edebileceğini öngörüyoruz. Fuarda da görüşmeler yapıyoruz, yurt dışından misafirlerimiz var. İki hedefimiz var: İhracat ve Türk Silahlı Kuvvetlerinin ihtiyaçlarını karşılamak. Bunları aynı anda yapmak istiyoruz. İhracat çalışmalarımız yoğun şekilde devam ediyor. Kapgan aracımızla 2 ay içerisinde hareket kabiliyeti testlerini, 2023 yılı ilk çeyreğinde atış testlerini tamamlamış olacağız. Hedefimiz 2023'ün ilk yarısında Kapgan'ı sahada test etmek. Bu noktada çalışmalarımız yoğun şekilde ilerletiyoruz. İyi bir noktadayız diyebilirim. Araçlarımızın GPS bağımsız görev yapabilmesi için de bir çalışmamız var. Yıl sonuna kadar bunu araçlarımıza uyguluyor olacağız. Araçlarımız her türlü elektronik harbe karşı da görev yapabilecek, problem halinde eve geri dönüş yapabilecek."" Veysel Ataoğlu, aracın silahlı versiyonu yanında yaralı kurtarma, mühimmat taşıma, keşif-gözetleme konfigürasyonları olacağını, üzerinde taşıyacağı dronu menzil dışına çıktığında uçurup ilave haberleşme mesafesi kabiliyeti kazanacağını bildirdi. Ataoğlu, ""HAVELSAN olarak hedefimiz, geleceğin muharebe alanı konseptine damga vurmak."" dedi."
516,Silahlı drona 'en hafif tamburalı bombaatar' entegre edilecek,"Türk savunma sanayii bünyesinde geliştirilen silahlı dron Songar'a, sınıfının en hafif 6'lı tamburalı bombaatarı entegre edilecek.",Savunma,https://www.trthaber.com/haber/savunma/silahli-drona-en-hafif-tamburali-bombaatar-entegre-edilecek-719275.html,"REPKON Defence ve Asisguard arasında SAHA EXPO Savunma, Havacılık ve Uzay Sanayi Fuarında iş birliği protokolü imzalandı. Buna göre, REPKON Savunma Sistemleri üretimi, muadilleri arasında sınıfının en hafif 6'lı tamburalı bombaatarı (RDS40-MGL), Asisguard'ın silahlı dronu Songar'a entegre edilecek. Asisguard Genel Müdürü Barış Düzgün, AA muhabirine yaptığı açıklamada, silahlı dronla çıktıkları serüvenin devam ettiğini söyledi. Songar'ın yurt dışı pazarlarda önemli bir potansiyele sahip olduğunu dile getiren Düzgün, kullanıcıların drona farklı faydalı yükler eklenmesi konusunda talepler geldiğini bildirdi. Düzgün, şöyle konuştu: ""Bombaatar bunlarda biri. Daha önce bombaatarlı bir yapımız var ama müşteriden mühimmat sayısının artırılmasına yönelik talep alınca REPKON Defence'in 6'lı tamburalı bombaatarın dronumuza entegrasyonuna başladık. Aslında son aşamadayız. Sözleşme, bütün işler tamamlandıktan sonra yapıldı. Bir atış demomuz pek yakında olacak. Bunu ihracat bazında ilerletmek istiyoruz. 1 ay içinde test atışımızı tamamlamayı öngörüyoruz."" Türk Silahlı Kuvvetleri envanterinde REPKON Defence Genel Müdür Yardımcısı Uğur Cem Gürpınar da fuarda tamburalı ve otomatik bombaatar ürünlerini sergilediklerini söyledi. Tamburalı bombaatarın sınıfının en hafifi olması dolayısıyla ilgi gördüğünü vurgulayan Gürpınar, bu özelliği, kabiliyetlerini ispat etmiş bir diğer Türk savunma sanayisi firmasıyla birleştirdiklerini belirtti. Songar'a bombaatarı entegre ederek hem yurt içi hem de yurt dışı talepleri karşılayacaklarını anlatan Gürpınar, ""Tamburalı bombaatarımız şu anda Türk Silahlı Kuvvetleri tarafından kullanılıyor. Aynı zamanda ihracat için yoğun talep var. Rakiplerine göre hafif olması, namlusunun çelikten mamul olması ürünümüzü öne çıkartıyor."" dedi."
517,Kasım 2023'te teslim edilecek: ULAQ'da ikinci üretim başladı,"Türkiye'nin ilk Silahlı İnsansız Deniz Aracı ""ULAQ"" serisinde Denizaltı Savunma Harbi (DSH) opsiyon görev yüklü versiyonunun üretimine Antalya'da başlandı.",Savunma,https://www.trthaber.com/haber/savunma/kasim-2023te-teslim-edilecek-ulaqda-ikinci-uretim-basladi-719226.html,"ARES Tersanesi ile Meteksan Savunma tarafından geliştirilen ULAQ Silahlı İnsansız Deniz Aracı, harp başlıklı Cirit Lazer Güdümlü Füze ve 12,7 milimetre uzaktan komutalı silah sistemi ile atışlarını başarıyla tamamladı. Firmalar, rüştünü ispatlayan ULAQ serisinde ikinci botun üretimine başladı. Savunma Sanayi Başkanlığı için yürütülen proje kapsamında ULAQ SİDA serisinin ikinci ürünü DSH opsiyon görev yüklü versiyonu, Antalya Serbest Bölgesindeki ARES Tersanesi'nde üretilecek. Yeni ULAQ SİDA, daha üstün özelliklere sahip olacak ARES Tersanesi İnsansız Sistemler Proje Yöneticisi Onur Yıldırım, ULAQ SİDA'nın, zorlu deniz koşullarında insan hayatını riske atacak ortamlardan mürettebatı uzaklaştırmak ve riskli alanlarda daha emniyetli görevler icra edebilmek amacıyla geliştirildiğini belirtti. Botun uzaktan kontrol edilebilir bir bot olmanın ötesinde otonom bir araç olduğunu dile getiren Yıldırım, aracın C band ve uydu üzerinden kontrol edilebildiğini ya da otonom şekilde hareket edebildiğini kaydetti. İlk aracın ardından Deniz Kuvvetleri Komutanlığının ihtiyaçları doğrultusunda yeni bir ULAQ SİDA için üretime devam ettiklerini anlatan Yıldırım, şunları söyledi: ""Üretimine başladığımız Denizaltı Savunma Harbi opsiyon görev yüklü versiyonu, prototip bottan teknik olarak daha üstün özelliklere sahip olacak. Üzerine koyduğumuz silah yükü daha gelişmiş olacak. Prototip olarak ürettiğimiz ULAQ, 2 ton faydalı yük taşıma kapasitesine sahipken yeni üretilecek ULAQ SİDA (DSH) botunda bu miktar 4,5-5 tonları bulacak. Mevcut botta güdümlü füze ya da 12,7 milimetre uzaktan komutalı silah sistemi entegre edilebilirken yeni üretilecek botumuz aynı anda hem liman savunma hem su üstü harbi görevlerini icra edebilecek kabiliyete sahip olacak, yani birden fazla faydalı yük aynı anda tekne üzerinde konuşlandırılabilecek. Tüm bu faydalı yüklere ek olarak yeni botun üzerinde deniz altı savunma harbine yönelik faydalı yükler de entegre edilecek."" Yerli motor kullanılacak Onur Yıldırım, üretimlerde yerli ürün kullanımına büyük önem verdiklerini ve ""Ne Kadar Yerliysen O Kadar Millisin"" mottosuyla ürünleri dizayn ettiklerini belirtti. Bu doğrultuda her parçanın yerli olanını tedarik etmeye özen gösterdiklerini anlatan Yıldırım, ""Yerli motor üretimi yapan TÜMOSAN ile teknik görüşmeleri tamamladık. Gelinen noktada yeni üretimine başlanan ULAQ' da yerli motorlar kullanılacak. ULAQ botunda yerli motor kullanacak olmanın heyecanı ile beraber bu konuda ilk olmanın da haklı gururunu yaşıyoruz."" diye konuştu. Botun insansız savunmanın getirdiği çok sayıda avantaja sahip olacağını, personelin riskli alanlardan uzak tutulacağını dile getiren Yıldırım, botun mavi vatanda güvenlik güçlerinin ihtiyaç duyduğu her noktada kullanılabileceğini kaydetti. ""Kasım 2023'te de Deniz Kuvvetleri Komutanlığına teslim edeceğiz"" Yeni ürün için çalışmalara mayısta başladıklarını aktaran proje yöneticisi Yıldırım, ""12 ayda tamamlayıp, gelecek yıl mayısta testlerine başlamayı planlıyoruz. Kasım 2023'te de Deniz Kuvvetleri Komutanlığına teslim edeceğiz."" ifadesini kullandı."
518,Türkiye’nin kritik gücü: Milli konumlama sisteminde sona gelindi,"Harp sahasının belki de en önemli unsurlarından biri olan küresel konumlama ve zamanlama sistemi yerli ve milli imkanlarla geliştiriliyor. Bu alanda yabancı ülkelere bağımlılığın kritik sonuçları olabileceğine değinen sektör temsilcileri, TRNAV isimli sistemin Türkiye’nin ihtiyaç duyduğu her yerde kullanılabileceği bilgisini verdi.",Savunma,https://www.trthaber.com/haber/savunma/turkiyenin-kritik-gucu-milli-konumlama-sisteminde-sona-gelindi-719197.html,"Yerli ve milli savunma sanayii ürünlerinde genelde savaş uçakları, SİHA’lar, füzeler göz önünde olsa da aslında arka planda kritik roller oynayan oldukça önemli sistemler var. Küresel konumlama ve zamanlama sistemi belki de bunların başında geliyor. Çünkü bir ülkenin hem ateş gücünde hem güvenlik unsurlarının güvenliğinde hem de sivil kullanımda bu tür sistemler hayati roller oynuyor.   Hali hazırda ABD, Rusya ve Çin’in başrolde olduğu bu alanda Hindistan ve Japonya gibi ülkeler de bayrak gösteriyor. Konunun hassasiyetinin farkında olan Türkiye de Cumhurbaşkanlığı Savunma Sanayii Başkanlığı koordinesinde oldukça güçlü bir şekilde ilerliyor ve milli küresel konumlama ile zamanlama sistemini hizmete almak için gün sayıyor. Ülkemizin bu alanda faaliyet gösteren en önemli kurumlarından biri olan TUALCOM yakın zamanda Ankara’nın söz konusu alanda elini oldukça rahatlatacak bir proje üzerinde çalışıyor. TUALCOM’un Satış ve İş Geliştirme Sorumlusu Ahmet Salih Erdem, hem bu sürecin neden çok kritik olduğunu anlattı hem de TRNAV’da gelinen son noktaya dair önemli bilgiler paylaştı.   Türkiye için ‘olmazsa olmaz’ bir sistem Türk savunma sanayiinin ‘çok büyük bir aile’ olduğundan bahseden Erdem, TUALCOM olarak ailedeki bazı eksik ürünlerin neler olabileceği konusunda kafa yorduklarını ve ardından da bu eksiği giderebilmek için çözümler ürettiklerinin altını çizdi. Son 10 yılda data linklerden telemetrilere, uçuş sonlandırmadan elektronik harp meselesine kadar birbirinden farklı alanlarda sahaya kritik ürünler sürdüklerinden bahseden Erdem, bu çalışmalar sırasında milli konumlama ve zamanlama sisteminin ne denli büyük bir eksik olduğunu net şekilde gördüklerini söyledi. “Çalışmalarımız sırasında milli bir konumlama ve zamanlama sisteminin Türkiye’nin olmazsa olmazı olduğunu gördük” diyen Ahmet Salih Erdem, ilk etapta en düşük maliyetle en uygun çözüm için kolları sıvadıklarından bahsetti.   Güneydoğu’da oldukça zorlu bir bölgede test edildi Savunma Sanayii Başkanı Prof. Dr. İsmail Demir'in söz konusu projeyi en başından bu yana çok yakından takip ettiğini anlatan Erdem, TRNAV projesini bir süre önce Güneydoğu Anadolu Bölgesi’nde yoğun karıştırma yapılan bir ortamda test ettiklerinden de bahsetti. “TRNAV ile bu alandaki en iyi sistemlerden biri olarak kabul edilen GPS’den daha sağlıklı, daha uygun ve düzgün konumlama, zamanlama sağlamayı başardık."" diyen Erdem, şöyle devam etti: ""Dünyanın çevresinde uydular var ve oradan yerküreye sinyal veriyorlar. Küresel bir konumlama sistemi için elbette uydu yollamak bir çözüm. Ancak yollaması, bakımı, idamesi ciddi bütçeler gerektiren bir iş. Tabi işin başka kritik bir noktası daha var… Bir savaş ortamı düşünelim. Ben uydunun sahibiysem uydudan farklı, istenmeyen ya da yanlış bir sinyal vermesini isteyebilirim. Böylece bu sinyali kullanacak kişileri istediğim şekilde yanıltabilirim. Hal böyle olunca uyduya sahip olmak çok kıymetli… Şu an bu iş için bir uydumuz yok. Ancak Sayın Cumhurbaşkanımız Recep Tayyip Erdoğan, ‘Stratejik Yol Haritası’ kapsamında bu işe vurgu yapmış ve ‘Milli navigasyon sistemi çok önemli’ demişti. TUALCOM olarak biz de hemen kolları sıvadık ve karasal navigasyon işinde ilerledik.”   “Milli sistemlerle karanlığı bir fenerle aydınlatıyoruz” Ahmet Salih Erdem, sistemlerinin nasıl çalıştığı konusuna da değindi. Kurdukları araçlar sayesinde uydular üzerinden sinyali uzaydan aldıklarını söyleyen Erdem, hakim noktalara ürünlerini yerleştirdiklerini belirtti. “Sonra sanki gökyüzünü aydınlatan bir fener mantığıyla çalışıyoruz. Yukarıyı aydınlattıktan sonra diğer platformların kendi yerini ve konumunu çok net bir şekilde bilmesine imkan sağlıyoruz” diyen Erdem, o sırada havada olan platformların da yerdeki istasyona yayın yaptığını ve böylece havadan yere yerden havaya birbirini tamamlayan sistem inşa ettikleri bilgisini paylaştı.   “Türkiye’nin ihtiyaç duyduğu her yerde sistemi kullanabiliriz” TUALCOM tarafından üretilen sistemin oldukça kolay taşınabildiği ve hızlıca kurulabildiğinden bahseden Erdem, sistemin lokal olmadığı ve istendiği takdirde ihtiyaç duyulan her yerde kullanılabileceğinin de altını çizdi. TRNAV’ın Mavi Vatan sınırları içinde de görev üstlenebileceğine değinen Ahmet Salih Erdem, sözlerini şöyle tamamladı: “Mavi Vatan bizim için çok kıymetli. Ege ve Akdeniz Bölgesi bizim çok değerli. Bahsettiğimiz bölgeler adeta yangın yeri. Çok farklı harp oyunlarının döndüğü bir yer. Gemilere, insansız deniz araçlarına sistemimizi ekleyerek etki alanımızı daha uzak mesafelere götürebileceğiz. Sadece Mavi Vatan ile sınırlı da kalmayacağız. Diyelim ki bizden çok uzakta olan X ülkede operasyon yapıyoruz. Bizim sistemimiz 3-4 kilogram ağırlığında. Yaklaşık 3 dakikada monte edebiliyor. Öncü birliklerimiz bunu kurduğu zaman çok hızlı bir şekilde kendi konumlama sistemimizi o bölgelerde de kullanabiliyor olacağız. TRNAV’ın deneme süreci tamamlandı. Şimdi çeşitli platformlara sistemi entegre ediyoruz. Yoğun elektronik harp olan bölgelerde kullanılmaya başladı. Hatta biz bunu Ankara’da bir bölgeye de kurduk. Ankara’da da kendi testlerimiz için kullanıyoruz. Uydudan daha iyi bir zamanlama konumlama yapabiliyoruz. Sahaya inmek için yüzde 100 hazırız. TUALCOM hem üretim hem de kurulum konusunda çok hızlı bir firma. Son hazırlıklar da bittikten sonra sistemi istenilen her yerde çalışır hale getirebiliriz.” Kamera: Özge Güngörmüş Kurgu: İrem Naz Üstündağ"
519,Savaş alanında kuralları değiştiren SİHA'lar,"Kara gücünün mukavemetini kıran, hava savunma sistemlerini etkisiz hale getiren SİHA'lar, tankların da görevini sorgular hale getirdi. Şimdi ülkeler, yeni nesil tank üretimlerinde bu sistemlere karşı önlem almanın gayreti içinde.",Savunma,https://www.trthaber.com/haber/savunma/savas-alaninda-kurallari-degistiren-sihalar-719166.html,"Suriye'de, Libya'da, Etiyopya'da ya da Karabağ'da... Silahlı İnsansız Hava Araçları (SİHA), çatışmaların seyrini ve kaderini değiştirdi, tüm planları alt üst etti. SİHA'ların varlığı artık savaş doktrinlerini yeniden ele almayı gerektirdi. Güvenlik ve Terör Uzmanı Coşkun Başbuğ, ""Şu an dünya devletleri İHA ve SİHA'lar karşısında çaresiz. Buna yönelik özellikle tanklara zırhlı araçlara karşı bir koruma sistemi geliştirebilmiş değiller, bunun için çok yoğun çaba sarf ediyorlar."" ifadelerini kullandı.   Türkiye de İHA'lara karşı kara unsurlarını korumak için çalışmalar yürütüyor.
Cephede kolay bir şekilde avlandığı düşünülse de uzmanlar tankın öneminin bittiği görüşüne katılmıyor. Savunma Sanayii Uzmanı Turan Oğuz, kısa vadede tankların etkisiz olmayacağını belirtiyor; insansız tank devrinin geleceğine dikkat çekiyor. Gelişmiş SİHA teknolojilerine karşı şu ana kadar yüzde yüz başarı sağlayan bir ülke bulunmuyor. Ancak Türkiye her türlü duruma karşı sesten hızlı, dikey kalkış yapabilen ve harekat kapasitesini karanın yanı sıra açık denizlerde de yürütebilecek daha gelişmiş SİHA'lar için yoğun çalışma yürütüyor."
520,Türk mühendisler geliştirdi: Dünyada benzeri yok,"Türkiye, yerli ve milli savunma sanayiinde kritik sistemler ortaya koymaya devam ediyor. Radar, elektro-optik, hidrojen itkili lançer ve haberleşme sisteminden oluşan ve dünyada örneği olmayan GIDS sistemi ilk kez görücüye çıktı. Çok daha düşük maliyetle daha fazla atım imkanı sağlayan sistemin yakın zamanda envantere girmesi bekleniyor.",Savunma,https://www.trthaber.com/haber/savunma/turk-muhendisler-gelistirdi-dunyada-benzeri-yok-718796.html,"Savunma, havacılık ve uzay sanayisi için çalışmalar gerçekleştiren çok sayıda firmayı bir araya getiren, ülkemizin en büyük savunma sanayii fuarlarından biri olan SAHA EXPO 2022 İstanbul’da başladı. Fuarda en çok dikkati çeken sistemlerden biri de Gürbağ Savunma Teknolojileri tarafından üretilen GST Akıllı Savunma Sistemi (GIDS) oldu. Bir römork üzerine yapılandırılan GIDS; radar, elektro-optik, hidrojen itkili lançer ve haberleşme sistemlerinden oluşuyor. Firmanın Genel Müdür Yardımcısı Mertkan Acar, TRT Haber’e özel yaptığı açıklamada hem sistemin genel özelliklerini anlattı hem de GIDS’i rakiplerinden ayıran farklı kabiliyetlerin üzerinde durdu.   Sistem 4 temel parçadan oluşuyor GIDS’in 4 ana parçadan oluştuğundan bahseden Acar, bunları radar/optik, haberleşmeyi sağlayan anten birimi, lançer ve konsol olarak sınıflandırıyor. Dünyada daha önce bu tarz bir sistem üretilmediğinin altını çizen Acar’a göre Türkiye bu alanda çok önemli bir konuma yükselebilir. Sistemin radar unsurlarıyla hedefi tespit ettiğinden bahseden Acar, yaklaşık 10 kilometre mesafeden araç tespitini yapabildiklerini, 5 kilometreden de insan hedefleri tespit edebildikleri bilgisini paylaşıyor.   Hidrojen beslemeli lançerin örneği yok Acar, tespit edilen hedefe lançer üzerinden ateşlenen drone’larla karşı koyduklarını anlatıyor ve sistemi rakiplerinden ayıran ve dünyada tek olmasını sağlayan asıl kabiliyetini şu sözlerle özetliyor: “Radar ve elektro-optik faydalı yükleri aracılığıyla elde ettiği hedef verilerini komuta-kontrol merkezine aktarabilen GIDS’in en kritik özelliği ise bünyesinde bulundurduğu lançer sisteminde saklı. Genellikle patlatmalı şekilde kullanılan klasik lançer sistemleri, ya tek atım ömrüne sahip oluyorlar ya da her atım sonrasında bakım ihtiyacı doğuruyor. GIDS Sistemi’nin lançerinde ise hidrojen beslemeli itki sistemi kullanılıyor. Bu itki sistemi sayesinde hem mühimmat atımı sonrasında lançerler birden fazla kez kullanılabiliyor hem de atılan mühimmat, çok daha az şoka maruz kalıyor ve böylelikle olası arıza riskleri ortadan kaldırılıyor. Lançerimizde 16 yuva var. Kabin içinde hidrojen üretebiliyoruz. Böylece her 5 saniyede bir atım yapabilecek kabiliyete erişiyoruz. Bu da hem devamlılık sağladığı için güvenlik güçlerimize çok önemli katkılar sağlıyor hem de yapısı gereği diğer yöntemlerden çok daha ucuza mal oluyor.”   Farklı tipte atımlar için çalışmalar sürüyor Bu yıl sahada görülmesi beklenen GIDS’in hava savunma sistemlerimizi korumak adına onların yanına yerleştirilebileceği ya da başta güvenlik noktaları olmak üzere tehdit altındaki alanlara koruma sağlanabileceği üzerinde duruluyor. Sistemin, son derece yüksek bir iharacat potansiyeli olduğuna işaret eden Mertkan Acar, “Halihazırda sabit kanatlı dolanan mühimmat atımı yapabilen GIDS Sistemi’nin prototipinin üretimini tamamladık. Farklı mühimmatların atımını yapabilecek GIDS konfigürasyonları için de çalışmalarını sürdürüyoruz” diyerek sözlerini tamamlıyor. Kamera: Özge Güngörmüş Kurgu: Naz İrem Üstündağ"
521,Türkiye savunma gücüyle ön planda,"Türkiye, savuna sanayiinde önemli atılımlar yapıyor. Yerli savunma araçlarıyla sahadaki etkinliği artarken, rakiplerini de geride bırakıyor. Milli imkanlara geliştirilen füze sistemleri bunun en iyi örneği. Peki, balistik füze sistemleri neden önemli? Türkiye, balistik füze teknolojisinde hangi noktada?",Savunma,https://www.trthaber.com/haber/savunma/turkiye-savunma-gucuyle-on-planda-718816.html,"Yerli imkanlarla üretilen savunma araçları Türkiye'yi bölgesinde güç çarpanı yaptı. Yıllar içinde çok sayıda teknolojik sistem geliştirildi. Füze teknolojisi de onlardan biri.  Artık ROKETSAN'ın geliştirdiği balistik füzeler konuşuluyor. ROKETSAN tarafından geliştirilen balistik füzeler muharebe alanında Mehmetçik’in gücüne güç katarken, sahadaki dengeleri de değiştiriyor.  ""Envanterdeki füze sistemlerinin tamamını ROKETSAN üretiyor"" Bu teknolojinin dünyada çok fazla ülkenin sahip olmadığı bir kabiliyet olduğunu belirten ROKETSAN Genel Müdürü Murat İkinci, şöyle konuştu: ""Şu anda 107 milimetreden başlamak üzere 300 milimetere 610 milimetreye kadar balistik füzelerimizi kendi imkanlarımızla milli yerli olarak gerçekleştirebiliyoruz ve üretebiliyoruz. Şu anda Silahlı Kuvvetler'imizin kullanımında olan bütün füze sistemleri neredeyse tamamı ROKETSAN tarafından üretilen balistik füzelerden oluşuyor. Türk Silah Kuvvetleri’mizin en başta gerçekleştirmiş olduğu operasyonlarda kendi rüştünü ortaya koyuyor."" Çok sayıda ülkede balistik füze var. Büyük bölümü 'hazır alım' şeklinde elde ediyor. Türkiye ise geliştirip, üretme kapasitesine sahip. Envanterde en az 6 çeşit balistik füze olduğu biliniyor. Her biri Türk Silahlı Kuvvetleri’nin vurucu gücünü oluşturuyor. Savunma Sanayii Araştırmacısı Anıl Şahin, “Türkiye Kara Kuvvetleri’ne ağırlık veren bir silahlı kuvvetler yapılanmasına sahip. Dolayısıyla karadan karaya füze sistemleri yani balistik füzeler Türkiye için kritik öneme sahip” değerlendirmesinde bulundu. Yerli füze TAYFUN TAYFUN'un geçtiğimiz günlerde test atışı yapıldı, sonuç başarılıydı. Dünyanın ilgisini çeken füze, yakın dönemde envantere girecek. Cumhurbaşkanı Recep Tayyip Erdoğan da süreci yakından takip ediyor. TAYFUN, Türkiye'nin balistik füze teknolojisinde aldığı mesafeyi de göstermesi açısından önemli. TAYFUN hakkında konuşan Şahin, ""Türkiye aslında TAYFUN’la birlikte bir balistik füzenin en kritik yapı taşları olan motorunu harp başlığını ve en önemlisi navigasyon sistemini kendi milli imkanlarıyla geliştirdiğini bütün dünyaya kanıtlamış oldu"" dedi. ROKETSAN, sadece Türk Silahlı Kuvvetleri'nin ihtiyaçlarını karşılamıyor. Farklı türde çok sayıda füze de ihraç ediyor. Dünyadaki en büyük 100 savunma şirketi arasında yer alıyor. Kamera: Mustafa Oğuz Kurgu: Ufuk Özenateş"
522,Türkiye'nin yeni silah sistemleri ilk kez görücüye çıktı,"ASELSAN Konya tarafından yerlileştirilen ve farklı platformların ateş gücünü oluşturacak 40 mm hafif otomatik bombaatar, 30 mm hafif elektrik tahrikli otomatik top, 30 mm elektrik tahrikli otomatik top ve 35 mm elektrik tahrikli otomatik top SAHA EXPO'da tanıtıldı.",Savunma,https://www.trthaber.com/haber/savunma/turkiyenin-yeni-silah-sistemleri-ilk-kez-gorucuye-cikti-718765.html,"Türk savunma sanayii bünyesinde silah sistemleri geliştiren ASELSAN Konya, yerlileştirilen 40 mm hafif otomatik bombaatar, 30 mm hafif elektrik tahrikli otomatik top, 30 mm elektrik tahrikli otomatik top ve 35 mm elektrik tahrikli otomatik topu, SAHA İstanbul tarafından düzenlenen SAHA EXPO'da sergiledi. Cumhurbaşkanlığı Savunma Sanayii Başkanı İsmail Demir, yaptığı açıklamada, ASELSAN'ın Konyalı iş adamlarıyla ASELSAN Konya'yı kurduğunu anımsatarak, şirketin yeni ve yabancı sistemlerin yerlileştirilmesi amacıyla faaliyet gösterdiğini söyledi. Sergilenen ürünlerin, çalışmaların adım adım yürüdüğünü ve bir kısmının olgunlaştığını ortaya koyduğu vurgulayan Demir, ""Kalifikasyon süreçleri tamamlandığı zaman envantere girmeye hazır hale gelecekler. Ülkemize, ordumuza hayırlı olsun."" dedi.    ""Askerimizin rahat etmesini istiyoruz"" ASELSAN Konya Yönetim Kurulu Üyesi ve Genel Müdürü Bülent Işık da uzun süredir üzerinde çalıştıkları sistemleri ülke hizmetine sunduklarını ifade etti. 40 mm bombaatarın ağırlığının muadilleriyle yarı yarıya olduğunu dile getiren Işık, ""Lojistik olarak daha rahat taşınan bir ürün. Operasyonel anlamda birimlerimizin, kurumlarımızın, askerimizin rahat etmesini ve enerjisini doğru yere harcamasını istiyoruz. Bu yönde çalışmalarımız var."" diye konuştu. 30/113 mm helikopter burun topunun prototip doğrulama çalışmasının da bitirildiğini bildiren Işık, gelecek günlerde gerçek model üretim ve testlerine başlayacaklarını söyledi.    ""Yurt dışına olan bağımlılığımızı ortadan kaldırmış oluyoruz"" Geliştirilen ürünler arasında 30/173 mm topun da yer aldığını söyleyen Işık, ""Bunların özellikleri, yurt dışından alınan silah sistemleri. Bunları yerli üreterek yurt dışına olan bağımlılığımızı ortadan kaldırmış oluyoruz. Bunlar konvansiyonel yerine elektrik tahrikli silahlar. Normal şartlarda mühimmattan kaynaklanan birtakım problemleri, kirlenmeleri ortadan kaldıran yeni nesil silah sistemleri."" dedi. 35 mm topun barut kokusuyla, yağıyla sahadan geldiğini vurgulayan Işık, kalifikasyon atışlarının yapıldığını belirtti. Işık, söz konusu ürün ailesiyle ülkenin orta kalibredeki silah ihtiyacının büyük ölçüde çözüleceğini kaydetti. Bülent Işık, silah sistemlerinin kalifikasyonu için bu yılın geri kalanı ve 2023'te yoğun bir test süreci yürüteceklerini de sözlerine ekledi."
523,"Yerli üretim ""elektrikli otomatik yol kapanı"" TSK ve NATO envanterine girdi","Akdeniz Üniversitesi Antalya Teknokent'te üretilen otomatik yol kapanı Türk Silahlı Kuvvetleri (TSK) ve NATO envanterine girdi. Teknolojisiyle şu anda dünyada tek olan kapanın, araçtan indirilip kurulması bir dakika sürüyor ve birkaç saniyede açılıyor.",Savunma,https://www.trthaber.com/haber/savunma/yerli-uretim-elektrikli-otomatik-yol-kapani-tsk-ve-nato-envanterine-girdi-718745.html,"Akdeniz Üniversitesi Teknik Bilimler Meslek Yüksekokulu Müdürlüğü Makine ve Metal Teknolojileri Bölümü Öğretim Görevlisi İbrahim Yıldırım ve ekibi tarafından ""Uzaktan Komutalı Elektrik Motoru Tahrikli Otomatik Yol Kapanı"" tasarlandı. Antalya Teknokent'te proje süreci tamamlanan Uzaktan Komutalı Elektrik Motoru Tahrikli Otomatik Yol Kapanı hava basınçlı uzaktan komutalı elektrik motoru tahrikli olma özelliği taşıyor. Taşınabilir, saniyeler içinden açılan ve ardından kapanma özelliğine sahip otomatik yol kapanı TSK ve NATO envanterine girdi.   Teknolojisiyle dünyada tek Akdeniz Üniversitesi Antalya Teknokent şirketlerinden Savhatek Savunma AŞ'nin kurucu ortağı Öğretim Görevlisi İbrahim Yıldırım, Antalya Teknokent'te yaptıkları Ar-Ge çalışmaları sonucunda 1,5 saniyede açılan, bir saniyede kapanan 4,5 metre makas uzunluğu olan bir elektrikli yol kapanı yaptıklarını söyledi. Dünyada bu kapanı üreten Hollanda, Almanya gibi belli başlı ülkeler olduğunu kaydeden Yıldırım, ""Onlarda sistem tamamen basınçlı havayla çalışıyor ve kapan bir kere açılıp kapanıyor. Onu yeniden doldurmanız gerekiyor. Biz bunu ulusal patentle elektrik tahrikli hale getirdik ve bir kere şarj ettiğimizde 25-30 defa sistemi açıp kapatabiliyoruz. Bu teknolojisiyle şu an dünyada tek"" dedi. ""Bu sistemin yokluğundan dolayı her yıl çok sayıda personel yaralanıyor"" Üniversite sanayi iş birliği sayesinde üniversitedeki akademik bilgiyi katma değeri yüksek ürüne dönüştürmek için çalıştıklarını aktaran Yıldırım, bunun bir örneği olarak elektrikli yol kapanını ürettiklerini aktardı. Ürettikleri otomatik yol kapanının yol kontrol noktalarında ya da dur ihtarına uymayan araçların durdurulmasında kullanılan bir sistem olduğunu vurgulayan Yıldırım, şunları ifade etti: ""Bu sistemin yokluğundan dolayı her yıl çok sayıda personel yaralanıyor, bazen şehit verdiğimiz oluyor. Bunun yanından pek çok sivil yaralanıyor ve takiplerde kaza yapan hurdaya çıkan araçlardan dolayı çok yüklü maddi hasar ve maliyet ortaya çıkıyor. Bunun önüne geçmek için uzaktan komutalı yol kapanı yaptık. Numune makinalarımız bir yıl boyunca Van, Ağrı ve Diyarbakır'da yüksek sıcak ve soğukta görev yaptı. Bu geliştirmeler sonucunda yaklaşık yüzde 90 yerlilikle ürünümüzü ürettik, patentini aldık. Ürünümüzü hem Türk Silahlı Kuvvetleri'ne hem de NATO'nun envanterine kattık mutluyuz. Üniversitemizle birlikte daha nice iş birlikleri ile savunma sanayimiz için malzemeler üretmek üzere gayret gösteriyoruz.""   Araçtan indirilip kurulması bir dakika sürüyor Üretim Sorumlusu Ahmet Türkmen ise elektrikli kapanın portatif olduğu, araçtan indirilip kurulmasının bir dakika sürdüğü ve birkaç saniyede açılabildiğini söyledi. Savhatek Savunma A.Ş. Şirket Müdürü İbrahim İşlek de şirketlerinin bugüne gelmesinde Akdeniz Üniversitesi'nin çok önemli katkıları olduğunu ve katkı sağlayan herkese teşekkür ettiklerini aktardı."
524,Milli Anadolu Ankası nefes kesti,Hazırlık seviyesi en üstte olan Personel Kurtarma Görev Kuvveti Konya'daki tatbikatta nefes kesti. Milli Anadolu Ankası Tatbikatı kapılarını yalnızca TRT Haber'e açtı.,Savunma,https://www.trthaber.com/haber/savunma/milli-anadolu-ankasi-nefes-kesti-718731.html,"Gece ve gündüz farketmiyor, su içinde yada karada, riskli görevlerde ilk akla gelen onlar. Doğal afette, kazalarda da ihtiyaç duyulduğunda hep en öndeler. Uçaktan atlayan pilotu kurtarmak da onların işi personel Kurtarma Görev Kuvveti unsurları daima hazır. Riskli görevler onlara emanet Arazideki Mehmetçiğe zarar gelmemesi için koordinasyon şart. Hazırlık seviyesi en üstte. Ekipler olasılıklara karşı teyakkuzda. Kara, Deniz ve Hava Kuvvetleri Komutanlıkları, Jandarma ve Özel Kuvvetler...    Milli Anadolu Ankası Tatbikatı, Konya 3'ncü Ana Jet Üssü'nde nefes kesti. Gerçek harekat şartları vardı. Senaryolar en ince detayına kadar hazırlandı. Düşen 2 F-16 uçağının pilotlarını kurtarmak için hassas plan yapıldı. Savaşan şahinlerden biri karaya indi. Ekipler zamanla yarıştı Birliklerin zamanla yarışı başladı. Anka-S Adana İncirlikteki 10'ncu Tanker Üs Komutanlığından havalandı. Uydu vasıtası ile kontrolü Eskişehir'deki üsse bırakıldı.    Göklerdeki komuta kontrol merkezi; Barış Kartalı da devredeydi. F-16 savaş uçakları tehditlere karşı artık gökyüzündeydi. Kurtarma harekatı için düğmeye basıldı. Güvenlik birinci öncelik Pilotun kurtarılmadan önce doğrulanması şart. Sıralı güvenlik protokolleri devreye girdi. Önce gizlilik derecesi yüksek sorulara yanıt arandı. Ardından telsizle teyit alındı. Fiziksel tanımlama ise son aşama.    Görev başarı ile tamamlandı. Özel Kuvvetler ekibi savaş pilotunu düşman kara sahasından çıkardı. Kamera: Mustafa Oğuz
Kurgu: Ufuk Özenateş"
525,Akıncı 'minyatür bombayı' kuşandı: Türkiye ve ABD bu alanda tek,Geçtiğimiz günlerde yayınlanan bir videoda minyatür bomba ilk kez Akıncı TİHA’nın üzerinde görüldü. Türkiye ve ABD dışında yapabilen başka bir ülkenin olmadığı değerlendirilen bu mühimmatı insansız hava aracından ateşleyebilmek Ankara’nın elini her anlamda güçlendirecek bir gelişme.,Savunma,https://www.trthaber.com/haber/savunma/akinci-minyatur-bombayi-kusandi-turkiye-ve-abd-bu-alanda-tek-718286.html,"İnsansız hava araçları eğitimi için Türkiye’de bulunan Pakistanlı kursiyerlerin yayınladığı bir video yeni bir kapının daha aralanmak üzere olduğunu gösteriyor. Videoda, Akıncı TİHA’nın üzerinde turuncu renkli bir minyatür bomba görülüyor. Akıncı’nın minyatür bomba ateşleyebileceği bilgisi yeni değil. Bu durumu kamuoyu ilk kez geçtiğimiz yılki TEKNOFEST etkinliğinde öğrenmişti. Yeni olan, söz konusu mühimmatın platform üzerine entegre edilmesi. Sahip olduğu turuncu renk onun bir test mühimmatı olduğunu gösteriyor.   Minyatür bomba neden önemli? Akıncı üzerinden bu mühimmatın ateşlenmesi son derece kritik bir gelişme. Ancak buna gelmeden önce kısa bir parantez açıp minyatür bombanın neden önemli olduğundan da bahsetmek gerekiyor. ASELSAN üretimi MİNBO minyatür bombalar oldukça kritik. Yaklaşık 55 kilometrelik mesafeden 1 metre kalınlığındaki betonu delme ve onun içinde patlama kabiliyetine sahip. Farklı güdüm sistemlerine sahip yetenekli bir hava-yer mühimmatı. Minyatür bombanın harp başlığında kendi alanında son derece etkin işlere imza atan TÜBİTAK-SAGE’nin imzası var. Bu mühimmatı dünyada yapabilen ülke sayısı oldukça az. Bu boyuta sahip olup da çok güçlü delici başlık kullanabilen bir bomba üretebildiğini Türkiye ve ABD dışında resmen açıklayan üçüncü bir ülke yok. Sadece bu bilgi dahi minyatür bombaların hem harp sahası hem de Türkiye için neden önemli olduğunu gözler önüne seriyor.   Düşman unsurlar için caydırıcı güç Burada bir noktanın altını daha çizmek gerekiyor. Türk mühendisler tarafından geliştirilen Çoklu Taşıma Salanı sayesinde uçakların taşıdığı mühimmat sayısı da artıyor. Söz konusu sistemin uçaklara entegre edilmesinin ardından Türk savaş uçakları her kanatta 4 adet olmak üzere tek seferde 8 minyatür bomba taşıyabilecek. Bu da tek sortide 8 farklı kritik değerde hedefe angajman imkanını beraberinde getiriyor. Psikolojik etkisi de oldukça güçlü Aynı şekilde Akıncı da normal şartlar altında her silah istasyonunda bir adet bu tarz bombayı taşıyabiliyordu. Yeni geliştirilen salan sistemiyle Akıncı’dan da gerektiği takdirde 4 adet minyatür bomba ateşlenebilecek. Sonuç olarak saatlerce havada kalabilen ve uzun menzillere sahip Türk insansız hava araçları, 50 kilometre mesafeden 1 metrelik betonu dahi delebilecek kabiliyette mühimmatları taşıyabilecek. Savaş uçakları ise bu yıkıcı güçle 8 farklı hedefe yönelebilecek. Tüm bunları alt alta koyduğunuzda düşman unsurlar için Türkiye’nin ne denli etkin bir güce daha kavuştuğunu görmek mümkün. Bu tür kabiliyetlerin psikolojik tarafı da oldukça değerli."
526,Yeni mühimmatlar Türkiye'nin gücüne güç katacak,"Türkiye, savunma sanayii bünyesinde geliştirilen ve Cumhuriyet'in 100. yılında kullanılmaya başlanacak yeni milli mühimmat çözümleriyle güçlenecek.",Savunma,https://www.trthaber.com/haber/savunma/yeni-muhimmatlar-turkiyenin-gucune-guc-katacak-718052.html,"Türkiye'nin savunma sanayisindeki en önemli tasarım ofisi ve AR-GE merkezlerinden olan Türkiye Bilimsel ve Teknolojik Araştırma Kurumu (TÜBİTAK) Savunma Sanayii Araştırma ve Geliştirme Enstitüsü (SAGE) bugüne kadar birçok ürünü farklı üreticilerle seri üretime taşıdı. Ülkeye çeşitli mühimmat ve füze sistemleri kazandıran TÜBİTAK SAGE, Cumhuriyet'in 100. yılında bunlara yenilerini ekleyecek. TÜBİTAK SAGE, yürüttüğü çalışmalarda geldiği son noktayı SAHA İstanbul tarafından 25-28 Ekim'de düzenlenecek SAHA Expo Uluslararası Savunma ve Havacılık Fuarı'nda gözler önüne serecek. SOM füzelerinin üretimi ve teslimatı devam edecek TÜBİTAK SAGE tarafından geliştirilen, milli ve özgün olarak tasarlanan Satha Atılan Orta Menzilli Mühimmat (SOM) füzelerinin üretimleri ve Hava Kuvvetleri Komutanlığına teslimatları devam edecek.   SOM ürün ailesi ile Türk Hava Kuvvetlerine 250 kilometreden yüksek hassasiyetle hedefleri imha yeteneği kazandırılıyor. TÜBİTAK SAGE'nin, bu yıl ve 2023'te devam edeceği çalışmalarla ardışık delici harp başlığına sahip SOM-B2 varyantının doğrulama çalışmaları tamamlanacak, su üstü hareketli hedef vurma yeteneğine sahip veri bağlı varyantlarının yer, uçuş ve atış testleri gerçekleştirilecek. SOM-J'nin atışlı testleri tamamlanacak Milli imkanlarla geliştirilen SOM füzesi alt bileşenlerinin füze entegrasyonları gerçekleştirilerek yer, uçuş ve atış testleri yapılacak. Uçakların dahili silah istasyonuna uyumlu olarak geliştirilen SOM-J füzesinin de atışlı testlerinin tamamlanması hedefleniyor. İlk milli hava füzeleri için geri sayım ve Siper Ürün-2 atışı Göktuğ hava-hava füze sistemleri ailesi üyeleri Gökdoğan ve Bozdoğan'a yönelik çalışmalarda da sona gelindi.   Bozdoğan görüş içi ve Gökdoğan görüş ötesi füzelerinin 2023 yılı içerisinde envantere girmesi planlanıyor. ASELSAN, ROKETSAN ve TÜBİTAK SAGE iş ortaklığı yapısı ile geliştirilen Siper Uzun Menzilli Hava Savunma Sistemi Projesi kapsamında 2023 yılında Ürün-2 atışlı testin icrası ve bu test için gerekli tasarım, tasarım doğrulama ve entegrasyon faaliyetlerinin gerçekleştirilmesi hedefleniyor. Daha yetenekli ve hızlı üretilen güdüm kitleri TÜBİTAK SAGE, bombaların etkinlik ve hassasiyetini artıran güdüm kitlerine yönelik çalışmalarına da devam edecek. HGK-82, HGK-83 ve KGK 82/83 güdüm kitlerinin seri üretimleri ve Güdüm Kitleri İyileştirme ve Geliştirme Projesi çalışmaları devam edecek.   Bu çalışmalar kapsamında güdüm kitlerinde lazer ve diğer arayıcı başlıkların, farklı yeteneklerin, karıştırmaya karşı dayanıklı antenlerin olduğu, daha hızlı üretime yönelik iyileştirmeleri içeren faaliyetler yürütülüyor. Kuzgun için atış zamanı Termobarik harp başlığına sahip SARB-83 seri üretim faaliyetleri sürdürülecek. Ardışık delicili uçak bombası SARB-83, Mk-83 gibi uçaktan atılan mühimmatlarla eş değer geometride kanatlı güdüm ve hassas güdüm kitiyle kullanılacak bir çözüm olarak geliştirildi.   Yeni nesil güdüm kiti Gözde'nin Akıncı TİHA'dan ilk atışı sonrasında geliştirme çalışmalarına devam edilecek. Bir diğer yeni nesil güdüm kiti Gökçe'nin prototip üretimleri sürdürülecek.   Müşterek, modern, milli mühimmat konsepti ile tasarımına başlanan Kuzgun mühimmatının SİHA versiyonunun prototip üretimleri ve uçuş testleri tamamlandı. Platform hazırlıklarının tamamlanmasının ardından atışlı testler gerçekleştirilecek."
527,Akademisyenler İHA motoru ve insansız uçak üretiyor,"Bilecik Şeyh Edebali Üniversitesi'nden bir grup akademisyen, üniversite-sanayi iş birliğiyle savunma sanayiine insansız hava aracı motoru ve insansız uçak üretimi yapıyor.",Savunma,https://www.trthaber.com/haber/savunma/akademisyenler-iha-motoru-ve-insansiz-ucak-uretiyor-717829.html,"Makine, Metalurji ve Malzeme, Elektrik Elektronik mühendislikleri bölümlerinden akademisyenler ile lisans öğrencilerinden oluşan ekip, 2020 yılında İHA'ların maliyet ve özelliklerini inceleyerek yük taşıma kapasitesi yüksek bir motor üretebilmek amacıyla prototip hazırladı. Küçük ve Orta Ölçekli İşletmeleri Geliştirme ve Destekleme İdaresince (KOSGEB) desteklenen, AHİ Havacılık firmasının da yer aldığı ve testleri başarıyla sonuçlanan proje için patent alındı. Üniversite-sanayi iş birliğiyle Bilecik Teknokent'te teknoloji geliştirme şirketi kurularak seri üretim aşamasına geçildi.    Bulut altı görevleri yapabilecek düşük irtifalı İHA motorlarının temininde yurt dışına bağımlılığı azaltmayı amaçlayan Metalurji ve Malzeme Mühendisliği Bölümünden Doç. Dr. Burak Öztürk öncülüğündeki 8 kişilik ekip, insansız uçaklarda da söz sahibi olmayı hedefliyor. Doç. Dr. Öztürk, AA muhabirine, proje kapsamında ürettikleri tek silindirli 61 cc ve çift silindirli 170 cc iki İHA motorunun testleri başarıyla geçtiğini anlattı. Tek silindirli motorun her ne kadar proje başında modelcilere satış için tasarlansa da bilhassa hedef uçak ve kamikaze dronlarda kullanıldığını kaydeden Öztürk, diğer motorun ise yüksek taşıma kapasitesinden dolayı askeri ve sivil amaçlı bütün İHA'lara göre tasarlandığını, her ikisinin paramotor gibi hobi amaçlı havacılık faaliyetlerine de uygun olduğunu söyledi.    ""Şu an 150 motorun siparişi geçildi"" Katıldıkları etkinlik ve fuarlarda sergiledikleri ürünler için savunma sanayi şirketlerinden 30 İHA motoru siparişi aldıklarını, bunları üretip teslim ettiklerini belirten Öztürk, ""Bunun üzerine farklı tipte boxer, özel motor siparişleri verdiler. Savunma sanayi şirketleri bilhassa iki zamanlı ve bulut altı görevleri icra edebilen motorlarla alakalı olarak tamamen yüzde 100 yerli uçak ve motor birlikteliği sağlamak adına bize destek verdiler ve çok sayıda sipariş aldık. Şu an 150 motorun siparişi geçildi."" diye konuştu. Öztürk, gösterilen ilgi dolayısıyla mevcut iki motora ilaveten yeni projeler için çalışmalara başladıklarını aktardı. Bazı yatırım şirketlerinin de projeyi desteklemek istediği bilgisini veren Öztürk, ""Bu sadece benim, üniversitenin değil tamamen öğrencilerimizin başarısıdır. Proje süresince 2-3 yüksek lisans, 3-4 lisans projesi yapılmıştır. Proje kapsamında da gençlerimiz bizimle teorik bilginin yanı sıra uygulamalarda çalışmış ve başarılı yayınlar da ortaya koymuşlardır."" ifadesini kullandı.    Hedef uçağında ilk sipariş teslim edildi Deneme uçuşlarında birçok kez kaza kırım olayı yaşadıklarını aktaran Öztürk, AR-GE faaliyetlerinde ortaya çıkan sorunları çözme becerisi kazanırken uçak yapma bilgisi de edindiklerini dile getirdi. Öztürk, şöyle devam etti: ""Önceden özel ürünler yurt dışından kopyalanırdı. Biz de dünyada en çok yaygın olan insansız hava aracının kalıbını geliştirdik ve testlerde kullanmak için kendimiz üretmeye başladık. Sonrasında fark ettik ki Çin'den bile çok yüksek rakamlarda bu uçaklar geliyor. Bu kapsamda da bir savunma sanayi şirketi hedef uçağı olarak kullanılmak üzere 3 uçak siparişi verdi. Birinin teslimatını yaptık, ikisi hazırlanıyor. Hedef uçak, kamikaze dron aynı zamanda düşük irtifa, bulut altı insansız saha aracı görevi yapabilecek uçaklarımızın da AHİ Edebali V3 ismiyle satışına başlandı. İkinci modelimizden esinlendiğimiz AHİ Edebali V5 modeli üzerinde kalıp çalışmalarımız devam etmekte ve bunların en kısa sürede tasarımda optimizasyon çalışmalarımız bittiğinde patentini alarak yurt dışına satışlarını gerçekleştireceğiz."" Doç. Dr. Öztürk, son 3 yılda geliştirdikleri projelerin bütçelerinin yaklaşık 2 milyon lira olduğunu sözlerine ekledi.    ""Ülkemizin ses getiren bir üniversitesi olma yolunda hızla ilerliyor"" BŞEÜ Teknoloji Transfer Ofisi Koordinatörü Edip Avşar da üniversitenin sanayi ve teknoloji alanında önemli çalışmalara imza atmasından gurur duyduklarını belirtti. İHA motoru ve insansız uçak projelerinin üniversite-sanayi iş birliğinde ilk ürünleri, göz bebekleri olduğunu ifade eden Avşar, şöyle konuştu: ""İkili ilişkilerin daha da ileriye gitmesini ve katma değerli ürünlerin daha artmasını istiyoruz. Biz, Bilecik'te AR-GE altyapısına da katkıda bulunmaya çalışıyoruz. Bu insansız hava araçları ve aynı zamanda insansız hava araçlarının motorlarıyla ilgili çeşitli anlaşmalar da yapıldı. Bunların piyasaya satılmasıyla alakalı çalışmalarımızı yaptık. Siparişlerimiz geldi. Önümüzdeki günlerde de üniversitemiz sadece eğitim öğretimle değil yaptığı katma değerli ürünlerle hem şehrimizin hem de ülkemizin ses getiren bir üniversitesi olma yolunda hızla ilerliyor."""
528,"""Mucize malzeme"" güvenlik güçlerine kalkan olacak","Türk savunma sanayii bünyesinde yürütülen AR-GE projesiyle ""mucize malzeme"" olarak nitelendirilen grafen kullanılarak kurşun geçirmez plaka geliştirildi. Hafif ve mukavemetli zırh plakaları, ilk kez SAHA Expo'da sergilenecek.",Savunma,https://www.trthaber.com/haber/savunma/mucize-malzeme-guvenlik-guclerine-kalkan-olacak-717781.html,"Cumhurbaşkanlığı Savunma Sanayii Başkanlığı (SSB) koordinasyonunda, Türk Silahlı Kuvvetleri ve güvenlik güçlerinin ihtiyaçlarının karşılanmasında yurt dışı bağımlılığın azaltılmasına, özgün, yerli ve milli çözümlerin hayata geçirilmesine, AR-GE ve teknoloji yetkinliğinin artırılmasına katkı sunacak çeşitli projeler yürütülüyor. Bu kapsamda, 2020 yılında Grafen ile Güçlendirilmiş Hafif ve Mukavemetli Zırh Malzemelerinin Geliştirilmesi (GRAKOR) Projesi'ne başlandı. Nanografi şirketi tarafından yürütülen projeyle grafen katkılanmış nanokompozitler, fiber kumaşlarla birleştirilerek grafenle güçlendirilmiş fiber takviyeli, personel korumaya yönelik polimer kompozit zırh malzemesi geliştirildi.    Ağırlık 950 grama kadar düşürüldü Piyasada yaygın olarak kullanılan zırh plakası örnekleri genellikle 1200 ila 1600 gram ağırlığa sahip olurken, proje kapsamında ilgili standarda göre üretilen ve atış testleri uygulanan prototipler ise 1580 grama karşılık geliyor. Proje kapanışının ardından yapılan iyileştirmelerle aksesuarsız zırh plakası ağırlığı 950 grama kadar düşürüldü. SAHA Expo'da gelecek hafta görücüye çıkacak Grafen katkılı zırh plakaları, 25-28 Ekim'de İstanbul'da gerçekleştirilecek SAHA Expo Uluslararası Savunma ve Havacılık Fuarı'nda ilk kez sergilenecek. Nanografi Üretim ve Mühendislik Direktörü Hüseyin Alagöz, AA muhabirine, 10 yılı aşkın süredir faaliyet gösteren firmanın, temel olarak ileri malzeme teknolojilerine yönelik çalışmalar yaptığını söyledi. Geleneksel endüstri ve fabrikaların artık gelenekselleşmiş, neredeyse her yerde üretimi olan bazı ham maddeleri kullandığını dile getiren Alagöz, ""Biz ise uçan araçlar, uzay teknolojileri gibi özel durumlar için daha fazla fonksiyona sahip yeni nesil ham maddeler ortaya çıkarmaya çalışan bir firmayız, ileri malzeme teknolojisi derken kastettiğimiz bu. Yeni nesil, gelecek teknolojisinin ham maddelerini ortaya çıkarıyoruz."" dedi.    20 ayda fikirden ürüne dönüştü Operasyon sahasında güvenlik güçleri için en önemli tehditlerden birinin mermiler ve özellikle uzun namlulu tüfekle düzenlenen saldırılar olduğunu ifade eden Alagöz, şöyle konuştu: ""Can kayıpları ve yaralanmaları engellemek için personel koruyucu vücut zırhları mevcut. Bunlar genellikle yeleklere takılan plakalar halinde. Bu plakalar konusunda önemli olan bir şey var, o da hafiflik. Personelin operasyon sırasında hareket kabiliyetinin düşmemesi veya ani hareketleri yapabilmesi için zırh ve yeleğin hafif olması gerekiyor. Yeleğe takılan zırh plakası konusunda çalışmalar yaptık. Bu çalışmalar neredeyse 6 yılı buluyor. Dünyanın en hafif, aynı zamanda mukavemet olarak çeliğin bile yüzlerce kat üzerinde bazı malzemeleri hali hazırda zaten üretiyorduk. Bazı ürün tasarımları yapmaya başladık ve GRAKOR dediğimiz proje ortaya çıktı."" SSB'nin değerlendirmesiyle çok az sayıda firmanın yararlandığı bir destekten faydalanarak o zamana kadar fikir halindeki çalışmaların ürüne yöneldiğini anlatan Alagöz, yaklaşık 20 ayda ilk prototipi çıkardıklarını bildirdi. Yerlilik artacak, maliyet daha da düşecek Hüseyin Alagöz, koruyucu zırh plakalarının bazı seviyeleri bulunduğuna dikkati çekerek, yaptıkları çalışmalarla uzun namlulu tüfek mermilerine karşı koruma sağlayan ""NIJ Seviye 3"" düzeyine ulaştıkları bilgisini verdi. Plakadaki en kıymetli katkılarının grafen malzemesi olduğunu vurgulayan Alagöz, şunları kaydetti: ""Malzemenin hafifliğinden yararlanarak daha hafif bir plaka elde edebileceğimizi öngörmüştük ki bunu da başardık. Bunun yanında bazı ithal tekstil ürünleri ve başka ham maddeler de mevcut. Tamamen grafenden bir ürün ortaya koymadık ancak grafen katkısıyla güçlendirilmiş ve daha hafif bir ürün elde edebildik. Hem ürün olarak bir yenilik ortaya koyduk hem de üretim prosesinde değişikliğe gittik. Her ikisiyle birlikte katma değeri yüksek bir ürün ortaya çıkarma şansı yakaladık. Maliyetlerin yükseleceğini öngörmüştük ancak yaptığımız çalışmalar sonucunda piyasadaki muadilleriyle neredeyse aynı maliyetlere sahip bir ürün elde ettik. İthal ettiğimiz bazı ham maddelerin artık yerli üreticileri de var. Hem yerlilik oranımız ciddi oranda yükselecek hem de muadilleriyle aynı seviyedeki maliyetlerimiz daha da aşağıya inecek."" Alagöz, ilk prototipin uluslararası standartlarda tanımlanmış tüm testleri başarıyla tamamladığını belirtti. Seri üretim için hazırlık yaptıklarını ifade eden Alagöz, Ahlatcı Holding desteğiyle bir yıl içinde bu konuda müjdeli haberler vermeyi ve güvenlik güçlerine hafif zırhları en kısa sürede sağlamayı amaçladıklarını sözlerine ekledi."
529,Hürjet'in yakıt sistemleri yerli ve milli merkezde test edilecek,Türkiye'nin ilk jet eğitim uçağı Hürjet'in yakıt sistemlerinin testlerini gerçekleştirmek için tamamen yerli ve milli imkanlarla tasarlanan test merkezi kuruldu.,Savunma,https://www.trthaber.com/haber/savunma/hurjetin-yakit-sistemleri-yerli-ve-milli-merkezde-test-edilecek-717779.html,"Cumhurbaşkanlığı Savunma Sanayii Başkanlığı liderliğinde yürütülen havacılık ve savunma projeleriyle tam bağımsız savunma sanayisi ekosisteminin gelişimine katkı sunacak yeni kabiliyetlerin kazanılmasına devam ediliyor.- Bu kapsamda TUSAŞ, Hürjet'in yakıt sistemlerinin testlerini gerçekleştirmek için tamamen yerli ve milli imkanlarla tasarlanan test tesisi projesini hayata geçirdi. Projeyle Hürjet'in yakıt sistemi, ilk uçuştan önce, yerde güvenli bir şekilde uçurulup test edilecek. Uçağın birebir yakıt tankları ve yakıt sistemiyle yapılacak testlerde uçaktaki yakıt transfer, dolum/boşaltım, motor besleme ve havalandırma sistemleri ve sızdırmazlık süreçleri teste tabi tutulacak. Milli Muharip Uçak için yeni tesis çalışmaları başladı Hürjet'in görev ömrü süresince devrede kalacak olan tesisten edinilen tecrübe ile Milli Muharip Uçak'ın yakıt sistemlerinin testlerinin gerçekleştirileceği yeni tesisi kurmak için de çalışmalar başladı. Şirketin bu tesislerden kazanacağı test verileriyle platformların tasarımları iyileştirilecek. Zaman ve maliyet açısından avantajlı olan tesisle şirkete hava aracı yakıt sistemleri testi kabiliyetini kazandıran TUSAŞ, kendi alanında dünyanın sayılı tesislerinden birini de yerli ve milli imkanlarla geliştirmiş oldu. Buradan elde edilecek olan verileriyle uçak tasarım bilgilerinin Türkiye'de kalması sağlanacak. Hürjet'te çalışmalar hız kazandı TUSAŞ, kuruluşunun 50. yılında, 18 Mart 2023'te, gökyüzüyle buluşturacağı Hürjet için çalışmalarını hızlandırdı. Gövde montajının devam ettiği projede daha önce hareketli yüzeylerin testlerinin gerçekleştirileceği Demir Kuş Test Tesis'ini ve Hürjet 270 Mühendislik Simülatörü'nü kuran şirket, Hürjet'in yakıt sistemlerinin test edileceği yeni bir tesisi daha şirkete kazandırmış oldu. Açıklamada görüşlerine yer verilen TUSAŞ Genel Müdürü Temel Kotil, şu ifadeleri kullandı: ""Ülkemizin havacılık alanında ihtiyaç duyduğu platformları kazandırırken, test kabiliyetlerinin de geliştirilmesi ve genişletilmesine yönelik yatırımlarımıza da devam ediyoruz. Yeni hizmete aldığımız HÜRJET Yakıt Sistemleri Test Tesisimiz ile birlikte ülkemizde ilk, dünyada bu alandaki sayılı tesislerden birini kazandırmış olduk. Buradan edinilecek tecrübeler neticesinde Milli Muharip Uçak için de benzer bir tesisi kazandırmak için çalışmalara başladık. Emeği geçen çalışma arkadaşlarıma teşekkür ediyorum."""
530,TAYFUN: Sahadaki dengeler sil baştan,"Türkiye’nin ilk ‘kısa menzilli balistik füzesi’ TAYFUN’un test atış görüntüsünün yankıları devam ediyor. TSK’nın elinde TAYFUN muadili bir füze bulunmadığı gerçeğine işaret eden uzmanlar, Ankara’nın böylesine bir kabiliyete kendi imkanlarıyla ulaşmasının sahadaki dengeleri doğrudan değiştireceği görüşünde.",Savunma,https://www.trthaber.com/haber/savunma/tayfun-sahadaki-dengeler-sil-bastan-716976.html,"Rize-Artvin Havalimanı hizmete girdikten sonra belki de en tarihi günlerinden birini yaşadı. Roketsan tarafından geliştirilen Tayfun ‘Kısa Menzilli Balistik Füze’ (SRBM) sisteminin test atışı bu bölgeden gerçekleştirildi. Detaylar ilgili kurumlar tarafından henüz paylaşılmadı. Biz de bu haberimizde menzil başta olmak üzere kritik bilgilerden ziyade TAYFUN’un Türkiye için ne anlama geldiğini, böylesine uzun menzilli bir füzenin harp sahasına muhtemel yansımalarının nasıl olabileceği sorusunun peşine düştük.  Balistik füzeler neden önemli? TAYFUN’un neden son derece kritik bir platform olduğuna geçmeden önce balistik füzelerle ilgili genel bir çerçeve çizelim…  Muharebe sahası için büyük öneme sahip balistik füzeler, genellikle denizden/denizaltıdan karaya veyahut karadan karaya atılıyor. Ateşlendikten itibaren parabol bir yörünge izliyor ve çoğunlukla atmosferin sınırını aşarak uzaya çıkıyor. Akabinde ise tekrar yörüngeye girip, yer çekiminden ötürü elde ettikleri o yüksek hızla hedeflerine yöneliyor. Balistik füzelerin imha edilmesi, atmosfere girdikten sonra elde ettikleri hız sebebiyle çok zor. Bu sebepten ötürü uzayda, yani hedef yönelmeden önce imha edilmeleri gerekiyor. Bunun için de anti-balistik füzeler mevcut ancak onlar da çok yüksek birim maliyete sahipler. Ayrıca uzayda imha edilmeleri için çok gelişmiş sensör ağı gerekiyor. ABD ve Rusya başta olmak üzere oldukça az ülke anti-balistik füze teknolojisine sahip.   Türkiye ilk kez 300 km barajını aştığını ilan etti Savunma Sanayii Araştırmacısı Anıl Şahin süreci yakından takip eden isimlerden… Balistik füzelerin çeşitli sınıflara ayrıldığı bilgisiyle anlatmaya başlıyor ve “Balistik füzeler, genel olarak Kısa Menzilli Balistik Füze (SRBM), Orta Menzilli Balistik Füze (MRBM), Uzun Menzilli Balistik Füze (IRBM), Kıtalararası Balistik Füze (ICBM) ve Denizaltıdan Atılan Balistik Füze (SLBM) olmak üzere 5 sınıfa ayrılıyor” bilgisini paylaşıyor. Burada bir parantez açıyor ve 300 kilometren kısa menzilli balistik füzelere de Taktik Balistik Füze (TBM) denildiğinden bahsediyor.   Türk Silahlı Kuvvetleri envanterinde bulunan 280+ kilometre menzilli BORA Taktik Balistik Füzesi, halihazırda Türkiye’nin en uzun menzilli karadan karaya füze sistemi olarak biliniyor. TAYFUN, envantere girmesi ile BORA’nın bu unvanını elinden almış olacak. Anıl Şahin bu noktada kritik bir bilgi daha paylaşıyor ve “Kısa menzilli balistik füzeler 300 ila 1000 kilometre aralığında bir menzile sahip oluyor. TAYFUN’un menzili ile ilgili elimizde net bir bilgi bulunmuyor ancak 300 kilometreden yüksek bir menzile sahip olduğu aşikar. Böylece TAYFUN Türkiye'nin 300 kilometreden uzun menzilli olarak dünya kamuoyuna duyurduğu ilk füze oldu” diyor.    Test neden Sinop yerine Rize’den yapıldı? Türkiye’nin uzun menzilli füze testleri için bugüne kadar ağırlıklı olarak Sinop’un kullanıldığını biliyoruz. Ancak bu kez test Rize’den yapıldı. Bu durumun TAYFUN’un menziliyle ilgili olduğu değerlendiriliyor. Çünkü Sinop’tan bu denli uzun menzilli bir füze atılması Ukrayna ya da Rusya’nın hava sahasına girmek anlamına geliyor. Rize’den ateşlenen bir füzede ise bu risk ortadan kalkmış oluyor. Anıl Şahin’e test ile ilgili görüşlerini de soruyoruz… Kamuoyuna yansıyan ilk test olduğunu anımsatıyor Şahin. Bu test esnasında TAYFUN füzesinin ana bileşenlerinin test edildiğini tahmin ettiğini kaydediyor ve “Anlaşıldığı kadarıyla özellikle itki ve navigasyon sistemleri başarıyla çalıştı. İlerleyen aşamalarda TAYFUN’un bir hedefi vurduğu testi de görebiliriz. BORA’da bunu görmüştük. Muhtemelen TAYFUN, kısa süre içerisinde envantere girecek” diyerek muhtemel yol haritasına işaret ediyor.   Türkiye’nin böyle bir füzeye sahip olması ne anlama geliyor? Türk Silahlı Kuvvetleri envanterinde halihazırda TAYFUN’un muadili bir füze bulunmuyor. Daha önce de hiç bulunmadı. Şahin de bu konuya dikkat çekiyor. “SRBM sınıfındaki bir füze, özellikle Batı ve Doğu bölgelerimize yönelik caydırıcılığımız açısından stratejik öneme sahip. Yunanistan ve Suriye ile İran’ın önemli bir kısmı TAYFUN’un kapsama alanı içerisinde olacak” diyor. Sonrasında önemli bir detaydan daha bahsediyor ve sözlerini şöyle tamamlıyor: “Bulunduğumuz bölge için bu tarz uzun menzilli mühimmatlar geliştirmemiz bir tercih değil; zorunluluk. İran’ın elinde benzer füzeler var. Suriye’de de SCUD Füzeleri bulunduğu biliniyor.    Ermenistan’da Iskander füzeleri mevcut. Yine Yunanistan’da SCALP-EG tarzı seyir füzeleri bulunuyor. Şimdi bizim de bu tarz tehditlere karşı elimizde bir caydırıcılık unsuru var. Tüm bunları alt alta koyduğunuzda TAYFUN’un sahadaki dengeleri sil baştan yapacak potansiyelde bir ürün olduğu çok açık. Burada en kritik husus; bölgemizde ülkelerin İran hariç tamamına yakını bu tarz füzelerde yurt dışına bağımlı. Biz tamamen kendi imkanlarımızla geliştirdik. Bu oldukça değerli bir ayrım.”"
531,Mehmetçik 'Ateş Serbest'te hedefleri başarıyla vurdu,"Türk Silahlı Kuvvetleri’nin son yıllardaki en önemli tatbikatlarından biri olan “Ateş Serbest 2022” faaliyetinde hedef unsurlar, milli imkanlarla üretilen Fırtına obüsleri, Kargu kamikaze drone, Cirit ve L-UMTAS füzelerinin olduğu silah sistemleri tarafından tam isabetle vurularak imha edildi.",Savunma,https://www.trthaber.com/haber/savunma/mehmetcik-ates-serbestte-hedefleri-basariyla-vurdu-716911.html,"Yurt içinde ve sınır ötesindeki farklı noktalarda teröristle mücadelesini başarıyla sürdüren Türk Silahlı Kuvvetleri, harbe hazırlık seviyesini farklı tatbikatlarla en üst seviyede tutmaya devam ediyor. Bu kapsamdaki etkinliklerden biri de Ankara Polatlı’da düzenlenen “Ateş Serbest 2022” faaliyetiydi. TSK'nın ateş gücünü göstererek, caydırıcılık sağlamayı, envanterindeki silahların hedefteki etkisini göstermeyi ve kuvvetler arası ateş desteğinin koordinasyonunu geliştirmeyi amaçlayan müşterek faaliyete, Kuvvet Komutanlıkları ve Özel Kuvvetleri Komutanlığından 825 personel katıldı.    TRT Haber’in dijital hesaplarından gün boyu farklı yayınlar yaparak gelişmeleri aktardığı etkinlikte F-16 savaş uçaklarının yanı sıra ATAK taarruz helikopterleri ile 39 silah ve silah sisteminin görev aldığı faaliyet ""Ateşin gücü"" sloganıyla icra edildi. Dosta güven düşmana korku veren atışlar Tatbikat kapsamında ilk olarak Pençe serisi dahil birçok harekatta etkin olarak kullanılan yerli üretim milli piyade tüfek atışlarının gerçekleştirildiği faaliyette, keskin nişancı timleri de hedefleri vurdu. Keskin nişancıların 600 metre ve bir kilometre mesafedeki küçük cam hedeflere yaptıkları isabetli atışlar, protokol üyelerince beğeniyle takip edildi. Atışlarda yerli üretim KNT-76 ve Bora-12 keskin nişancı tüfekleri de kullanıldı. ""Tek atış, tek vuruş"" sloganıyla yapılan keskin nişancı atışları sonrasında makineli tüfek atışları gerçekleştirildi.    İstihkam birlikleri tarafından mayınlı sahalardan geçit açılması görevinin yerine getirilmesinden sonra uçaksavar, zırhlı personel taşıyıcı üzerine monte edilen Sarp silah sistemleri ve bomba atar atışlarına geçildi. Daha sonra hareket halindeki tank takımı, önce duran, ardından hareketli hedefleri ateş altına aldı. Sonrasında zırhlı muharebe araçlarındaki toplar hedefleri vurdu. Hedeflerin tam isabetle imha edildiği atışları, tanksavar atışları izledi.    Cirit ile bir ilk yaşandı Faaliyet sahasındaki tankların, sis havanları kullanarak mevziler arasında gerçekleştirdiği hareketin ardından yaklaşık 5 bin metredeki hedefe Kornet tarafından ""nokta atışı"" yapıldı. Ateş Serbest 2022 tatbikatı kapsamında ilk defa zırhlı tanksavar aracı üzerinden Cirit füzesi atışı da gerçekleştirildi. Hava savunma silahlarıyla yapılan atışların sonrasında Özel Kuvvetler Komutanlığı personeli tarafından kullanılan Kargu insansız hava aracının faaliyetine geçildi. “Kargu kamikaze drone” tarafından belirlenen hedefe saldırı gerçekleştirildi. Havan ve obüs bataryalarının hedef bölgelerini ateş altına almasının ardından faaliyette, ""Dünyanın en iyi kundağı motorlu obüslerinden"" olarak nitelendirilen yerli üretim Fırtına obüslerinin atışlarına geçildi.    Uçan kale “Chinook” faaliyet alanında Farklı atışların ardından ""gökyüzünün çelik kartalları, icra edilen operasyonlarda teröristlerin korkulu rüyası"" olarak nitelendirilen ATAK taarruz helikopterinden oluşan helikopter taburu faaliyet alanına geldi. Yerli ve milli üretim taarruz helikopterlerinden, yerli ve milli üretim Cirit ve L-UMTAS lazer güdümlü uzun menzilli tanksavar füzesi atışları yapıldı. Hedeflerin tam isabetle imhasının ardından faaliyet sahasına, Hava Kuvvetleri Komutanlığına bağlı iki F16 uçağı geldi. Uçakların 4 ayrı hedefe yaptığı ""dalışlı atışların"" ardından faaliyet başarıyla tamamlandı. Çok sayıda ülkenin temsilcisi de tatbikattaydı General Nahit Şenoğlu Atış ve Tatbikat Bölgesi'ndeki faaliyeti Milli Savunma Bakanı Hulusi Akar ve TSK komuta kademesinin yanı sıra 422 subay ve astsubay temel kursiyerinin yanı sıra 512 askeri öğrenci takip etti.    Tatbikatı aralarında Yunanistan, Ukrayna, Rusya ve ABD’nin de yer aldığı çok sayıda ülkenin askeri ataşesi izledi."
532,Milli İHA/SİHA'ların fikir babası: Özdemir Bayraktar,"Geçen yıl 18 Ekim'de hayata veda eden, girişimci, yüksek mühendis ve sanayici Özdemir Bayraktar, hayatını, Türkiye'nin tam bağımsızlığı için son 20 yılını iş yerinde yaşayarak, gerek arazide gerek tezgahı başında Milli SİHA'lara vakfetti.",Savunma,https://www.trthaber.com/haber/savunma/milli-ihasihalarin-fikir-babasi-ozdemir-bayraktar-716846.html,"Özdemir Bayraktar, 1949 yılında aslen Trabzon Sürmeneli olan Balıkçı Lütfi Reis'in oğlu olarak Sarıyer'in Garipçe köyünde doğdu. Kabataş Erkek Lisesi'nden mezun olmasının ardından 1967'de İstanbul Teknik Üniversitesi Makine Mühendisliği bölümüne giren Bayraktar, başarılı bir eğitim döneminin ardından 1972 yılında mezun oldu. Mezuniyetinin ardından 2 yıl boyunca İTÜ Motorlar Kürsüsü Profesörü İsmail Hakkı Öz'ün araştırma asistanlığı görevini yürüterek içten yanmalı motorlar konusunda yüksek lisans çalışmasını tamamladı.    Milli ve özgün İHA teknolojisi geliştirmesi atılımında öncü rol üstlendi Özdemir Bayraktar, Türkiye'nin sanayi sektöründe öncü rol üstlenen birçok fabrikanın (Burdur Traktör, İstanbul Segman, Uzel ve benzeri) kuruluş ve yeni yatırımlar aşamasında teknik yönetici görevlerinde çalıştı. İstanbul Üniversitesi İktisat Fakültesi mezunu olan ve Türkiye Sınai Kalkınma Bankası'nda bilgisayar programcısı olarak çalışan Canan Bayraktar ile dünya evine girdi. Özdemir ve Canan Bayraktar çiftinin bu evlilikten Haluk, Selçuk ve Ahmet adında 3 çocukları dünyaya geldi. Bayraktar, 1984 yılında otomotiv sektörüne yönelik yerlileştirme çalışmalarına katkı sunmak maksadıyla Baykar Makina'nın kuruluşunda yer aldı. Tek bir matkap makinası ile kurduğu Baykar'da hassas talaşlı imalat sektörüne yönelik birçok özgün makina tasarımı ve imalatı, parça işleme aparat tasarım süreçlerini yönetti. Baykar'ın milli ve özgün insansız hava aracı teknolojisi geliştirmesi atılımında öncü rol üstlenen Bayraktar, bu projelerin hayata geçirilmesinde, tasarım aşamasından prototip aşamasına, imalat aşamasından yatırım planlamasına kadar her aşamada aktif ve lider olarak yer aldı. Baykar tarafından Türk Silahlı Kuvvetleri için geliştirilen ilk insansız hava aracı olan Bayraktar Mini İHA Ar-Ge çalışmalarının yapıldığı 2005-2009 yılları arasında Güneydoğu Anadolu Bölgesi'nde askerler ile birlikte gerçekleştirilen çalışmalara liderlik yaptı. Bayraktar TB2 ve Bayraktar AKINCI TİHA'ya karakterini veren özgün tasarımların sahibi Baykar tarafından milli ve özgün olarak geliştirilen tüm ürünlerin tasarımlarını çizen Özdemir Bayraktar, Bayraktar TB2 ve Bayraktar AKINCI TİHA'ya karakterini veren özgün tasarımların da sahibi. Hayatı boyunca sahip olduğu mühendislik yeteneğini her zaman güncel teknolojilerle harmanlayan Bayraktar'ın çalışma hayatında, azmi, kararlılığı, inancı ve geliştirme şevki hiç kaybolmadı. Özdemir Bayraktar, Baykar tarafından milli ve özgün olarak geliştirilen Bayraktar TB2 SİHA'ların Karabağ'ın Ermenistan işgalinden kurtulmasına sunduğu katkı nedeniyle 2021'de Azerbaycan Cumhurbaşkanı İlham Aliyev tarafından Karabağ Nişanı'na layık görüldü. Havacılığa olan merakı dolayısıyla hususi pilot sertifikası bulunan Özdemir Bayraktar, Türkiye'nin insansız hava araçları serüveninin öncü ismi olarak biliniyor. Milli Teknoloji Hamlesi idealinin mimarlarından olan Özdemir Bayraktar, yürüttüğü tüm projelerde hayatı boyunca hak bildiği değerlerden en ufak bir taviz vermeden, ""kalite detaydadır"" anlayışıyla titiz bir şekilde çalıştı. İsmini taşıyan kampüste, ""Güçlü Türkiye"" için teknoloji üretimi hız kesmeden sürüyor 18 Ekim 2021'de hayata veda eden Özdemir Bayraktar, 19 Ekim 2021'de doğduğu köy olan Sarıyer Garipçe köyündeki aile kabristanlığına defnedildi. ""Ülkemiz İHA teknolojilerinde tam bağımsızlık ve dünya liderliği hedefine ulaşana kadar çalışmalarımız tüm varlığımızla durmaksızın devam edecektir."" sözünün sahibi Özdemir Bayraktar, coğrafyamızda ""Güçlü ordu, güçlü Türkiye""nin gerektiğini belirtti ve 72 yıllık ömrünü ""Güçlü Türkiye"" idealine vakfetti. Özdemir Bayraktar'ın kurucusu ve onursal başkanı olduğu Baykar, kurucusunun ismini taşıyan Özdemir Bayraktar Milli İHA Ar-Ge ve Üretim Kampüsü'nde ""Güçlü Türkiye"" için teknoloji üretimini hız kesmeden sürdürüyor."
533,"Hava araçlarının kritik önemine sahip ""kara kutu"" yerlileştiriliyor","Savunma Sanayii Başkanlığı koordinasyonunda, hava araçları için yurt dışından temin edilen ""kara kutu"" ve en kritik bileşeni ""çarpışmaya dayanıklı bellek modülü"" yerlileştiriliyor. Ortaya çıkacak ürünlerle hem askeri platformların uçuş verilerinin güvenliği sağlanacak hem de sektörün ihtiyacı yerli imkanlarla karşılanacak.",Savunma,https://www.trthaber.com/haber/savunma/hava-araclarinin-kritik-onemine-sahip-kara-kutu-yerlilestiriliyor-716521.html,"ASELSAN, hava araçlarının performansında kritik önemde olan elektrik alt sistemlerine yönelik çalışmalarını genişletiyor. Bu alanda mevcut ürünlerini yeni teknolojilerle modernize eden, ürünlere yeni kabiliyetler kazandıran ASELSAN, aynı zamanda yeni ürün geliştirme çalışmaları yürütüyor. ""Çarpışmaya Dayanıklı Uçuş Veri Kayıt Sistemi"" ASELSAN'ın son dönemde gündemine aldığı projelerden biri ""kara kutu"" olarak da bilinen ""Çarpışmaya Dayanıklı Uçuş Veri Kayıt Sistemi"" adını taşıyor. Sistem, hava araçlarına entegre edilen ve kaza/kırım sonrasında incelenmek için kullanılan veri kayıt cihazı olarak görev yapıyor. Bu cihazın en kritik bileşenini ise çarpışmaya dayanıklı bellek modülü (CSMU-Crash Survivable Memory Unit) oluşturuyor. Söz konusu bileşenin, kaza/kırım anında oluşması muhtemel en zorlu çevre şartlarında (çarpma, darbe, yanma, suya batma ve benzeri) zarar görmemesi ve kara kutunun içindeki bilgilerin okunmasını sağlaması gerekiyor. Tüm bu özellikleri dolayısıyla modül, hava araçlarının kaza/kırıma uğramasından sonra ilk aranıp bulunmaya çalışılan CSMU birimi olarak ortaya çıkıyor. Askeri ve sivil alanda kullanılacak Halihazırda yürütülen havacılık projeleri kapsamında kullanılan kara kutular yurt dışından tedarik ediliyor, kaza/kırım sonucunda verilerin okunması ve incelemesi yine yurt dışında gerçekleştiriliyor. Bu noktada, hem askeri platformların uçuş verilerinin güvenliğini sağlamak hem de sektörün ihtiyacını yerli imkanlarla karşılayabilmek için Cumhurbaşkanlığı Savunma Sanayii Başkanlığı koordinasyonunda, ASELSAN tarafından öz kaynaklı projeler başlatıldı. Bu çerçevede TÜBİTAK 1707 Siparişe Dayalı AR-GE Destek Programı ve ASELSAN öz kaynaklarıyla yerli bir alt yüklenici firma ile EUROCAE ED-112A Çarpmaya Karşı Korumalı Havadan Kayıt Sistemleri İçin Minimum Çalışma Performansı Spesifikasyonu'na uygun CSMU birimi geliştiriliyor. Proje kapsamında geliştirilecek CSMU birimi, yine ASELSAN öz kaynaklarıyla özgün geliştirme çalışmaları devam eden kara kutu (CVFDR) cihazına entegre edilecek."
534,Kamikaze İHA'lar: Gerçek bir tehdit mi basit birer hedef mi?,"Kimi zaman Libya’da, kimi zaman Suriye ya da Irak’ın kuzeyinde, şimdi de Ukrayna’da… Kamikaze İHA’ları giderek daha sık duyduğumuz bu dönem sahada yeni bir gerçekliğe işaret ediyor. Peki gerçekten de Kamikaze İHA’lar ciddi bir tehdit mi yoksa basit birer hedef mi? Türkiye bu alanda ne durumda? Bu soruların yanıtını konunun uzmanıyla konuştuk.",Savunma,https://www.trthaber.com/haber/savunma/kamikaze-ihalar-gercek-bir-tehdit-mi-basit-birer-hedef-mi-716459.html,"Son dönemlerde insansız hava araçlarının (İHA) yanı sıra kamikaze İHA’ları da sıkça duyar olduk. Libya ve Suriye’de nadiren de olsa gördüğümüz bu platformlar Azerbaycan’ın Karabağ zaferinde iyice öne çıktı ve başarıda büyük katkı sağladı. Şimdilerdeyse İran yapımı kamikaze İHA’ların Rusya tarafından Ukrayna’da kullanıldığını görüyoruz. Bu durum sahada yeni bir gerçekliğe işaret etmekle birlikte kimi soruları da beraberinde getiriyor. Tabi ilk akla gelen kamikaze İHA’ların gerçekten de çok ciddi bir tehdit olup olmadıkları ve nasıl önlenebilecekleri meselesi. Savunma Sanayii Araştırmacısı Kadir Doğan ile hem Kamikaze İHA meselesini hem Türkiye’nin bu alandaki durumunu hem de bu tür platformlara karşı alınabilecek muhtemel önlemleri konuştuk.   Hafif, çevik ve etkili Kadir Doğan, detaylara geçmeden önce genel bir çerçeve çiziyor ve en basit haliyle kamikaze İHA’ları ‘Sabit veya döner kanatlı, alçak irtifadan hareket eden, hafif, çevik, içerisinde harp başlığı bulunduran ve bu harp başlığı ile belirlenen hedefe ulaşarak kendini infilak ettiren insansız hava araçları’ olarak tanımlıyor. Bu platformlar ANKA ve TB2 gibi Male sınıfı insansız hava araçlarıyla çok benzer sistemler. Hatta temel sistem mimarilerinin bile aynı olduğunu söylemek mümkün. TB2 ve ANKA gibi platformlara kıyasla çok daha küçük ve hafif olan bir platformdan bahsettiğimizi hatırlatmak fayda var.   Kamikaze İHA’lar nasıl kullanılıyor? Kullanılan birçok kamikaze insansız hava aracı el veya bir mancınık yardımıyla kolayca fırlatılabiliyor. Bir pilot yardımı ile veya otonom bir şekilde hareket eden bu araçlar, belirlenen hedefe doğru hareket yapıp dalış gerçekleştiriyor. Dalış esnasında hedefe belli bir mesafe yakınlığa ulaştığı takdirde, içerisindeki harp başlığını infilak ettiriyor ve daha geniş bir alana etki edebiliyor. Genellikle statik hedeflerin vurulması ve anti-personel amaçlı olarak kullanılan bu platformlarda, çeşitli harp başlıkları da görmek mümkün. Tüm bunları alt alta koyduğumuz takdirde, maliyet etkinlik ve ürün kabiliyetlerini göz önüne alırsak, kamikaze insansız hava araçlarının çok etkin platformlar olduğu net bir şekilde ortaya çıkıyor.   İran’ın kamikaze İHA’ları Ukrayna’da nasıl bir sınav veriyor? Azerbaycan’ın zaferinde İsrail’in Kamikaze İHA’ları öne çıkmıştı. Dağlık Karabağ’da Azerbaycan ordusunun İsrail’den satın aldığı bu araçların cephede çok yoğun kullanılması ve başarılı sonuçlar vermesi sahadaki dengeleri değiştirmişti. Benzer dönemde İran’ın kamikaze İHA’larını da Yemen, Suriye ve Irak başta olmak üzere farklı coğrafyalarda duymuştuk. İran kamikaze İHA’larını son dönemde yeniden gündeme taşıyan olay Ukrayna oldu. Batılı istihbarat örgütlerine göre Rusya, İran’dan temin ettiği kamikaze İHA’ları Kiev yönetimine karşı savaşında kullanıyordu. Kadir Doğan bu süreci anlatırken, İran’ın Kamikaze İHA, Bulut Altı İHA (BİHA) ve Orta İrtifa Uzun Menzilli (MALE) İHA alanlarında uzun zamandır teknoloji kazanmaya, ürün geliştirmeye çalışan bir ülke olduğu bilgisini paylaşıyor.

Uygulanan yaptırımlar ve ülkenin içinde bulunduğu siyasi yapı sebebiyle İran’ın batı teknolojisine erişiminin çok kısıtlı olduğunu biliyoruz. Doğan, bu nedenle Tahran yönetiminin Rusya ve Çin gibi Asya ülkeleri üzerinden bu teknolojilere erişmek üzerine kurulu bir strateji güttüğünden bahsediyor.    Kaza kırıma uğramış platformlar çok değerli İran’ın bu tür platformları geliştirmesinde diğer ülkelerin kaza/kırıma uğramış platformlarının çok değerli olduğunu öğreniyoruz. “Bahsettiğimiz kimi araçlar İran'ın o bölgede etkin olan vekil unsurları veya istihbarat birimleri tarafından İran sınırları içerisine alınıyor. Orada bir nevi tersine mühendislik ile o teknolojilere erişim amaçlanıyor” cümlesiyle süreci özetliyor Doğan. Sonrasında somut bir örnek de veriyor ve “İran tarafından geliştirilen ve sıklıkla kullanılan Sayed-2 isimli Bulut altı insansız hava aracı, Boeing tarafından geliştirilen Scaneagle ürününün neredeyse kopyası. ABD donanması tarafından kullanılan bu ürün, İran tarafından ele geçirildikten çok kısa bir süre sonra Sayed-2 ismiyle Tahran tarafından üretilmeye başlandı. Sonrasında da başta Suriye iç savaşı olmak üzere birçok bölgede aktif bir şekilde kullanıldı” bilgisini paylaşıyor. Benzer bir durum Shahed 136 isimli kamikaze İHA için de geçerli. Rusya tarafından Ukrayna'da da kullanılan bu ürün, İsrail yapımı Harpy'ler ile çok ciddi tasarımsal benzerlikler gösteriyor.   Türkiye Kamikaze İHA’larda ne durumda? Sürecin İsrail ve İran tarafına baktıktan sonra madalyonun Türkiye kısmını çeviriyoruz. Kadir Doğan, Türkiye’nin bu alanda ciddi çalışmaları olduğundan bahsediyor. STM’nin bir ‘kamikaze İHA ailesi’ bulunduğuna dikkati çekip, Alpagu ve Kargu ismiyle kamuoyuna duyurulan iki ürüne işaret ediyor. Alpagu sabit kanatlı, Kargu ise döner kanatlı bir platform. Her ikisi de tek bir erin kullanabileceği platformlar. Bu açıdan ciddi bir kullanım esnekliği sunuyor. Yine her ikisi de anti-personel amaçlı olarak kullanıma uygun harp başlıklarına sahip. Bu platformlar 5 kilometre menzildeki herhangi bir hedefe karşı yüksek hassasiyet ile yönlendirilip, hedefi imha edebiliyor. Kargu envanterde. Alpagu da bu yılın sonuna kadar envantere girecek. Lentatek imzalı Kargı Anti-Radyasyon İHA da bu alanda çok değerli bir boşluğu dolduruyor. Kargı yetenekleriyle İsrail’in Kamikaze İHA’ları Harpy ve Harop arasında bir yere konumlanıyor. Kargı dolanan mühimmat özelliğiyle hava savunma sistemlerinin baskılanması ve imhası görevlerinde kullanılacak. Ayrıca farklı stratejik hedeflere karşı da rol oynayabiliyor. Kargı’nın geliştirme faaliyetleri devam ediyor. Türkiye’nin bu alanda üzerinde çalıştığı bir diğer ürün ise Şimşek. Savunma Sanayii Başkanı Prof. Dr. İsmail Demir, geçmişte ‘hedef uçak’ olarak kullanılan Şimşek’in GPS güdümlü otonom uçuş ile uzun menzildeki hedefleri vuran bir ‘füzeye’ dönüştürüldüğünü duyurmuştu. Bu açıklama, hava atışlarında hedef olarak kullanılan Şimşek'in artık kamikaze İHA olarak da görev yapacağı anlamına geliyor. Şimşek de envanterde yerini alan platformlardan biri.    Kamikaze İHA’lar nasıl önlenebilir? Kadir Doğan ile görüşmemizin sonunda ‘Kamikaze İHA’lar nasıl önlenebilir?’ sorusuna yanıt arıyoruz. Doğan farklı bir detaya dikkat çekiyor. “Buradaki temel konu bu sistemleri imha edebilmekten ziyade nasıl imha edilebileceği” meselesi dedikten sonra sözlerini şöyle tamamlıyor: “Bu noktada karşımıza bir fayda/maliyet denklemi çıkıyor. Kamikaze araçlar tabiatları gereği maliyet etkin ürünler. Bu platformları kullandığınızda finansal olarak çok fazla harcama yapmamış olursunuz. Buna karşın hava savunma sistemlerinin hem ikame maliyetleri hem de birim maliyetleri oldukça yüksek.    Örneğin; 10 adet Kamikaze İHA'nın birim maliyeti ile bir hava savunma füzesinin birim maliyeti aynı olabilir. Ancak bu 10 aracı imha edebilmek için sizin de 10 adet hava savunma füzesi ateşlemeniz ve dahası bu süreç boyunca bu sistemlerin ikamesini yapmanız gerekiyor. Bu da uzun soluklu mücadelelerde saldırıda bulunan taraf için ciddi bir avantaj yaratıyor. Günümüzde bu problemlerin çözümü için klasik hava savunma sistemleri yerine daha uygun maliyetli ancak yaygın sistemlerin geliştirilmesi hem Türkiye'de hem batılı ülkelerde üzerine ciddi şekilde çalışılan bir konu. Türkiye'nin bu konuda Batı'ya kıyasla daha ileri bir noktada olduğunu söylemek de yanlış olmaz. Zira tehdit algımız onlara kıyasla, özellikle bulunduğumuz jeopolitik gereği, daha fazla.   Bu gibi sistemlerin durdurulması adına çeşitli lazer sistemleri, anti-kamikaze insansız hava araçları, kundağı motorlu sistemler gibi daha maliyet etkin çözümlerin geliştirme faaliyetleri devam ediyor. Ancak günümüzde aktif kullanılabilecek oldukça maliyet etkin bir sistem henüz geliştirilmedi. Bu noktada Türkiye'nin bu alana öncülük etmesi ile insansız hava araçları serüveninde yakaladığımız başarıyı tekrar edebilir ve dünyaya bu alanda öncülük de edebiliriz. Bunun için hiçbir engel yok.”
 "
535,Yeni nesil savaş uçaklarına ASELSAN gözü,"ASELSAN, yeni nesil savaş uçakları için hedefleme sistemi geliştirecek. Şirket, ASELPOD hedefleme sistemlerinin hem yurt içinde hem yurt dışında yakaladığı başarının devamı için geliştirme ve iyileştirme çalışmaları yürütüyor.",Savunma,https://www.trthaber.com/haber/savunma/yeni-nesil-savas-ucaklarina-aselsan-gozu-716366.html,"ASELSAN, hava platformuna entegre edilen elektro-optik sistemlerin geliştirilmesine ve üretimine 1990'larda başladı. ASELSAN ürün gamındaki hava elektro-optik sistemlerden CATS ve ASELPOD yüksek adetlerle seri üretim rakamlarına ulaştı ve bunlar sahada aktif olarak kullanılıyor. ASELPOD Hedefleme Sistemi, Türk Hava Kuvvetleri Komutanlığına bağlı savaş uçaklarının gece, gündüz ve her türlü hava şartında operasyonel etkinliğini artırmak için geliştirildi. Savunma Sanayii Başkanlığı desteğiyle başlatılan proje sonucunda ortaya çıkan sistemler Türk Hava Kuvvetleri'nin F-16 uçaklarında etkili biçimde kullanılıyor.   Pilotun elektronik gözü ASELPOD, sahip olduğu yüksek performanslı termal ve gündüz kameraları ile gündüz ve gece şartlarında hava-hava ve hava-yer modları ile yüksek çözünürlüklü görüntü sağlayabiliyor, üstün menzil performansıyla yer ve hava hedeflerini oldukça uzak mesafelerden tespit ve teşhis edebiliyor. Takip edilen hedeflere ait konum bilgileri hesaplanıyor ve ekranda pilota sergileniyor. Çift dalga boylu lazer mesafe ölçüm sistemi ile savaş ve eğitim modunda hedeflere ait konum, rota bilgileri ve hedefin hızı yüksek doğruluk ile hesaplanabiliyor. ASELPOD taarruz gerçekleştirmek için hem GPS güdümlü bombaları hedefe yönlendirebiliyor hem de lazer işaretleme sistemi aracılığı ile lazer güdümlü mühimmatları hedefe gönderebiliyor. Bu özelliklerin yanı sıra ASELPOD hedefleme sistemi; lazer aydınlatma sistemi ile gece görüş cihazlarına hedef gösterme, çoklu hedefi termal ve gündüz kamera görüntülerinde takip etme, istihbarat, görev sonuç ve harp hasar değerlendirme işlevi için sayısal video kaydetme, lazer nokta izleme birimi ile harici lazer kaynakları ile işaretlenen hedeflere kilitlenilmesi, ataletsel izleyici ile hedefin engellendiği durumlarda hedefin üzerinde kalma gibi işlevler ile muharip uçaklarda yüksek performans sergiliyor.   Parçaları yerlileştirildi, ihraç edildi ASELPOD Türk Hava Kuvvetlerine hizmet vermenin yanında yurt dışı anlaşmalarıyla ihracat kapılarını da açtı. Millileştirme hareketi kapsamında ASELPOD'un yurt dışı üretimli parçaları yıllar içerisinde yerini yerli üretime bıraktı. ASELPOD hedefleme sistemlerinin hem yurt içinde hem yurt dışında yakaladığı başarının devamı için geliştirme ve iyileştirme çalışmaları ASELSAN tarafından yürütülüyor. Şirket, bu kapsamda gelecek yıl yeni nesil savaş uçakları için öz kaynaklı ASELPOD-2 Projesi'ne başlayacak."
536,ASELSAN'dan Milli Muharip Uçağı'na özel kask,"Atak helikopteri için kaska entegre kumanda sistemi Avcı'yı geliştiren ASELSAN, Milli Muharip Uçağın pilotları için de özel bir kask hazırlıyor.",Savunma,https://www.trthaber.com/haber/savunma/aselsandan-milli-muharip-ucagina-ozel-kask-716148.html,"ASELSAN, Milli Muharip Uçak için kaska entegre kumanda sistemini geliştiriyor. Kaska entegre kumanda sistemleriyle, pilotların uçuş ve görev esnasında ihtiyaç duyduğu özet bilgi gözlerinin önüne getiriliyor. Bugünkü sistemlerin ilk ortaya çıkışı 50 yıl öncesine dayansa da günümüzde benzer sistemleri geliştirip üretebilen ülke sayısı bir elin parmaklarını geçmiyor. Kaska entegre kumanda sistemleri genel olarak kask ve gösterge modülleri, kafa takip sistemi ve elektronik birim bileşenlerinden oluşuyor. Sensörlerden gelen videoların pilota gösterilmesini sağlıyor Kask modülü temel bir uçuş kaskından beklenen tüm fonksiyonları yerine getiriyor. Gösterge modülü semboloji olarak adlandırılan uçuş ve silah sistemleriyle ilgili bilgilerle platformdaki sensörlerden gelen videoların pilota gösterilmesini sağlıyor. Kafa takip sistemi de pilotun baktığı yöne yönlendirilmiş silah ve sensör sistemleriyle muharebe etkinliğinin artmasına imkan veriyor. Sistemin beyni olarak tanımlanabilecek elektronik birimde de bu fonksiyonlar için gerekli işlemler gerçekleştiriliyor.    Kaska entegre kumanda sistemleri daha çok hava araçlarında kullanılıyor ve kullanıldığı platforma göre farklı özellikler kazanabiliyor. Örneğin, helikopter platformları için fırlatma koltuğu uyumluluğu bulunmazken uçak platformları için bu en önemli konuların başında geliyor. Pilot uçağın gövdesi yokmuş gibi görüyor Taşıdıkları önem nedeniyle kaska entegre kumanda sistemlerinin milli olarak geliştirilmesi gerekiyor. Yurt dışından tedarik edilmeleri durumunda, düşük performanslı ürünlerin verilmesi, güncelleme olanağı olmaması ya da bunlar için yüksek bedeller talep edilmesi gibi durumlar söz konusu oluyor. Cumhurbaşkanlığı Savunma Sanayii Başkanlığınca yürütülen ve Türkiye'nin ilk yerli savaş uçağı olacak Milli Muharip Uçak projesinin kaska entegre kumanda sistemi, T-129 Atak helikopterinde olduğu gibi, ASELSAN tarafından geliştiriliyor. Binoküler (iki optik kanallı) ve vizör yansıtmalı olarak geliştirilen sistemde, renkli ekran ve sayısal gece görüş teknolojileri ilk kez kullanılacak. Böylelikle, semboloji bilgisinde renklere özel gruplandırmalar (dost, düşman ve benzeri) yapılabilecek. Kafa takip sistemi olarak ise hibrit (optik-ataletsel) bir sistem tasarlanıyor. Kasklar pilota özel üretilecek Gerek kullanım konforu gerekse görüntülemenin düzgün olması açısından iç kask pilota özel üretilecek. Bunun için pilotun kafa yapısı taranacak ve tarama sonrası oluşan veriye göre iç kask işlenecek. Oksijen maskesi ve yüz formu uyumu açısından vizör de pilota göre kişiselleştirilecek. Kulaklıklarda aktif gürültü bastırma (ANR-Active Noise Reduction) teknolojisi bulunacak, uçağın iç konuşma sisteminden gelen 3 boyutlu ses stereo olarak aktarılarak pilotun farkındalığı artırılacak. Uçakta bulunan elektro-optik sistemlerden oluşturulan 360 derece görüntüden yüksek hassasiyetli bakış hattı bilgisi kullanılarak elde edilen görüntü vizöre yansıtılacak ve sanki uçağın gövdesi yokmuş gibi kullanım hissi sağlanacak."
537,"Türkiye'nin ilk değişken kalibreli keskin nişancı tüfeği ""KN-12"" envantere girdi","Makine ve Kimya Endüstri (MKE) AŞ tarafından yerli ve milli imkanlarla üretilen Türkiye'nin ilk değişken kalibreli keskin nişancı tüfeği KN-12, Kara Kuvvetleri Komutanlığı'nın envanterine girdi.",Savunma,https://www.trthaber.com/haber/savunma/turkiyenin-ilk-degisken-kalibreli-keskin-nisanci-tufegi-kn-12-envantere-girdi-715779.html,"Milli Savunma Bakanlığı'nın sosyal medya hesabından yapılan açıklamada, ""Bağlı kuruluşumuz MKE tarafından yerli ve milli imkanlarla üretilen değişken kalibreli keskin nişancı tüfeği KN-12, Kara Kuvvetleri Komutanlığı'mızın envanterine girdi. TSK için önem taşıyan KN-12'nin üretiminde emeği geçen tüm mesai arkadaşlarımızı kutluyoruz"" sözlerine yer verildi. Açıklamayla KN-12'nin görüntüsü de paylaşıldı. Bağlı kuruluşumuz @MKEgovtr tarafından yerli ve millî imkânlarla üretilen değişken kalibreli keskin nişancı tüfeği KN-12, Kara Kuvvetleri Komutanlığımızın envanterine girdi. TSK için önem taşıyan KN-12’nin üretiminde emeği geçen tüm mesai arkadaşlarımızı kutluyoruz.#MSB pic.twitter.com/BNxhmlGEnJ"
538,TCG Anadolu testinde kritik detay: Diğer ülkeler yapamamıştı,"Türk savunma sanayiinin gurur eserlerinden biri olan TCG Anadolu’da önemli bir viraj daha dönüldü ve tank operasyon testleri geçtiğimiz gün başarıyla gerçekleşti. Altay tankının testler sırasında tam yüklü olduğuna dikkat çeken uzmanlara göre, ABD ve Çin dışında böylesine zorlu bir testi Türkiye’den başka yapabilen başka bir ülke yok.",Savunma,https://www.trthaber.com/haber/savunma/tcg-anadolu-testinde-kritik-detay-diger-ulkeler-yapamamisti-715578.html,"Savunma sanayiinde en çok ilgi gören ve envantere gireceği gün merakla beklenen projelerden biri de hiç şüphesiz TCG Anadolu Gemisi ve Altay Ana Muharebe Tankı. Bu ikili geçtiğimiz gün oldukça önemli bir teste birlikte çıktı. Cumhurbaşkanlığı Savunma Sanayii Başkanı Prof. Dr. İsmail Demir’in “Bugün tamamlanan bu testle projede önemli bir aşama daha geçildi” cümlesiyle duyurduğu etkinlikte Mekanize Çıkarma Aracı (LCM) ile askeri tersaneden alınan Altay tankı, önce TCG Anadolu gemisine yüklendi, ardından yine LCM'ye alınarak sahile çıkarma operasyonu gerçekleştirildi.   Türk mühendislerin dokunuşuyla mümkün oldu TCG Anadolu, LHD-400 üzerinden geliştirilen bir proje. İspanya’dan alınan projede Türkiye kendi ihtiyaçları doğrultusunda kimi değişiklikler de yaptı. Yaklaşık 65 ton ağırlığa sahip Altay Tankı’nın gemi içerisine alınabilmesi ve manevra yapabilmesindeki asıl mesele tam da bu nokta. ABD ve Çin dışında bu denli büyük bir muharebe tankını tam yüklü haliyle çıkarma gemisi içinde taşıyan ve hatta gemi içinde çeşitli manevralar yaptırabilen başka bir ülke yok. Belki burada Fransa için ayrı bir parantez açılabilir. Ancak onların gemileri de çıkarma yaptıkları tanklar da daha küçük. Bu nedenle TCG Anadolu ve Altay örneğindeki gibi bir sınavı verdiklerini söylemek doğru olmaz. Türk mühendislerin dokunuşlarıyla TCG Anadolu tam da ilgili kuvvetin istediği şekilde revize edildi. Sonuç olarak Türkiye, TCG Anadolu’nun testlerine ‘en tepeden’ başladı ve gemiden inmesi planlanan en ağır araç ile bu süreci tamamlamayı başardı.   Mühimmatı ya da yakıtı boşaltıyorlar Bu noktada diğer ülkelerin benzer denemeleri nasıl yaptığından da kısaca bahsetmek gerek. Örneğin Avusturalya M1 Abrams tankını tam yükle gemiye çıkaramadı. Tank, çıkarma gemisine ağır geldi ve çözüm olarak hem yakıt hem de mühimmat boşaltıldı. Benzer şekilde İspanya da kendi gemisinde bu denli ağır bir tankla herhangi bir çıkarma yapamadı. Çünkü onların gemisinde de orta kısımda ayrı bir bölme inşa edilmişti ve bu da tankların manevra yapmasına imkan vermedi.   Çok büyük bir prestij İlk defa bu denli ete kemiğe bürünen bir testle karşımıza çıkan TCG Anadolu ‘amfibi harekatlar için hazırım’ mesajı veriyor. Ancak bu durum testlerde ‘sona gelindiği’ anlamını taşımıyor. TCG Anadolu için biraz daha vakit gerekiyor. Görüntülerde gemiyi inşa eden tersanede çalışan mühendis ve diğer personellerin de olduğu görülüyor. Son testlerde sadece askeri personel kaldığı bilgisinden yola çıkarsak TCG Anadolu’nun halen devam eden işleri olduğunu söyleyebiliriz. SSB Başkanı İsmail Demir de, TCG Anadolu’nun bu yılın sonunda teslim edileceğini daha önce açıklamıştı. TCG Anadolu için her ne kadar ‘savaş zamanı’ düşünülse de aslında bu tür gemiler, sahibi olan ülkeler için çok büyük bir prestij anlamına da geliyor. Barış zamanında farklı görevler üstlenecek TCG Anadolu, dünyada doğal afet yaşanılan herhangi bir ülkeye de gidip oradaki yardım faaliyetlerinde boy gösterebilecek.
Böylece TCG Anadolu, Türkiye’nin askeri açıdan elini yükseltmekle kalmayacak, Ankara’nın dış politikadaki en önemli ‘soft power’ enstrümanlarından biri olacak."
539,"""Savunma ve Havacılıkta Endüstriyel İşbirliği Günleri"" yarın başlıyor","""5. Savunma ve Havacılıkta Endüstriyel İşbirliği Günleri (ICDDA)"" yarın ATO Congresium'da başlayacak.",Savunma,https://www.trthaber.com/haber/savunma/savunma-ve-havacilikta-endustriyel-isbirligi-gunleri-yarin-basliyor-715017.html,"Organizasyon askeri ve sivil, savunma, havacılık ve uzay alanlarında faaliyet gösteren ana sanayi ve KOBİ firmalarına, yeni pazarlar bulmak, iş fırsatlarını yakalamak ve ortaklıklar kurmak amacıyla düzenleniyor. Yurt dışından gelen tedarik zinciri ve satın alma yetkililerinin katılımlarıyla gerçekleşen etkinlik, Cumhurbaşkanlığı Savunma Sanayii Başkanlığı tarafından 2014'te ""Savunma Sanayi Özel Ödülü"" ve 2017'de ""Savunma Sanayii Tanıtımı Özel Ödülü""ne layık görüldü. Etkinlik, sonuç odaklı iş görüşmeleri ile savunma ve havacılık sanayi alanında faaliyet gösteren firmalar için profesyonel bir bağlantı noktası haline geldi. Etkinliğin ilk gününde ""Küresel Havacılık ve Uzay Tedarik Zincirlerinin Geleceği"" ve ""Kalite Perspektifinden Savunma Sanayi Değer Zinciri"" konularında konferanslar gerçekleştirilecek. Birçok ülkenin Türkiye'deki askeri, savunma ve ticari ataşeleri, kamu görevlileri, son kullanıcılar ile yurt içi ve dışından firmaların temsilcilerinin de aralarında bulunduğu binin üzerinde kişinin katılmasının beklendiği etkinlik, 14 Ekim'de sona erecek."
540,20 ve 25 milimetre toplar yerli ve milli imkanlarla üretilecek,"SSB tarafından başlatılan 20 milimetre top ve 25 milimetre kara topu geliştirilmesi projeleriyle, yurt dışından ihracat lisansına tabi tedarik edilen silah sistemleri yerli ve milli imkanlarla üretilecek.",Savunma,https://www.trthaber.com/haber/savunma/20-ve-25-milimetre-toplar-yerli-ve-milli-imkanlarla-uretilecek-715012.html,"Cumhurbaşkanlığı Savunma Sanayii Başkanı İsmail Demir, TUSAŞ ve Sarsılmaz ortaklığında kurulan ve faaliyetlerini sürdüren TR Mekatronik'in Düzce tesislerini ziyaret etti. Faaliyetleri yerinde inceleyen Demir'e, projelerde gelinen son durum ile sistemlerin özellikleri ve kabiliyetleri hakkında bilgi verildi. Başkan Demir'in ziyareti sırasında deneme atışı da gerçekleştirildi. Operasyonel etkinliğin artırılmasına yönelik SSB tarafından başlatılan ve TR Mekatronik ana yükleniciliğinde geliştirilen 20 milimetre Top Geliştirilmesi ve 25 milimetre Kara Topu projeleriyle, yurt dışından ihracat lisansına tabi tedarik edilen sistemlerin yerli imkanlarla tasarımı, kalifikasyonu, geliştirmesi ve üretimi amaçlanıyor. 2022 sonunda başlanacak testler 2 ay sürecek 20 milimetre Top Geliştirilmesi Projesi kapsamında 2 adet prototip sistem kalifikasyona tabi tutulacak ve kalifiye edilecek sistemler üretilip, teslim edilecek. 2022 sonunda başlanacak ve 2 ay sürecek testler kapsamında fiziksel ve işlevsel kontrol, yüksek basınç, yüksek ve düşük sıcaklık, fonksiyonel atış, şok, titreşim gibi farklı başlıklarda birçok testin gerçekleştirilmesi planlanıyor. Projede, 20 milimetre döner namlulu taretli silah sistemi milli ve yerli imkanlarla tasarlanarak geliştiriliyor. Dakikada yaklaşık 750 atım hızına sahip ihtiyaca göre eğitim, yüksek infilaklı yangın ve zırh delici mühimmat kullanılabilen 20 milimetre top sistemi, Atak helikopterinin yanı sıra çeşitli kara, deniz ve hava platformlarında kullanılabiliyor. Temmuz 2023'te teslim edilecek 25 mm Kara Topu Geliştirilmesi Projesi kapsamında da 4 adet prototip sistem Ocak 2023'te başlanacak kalifikasyon testlerine tabi tutulacak. İlk muayene, lojistik desteklenebilirlik, meyilli atış, kimyasal etkileşim, yağsız işlem gibi farklı içeriklerde birçok testten geçecek 2 adet top, Temmuz 2023'te teslim edilecek. Sistem, zırhlı muharebe araçlarına, özel maksatlı taktik tekerlekli zırhlı araçlara ve uzaktan komutalı silah sistemlerine entegre edilebilecek. Zırhlı muharebe araçlarında ana silah olarak kullanılan zincir mekanizmalı sistem, kullanılan mühimmat tipine bağlı olarak 1500-2500 metre etkili menzile sahip olup ihtiyaca göre eğitim, sabotlu zırh delici, yarı zırh delici ve yüksek infilaklı yangın mühimmatları kullanabiliyor."
541,Muadili yok: Türk torpidoları milli teknolojiye emanet,"Kendi torpidolarını geliştirip imal eden Türkiye, torpido ve torpido kovanlarının testi için geliştirilen, sahip olduğu özelliklerle muadili bulunmayan Torpido Test Set'i yerli kabiliyetlerle üretmeye başladı.",Savunma,https://www.trthaber.com/haber/savunma/muadili-yok-turk-torpidolari-milli-teknolojiye-emanet-714277.html,"HAVELSAN, Türk Elektronik Sanayicileri Derneği (TESİD) tarafından bu yıl 20'ncisi düzenlenen Yenilikçilik ve Yaratıcılık Ödülleri'nde Torpido Test Set (TTSET) ürünüyle ""büyük firma"" dalında ""yenilikçi ürün"" ödülünün sahibi oldu. HAVELSAN Komuta Kontrol ve Savunma Teknolojileri Sistem Entegrasyon Mühendisliği Grup Lideri Ata Barış Ceyhan, yaptığı açıklamada, Torpido Test Set'in su üstü askeri platformlarda kullanılan hafif torpidoların (Lightweight Torpedo) ve bu torpidoların yer aldığı kovanların gerçek zamanlı benzetimi için tasarlanıp üretildiğini söyledi. Ürünün, MİLGEM 5. Gemi Projesi kapsamında, Deniz Kuvvetleri Araştırma Merkezi Komutanlığınca talep edildiğini ve kullanılmaya başlandığını anlatan Ceyhan, tasarım, geliştirme ve üretim süreçlerinin COVID-19 salgını koşullarına rağmen başarıyla yürütülüp, Deniz Kuvvetlerine teslimatın gerçekleştirildiğini ifade etti. ""Dünyada herhangi bir muadili bulunmuyor"" Ceyhan, şöyle konuştu: ""Torpido ve aynı zamanda torpido kovanını emüle (benzetim) edebilen, bu fonksiyonları tek bir ürün içinde buluşturan oldukça yenilikçi bir çözüm. Yaptığımız araştırmalara göre dünyada herhangi bir muadili bulunmuyor. Torpido simülasyonu yapabilen tekel diyebileceğimiz yurt dışı bir ürün var. Bunu yerlileştirip, üzerine torpido kovanının emülasyonunu da yapabilme kabiliyetini eklemiş olduk. Ortaya bunu elektriksel ve yazılımsal olarak tek bir kutuda yapabilen oldukça yenilikçi bir ürün çıktı."" Ceyhan, TTSET için patent başvurusu yaptıklarını ve başvurunun değerlendirme sürecinde olduğunu belirtti. Ürünün arıza-bakım, yazılım ve test ekipleri gibi geniş bir kullanım alanına sahip bulunduğunu dile getiren Ceyhan, ürünün yurt dışına satışıyla ilgili de görüşmeler yürüttüklerini kaydetti. Eski ve yeni torpido sistemleriyle uyumlu TTSET, uzun süreli saha çalışmaları ve literatür araştırmalarından elde edilen bilgilerle geliştirilip üretildi. Yazılım ve donanım birimlerine sahip olan ürün, HAVELSAN Deniz Savaş Yönetim Teknolojileri Merkezi'nde çalışan mühendislerce geliştirildi. TTSET, analog veya sayısal torpidolara yüklenilen değerleri izleme, doğru ve hatalı akış senaryoları oluşturmaya imkan veriyor, torpidoların sıralı işlemlerinin izlenmesini ve oluşturulmasını sağlıyor. Aynı fonksiyonlar kovan ve çevre birimleri için de gerçekleştirilebiliyor. Eski ve yeni torpido sistemler ile uyumlu çalışabilen TTSET, hafif torpidoya sahip su üstü ve hava araçlarında kullanılabiliyor. Sahada kolayca kullanılabiliyor TTSET sahip olduğu bu özelliklerle torpido arızalarının giderilmesi ve bakım ihtiyaçları için katkı sağlıyor. Taşınabilir özel çantası ile sahada kolayca kullanılabilen ürün, harici güç beslemeye de ihtiyaç duymuyor. TTSET, komuta kontrol yazılımları geliştiricileri tarafından simülatör/emülatör, torpido kovan geliştiricilerince torpido emülatörü olarak kullanıyor. Ürün, komuta kontrol sistemlerine torpido entegrasyonu testleri için de laboratuvar ortamında veya platformda katkı sağlıyor."
542,"Altay tankı, TCG Anadolu'ya çıktı","Türkiye'nin amiral gemisi olmaya hazırlanan TCG Anadolu'nun tank operasyonu testleri, Altay prototipi ile yapıldı.",Savunma,https://www.trthaber.com/haber/savunma/altay-tanki-tcg-anadoluya-cikti-714158.html,"Cumhurbaşkanlığı Savunma Sanayii Başkanı İsmail Demir, Twitter hesabından yaptığı paylaşımda, TCG Anadolu'nun testlerindeki yeni aşama hakkında bilgi verdi.    Demir, paylaşımında, şunları kaydetti: ""Anadolu gemimizin tank operasyonu testleri Altay prototipi ile başarılı şekilde icra edildi. Mekanize Çıkarma Aracı LCM ile askeri tersaneden alınan Altay tankı, önce Anadolu gemisine yüklendi, ardından yine LCM'ye alınarak sahile çıkarma operasyonu gerçekleştirildi. Bugün tamamlanan bu test ile projede önemli bir aşama daha geçildi. Her geçen gün bir adımı daha tamamlıyoruz ve Anadolu'yu envanterimize katmak için sabırsızlanıyoruz."""
543,Türkiye ile Gürcistan arasında savunma alanında anlaşma,Gürcistan Savunma Kuvvetleri Türkiye ile imzalanan anlaşma kapsamında Türkiye'den NATO standartlarında yeni zırhlı personel araçları teslim alacak.,Savunma,https://www.trthaber.com/haber/savunma/turkiye-ile-gurcistan-arasinda-savunma-alaninda-anlasma-714155.html,"Milli Savunma Bakanlığı'nın bağlısı ASFAT ile Gürcistan Savunma Bakanlığı arasında bugün imzalar atıldı. Görüşme çerçevesinde, anlaşmaya istinaden Gürcistan Savunma Kuvvetleri yeni, yüksek kapasiteli zırhlı personel taşıyıcı araçlar teslim alacak. Söz konusu zırhlı personel araçları, donanım ve alt sistemleri ile NATO standartlarına uygun bir şekilde hazırlanacak. Gürcistan Savunma Kuvvetleri'nin belirtilen zırhlı personel araçlarıyla donatılması, Gürcistan'ın savunmasının güçlendirilmesine/geliştirilmesine yardımcı olacak ve Türkiye ile Gürcistan arasındaki işbirliğinin güçlenmesine büyük katkıda bulunacak.   Gürcistan Savunma Bakanlığı ile yüksek kapasiteli zırhlı personel taşıyıcı araçların tedariki projesinde imzalar atıldı.
Türkiye ve Gürcistan için hayırlı olmasını diliyor, iş birliğimizin artarak devam etmesini temenni ediyoruz! ????????????????@tcsavunma pic.twitter.com/Xp3bOX9wXq"
544,"Milli Savunma, ASPİLSAN'ın pil ve bataryaları ile güçleniyor","Türk savunma sanayiinin en önemli aktörlerinden ASPİLSAN Enerji, yaklaşık 1,5 milyar lira yatırımla kurduğu lityum iyon pil üretim tesisi ile Türk Silahlı Kuvvetleri'nin enerji ihtiyacı karşılanıyor.",Savunma,https://www.trthaber.com/haber/savunma/milli-savunma-aspilsanin-pil-ve-bataryalari-ile-gucleniyor-714093.html,"Türk Silahlı Kuvvetlerini Güçlendirme Vakfının yüzde 98 hissesine sahip olduğu ASPİLSAN, askeri birliklerde kullanılan cihazlara özgü pil ve bataryaları üreterek Türk Silahlı Kuvvetlerinin (TSK) gücüne güç katıyor. 400 çeşide yakın pil ve batarya üretiliyor Fabrika, Türk Silahlı Kuvvetlerinin telsiz, gece görüş sistemi, karıştırıcı sistem, tanksavar sistem ve mayın tarama-bomba imhalarında kullanılan robotik sistem bataryaları, füze ve güdüm kitleri ile anti-torpido gibi alanlarda 400'e çeşide yakın pil ve batarya üretiyor. ASPİLSAN Enerji Genel Müdürü Ferhat Özsoy, Mimarsinan Organize Sanayi Bölgesi'nde 2020 yılı ekim ayında temeli atılan lityum iyon pil üretim tesisinin tamamlandığını ve seri üretime geçildiğini söyledi. Tesisin yaklaşık 1,5 milyar liraya tamamlandığını aktaran Özsoy, Türk Silahlı Kuvvetlerini Güçlendirme Vakfı, Cumhurbaşkanı Recep Tayyip Erdoğan ve hayırseverlerin fabrikanın kurulmasına büyük katkı sağladığını belirtti. Özsoy, fabrikanın stratejik bir tesis olduğunu, TSK'nın önemli bir ihtiyacı olan pil ve bataryaların yerli üretimiyle ilgili çok önemli bir aşamanın geride bırakıldığını dile getirdi. ""Yakın zamanda yatırımlarımızla bu kapasitemizi artıracağız"" Tesisin özelliklerinden bahseden Özsoy, şöyle konuştu: ""Fabrika yılda 21 milyon pil üretmek üzere kuruldu. Yakın zamanda yatırımlarımızla bu kapasitemizi artıracağız. Yine önümüzdeki dönemde yatırımlarla değişik yapıdaki pilleri üretmek suretiyle ülkemizin savunmadaki ihtiyacını karşılıyor olacağız. Pil ve batarya açısından yurt dışına bağımlılığımızı asgari seviyeye indireceğiz. Buradaki temel amacımız ve konseptimiz bu. Üretim kapasitemiz de her geçen gün artıyor."" Özsoy, fabrikada üretilen silindirik pillerin özellikle savunma sanayinde, telsizlerde, taşınabilen her türlü sistemde, sivil alanda elektrikli süpürgelerden elektrikli bisikletlere, telekomünikasyondan enerji depolama sistemlerine, elektrikli araçlara kadar kullanıldığına işaret etti. ASPİLSAN, TOGG'a katkı sağlamak istiyor Yerli otomobil TOGG'a da ilerleyen dönemlerde katkı sağlamayı hedeflediklerini vurgulayan Özsoy, ""Bu teknolojiyi yerli ve milli olan TOGG'un içinde de görmek en büyük hayalimiz."" dedi. Özsoy, Türkiye'nin şu anda pil ülkesi olma yolunda hızlı adımlar attığını, pilin ham maddelerinin de Türkiye'de üretilmesine yönelik ciddi bir çalışma yürüttüklerini anlattı. Pil ve batarya konusunda önemli çalışmaların yapıldığını belirten Özsoy, Türkiye'nin hem ham madde imkanlarıyla hem üretim kapasitesiyle Avrupa'nın önemli bir pil tedarikçisi durumuna geleceğini kaydetti. Özsoy, şarj edilebilir pilin Türkiye'de üretilmesinin diğer teknolojilerin de hızla gelişmesine katkı sağlayacağını, bunun ülkenin bağımsızlığına da ciddi destek olacağını anlattı.   Ar-Ge çalışmalarının devam ettiğine dikkati çeken Özsoy, devletin de desteği ile ASPİLSAN'ı dünyanın sayılı pil üreticilerinden biri haline getirmeye gayret ettiklerini sözlerine ekledi."
545,Türkiye'nin kritik gücü: Elektronik harp ve sinyal istihbarat,"Son dönemlerde milli savunma sanayiinde en kritik unsurlardan biri de üretilen platformların çok ciddi elektronik harp ve sinyal istihbarat yeteneklerine sahip olması. Türkiye’yi ‘bu alanda dünyanın en iyi 10 ülkesinden biri’ olarak tanımlayan uzmanlar, insansız araçlara da bu kabiliyetin kazandırılmasının son derece kritik olduğu görüşünde.",Savunma,https://www.trthaber.com/haber/savunma/turkiyenin-kritik-gucu-elektronik-harp-ve-sinyal-istihbarat-713346.html,"Yerli ve milli savunma sanayii dendiğinde akla füzeler, silahlar, SİHA’lar gelse de Türkiye'nin aslında çok farklı sistemlerde de önemli kazanımlar yaşadığı bir dönemden geçiliyor. Bunlardan biri de hiç şüphesiz elektronik harp ve sinyal istihbarat. Bu konu tek başına dahi son derece önemli olmakla birlikte, dünyanın farklı noktalarında çok başarılı işlere imza atan platformlara sağladıkları destekle de kritik roller üstleniyor.   Türkiye’nin yakın geçmişe kadar insanlı platformlar üzerinden ilerleyen elektronik harp ve sinyal istihbaratı yaklaşımı son dönemlerde insansız platformlara da taşınmaya başladı. Bu imkan ve kabiliyetlere sahip SİHA’ların yanına Marlin örneğinde olduğu gibi insansız deniz araçları da eklendi. Biz de bu süreci daha yakından anlayabilmek ve söz konusu imkanların neden önemli olduğunu öğrenebilmek için Savunma ve Denizcilik Araştırmacısı Kozan Selçuk Erkan ile bir araya geldik.   Elektronik harp ne demek? Erkan ile platformların yetenekleri ve bunun sahaya etkilerini konuşmadan önce ‘elektronik harp’ kavramı için genel bir çerçeve çizmesini istiyoruz. “Elektronik harp günümüz tanımıyla teknolojik olarak karşındakinden üstün olup onu aldatma, köreltme ve etkisiz hale getirme olarak tanımlanabilir” diyor. Eskiden bu tanım radar sinyalleri üzerinden yapılsa da günümüzde tüm iletişim sistemleri üzerinden gerçekleştirilebiliyor. Erkan, günümüzde platformların iç dijital sistemlerine etki edilmesine kadar ilerlendiğini söylüyor. Haliyle tanım da genişliyor ve ‘dijital olarak çalışan her şeye etki etme yeteneği’ olarak kendine yer buluyor.
Günümüzde hemen hemen tüm sistemlerin dijital veri alarak çalıştığını düşünürsek bunun ne denli önemli bir husus olduğu daha net görülüyor.   “Sahip olanlar için büyük güç çarpanı” Son yıllarda elektronik harbin savaş durumlarının dışında da kullanıldığından bahsediyor Kozan Selçuk Erkan ve “Tüm sinyallerin karıştırılması, köreltilmesi, etkisiz hale getirilmesi kritik bir yetenek. Eğer böyle bir yeteneğiniz varsa sadece savaş durumunda değil tansiyonun yükselmediği anlarda da karşı tarafa üstünlük sağlayabilirsiniz. Bu tür teknolojiler sahip olanlar için çok büyük bir güç çarpanı” ifadesini kullanıyor. Burada ilginç bir örnek veriyor Erkan ve konuyu Ukrayna-Rusya savaşına getiriyor. Süreci yakından takip edenlerin anımsayacağı bir görüntüden bahsediyor… Hatırlanacağı üzere, Rus uçakları kendi özgün konumlandırma sistemlerini Ukrayna güçlerince karıştırıldığı için kullanamıyordu.    “Kör olarak uçmamak için piyasadan alınmış sivil navigasyon cihazları ve tabletlerle savaş uçaklarında konum belirleyip görev yapmaya çalışıyorlar” dedikten sonra devam ediyor: “Buna karşılık Ukrayna’da TB-2 gibi bir platform Rusların tüm elektronik saldırılarına rağmen sorunsuzca çalışıyor. Kısacası ülke olarak iyi bir yere geldik. Hem sinyal ve istihbarat bilgisi edinme konusunda hem de elektronik harp konusunda oldukça güçlü bir noktadayız. Kişisel kanaatim Türkiye’nin bu alanda dünyada ilk 10 ülkeden birisi olduğu yönünde. Tek tek sistemlere bakmaktansa bu konuda özgün çözümler ürettiğimizin altını çizmek daha önemli. Herkes ASELSAN KORAL'ı görüyor ama istihbarat toplama amaçlı ANKA İHA’nın özel versiyonları da şu anda MİT emrinde uçuyor. Hiç fena bir noktada değiliz.”   Milli insansız sistemlerde elektronik harp dönemi Cumhurbaşkanlığı Savunma Sanayii Başkanlığı koordinesinde ilerleyen projeler kapsamında Türkiye son dönemlerde insansız platformlar için de elektronik harp ve sinyal istihbarat kabiliyeti üzerinde ciddi işlere imza atıyor. Bu kabiliyete ulaşan insansız hava araçlarının yanına Marlin örneğinde olduğu gibi insansız su üstü araçları da ekleniyor. Kozan Selçuk Erkan’a bu durumun sahaya nasıl yansıyacağını da soruyoruz… Denizde elektronik harbin genel olarak gemi üzerinde ‘istihbarat ve karıştırma/köreltme’ olarak uygulandığı bilgisiyle başlıyor yanıtına Erkan. “Eğer biz bunu ana gemilerimizden çok daha uzakta yapmaya başlarsak yaratacağımız etki alanı da çok daha büyük olur” diye ekliyor.   Elektronik harpte en önemli unsurun mesafe olduğu bir sır değil. Kozan da buna işaret ediyor. Ana geminizi bu mesafenin dışında tutarken sorunlu bölgeye insanlı bir sistem yerine insansız küçük bir sistem gönderdiğinizde maliyetin daha etkin hale geleceğinden bahsediyor. Bu senaryoda maliyetin ötesinde can kaybı riskinin de sıfıra indiğine işaret ediyor. İnsansız sistemler, nitelikli personelinizi kaybetmenin de önüne geçiyor. İnsansız platformların sahip olduğu kimi özelliklerle görevlerini çok başarılı bir şekilde tamamladığına da değiniyor Kozan ve “Bu yaklaşım yavaş yavaş yeni konsept haline geliyor ve biz şu anda bunu en başarılı şekilde uygulayan ülkelerden biriyiz” görüşünü paylaşıyor.    Ege’deki dengeleri lehimize çevirir Kozan Selçuk Erkan’ın son olarak üzerinde durduğu konu bu tür platformların sahaya etkisi… Ege örneğinden başlıyor anlatmaya ve “Ege’de şu anda coğrafi açıdan bakıldığında bizim için dezavantajlı bir durum mevcut. Bu durumu aşabilmek için en önemli aktör insansız deniz araçları olacak. Bu platformların yapacağı keşif, gözetleme, istihbarat gibi görevler oldukça elimizi güçlendirecek. Hele ki buna elektronik harbi de eklersek çok farklı bir çözüm üretiriz. Tüm bunları göz önüne aldığımızda bu araçlar Ege’de dengeyi bizim lehimize çevirebilecek potansiyele sahipler” ifadesini kullanıyor.    Yabancılara muhtaç kalmamamız gereken bir alan Elektronik harbin en önemli özelliklerinden biri de sürekli değişen bir yapıda olması. “Dün yaptığınız çok güçlü sistem bugün son derece etkisiz kalabiliyor.” diyor Erkan ve bir kez daha Ukrayna örneğiyle cümlelerini tamamlıyor: “2014'te Ukrayna’yı kör eden Rus sistemleri bugün hiçbir işe yaramadı. Hatta bu sefer Ruslara uygulanan ‘karşı elektronik harp’ çok etkili oldu. Bu sebeple sürekli geliştirmek ve yenilemek zorunda olunan bir harp türü. Bu sistemleri kendiniz üretmezseniz size satanların ‘kendilerine zarar vermeyecek kadar etkili’ sistemlerine muhtaç kalırsınız. Eğer kendiniz geliştirirseniz karşı tarafın bunu çözümlemesi çok daha uzun zaman alır. Ayrıca kendi elektronik harbini yapamayan bir ülke çözüm için de yabancılara muhtaç kalır. Bu nedenle Türkiye önünde alması gereken uzun bir yol olmasına rağmen şimdilik oldukça iyi bir noktada.”"
546,NATO Komutanları: Marlin'i dört gözle bekliyoruz,"Türkiye’nin bir NATO tatbikatında boy gösteren ilk ve tek insansız deniz aracı Marlin, tatbikatın üst düzey komuta heyetinden de tam not aldı. TRT Haber, Portekiz’deki tatbikatın karargahına girdi, ilk günden bu yana Marlin’e zorlu görevler veren üst düzey isimlerle görüştü.",Savunma,https://www.trthaber.com/haber/savunma/nato-komutanlari-marlini-dort-gozle-bekliyoruz-712453.html,"Yerli ve milli savunma sanayii için en değerli virajlardan biri Portekiz’de dönüldü. NATO üyesi 16 ülkeden 70’e yakın insanlı ve insansız deniz platformlarının boy gösterdiği Dynamic Messenger 2022 isimli tatbikatta Türkiye’yi temsil eden Marlin insansız su üstü deniz aracı sadece ülkemiz için değil NATO adına da ne denli değerli bir araç olduğunu net bir şekilde gösterdi. Böylece Türkiye, insansız hava araçlarında imza attığı tarihi başarının bir benzerini insansız deniz araçlarında da gerçekleştirebileceğini tüm dünyaya göstermiş oldu. Savunma Sanayii Başkanlığı koordinesinde SEFİNE-ASELSAN iş birliyle geliştirilen Marlin, tatbikat boyunca başta elektronik harp ve sonouboy olmak üzere Türk savunma sanayii adına oldukça kritik ilklere de imza attı. TRT Haber, NATO tatbikatının gerçekleştirildiği karargaha girdi ve burada görevli üst düzey isimlere mikrofon uzattı.   Marlin son derece gelişmiş bir platform Fernanda Brewhouse, Alman Donanması’nda görevli bir isim. Tatbikatın Liman Savunma ve Kuvvet Koruma Harekatı Komutanı. Brewhouse, bazı senaryolarda insanlı ve insansız gemilerle ticaret gemilerine eşlik ettiklerini anlatıyor ve bu tatbikatta Marlin’in oldukça gelişmiş bir platform olarak öne çıktığının altını çiziyor. Marlin’in çok farklı yeteneklere sahip olduğunu bu tatbikat sırasında öğrendiklerine değinen Brewhouse, “Bu boyutlar için son derece çevik bir yapısı var. Biz Marlin’i çok başarılı bulduk. Ayrıca tehditleri tanımlama ve mümkünse karşı koyup verilen hedefe ulaşma adına da Marlin son derece yetenekli bir platform” cümleleriyle süreci özetliyor. Bu tür faaliyetlerin NATO adına çok değerli olduğuna da işaret ediyor Brewhouse. Özellikle son dönemde yaşanan Ukrayna krizinin ne anlama geldiğini ve Marlin gibi platformların bu dönemde neden önemli olduğunu şöyle anlatıyor: “Bu tatbikat otomasyon, otonom sistemler açısından oldukça faydalı geçti. Özellikle Ukrayna krizine odaklanırsak, otonom araçlar, NATO'yu ve kuvvetlerimizi iyileştirmede, geliştirmede çok önemli. Marlin gibi özel araçları bu yeni duruma entegre edebilmek için bu tür tatbikatları şimdiden yapmamız gerekiyor. Bu önemli konuda ortak ülkelerle birlikte çalışmaktan gerçekten mutluyuz.”   İnsansız platformların gelişimi çok etkileyici Kumandan Jeff Howards, tatbikatta görev alan bir diğer üst düzey isim… Dynamic Messenger 2022 Tatbikatı'nın Koordinatörü Jeff Howards, Portekiz’in ev sahipliğinde düzenlenen tatbikatı insansız sistemlerin NATO güçlerinin her gün kullandığı sistemlere entegre edilebilmesi adına son derece anlamlı buluyor. Buraya gelene kadar insansız araçların yetenekleriyle ilgili derinlemesine bir bilgisi olmadığını ifade eden Howards, “Ancak tatbikatta gördükten sonra bu sistemlerin gelişiminden çok etkilendim. Su yüzeyi, hava ve denizaltı gibi her alanda gösterdikleri performans etkileyici. Bu sistemlerin entegrasyonu tatbikatın önceliklerinden biri. Marlin çok özel ve etkileyici bir sistem. Hem su altı hem de su üstünde destek için çok fonksiyonel bir platform. Marlin’le birlikte diğer insansız sistemleri de başarılı buldum. İnsansız su üstü deniz araçlarının sahip olduğu teknolojileri kendi sistemlerimize dahil etme konusunda çok heyecanlıyız.”   Marlin’in bulduğu hedefleri NATO standartlarına uygun olarak aynı anda merkeze raporlayabilecek yetenekte olduğunu biliyoruz. Komutan Howards da bu konuya dikkat çekiyor. “En önemli şey iletişim” dedikten sonra sözlerini şöyle tamamlıyor: “Bu sistemlerin normal NATO tatbikatlarında nasıl kullanılacağı konusunda herkesin doğru yerde durması oldukça zorlu bir meydan okuma. Tatbikat bittikten sonra çeşitli analizler yapacağız ve hem bu sistemleri nasıl kullandığımıza bakıp hem de gelecekte nasıl daha iyi kullanabileceğimiz konusunda kendimizi geliştireceğiz.”   Teknolojik değişim yeteneklerimizi doğrudan etkiliyor TRT Haber’in mikrofon uzattığı bir diğer isim olan Amiral David Portal, tatbikatın en kıdemli ismi… NATO Müttefik Deniz Komutanlığı Merkezi'nde tatbikat ve eğitimlerden sorumlu direktör yardımcısı. NATO misyonunun en önemli yaklaşımlarından birinin ‘sürekli gelişim’ olduğundan bahsediyor Portal.

Dünyanın bugün geldiği noktada inanılmaz bir değişim yaşadığına dikkat çeken Amira Portal’a göre katlanarak büyüyen teknolojik gelişmeler insani yetenekleri de doğrudan etkiliyor. Deniz Kuvvetleri için inovasyonun önemini de vurguluyor ve “Gelişmelere çok hızlı bir şekilde uyum sağlamamız gerekiyor. Denizcilik alanında çok ciddi yenilikler var. Geleceği anlamak ve denizcilik operasyonlarını desteklemek için yeni yetenekler geliştirebilmemiz gerek” diyerek hedeflerinden bahsediyor.   “Marlin, Türkiye’nin geleceği anladığını gösteriyor” Amiral David Portal’a Marlin’in sahadaki performansına dair neler düşündüğünü de soruyoruz… “Marlin çok sevdiğim bir platform” diyerek cevabına başlıyor ve şöyle devam ediyor: “Hem elektronik harp hem de farklı yenilikler bir arada çalışıyor. Farklı donanmalardan bazı araçlar var. Genel olarak hepsinin performansından memnunuz. Marlin etkileyici bir deniz aracı konsepti. Onun gelecekteki yeteneklerine kavuşmasını dört gözle bekliyoruz. Marlin, Türkiye’nin denizcilik konseptinde yenilikten ne anladığını çok iyi bir şekilde gösteriyor. Gerçekten çok güzel bir tasarımı var. Umarım tüm bu süreci birlikte yapabiliriz ve yenilikçi bir topluluk olmaya devam edebiliriz. Marlin’i bundan sonraki tatbikatlarda da görmek isteriz.”"
547,Aksungur'un gözü Ege Denizi'nin üstünde,"Türk savunma sanayii bünyesinde geliştirilen Aksungur İHA, SAR faydalı yükü ve gelişmiş kamera sistemi ile Ege Denizi'nde kuş uçurmuyor.",Savunma,https://www.trthaber.com/haber/savunma/aksungurun-gozu-ege-denizinin-ustunde-711985.html,"Türk savunma sanayii ürünü milli İHA'lar, Türk Silahlı Kuvvetlerine sahada önemli operasyonel kabiliyetler kazandırıyor. Silahlı İHA'lar ile belirlenen tehditler milli mühimmatlarla etkin şekilde vurulurken, radar ve görüntüleme sistemleri gibi faydalı yüklerle donatılan araçlar, güvenlik güçlerinin geniş bir alanda hassas tespit ve takip yapabilmesine imkan sağlıyor. Türk Havacılık ve Uzay Sanayii tarafından geliştirilen Aksungur İHA da envantere girdiğinden bu yana güvenlik güçlerine sahada önemli katkılar veriyor. Yunanistan'ın zırhlı araç sevkiyatını ortaya çıkardı Keşif-gözetleme görevinde 50 saat havada kalabilen Aksungur, SAR faydalı yükü ve gelişmiş kamera sistemi ile son olarak Yunanistan'ın uluslararası hukuka aykırı şekilde Ege'deki Gayri Askeri Statüdeki Adalar'a zırhlı araç sevk ettiği anları ortaya çıkardı. Aksungur, Ege Denizindeki gelişmeleri izlemeye devam ediyor. Toplamda 10 bin uçuş saatine yakın görev yapan Aksungur'dan Deniz Kuvvetleri Komutanlığı envanterinde 3 adet bulunuyor. Aynı zamanda hizmet alım kapsamında 1 adet Aksungur İHA, Orman Genel Müdürlüğünde görev yapıyor.   Yeni yetenekler kazanıyor, ihracat hedefine ilerliyor Anka platformundan yola çıkarak 18 ay gibi kısa sürede geliştirilen, yüksek faydalı yük kapasitesi ile kesintisiz çok rollü istihbarat, gözetleme, keşif ve taarruz görevleri gerçekleştirme kapasitesine sahip Aksungur, sahip olduğu SATCOM faydalı yüküyle görüş hattı ötesi operasyon esnekliği sağlıyor. İlk uçuşunu 2019'da yapan Aksungur'a bugüne kadar 3 farklı EOIR kamera, 2 farklı SATCOM, 500 libre sınıfı Teber 81/82, Kanatlı Güdüm Kiti 82, yerli motor PD170 gibi birçok ekipman entegre edildi. Bu çalışmalara ek olarak 2021'in ikinci çeyreğinde ilk saha görevine başlayan Aksungur, Ekim 2021'de Deniz Kuvvetleri Komutanlığı envanterine girdi. Aksungur'a, yakın zamanda Kuzgun, lazer güdüm kiti ve minyatür bomba entegre edilecek. Aksungur'a ayrıca ""sonobuoy"" adı verilen ve su altındaki denizaltıları tespit etmek/tanımlamak için kullanılan akustik yetenek entegrasyon çalışmaları da devam ediyor. Türk Silahlı Kuvvetleri envanterine girmesinin ardından Aksungur'a yurt dışındaki ilgi de arttı. TUSAŞ, Asya ve Afrika ülkelerinde Aksungur'un ihracatına yönelik görüşmeler yürütüyor."
548,ASELSAN'dan tarihi başarı: Dünyada benzeri yok,"Deniz harbinde yeni bir dönem… Türkiye’nin bugüne kadar ürettiği en gelişmiş insansız deniz aracı Marlin’in sloganı bu. Marlin’in elektronik harp başta olmak üzere sahip olduğu imkan ve kabiliyetlerin arkasında Aselsan var. TRT Haber Marlin’i Portekiz'de görüntüledi, dünyanın gıpta ettiği teknolojilere imza atan Türk mühendislere mikrofon uzattı.",Savunma,https://www.trthaber.com/haber/savunma/aselsandan-tarihi-basari-dunyada-benzeri-yok-711953.html,"Türk savunma sanayii için en büyük kırılma noktalarından biri hiç şüphesiz insansız hava araçlarının başarıları… Yerli ve milli S/İHA’ların açtığı bu kapı arkasından benzer başarı hikayelerini de getirdi. Bugün gelinen noktada Türkiye, yakın zamanda dünyanın en iyi insansız deniz araçlarına (İDA) sahip olabileceğinin sinyallerini de güçlü şekilde vermeye başladı. Savunma Sanayii Başkanlığı (SSB) koordinesinde ve bizzat SSB Başkanı Prof. Dr. İsmail Demir gözetiminde devam eden projeler Türkiye’yi bu alanda bambaşka bir seviyeye taşıyor. SSB yönetiminde Sefine Tersanesi ile ASELSAN işbirliğinde üretilen Marlin isimli insansız su üstü deniz aracı da son dönemin bu alandaki en kritik gelişmelerinden biri.   Marlin’i TRT Haber olarak görüntülemiş ve yakın zaman sonra tarihimizde ilk kez insansız bir araçla NATO tatbikatına katılacağımızı duyurmuştuk. Beklenen gün geldi... Marlin, Portekiz’deki NATO tatbikatında ülkemizi temsil etmekle kalmadı, verdiği başarılı sınavlarla Türkiye’nin NATO için ne kadar önemli bir ülke olduğunu bir kez daha kanıtladı.   Marlin tatbikatın gözdesi oldu Marlin’in arkasında çok büyük bir emek var… Özellikle de ASELSAN’daki Türk mühendislerin geliştirdiği sistemler bu noktada oldukça değerli. Biz de Portekiz’de Marlin projesindeki kimi mühendislerle konuştuk ve sürecin detaylarını öğrenmeye çalıştık… Ancak öncesinde tatbikattan bazı detayları aktaralım… Marlin, zorlu hava şartları nedeniyle kimsenin çıkamadığı günde denize çıkan tek platform oldu. Senaryo gereği düşman denizaltıları bulması gereken oyunda bu görevi başaran tek insansız deniz aracıydı… Sahip olduğu elektronik harp kabiliyetiyle, tatbikat senaryoları gereği düşman gemileri çok uzaktan ve oldukça erken tespit etti. Tatbikat alanında, otellerde, ortak alanlarda en çok duyduğumuz platform Marlin oldu… TRT Haber olarak Marlin NATO’daki görevlerine devam ederken biz bu kez perdenin arkasına geçtik ve bu önemli projede çok büyük emekleri olan Türk mühendislere mikrofon uzattık.   Diğer SİDA’ların hepsinden farklı bir noktadayız İlk konuştuğumuz isim ASELSAN’da Marlin’in otonomi ve elektro optik sistemlerinden sorumlu birimde görev yapıyor. Marlin’in insansız kontrol ile seyrüsefer sistemleri bu birime emanet. Marlin’de farklı görev tanımlamaları için çok sayıda sensör var. Tüm bunların birbiriyle ve Marlin’in otonomi sistemiyle entegre olarak çalışabilmesi oldukça önemli. ASELSAN mühendislerinin en önemli başarılarından biri de bu. Platforma eklenen farklı sensörler sayesinde Marlin’e engelden sakınma, yapay zeka ile tespit/teşhis gibi ileri seviye yetenekler kazandırılabiliyor. ASELSAN’ın son yıllarda özellikle elektro-optik sistemler alanında önemli gelişmeler kat ettiğini biliyoruz… Marlin’de de Kırlangıç ve Martı sistemleri bulunuyor. Tatbikatta tüm bu sistemlerin oldukça zorlu koşullarda test edildiğini ve çok iyi sonuçlar alındığını öğreniyoruz.   Marlin’in elektronik harp yeteneği tam not aldı Marlin’in dünyada elektronik harp yeteneğine sahip ilk insansız deniz aracı olması son derece değerli… Bu durumu biraz daha derinlemesine öğrenebilmek için Marlin üzerindeki elektronik harp sistemleriyle ilgili yetkili bir mühendise mikrofon uzatıyoruz. ASELSAN’ın hali hazırda Türk Silahlı Kuvvetleri için geliştirdiği ve kullanıma sunduğu elektronik harp sistemlerinin uzun yıllardır kullanımda olduğunu biliyoruz. Marlin ile bu yetenek ilk kez insansız bir su üstü aracına taşındı. Ancak elektronik harp dediğimiz unsurun da çok farklı dinamikleri var. Marlin’in bu tatbikatta ne tür bir elektronik harp yaptığını merak ediyoruz. Konuştuğumuz yetkili, Aselsan’ın bu alanda son derece iyi bir pozisyonda olduğunu ve bunun yansımalarını NATO tatbikatında çok net bir şekilde gördüklerini ifade ediyor.   Gelişmiş yeteneklerde ASELSAN imzası Burada araya girelim ve kısa bir bilgi paylaşalım. ASELSAN, Marlin’de sadece elektronik harp kabiliyetine imza atmadı. Platformun uzaktan komutalı silah sisteminde, keşif/gözetleme ve otonomi kabiliyetinde de geliştirilen öğeler de ASELSAN yapımı. Konuştuğumuz yetkili, günümüz harp koşullarında insansız araçların öneminin daha da öne çıktığının altını çiziyor. “Bunun yanında elektronik harp yeteneğini kullanabilen askeri unsurların avantajlı konuma geçtiklerini görüyoruz.” diye ekliyor. Bu yöntem kullanılarak sahada radar ve elektronik haberleşme sistemlerine yönelik yapılan tespitlerin askeri unsurlara ciddi bir veri sağladığı bir sır değil. ASELSAN mühendisi de bu duruma dikkat çekiyor ve “Biz bu iki değerli unsuru bir araya getirerek çok ciddi bir katma değer yarattığımıza inanıyoruz. ASELSAN bu sayede oldukça değerli bir kuvvet çarpanı sağlıyor.” bilgisini paylaşıyor.   “Dünyayı şaşırtmaya devam edeceğiz” NATO tatbikat alanında kurallar çok katı. Ancak özellikle tatbikat alanı dışında diğer ülkelerin temsilcileriyle ortak alanlarda konuşmak mümkün. Konuştuğumuz yetkililer insansız deniz aracı meselesinde en dikkat çekici platformun Marlin olduğu konusunda hemfikir. Marlin, sahip olduğu imkan ve yeteneklerin yanı sıra teknolojik açıdan harbe hazırlık seviyesiyle de tam not aldı. Görüştüğümüz son isim ise ASELSAN’ın Marlin’e sunduğu gelişmiş tespit yetenekleriyle, ağır deniz şartlarında çalışabilme ve kesintisiz haberleşme yetenekleriyle öne çıktığının altını çiziyor. Dünyada öncü bir teknolojinin parçası olmayı sadece kurum adına değil ülkemiz adına da çok değerli bulduklarından bahsedip, “ASELSAN dünyada bir ilki gerçekleştirdi. Elektronik harp yeteneği ile NATO tatbikatında boy göstermemiz herkesi şaşırttı. Planlı olarak şaşırtmaya devam etmek istiyoruz. Gelecekte Marlin’e yeni sistemleri entegre ederek yenilikçi tarzımızı sürdüreceğiz.” diyerek sözlerini tamamlıyor."
549,NATO tatbikatında şov yaptı: Marlin'e tam not,Türkiye’nin NATO tatbikatında görev alan ilk yerli ve milli insansız deniz aracı Marlin kendi kategorisinde organizasyonun en çok konuşulan platformu oldu. Zorlu şartlarda oldukça kritik görevleri başarıyla tamamlayan Marlin sadece ülkemiz adına değil NATO için de çok kritik bir kazanım olduğunu üst düzey komuta kademesinin önünde kanıtladı.,Savunma,https://www.trthaber.com/haber/savunma/nato-tatbikatinda-sov-yapti-marline-tam-not-711641.html,"Cumhurbaşkanlığı Savunma Sanayii Başkanlığı koordinesinde yürütülen projeler Türkiye’yi bu alanda çok daha farklı bir noktaya taşımaya devam ediyor… Neredeyse 70 yıldır NATO üyesi olan ülkemiz yerli ve milli imkanlarla üretilen insansız bir deniz aracıyla tarihinde ilk kez bir NATO tatbikatına katıldı. Sefine Tersanesi ve ASELSAN işbirliğinde geliştirilen Marlin insansız su üstü deniz aracı Portekiz’de düzenlenen NATO tatbikatında Türkiye’yi bu alanda temsil eden ilk platform olmakla kalmadı, tatbikat sırasında ortaya koyduğu performansla çıtayı oldukça yukarıya çıkardı.   Kötü hava şartlarında göreve çıkabilen tek platform oldu SEFİNE Tersanesi Stratejik ve İnsansız Sistemler Yöneticisi Mustafa Lutfi Civelek, tatbikata farklı ülkelerden çok sayıda insanlı ve insansız deniz aracının katıldığını belirterek, her ülkenin kendi platformunu gerçek ortamda çok net bir şekilde test etme imkanı bulduğunu söyledi. Marlin’in diğer ülkelere nazaran teknolojik hazırlık seviyesi en yüksek platform olduğuna dikkat çeken Civelek, bu durumun diğer katılımcı ülkeler tarafından da net bir şekilde konuşulduğunun altını çizdi.   Deniz durumunun 5 olarak ifade edildiği, fırtına şiddetinde rüzgarlı bir günde diğer ülkelerin görevlerini yapmak için sahaya çıkamadığını anlatan Civelek, “Bu boyutta deniz araçları için bu şiddet çoğunlukla ‘seyre çıkabilirim ama herhangi bir görevi yerine getiremem’ anlamına geliyor. Marlin’in 5 seviyesindeki başarıları bizim için önemli bir referans. Burası okyanusa kıyısı olan bir yer. Hava bozdu ve denizde şartlar değişti. O gün insansız su üstü araçları görevine çıkamadı. Ancak Marlin o gün de denize açıldı. Sadece denize açılmakla kalmadı, kendine verilen tüm görevleri de oldukça zorlu şartlara rağmen başarıyla yerine getirdi” bilgisini paylaştı.   Yabancı amiralden Marlin’e özel ziyaret Marlin’in elektronik harp yeteneği olan dünyadaki ilk insansız su üstü platformu olduğunu hatırlatan Civelek, tatbikat sırasında oldukça ilginç ve Türkiye için bir o kadar değerli anlara şahitlik ettiklerinden de bahsetti. Civelek ayrıca, sensörlerin tespit menzili dışında bulunan düşman unsurları bulmakla ilgili bir görevde Marlin’in bunu oyunun hemen başında yaptığını da anlattı. Düşman rolündeki unsurları çok uzaktan ve oldukça hızlı bir şekilde bulduklarını söyleyen Civelek, şöyle devam etti: “Marlin’in bu başarısının ardından tatbikat safhalarını düzenleyen planlayıcılar başlangıç sahnesi yerleşim kriterlerini değiştirdi. Aynı kapsamda, üst düzey gözlemcilerin ziyaretleri sırasında NATO’da yetenek planlama anlamında önemli bir görevde bulunan üst düzey askeri yetkili, Marlin hakkında ülkemiz resmi kurumlarıyla temasa geçmek ve olası işbirliklerini araştırmak istediğini açıkladı. Biz de kendisine Savunma Sanayii Başkanlığımız üzerinden ilerleyebilecekleri bilgisini verdik.”   Diğer ülkelerin göremediği denizaltıyı Marlin buldu Marlin’in çok farklı ve her biri birbirinden kıymetli yetenekleri olduğunun altını çizen Mustafa Civelek, tatbikat sırasında düşman rolündeki denizaltılar gibi davranan hedeflerin bulunması görevini de başarıyla yerine getirdiklerini anlattı: “Tatbikatın bir kısmında biz senaryo gereği düşman denizaltısı benzetimi yapan hedefleri bulmakla görevlendirildik. Marlin sahip olduğu Sonobuoy sinyal işleme kabiliyetiyle bunu gerçekleştirdi. Böylece Türkiye, ilk kez bir insansız deniz aracıyla denizaltı benzetimi yapan bir hedefi bulma kabiliyetini test etmiş oldu. O gün sahada olan diğer ülkelerin de sonar kabiliyetleri vardı. Ancak hiçbiri düşman denizaltıyı göremedi. Marlin sadece düşman rolündeki denizaltı benzetimi yapan hedefleri bulmakla kalmadı, bunu NATO standartlarına uygun olarak tatbikatı yöneten karargaha otomatik olarak da rapor etti. Bunlar son derece önemli yetenekler.   Tabi burada elde ettiğimiz bu tecrübeler oldukça kıymetli. Tatbikatın ardından Türkiye’ye döneceğiz. Sahadan gelen dönüşlere göre Marlin’de güncellemeler yapacağız. Önümüzdeki dönemde milli elektronik harp deneme tatbikatına iştirak etmeyi planlıyoruz. Marlin hemen ardından TÜBİTAK SAGE imzalı Kuzgun füzelerinin test atışları için ter dökecek. 2023 yılı içinde projeyi tamamlayacağız ve Savunma Sanayii Başkanlığı’na teslim edeceğiz.”"
550,Türk bomba imha robotları Afrika'da güvenliğe katkıda bulunuyor,"Türk savunma sanayii bünyesinde geliştirilen uzaktan kumandalı bomba imha robotları, Afrika'nın eşitli ülkelerinde güvenlik önlemlerine katkıda bulunuyor.",Savunma,https://www.trthaber.com/haber/savunma/turk-bomba-imha-robotlari-afrikada-guvenlige-katkida-bulunuyor-711082.html,"Türk savunma sanayii firmaları Güney Afrika'nın başkenti Pretorya'daki Afrika Havacılık ve Savunma Fuarı AAD 2022'de ürün ve kabiliyetlerini sergiliyor. Savunma sanayii ve anayurt güvenliğine yönelik uzaktan kumandalı robotik araçlar geliştiren Elektroland Savunma da fuarda başta bomba imha robotları olmak üzere farklı görevler için geliştirdiği araçları tanıttı. Elektroland Savunma Bölge Satış Müdürü Göktuğ Türk, Afrika'da birçok ülkede ilişkileri bulunduğunu söyledi.    ""Sadece ürün satışıyla biten bir sürecimiz yok"" Bazı bomba imha robotlarıyla satışlar gerçekleştirdiklerini anlatan Türk, şöyle konuştu: ""Hali hazırda birkaç farklı ülkede, özellikle Batı Afrika'da, ürünlerimiz bulunuyor. Zimbabwe'de kullanılan bomba imha robotumuz uzun zamandır operasyonel halde. Senegal'e teslimatlar yapılmak üzere işlemleri bitti. Angola geçtiğimiz sene başlayan bir ilişkimiz ve sözleşme aşamasına geldiğimiz süreçteyiz. Nijerya'ya yönelik bir bomba imha robotu projesi yürütmekteyiz. Tüm bunlara baktığımızda bu coğrafyada ürünlerimiz arasında bomba imha robotları ve biraz daha ağır sınıfta 200 kilogram civarında 7 eksenli robotik kollara sahip, paletli ya da tekerlekli, ülkelerin coğrafyasına bağlı olarak değişiklik gösteren robotlar sunuyoruz. Talepler genelde daha güçlü hidrolik kollar üzerinden ilerliyor. Bomba imha robotlarımız adıyla da paralel şekilde bomba imha timleri tarafından, uzman ekiplerce kullanılıyor. Eğitim, satış sonrası destek çok güçlü olduğumuz konular. Sadece ürün satışıyla biten bir sürecimiz yok."" Türk güvenlik güçleri en önemli referans AAD 2022'ye ilk kez katıldıklarına değinen Türk, fuarın hareketli ve geniş bir ziyaretçi portföyüne sahip olduğunu belirtti. Türk, ""Uluslararası düzeyde duyduğumuz ama ilk kez tecrübe ettiğimiz bir fuar oldu. Oldukça etkili ve işlevsel gördüğümüz toplantılarımız oldu. Bundan sonra da aktif şekilde yer almayı planlayacağımızı düşündüğüm, güzel, imkanları etkili fuar."" dedi. Uzaktan kumandalı robotik araçlar pazarında keşif-gözlem operasyonlarının ön plana çıktığını dile getiren Türk, şunları kaydetti: ""Bundan dolayı da yeni projeler, ihaleler daha çok keşif-gözlem üzerine. Biraz daha küçük, atılabilir, bizim de Acrob ismini verdiğimiz ürünlere yönelik. Bunun yanında daha büyük, arazi şartlarında çok daha hızlı hareket eden ve farklı modifikasyonlara uygun altyapıya salip Boğaç, Hançer gibi insansız kara araçlarına talep oluşmuş durumda. Bunlar gelişirken elbette zaman alacaktır. Çünkü her biri literatüre çok yeni giren ürünler. Biraz daha adım adım ilerleyecek, envanterlerde yer edinecek ürünler. Bu pazarda da diğer pazarlarda olduğu gibi Türk Silahlı Kuvvetleri, Emniyet, Jandarmanın envanterinde ürünlerin aktif kullanılıp kullanılmadığı çok önemli bir husus. Türkiye'de kullanılıyor olmaları temel referans. Türkiye'nin genel anlamda Afrika'daki varlığına, Türk ürünlerinin güvenilirliğine çok ciddi boyutta ilgi duyuluyor. Bu ürünlerin de burada aktif şekilde çok yakın zamanda envanterlere girmesini bekliyoruz."""
551,"ASELSAN'ın ""elektronik gözü"" Güney Afrika helikopteriyle sergilendi","ASELSAN'ın Güney Afrika ofisinde geliştirilen elektro-optik keşif, gözetleme ve hedefleme sistemi MEROPS, yine bu ülkede üretilen Rooivalk saldırı helikopteriyle birlikte sergilendi.",Savunma,https://www.trthaber.com/haber/savunma/aselsanin-elektronik-gozu-guney-afrika-helikopteriyle-sergilendi-711067.html,"ASELSAN, termal sistemler, lazer mesafe ölçer, lazer işaretleyici, lazer uyarı sistemleri, gündüz görüş kameraları ve görüntü yoğunlaştırıcılı gece görüş cihazlarının tasarım ve üretimleri ile ilgili yürütülen çalışmalarla üstün kabiliyetlere sahip elektro-optik sistemler oluşturuyor. Bu sayede görüşün zayıf veya sınırlı olduğu gece, sis, pus gibi doğal hava koşulları ile toz, duman, yangın ve kamuflaj gibi muharebe sahası koşullarında, kullanıcıların karşı unsurlara üstünlük sağlaması mümkün oluyor. Lazer sistemlerle de kullanıcıya mesafe bulma, güdüm, karşı tedbir, aktif görüntüleme ve algılama gibi konularda üst düzey imkanlar sağlanıyor.    ASELSAN'ın geliştirdiği elektro-optik sistemlerin kara, hava ve deniz platformlarında geniş uygulama alanları bulunuyor. Bu çabaların bir sonucu olarak Cumhurbaşkanlığı Savunma Sanayii Başkanlığınca başlatılan projeyle ortaya çıkan CATS'nin kullanımı Türk Silahlı Kuvvetleri ve güvenlik güçlerinin ihtiyaçları doğrultusunda yaygınlaştırılıyor. Kamuoyunda SİHA'ların bu alandaki dışa bağımlılığını sonlandırmasıyla da bilinen CATS'den Mayıs 2020'den bu yana çok sayıda teslim edildi.    ASELFLIR-500'ün teslimatı 2023 sonunda Farklı platformların ihtiyaçlarını dikkate alarak elektro-optik keşif, gözetleme ve hedefleme sistemi ürün ailesini, boyutları ve yetenekleri çeşitlenen yeni ürünlerle genişletmek için de projeler yürüten ASELSAN, CATS'te elde edilen teknolojik birikim ve bileşenlerdeki teknolojik geliştirmelerle ASELFLIR-500'ü geliştiriyor. Şirket, gelecek yılın sonunda ASELFLIR-500 teslimatına başlamayı amaçlıyor. Bunun yanında daha büyük ve daha uzak mesafeden görüntülemeye imkan verecek ASELFLIR-600'e yönelik çalışmalar da devam ediyor. Ürün geliştirme çalışmaları gimbal çapı 15 inçten küçük sistemleri de kapsayacak şekilde sürüyor.    MEROPS, ASELSAN standında sergilendi ASELSAN, elektro-optik keşif, gözetleme ve hedefleme sistemi konusunda yurt içinde ve dışındaki yüksek talebi dikkate alarak Güney Afrika'daki ofisinde bulunan yetenek havuzunu da harekete geçirdi. Bu ülkedeki ASELSAN mühendislerinin çalışmalarıyla ortaya MEROPS (Multi-spectral Extended Range Optical Sight) ortaya çıktı. MEROPS, Güney Afrika'da düzenlenen Afrika Havacılık ve Savunma Fuarı AAD 2022'de ASELSAN standında sergilendi. Stantta kurulan düzenek aracılığıyla ziyaretçilere MEROPS'un yüksek görüntüleme kalitesini deneyimleme imkanı sağlandı. MEROPS'un ayrıca Fuar'da, statik alanda, Rooivalk saldırı helikopteriyle birlikte sergilenmesi dikkati çekti. Güney Afrika tarafından üretilen ve dünyanın en etkili saldırı helikopterleri arasında gösterilen Rooivalk, ev sahibi ülkenin hava filosunun önemli parçalarından birini oluşturuyor."
552,Milli insansız hava araçları yeni yeteneklerle ihracata uçuyor,TUSAŞ tarafından üretilen Anka ve Aksungur'a yeni yetenekler kazandırılırken milli insansız hava araçları (İHA) yakın zamanda yeni ihracat başarılarına hazırlanıyor.,Savunma,https://www.trthaber.com/haber/savunma/milli-insansiz-hava-araclari-yeni-yeteneklerle-ihracata-ucuyor-710923.html,"Türk savunma sanayii firmaları Güney Afrika'nın başkenti Pretorya'daki Afrika Havacılık ve Savunma Fuarı AAD 2022'de ürün ve kabiliyetlerini sergiliyor. Türk Havacılık ve Uzay Sanayii (TUSAŞ) fuarda, uçak, helikopter, insansız hava aracı ve uydu platformlarını tanıtıp, bunlara yönelik bir dizi görüşme gerçekleştirdi. Türk Havacılık ve Uzay Sanayii İHA Sistemleri Genel Müdür Yardımcısı Ömer Yıldız, İHA'lara yeni kabiliyetler kazandırma yönündeki çabalarının sürdüğünü söyledi. ""1 ay içinde Kuzgun'un entegrasyonu tamamlanacak ve sahada kullanılacak"" TÜBİTAK SAGE tarafından geliştirilen 20'den 60 kilograma kadar farklı harp başlıkları taşıyabilen Kuzgun'un serbest düşüş yapan versiyonunun Aksungur'a entegrasyonu için çalışmalar yaptıklarını ifade eden Yıldız, bunu roket ve turbo itkili versiyonların izleyeceğini belirtti. Yıldız, şunları kaydetti: ""Kuzgun'un yer testlerini bitirdik, sanal atış noktasına kadar geldik. Muhtemelen 1 ay içinde Kuzgun'un entegrasyonu tamamlanacak ve sahada kullanılacak. Yine TÜBİTAK SAGE'nin geliştirdiği Kayı da entegrasyon için sıra bekleyen mühimmatlardan bir tanesi. Kuzgun'un akabinde Kayı için çalışmalara başlayacağız. Entegrasyon için sıra bekleyen ASELSAN'ın geliştirdiği LGK (lazer güdüm kiti) ve minyatür bombalar var. Bunları da sırasıyla Aksungur'a entegre etmiş olacağız. Suya bırakılarak akustik dinleme yapmaya imkan veren ve denizaltı gibi tehditlerin olup olmadığının tespitini sağlayan Sonoboy'a yönelik dinleme faaliyetini başarıyla yaptık. Dinlenen akustik sinyallerin araç üzerinde işlenmesi aşamasını bu yıl tamamlamayı amaçlıyoruz. Üçüncü aşamada ise deniz karakol uçaklarından bırakılan Sonoboy'ların İHA'lardan bırakılmasına çalışacağız."" Şimşek, milli hava savunma sistemleri için hızlanıyor Hedef uçak çalışmalarına ilişkin de bilgi veren Yıldız, süpersonik hedef uçağın hazır olduğunu ve motor konusundaki çalışmaları beklediklerini dile getirdi. Ömer Yıldız, ""Ayrıca 6 ay içinde 0,8 mach hızında uçabilen yaklaşık 200 kilogram ağırlığında yeni bir Şimşek hedef uçağımız olacak. Çalışmaları çok hızlı şekilde devam ediyor. Bu uçak özellikle Türkiye'nin geliştirdiği hava savunma sistemlerinin testi için gerekli ve kullanılacak. Verilen takvim 6 ay ve bu sürede bitireceğiz."" dedi. Yıldız, milli motorların Anka ve Aksungur'da kullanımına yönelik soruya, ""Aksungur şu anda PD170 ile uçuyor. Oradaki uçuşları tamamladıktan sonra Anka tarafına geçeceğiz ama geçişimiz yıl sonundan önce olmaz muhtemelen."" diye konuştu. Kargo İHA'lar için geri sayım Ömer Yıldız, yıl sonuna kadar 80 kilogram yük taşıma kabiliyeti olan 3 döner kanatlı İHA'yı Cumhurbaşkanlığı Savunma Sanayii Başkanlığına teslim edeceklerini bildirdi. Yıldız, 200-250 kilogram taşıma kapasiteli bir başka araç için de çalışmalara başladıklarını söyledi. Milli İHA'ların ihracat rotası İHA'ların ihracat çalışmalarına ilişkin sorular üzerine Yıldız, şu değerlendirmede bulundu: ""Tunus'un 3 aracını teslim ettik, 2 araç daha almak için müracaatlarını yaptılar. Sözleşmeyi yaptık ya da yapacağız. Afrika'da 3 ülkeyle daha görüşüyoruz, anlaşmaya çok yakınız. Kazakistan araçlarımız hazır. Araçların hangarlarını hazırladıklarında göndereceğiz. Malezya'da ise sözleşmeye davet edeceklerine dair bilgi geldi ama resmi sözleşme davetiyesi gelmedi. Sözleşmeye davet ettikleri zaman 3 araçlık anlaşmayı yürürlüğe koymuş olacağız. Tunus'taki araçlarımız Anka. Afrika'daki 3 ülkeden 2'si Aksungur, 1 tanesi Anka ile ilgileniyor. Malezya'daki sözleşme de Anka'ya yönelik. Kazakistan'ın muhtemelen bundan sonraki istekleri de Aksungur olacak."""
553,"Motorda sona gelindi, Altay tankı için gaza basılacak","Savunma Sanayii Başkanı Demir, Altay tankının seri üretiminin ilk aşaması için yurt dışından alınacak güç paketiyle ilgili testlerini sonuçlanmaya yakın olduğunu söyledi. Demir, motor tedarikiyle gelecek yıl seri üretime başlanacağını kaydetti.",Savunma,https://www.trthaber.com/haber/savunma/motorda-sona-gelindi-altay-tanki-icin-gaza-basilacak-710613.html,"Savunma Sanayii Başkanı İsmail Demir, Güney Afrika'nın başkenti Pretorya'daki Afrika Havacılık ve Savunma Fuarı AAD 2022'ye katılarak temas ve incelemelerde bulundu. Türk savunma sanayisinin gündemindeki projelere ilişkin değerlendirmelerde bulunan Demir, bu yılın sonunda hizmete girmesi beklenen ve Türkiye'nin en büyük çok maksatlı amfibi hücum gemisi olacak TCG Anadolu'nun ardından ikinci gemi ya da bir uçak gemisi projesinin gündemde olup olmadığına ilişkin bilgi verdi. ""3 tane daha 'MİLGEM İ Sınıfı'nın devamını yapmamız gerekiyor"" Demir, savunma sanayisi projelerinin ihtiyaç bazlı yürütüldüğünü ve bir sıralamaya göre hareket edildiğini belirterek, şöyle konuştu: ""Bu kapsamda MİLGEM projelerinin devamı masada, 3 tane daha 'MİLGEM İ Sınıfı'nın devamını yapmamız gerekiyor. Hava Savunma Muhribi Projemiz, açık deniz karakol botlarımız var. İkinci bir Anadolu gemisi yine ihtiyaç değerlendirmesi neticesinde talep oluştuğunda ortaya gelir ama öncelik sıralaması gerçekten önemli. Kullanıcının, ihtiyaç makamının bu öncelikleri değerlendirirken ortaya koyacağı talepler bizim için önem taşıyor. Kabiliyet, teknoloji açısından Türkiye böyle bir gemiyi tekrar yapabilecek durumda mı, evet. Buradan öğrendikleriyle beraber bunu ve daha iyisini yapabilecek kabiliyete sahip. Türkiye'nin kendi harekat ihtiyacı, ortaya konacak talep doğrultusunda da yapılması gerekirse yapılır. Bu kendi inisiyatifimizle alacağımız bir karar değil. Genelde projelendirilip, ihtiyaçlarının belirlenip ortaya konulması, ön çalışmaların yapılması ve Savunma Sanayii İcra Komitesinin karar alması neticesinde ürün ve proje başlıyor. Sürecin formel şekli bu. O formel şekil neticelendirilmeden bir şey söylememiz çok doğru olmaz."" Altay tankı için motor siparişi hazırlığı İsmail Demir, Altay ana muharebe tankının seri üretim sürecinin başlangıcı için ihtiyaç duyulan güç grubunun tedariki arayışında çözüme çok yakın olduklarını söyledi. Projenin bundan sonraki seyrine ilişkin değerlendirmede bulunan Demir, şunları kaydetti: ""Malum bahsettiğimiz bir ülke vardı, oradan gelen güç paketini entegre ettik. Çok geniş ölçüde testler yaptık, testlerden geri bildirimler aldık. Belirli düzeltmeler olması gereken yerlerde faaliyetler başladı, o mesele iyi gidiyor. Seri üretimle ilgili belirli anlaşmalar yapıldığı aşamada üretime geçebilecek durumda olacağız. Yani bunun ilk aşaması güç paketinin ilk prototiplerinin alınması, entegre ve test edilmesiydi. Bu adımlar başarıyla devam etti hatta sonuçlanmaya çok yakın diyebiliriz. Ondan sonra siparişin belli bir miktara bağlanıp, getirilip, seri üretimin başlaması var. O da önümüzdeki yıl olacak bir işlem."" Milli Muharip Uçak motoru için geri sayım Milli Muharip Uçak için kritik bileşenlerden olan motorda dışa bağımlılığı sonlandırmak amacıyla yürütülen motor geliştirme projesinde tekliflerin değerlendirilip değerlendirilmediğine ilişkin soru üzerine Demir, ""Kale ve Rolls-Royce ortaklığının teklifini bekledik. Biraz süre uzatmak gerekti. Onların teklifinin daha somutlaştırılmasıyla ilgili süre vermemiz gerekti, onu bekliyoruz. O geldiğinde daha net bir değerlendirme yapabileceğiz."" yanıtını verdi."
554,"Silahlı insansız deniz aracı Sancar, ilk kez görücüye çıktı","HAVELSAN ve Yonca-Onuk iş birliğiyle geliştirilen Sancar silahlı insansız deniz aracı (SİDA), ilk kez Güney Afrika'daki Afrika Havacılık ve Savunma Fuarı'nda görücüye çıktı.",Savunma,https://www.trthaber.com/haber/savunma/silahli-insansiz-deniz-araci-sancar-ilk-kez-gorucuye-cikti-710585.html,"Güney Afrika'nın başkenti Pretorya'daki Afrika Havacılık ve Savunma Fuarı AAD 2022, Türk savunma sanayisi firmalarının da katılımıyla sürüyor. HAVELSAN, fuarda askeri ve sivil alandaki farklı ihtiyaçlara yanıt veren çözümlerinden örnekler sergiliyor. HAVELSAN Genel Müdürü Mehmet Akif Nacar, fuarda 20'den fazla Türk firmasının yer aldığını, kendilerinin de ilk kez bu bölgede fuara katıldıklarını söyledi.    Etkinliğe yoğun ilgi olduğuna işaret eden Nacar, Güney Afrika Cumhuriyeti'nin Afrika kıtasına açılan kapı, ticari merkez olması dolayısıyla birçok bölge ülkesinden ziyaretçi bulunduğunu ve çok sayıda görüşme gerçekleştirdiklerini bildirdi. Nacar, HAVELSAN olarak 2020'den beri Afrika'da iş geliştirme çalışması yaptıklarını belirterek, Batı ve Orta Afrika'da ülke temsilcileri vasıtasıyla işler takip ettiklerini dile getirdi.    Fuarda hem o müşterilerle görüşme fırsatı elde ettiklerini hem de Afrika'da iş yapan diğer firmaları tanıma fırsatı yakaladıklarını vurgulayan Nacar, Afrika pazarının büyük olduğunu ve savunmanın yanı sıra sınır ve şehir güvenliğine yönelik ihtiyaçlar bulunduğunu anlattı. Nacar, ""Burada görece bütçesi az olan, ekonomik durumu iyi olmayan ülkeler de olduğunu biliyoruz. Bunun için de gerek devletler arası savunma sanayisi iş birliği protokolleri gerekse farklı finansman modelleriyle bu bölgede iş yapabileceğimizi, potansiyel olduğunu çok rahatlıkla görebiliyoruz. İş geliştirme emek gerektiriyor. Bölgedeki çalışmalara 2 yıldır başladık."" dedi.    Çok yakında ilk ürünler sahada olacak Fuarda komuta kontrol ve savaş yönetim sistemi, insansız otonom sistemler alanındaki çalışmalardan örneklere yer verdiklerini ifade eden Nacar, şöyle konuştu: ""Otonom sistemlere üçüncü elemanımızı da ekledik ve üçlüyü tamamladık. Daha önceki fuarlarda hep insansız bulut altı hava aracı, insansız kara aracı diyorduk, bu fuarda ilk defa insansız su üstü deniz aracını da sergileme fırsatı bulduk. Artık bunların sürü zekasıyla ortak müşterek harekat yapacağı hibrit modellere yönelik yazılım yoğun, yapay zeka destekli bir sistem üzerinde çalışıyoruz. Bu konuda yakın zamanda da insansız hava ve kara aracı başta olmak üzere ürünlerimiz sahada olacak. Afrika'da deniz araçlarına da ilginin yoğun olduğunu biliyoruz. İnsansız otonom deniz aracının burada da bir pazar bulacağını umut ediyoruz."" Nacar, insansız sistemlerin envantere girişine ilişkin takvimin netleşip netleşmediğine ilişkin de ""Netleşen durumlar var. Zaten sahada uzunca bir süredir test yapılıyor ve artık kararlar da verilmeye başlandı. Çok yakın zamanda, yıl sonuna kadar diyebilirim, sahada ilk ürünleri görebileceğiz. Bunlar kullanıldıkça, ihtiyaçlar daha net ortaya çıktıkça hem güncellenecek hem de daha fazla sayıda platformu sahaya verme imkanı bulacağız."" ifadelerini kullandı. Mehmet Akif Nacar, fuarda ayrıca akıllı şehirlere yönelik video analitik yönetim ürünleri, IOT yönetim ürünü, iş yönetim sistemi Kovan'ı da tanıttıklarını bildirdi. Kovan'ın yıl sonuna kadar birkaç kuruluşta kullanılmaya başlanacağı bilgisini veren Nacar, 2023'ü bu alanda atılım yılı olarak gördüklerini kaydetti."
555,Türkiye'nin ilk kadın İHA teknisyeni görevini başarıyla yapıyor,Türkiye'nin milli gururu İHA'lar terörle mücadeleden asayişe kadar pek çok alanda kullanılıyor. Bakımlar ise İHA teknisyenlerine emanet. O isimlerden biri de Türkiye'nin ilk kadın İHA teknisyeni Hilal Kara.,Savunma,https://www.trthaber.com/haber/savunma/turkiyenin-ilk-kadin-iha-teknisyeni-gorevini-basariyla-yapiyor-710550.html,"Emniyet Teşkilatı'nın ülke semalarındaki gözü silahlı, silahsız insansız hava araçları. Terörle mücadeleden asayişe kadar pek çok alanda kullanılan İHA'ların bakımları teknisyenler tarafından gerçekleştiriliyor. O isimlerden biri de Türkiye'nin ilk kadın İHA Teknisyeni Hilal Kara. Van Havacılık Şube Müdürlüğünde görev yapan Kara, her genç kızın olduğu gibi kendisinin de rol modelinin babası olduğunu söyledi.    Bayraktar TB2 insansız hava aracının bakım onarım, faydalı yük kullanımı ve silahlı insansız hava araçlarının mühimmat yükleme görevlerini üstlendiklerini ifade eden Kara, ""Erkeklerin çoğunlukta olduğu bir meslek grubunda çalışıyorum. Tabi bunun zor yanları oluyor. Teşkilatımızın ve çalışma arkadaşlarımın yardımıyla bu zorlukların tabii ki de üstesinden geliyorum. Yaptığım için maneviyatının yüksek olması her şeyi daha da kolaylaştırıyor. Türk kadınının isteyip yapamayacağı hiçbir şey yoktur"" dedi.    İnsansız hava araçlarının katıldığı hiçbir operasyonda emniyet teşkilatının şehit vermediğini aktaran Kara, ""Ben de dahil olmak üzere bütün arkadaşlarım operasyonlara teknik destek vermekten onur ve gurur duyuyoruz"" ifadelerini kullandı.    Türk kadının savaşta ve barışta her daim ülkesinin arkasında olduğunu söyleyen Kara, bugün, yarın ve daima aynı yolda yürümeye devam edeceklerini vurguladı. Haber: Semih Kılıç Kamera: Seyit Taşdelen"
556,Güçlenen Türk zırhlısından İngiltere'de gövde gösterisi,"Türk savunma sanayii firmalarından Nurol Makine, 4 kıtada görev yapan Ejder Yalçın 4x4 taktik tekerlekli zırhlı aracıyla Avrupa pazarındaki iddiasını İngiltere'ye taşıdı.",Savunma,https://www.trthaber.com/haber/savunma/guclenen-turk-zirhlisindan-ingilterede-govde-gosterisi-710538.html,"Macaristan'da imzaladığı sözleşmeyle ilk kez Avrupa pazarına adım atan Nurol Makina, bölge ülkelerindeki etkinliğini artırmaya yönelik girişimlerde bulunuyor. Romanya ve Slovakya'nın da aralarında olduğu ülkelerde çeşitli etkinliklere katılan şirket, Polonya'da düzenlenen MSPO Uluslararası Savunma Sanayii Fuarı'nda da bu yıl ilk kez araçlarını tanıttı. İngiltere'deki DSEI, Fransa'daki Eurosatory gibi dünyanın önemli savunma sanayii fuarlarına katılarak Avrupa'da göreve hazır olduğu mesajını veren Nurol Makina, İngiltere'de yeni bir adım attı. Dünyanın önde gelen kara aracı ve ekipman üreticilerinin iştirakiyle İngiltere'de düzenlenen DVD2022 Fuarı'na araç kategorisinde Türkiye'den ilk kez Ejder Yalçın 4x4 katıldı. İngiltere Savunma Bakanlığı tarafından Millbrook'taki test merkezinde gerçekleştirilen fuar, dünyanın farklı noktalarından gelen profesyonelleri, askeri personeli ve karar vericileri bir araya getirdi. Fuarda, 24 ülkeden 210'dan fazla şirket yer aldı.    Daha yüksek ateş gücü için 30 milimetre top Nurol Makina, kurduğu stantta askeri ve sivil ziyaretçilere Ejder Yalçın 4x4'ü tanıttı, test parkurunda da aracın tüm özelliklerini canlı gösterme imkanı buldu. Ejder Yalçın 4x4'ün üzerinde Samsun Yurt Savunmanın iştiraki Unirobotics'e ait 30 milimetre top sistemine yer verildi. Ejder Yalçın, 4 ton faydalı yük taşıma kapasitesi ve yüksek dengeli yapısı sayesinde 30 milimetre top gibi yüksek ateş gücünü 4x4 araçta hassas şekilde kullanma imkanı sunuyor. Muharebe sahasında değişen koşullar, tehditlerin nitelik ve etkinliğinin artması, daha uzak mesafeden ve daha etkili müdahale ihtiyacını beraberinde getiriyor. Nurol Makina bu ihtiyacı dikkate alarak Ejder Yalçın'ın silah sistemlerine 30 milimetre topu ekledi.    Nurol Makina, fuarda sergilediği araçta ayrıca dünyanın önde gelen savunma sanayii şirketlerinden Almanya menşeli Rheinmetall'in akustik atış yeri tespit sistemine yer verdi. Entegre analiz elektroniğine sahip güçlü bir akustik sensörle kompakt bir kontrol ve görüntüleme ünitesinden oluşan sistem, 360 derecelik kapsama alanında araca yönelik herhangi bir saldırı girişiminde atıcının yerinin hassas şekilde tespit edilmesini sağlıyor. İngiltere Savunma Bakanlığı etkinlikle, kara aracı ve ekipmanı alanındaki güncel gelişmeleri takip etmeyi ve gelecek dönemde güvenlik güçlerine kazandırmayı planladığı ürünleri belirlemeyi amaçlıyor. Nurol Makina ise başta İngiltere gibi dünyanın ve Avrupa'nın önde gelen, sınıfının en gelişmiş ürünlerinin tercih edildiği pazarda yer almayı, Avrupa'da araç teslimatlarına başladığı Macaristan'a yeni ülkeleri eklemeyi hedefliyor. Şirket bu kapsamda, Ejder Yalçın 4x4 gibi muharebe sahasında kendisini kanıtlamış, çok farklı şartlarda gösterdiği yüksek güvenlik ve harekat performansıyla dikkati çeken araçla yeni iş birliği fırsatlarına kapı aralamayı amaçlıyor.    Farklı ihtiyaçlara yönelik araç seçeneği Ejder Yalçın'ın sınır gözetleme ve güvenlik, keşif, taktik füze taşıma/fırlatma, komuta-kontrol, hava savunma, muharebe, personel taşıyıcı, kimyasal/biyolojik/radyolojik ve nükleer (KBRN) keşif, mayın/el yapımı patlayıcı tespit-imha, havan araçları ile zırhlı ambulans gibi konfigürasyonlarının Avrupa'daki farklı kullanıcıların değişik ihtiyaçlarını karşılamak için önemli bir seçenek oluşturacağı belirtiliyor. Bugüne kadar 1000'den fazla üretilen Ejder Yalçın 4x4, dört kıtada hizmet veriyor. Ejder Yalçın, çok rollü bir araç olarak hem düzenli hem de asimetrik harp ortamlarında silahlı kuvvetler ve güvenlik güçleri için en güvenilir 4x4 taktik tekerlekli zırhlı araçlardan biri oldu."
557,İHA ve SİHA pilotları zorlu eğitimlerden geçiyor,"Teröristlerin korkulu rüyası İHA ve SİHA'ların pilotları, 7 aşamalı bir eğitimden geçerek simülatörlerde birebir eğitim alıyor. TRT Haber, Van'da konuşlu Günhan Filo'da insansız hava aracı pilotlarının eğitimlerini görüntüledi.",Savunma,https://www.trthaber.com/haber/savunma/iha-ve-siha-pilotlari-zorlu-egitimlerden-geciyor-710238.html,"İnsansız hava araçları, yurt güvenliği için yılın her günü gökyüzünde görevde. İHA pilotları da komuta merkezinde 24 saat esasına göre mesai yapıyor. Emniyet Teşkilatı bünyesinde görev alan İHA ve SİHA pilotları 7 aşamadan oluşan zorlu eğitimden geçiyor. Bu eğitimler yaklaşık bir yıl sürüyor. Eğitimleri geçemeyen pilot olamıyor İnsansız hava araçlarının pilotaj eğitiminde en önemli safhalarından biri simülatörde yapılan birebir eğitimler. İHA Komuta Merkezi'yle birebir oranda aynı şekilde hazırlanan simülatör alanında yapılan eğitimleri geçemeyen hiçbir kursiyer İHA pilotu olamıyor. Tüm senaryolar simülatörde de test ediliyor Pilot adayları, simülatöre gerçek bir göreve gider gibi giriyor, tüm senaryolar simülatörde de test ediliyor. Simülatör eğitimi boyunca çeşitli acil durumlara nasıl tepki verildiğini ölçtüklerini ifade eden bir yetkili, ""Çeşitli senaryolara dayalı eğitimlerimiz oluyor. Burada İHA pilotu adayımızın sakinliği, durumu algılaması, yorumlaması ve verdiği tepkiler bizim kriterlerimiz"" dedi. Pilotaj eğitimini başarıyla tamamlayanlar İHA pilotu olarak göreve başlıyor. Pilotlar İHA Komuta Merkezi'nden operasyonları yürütüyor. Pilotlar ilk yıllarında görevleri tecrübeli pilotlar eşliğinde yapıyor. Başarılı olan İHA pilotları yeni adayların eğitmenliğini de üstleniyor. Haber: Semih Kılıç Kamera: Seyit Taşdelen"
558,Mavi Vatan'ın güvenliği insansız gözcülere emanet,"HAVELSAN'ın geliştirdiği, tamamen yerli Sahil Gözetleme Yönetim Sistemi Türk karasularında kuş uçurmuyor. İnsan kaçakçılığı, sınır ihlalleri gibi yasadışı tüm hareketler ve deniz trafiği bu insansız gözcülerin radarına takılıyor.",Savunma,https://www.trthaber.com/haber/savunma/mavi-vatanin-guvenligi-insansiz-gozculere-emanet-710188.html,"HAVELSAN'ın geliştirdiği Sahil Gözetleme Yönetim Sistemi, denizlerdeki yasadışı hareketleri tespit edip hızlı müdahalede etkin rol oynuyor. 8 bin kilometrelik kıyı şeridi engebeli ve zorlu bir coğrafya. Sadece devriye ekipleriyle birkaç yüz metre ötedeki hareketleri izlemek zor ve zaman alıcı.    Tespit ve teşhis işlemi, sahillerde kurulan insansız radar istasyonları ile istasyonlara kurulan radarlar ve elektro optik algılayıcılarla sağlanıyor. Projede işbirliği yapılan tüm kamu kurumları denizlerdeki gemi hareketlerini takip edebiliyor. Alarm oluşturulan gemilere sahil güvenlik botları tarafından gerekli müdahale yapılarak, suç henüz girişim aşamasında engelleniyor. Ege, Marmara ve Batı Karadeniz'de 4 izleme merkezi ve 12 radar istasyonu kurulu.    Bu insansız istasyonlarda toplanan veriler Ankara'daki Harekat Merkezine aktarılıyor. Türk sularındaki hareketler bu sistem sayesinde merkezden anlık olarak takip ediliyor. Proje tamamlandığında, denizlerdeki tüm aksiyon, ihlaller, trafik, yasa dışı hareketler tek merkezden görülecek, bunun sayesinde devletin tüm ilgili kurumları bu sistemden faydalanabilecek. Bu sisli sınırlarda her gün onlarca ihlal gerçekleşiyor. Yunanistan'ın Ege Denizi'nde uluslararası hukuku ve insan hayatını hiçe sayan faaliyetleri de bu insansız gözcülerin radarında. Kamera: Altan Ayhan - İhsan Kırkbeşoğlu"
559,'Mavi Vatan'daki tehditler milli sonarla tespit edilecek,"Sanayi ve Teknoloji Bakanı Varank, Milli Savunma Bakanlığı ile düşük frekansta çalışan, çok daha güçlü ve kabiliyetli bir sonar geliştirmeye başladıklarını açıkladı. Varank, yeni sonarın, TF-2000 Hava Savunma Harbi Muhribi'nde kullanılacağını söyledi.",Savunma,https://www.trthaber.com/haber/savunma/mavi-vatandaki-tehditler-milli-sonarla-tespit-edilecek-710045.html,"Sanayi ve Teknoloji Bakanlığından yapılan açıklamaya göre, TÜBİTAK Marmara Araştırma Merkezi (MAM), olası tehditlere karşı Türkiye'nin açık denizlerdeki gücüne güç katacak, açık denizdeki düşük frekanslı ses dalgalarını, uzak mesafelerden tespit edecek yeni sonar projesi için çalışmalara başladı. Askeri gemilere entegre edilebilecek Milli Savunma Bakanlığı ile yürütülen proje, askeri gemilere entegre edilebilecek. Türkiye, prototip üretimleri başlayan projeyle bu teknolojiye sahip az sayıda ülkeden biri olacak. Bütünleşik sonar sistemi, milli güvenliğe olduğu kadar ekonomiye de ciddi katkı sağlayacak. Sistemin dost ve müttefik ülkelere ihracatı Türkiye'ye büyük bir rekabet üstünlüğü getirecek.    Bakan Varank, sonarın geliştirildiği Kocaeli-Gebze'deki TÜBİTAK MAM'ı ziyaret etti. Ziyarette Varank'a TÜBİTAK Başkanı Prof. Dr. Hasan Mandal eşlik etti. TÜBİTAK MAM bünyesinde faaliyet gösteren Sualtı Akustik Laboratuvarı'nda incelemede bulunan Varank, Bütünleşik Sonar Sistemi Geliştirme Projesi'ne ilişkin yetkililerden bilgi aldı. Varank, daha sonra yaptığı açıklamada, laboratuvarın Türkiye'ye kazandırılmış ve en yüksek kabiliyetlere sahip ilk su altı akustik laboratuvarı olduğunu, burada özellikle Milli Savunma Bakanlığı ve Deniz Kuvvetlerinin ihtiyacı olan ürünlerin geliştirilip üretildiğini söyledi. Türkiye'nin Milli Gemi Projesi'nde (MİLGEM) su altı sonarlarını TÜBİTAK MAM olarak geliştirdiklerini ve gemilere taktıklarını belirten Varank, ""Şimdi yeni bir boyuta geçiyoruz. Yine Milli Savunma Bakanlığımız ile birlikte düşük frekansta çalışan çok daha güçlü, çok daha kabiliyetli bir sonarı geliştirmeye başladık. Bu yeni milli sonar, Türkiye'nin MİLGEM'i için geliştirilen ilk milli sonar projesinde olduğu gibi yeni inşa edilecek TF-2000 Hava Savunma Harbi Muhribi'nde kullanılacak ve Türkiye'ye çok ciddi kabiliyetler kazandıracak."" dedi.    ""Yazılım tarafı BİLGEM'de"" Varank, projenin bu yılın başında başladığına işaret ederek, belirlenen süre 3 yıl olmasına rağmen 2 yılda tamamlanarak savunma sanayisine katkı yapacağını dile getirdi. Projede, TÜBİTAK BİLGEM ile çalışıldığı bilgisini veren Varank, şunları kaydetti: ""Onlar da bu işin yazılım tarafını bir araya getiriyorlar. Bu proje birçok ilki başlatacak. Burada hem donanım tarafı hem de yazılım tarafıyla çok ciddi kabiliyetler kazanmış olacağız. Daha önce ürettiğimiz sonarlarda birtakım ürünleri yurt dışından tedarik etmek mecburiyetinde kalıyorduk. Tasarımlarını biz yapmış olsak bile bunları ürettirip ithal etmek mecburiyetinde kalıyorduk. Bu projenin bir başka özelliği de işte burada kullanılan başta seramik malzemeler olmak üzere bu ürünlerin tamamının kendimiz tarafından geliştirilmesi ve üretimlerinin de burada yapılması, daha sonra bunların yazılım tarafındaki entegrasyonunun da BİLGEM ile yapılması.""    Varank, TÜBİTAK'ın Türkiye'de araştırma ve geliştirmenin hamisi bir kurum olduğuna dikkati çekerek, sivil, askeri teknolojiler, sağlık teknolojileri gibi her alanda Türkiye'deki AR-GE faaliyetlerini desteklediklerini ve projeler gerçekleştirdiklerini anlattı. TÜBİTAK'ın savunma sanayisinde, su altında, akustikte bu kabiliyeti kazanmış olmasıyla dost ve müttefik ülkeler için tedarikçi konumuna gelmesinin, ülkenin geldiği noktanın görülmesi açısından önemli olduğunu vurgulayan Varank, ""Biz sadece insansız hava araçlarında değil, birçok ürünümüzle dünyada en çok aranan, talep edilen ülkelerden bir tanesiyiz. Bize yurt dışından gelen her heyet, mutlaka savunma sanayisi alanında çalışan firmalarımızı, enstitülerimizi gezmek istiyor. TÜBİTAK MAM ve BİLGEM çok ciddi bir kabiliyet elde etti. Bunu hem ülkemize faydalı olacak şekilde kullanacağız hem de dost ve müttefik ülkelerle bu teknolojilerimizi paylaşacağız."" diye konuştu. ""Sivil kullanımı da var"" TÜBİTAK Başkanı Mandal da savunma sanayisinin rekabet üstünlüğü anlamında çok kritik olduğunu ancak sonar sisteminin sivil kullanımının da mümkün olduğunu ifade ederek, ""Özellikle Türkiye gibi bir ülkede boğazların güvenliği, kıyı şeritlerinin güvenliği açısından bakıldığı zaman ulusal güvenliğin ötesinde, ülkemizin kara sularındaki sivil güvenlik anlamında da önemli olacağını düşünüyoruz."" değerlendirmesini yaptı. MİLGEM Projesi'nde tasarımlarını yaptıkları seramik malzemeleri üretmek için yurt dışına gönderdiklerini belirten Mandal, şimdi ise seramik malzemenin tasarımını ve üretimini kendilerinin yaptığını bildirdi. Mandal, projenin yazılım ve arayüzlerinin de TÜBİTAK BİLGEM tarafından gerçekleştirildiğini sözlerine ekledi. ""Alanında ilk ve tek"" Sualtı Akustik Laboratuvarı Kıdemli Başuzmanı ve Proje Yöneticisi Dr. Alper Biber, denizaltılara yönelik Türkiye'nin ilk sualtı akustik uygulamasını MİLGEM'de gerçekleştirdiklerine işaret ederek, bu proje kapsamında test altyapısı olarak laboratuvarın kurulduğunu anlattı. Laboratuvardaki havuzda 1-500 kHz frekansında tüm elektro akustik dönüştürücülerin testlerini, karakterizasyonlarını yapabildiklerini vurgulayan Biber, havuzun Türkiye'de alanında ilk ve tek olduğunu söyledi. Biber, MİLGEM'in ardından yeni başladıkları Bütünleşik Sonar Sistemi Geliştirme Projesi ile daha düşük frekansta, farklı platformlarla bütünleşik çalışabilen multistatik bir sonar sisteminin geliştirilmesini hedeflediklerine dikkati çekerek, ""Projede iki farklı sonar sistemi geliştirilecek. Denizaltı Savunma Harbi Sonarı ile Küçük Hedef Tespit Sonarı ve bunların tüm test karakterizasyonlarını ve deniz testlerini bu proje içeriyor."" ifadesini kullandı. Projenin asıl amacının Türkiye'nin uzak denizlerdeki çıkarlarını gözeten bir sonar sistemi hazırlamak olduğunu bildiren Biber, ""Bu da frekansın düşürülmesi anlamına geliyor. Yani ilk MİLGEM'den sonra TÜBİTAK MAM olarak farklı bir gemi için farklı bir sonar sistemini bu projeyle ülkemize kazandırılmış olacağız."" dedi. Türkiye'nin alanında ilk ve tek akredite kamu AR-GE laboratuvarı olan TÜBİTAK MAM Sualtı Akustik Laboratuvarı, ulusal ve uluslararası düzeyde çalışmalar yürütüyor. Laboratuvar, sualtı akustik alanında ""atanmış enstitü"" olarak uluslararası faaliyetlerine devam ediyor. Laboratuvarda donanmanın ihtiyaç duyduğu ürünler geliştirilip üretiliyor."
560,Savunma sanayii Cumhuriyet'in 100'üncü yılında zirveye çıkacak,"Savunma ve havacılıkta son yıllarda ortaya koyduğu gelişimi sürdüren Türkiye, yürütülen projelerle Cumhuriyet'in 100'üncü yılında zirveye çıkacak.",Savunma,https://www.trthaber.com/haber/savunma/savunma-sanayii-cumhuriyetin-100uncu-yilinda-zirveye-cikacak-709952.html,"Cumhurbaşkanlığı Savunma Sanayii Başkanlığı koordinasyonunda güvenlik güçlerine yerli ve milli imkanlarla en gelişmiş araç ve ekipmanları kazandırmaya çalışan Türk savunma sanayisi, yaklaşık bir yıllık dönemde birçok projede kritik adımlar atacak. MMU hangardan çıkacak Türk Havacılık ve Uzay Sanayii (TUSAŞ) tarafından yürütülen ve Türkiye'nin en önemli teknoloji geliştirme projesi olan Milli Muharip Uçak (MMU), 18 Mart 2023'te motor çalıştırarak hangardan çıkacak.    Hava Kuvvetleri Komutanlığı envanterinde bulunan ve 2030'lu yıllardan itibaren kademeli devreden çıkartılması düşünülen F-16 uçaklarının yerini alacak ve parça üretimleri başlayan Milli Muharip Uçak'ın ilk uçuşunu 2025'te yapması, 2028'de göreve başlaması amaçlanıyor. Türkiye, projede, yeni nesil bir uçakta olması gereken düşük görünürlük, dahili silah yuvası, yüksek manevra kabiliyeti, artırılmış durumsal farkındalık ve sensör füzyonu benzeri teknoloji alanlarındaki çalışmalar sonucu, 5. nesil bir muharip uçağı üretebilecek altyapı ve teknolojiye sahip ülkeler arasına girecek. Hürjet'te geri sayım Jet eğitim ve hafif taarruz uçağı Hürjet ise 18 Mart 2023'te ilk uçuşunu yapacak. Montaj faaliyetlerinde sona gelinen ve yer testlerine hazırlanan Hürjet, 4 prototiple uçuş testleri gerçekleştirecek ve 2025'te ilk görevini yapabilir seviyeye ulaşacak.    Hürjet, tek motorlu, tandem ve modern aviyonik süite sahip kokpitiyle üstün performans özelliklerini kullanarak kritik rol oynamak üzere tasarlandı. Hürjet'in Türk Hava Kuvvetlerinin envanterinde bulunan T-38 jet eğitim uçakları ile akrotim gösterilerinde kullanılan F-5 uçaklarının yerini alması, 3 bin kilogram faydalı yük kapasitesine sahip ""hafif taarruz uçağı"" konfigürasyonuyla da F-16'ların yakın hava destek ve savaş eğitim uçağı rollerini paylaşması hedefleniyor. Atak-2 uçacak, Gökbey ilk görevine başlayacak Bu dönemdeki bir diğer önemli gelişme ise ağır sınıf taarruz helikopteri Atak-2'nin ilk uçuşu olacak. Özgün olarak geliştirilen yüksek mühimmat taşıma kapasitesine sahip Ağır Sınıf Taarruz Helikopteri, sıcak hava ve yüksek irtifa, gece/gündüz ve buzlanma koşulları dahil tüm zorlayıcı koşullarda görev yapabilecek. 11 ton ağırlığında, 1,2 ton mühimmat taşıyabilen, 30 milimetre topu bulunan helikopter, taarruz, yakın hava desteği, hava-yer muharebesi, silahlı eskort, hava-hava muharebesi, müşterek taarruz operasyonları, silahlı keşif ve gözetleme görevlerini yerine getirebilecek.    TUSAŞ bu yıl ayrıca Gökbey helikopterinin ilk teslimatını gerçekleştirecek. Jandarmaya teslim edilecek 3 helikopter göreve hazırlanıyor. Gökbey, mevcut ihtiyaçlar yanında geleceğin operasyonel gereksinimleri göz önünde bulundurularak, gelişmiş aviyoniklerle üstün performans ve kullanım kalitesi için tasarlandı. Yüksek yük kapasitesine sahip geniş kabin alanıyla bu helikopter, dünyanın dört bir yanındaki sivil ve askeri kullanıcıların, muhtelif görev profillerinin icrası için kolaylıkla konfigüre edilebilecek. Bayraktar Kızılelma ve Bayraktar TB3 için geri sayım Baykar tarafından geliştirilen muharip insansız uçak sistemi Bayraktar Kızılelma'nın da 2023'ün ilk aylarında uçuş yapması hedefleniyor. Yapısal entegrasyonu büyük ölçüde tamamlanan, mekanik ve aviyonik entegrasyon süreci devam eden insansız savaş uçağı Bayraktar Kızılelma'ya yönelik çalışmalar 2 prototip üzerinde devam ediyor.    Bayraktar Kızılelma, yüksek ve agresif manevra kabiliyetiyle görev yapacak, 5 saat havada kalabilecek, 35 bin fit operasyonel irtifaya çıkabilecek. İHA teknolojisinin dünyada geldiği son noktanın örneklerinden olan Bayraktar Kızılelma, 6 ton kalkış ağırlığına, 1,5 ton faydalı yük taşıma kapasitesine sahip bulunuyor. Yerli olarak geliştirilen ve envanterdeki tüm mühimmatları kullanması amaçlanan Bayraktar Kızılelma'nın TCG Anadolu'ya iniş kalkış yapabilmesi amaçlanıyor. Baykar'ın TCG Anadolu gemisine konuşlandırılmak üzere geliştirdiği Bayraktar TB3 SİHA da yeni yılın ilk yarısında gökyüzüyle buluşacak. Bayraktar TB3, dünyada ilk defa kısa pistli gemiden konvansiyonel şekilde inip kalkan insansız hava aracı olarak çok büyük bir kuvvet çarpanı oluşturacak. Bayraktar TB3, sahip olduğu özelliklerle Bayraktar TB2 ile Bayraktar Akıncı TİHA arasında bir seçenek oluşturacak. Keşif-gözetleme ve istihbarat görevlerinin yanı sıra kanatları altında taşıdığı yerli akıllı mühimmatlarla operasyon icra etme kabiliyetine sahip olacak Bayraktar TB3, katlanabilen kanat yapısıyla helikopter gemileri ve uçak gemilerinde kullanıma uygun olarak tasarlandı. Bayraktar TB3 bu sayede kullanıcıya deniz aşırı görevlerde silahlı insansız hava araçlarıyla operasyon icra etme kabiliyeti sunuyor. Görüş hattı haberleşmenin yanı sıra görüş hattı ötesi haberleşme kabiliyetine de sahip Bayraktar TB3, bu sayede çok uzun mesafelerden kumanda edilebiliyor. Milli motorla insanlı uçuş TUSAŞ Motor Sanayii AŞ (TEI) tarafından Gökbey helikopterinde kullanılmak üzere geliştirilen, ilk prototipi entegrasyon çalışmaları için teslim edilen TS1400 turboşaft motorunu olgunlaştırma testlerinde de sona gelindi. İnsanlı uçuş için yeterli olgunluğa ulaşan ilk motorun yıl bitmeden helikopteri üreten TUSAŞ'a teslim edilmesi hedefleniyor. 2023 yılının ilk yarısında motorun Gökbey helikopterine entegrasyonunun tanımlanması ve milli motorla ilk uçuşun gerçekleştirilmesi amaçlanıyor. TS1400 turboşaft motoru, bu alandaki dışa bağımlılığı sonlandırarak Türkiye'de geliştirilen ve üretilen helikopterlerin ihracatının önündeki en önemli engellerden birini ortadan kaldıracak. Yüzen İHA üssü TCG Anadolu Türkiye'nin en büyük savaş gemisi olacak TCG Anadolu da envantere katılmaya hazırlanıyor.    Tam yüklü deplasmanda 27 bin 436 ton ağırlıkta, 231 metre boyunda ve 32 metre genişliğinde inşa edilen ve kamuoyunda ""uçak gemisi"" olarak da nitelendirilen Çok Maksatlı Amfibi Gemi TCG Anadolu, Ege, Karadeniz ve Akdeniz harekat alanlarında ve gerektiğinde Hint ve Atlantik okyanuslarında kullanılabilecek. Bir amfibi tabur ile gerekli muharebe ve destek araçlarını kriz bölgelerine taşıyabilme yeteneğine sahip TCG Anadolu, havuzunda taşıyacağı araçlarıyla çıkarma operasyonlarına katılabilecek. Üzerine konuşlandırılacak milli insansız hava araçlarıyla (İHA) denizde adeta bir İHA üssü olarak da görev yapacak TCG Anadolu'ya, Hürjet'in de iniş kalkış yapabilmesi amaçlanıyor. Türk savunma sanayisi şirketlerinin hayata geçirdikleri 4 farklı iş birlikteliğinin sonucu ortaya çıkan insansız deniz araçları da Türk Silahlı Kuvvetleri envanterine girebilmek için rekabet içinde bulunuyor. İnsansız deniz araçlarının yakın zamanda envantere katılmaya başlaması bekleniyor. ""Reis""ler donanmaya katılıyor Yeni Tip Denizaltı Projesi kapsamında üretilecek 6 denizaltıdan ilkinin bu yıl teslim edilmesi planlanıyor.    Denizaltılar, 68,35 metre uzunluğa, 6,3 metre mukavim tekne dış çapına, 1850 ton deplasmana ve 40 personel kapasitesine sahip olarak inşa ediliyor. Dünyaca ""Tip-214"" olarak tanınan ve sahip olduğu yakıt pili teknolojisi sayesinde havadan bağımsız tahrik kabiliyetine sahip denizaltılar, Türk Deniz Kuvvetleri için ilk olma niteliği taşıyor. Su altı, su üstü ve kara hedeflerine karşı silahlarla donatılmış denizaltılar birçok tipte torpido, füze atabilme ve mayın dökebilme özelliğine sahip bulunuyor. Havadan bağımsız tahrik sistemi sayesinde haftalarca su altında gizlilik içinde harekat yapabilme özelliğiyle Türk Deniz Kuvvetlerinin mavi sulardaki en önemli unsurlarından biri olacak Reis sınıfı denizaltıların teslimatlarının 2027 yılına kadar tamamlanması hedefleniyor. Yeni insanlı ve insansız kara araçları Türk savunma sanayisi bünyesinde geliştirilen yeni insanlı ve insansız kara araçları da ilk kez envantere katılacak. FNSS tarafından geliştirilen ""ağır sınıf insansız kara aracı"", ASELSAN, Best Grup, Elektroland ve HAVELSAN tarafından geliştirilen ""orta sınıf insansız kara araçları"" sahadaki testlerin ardından güvenlik güçlerinin görüş, öneri ve talepleri doğrultusunda revize edildi, ilave kabiliyetlerle donatıldı. Geliştirme süreçlerinin sahada test edilmesinin ardından insansız kara araçları güvenlik güçlerinin kullanımına sunulacak. Deniz Kuvvetleri Komutanlığının amfibi zırhlı araç ihtiyacını karşılamak için FNSS tarafından geliştirilen ZAHA, envantere yeni katılacak Türk savunma sanayisi ürünleri arasında yer alıyor. ZAHA'lar, amfibi harekatta hem birliklerin kıyıya güvenli şekilde çıkarılmasını sağlıyor hem de karaya çıktıktan sonra zırhlı personel taşıyıcı olarak görev yapıyor. Bu araçlar, harekatın amfibi hücum safhasında havuzlu çıkarma gemilerinden denize iniyor ve yüksek süratle gemi-kıyı intikalini yaparak, birliklerin koruma altında, en kısa zamanda karaya çıkmasını sağlıyor. ZAHA, karada diğer zırhlı araçlarla yan yana görev icra edebiliyor. Söz konusu araçların, görev tanımları gereği, çift doğalı araçlar olarak, hem denizde hem de karada üstün performans göstermeleri gerekiyor. Dünyada çok az sayıda ülke bu tür araçları envanterinde bulunduruyor. NATO ve müttefiklerinde ise bu sınıftaki araçları üreten FNSS dışında tek firma bulunuyor. ZAHA Projesi kapsamında, 23 personel taşıyıcı, 2 komuta kontrol aracı ve 2 kurtarma aracı olmak üzere toplam 27 araç teslim edilecek. Türk Silahlı Kuvvetlerinin ""özel"" aracı Türk Silahlı Kuvvetlerinin ihtiyaçları için özgün olarak geliştirilen Pars IV 6x6 Özel Operasyonlar Aracı'nın da envantere girmesi için gün sayılıyor.    6x6 Mayına Karşı Korumalı Araç (MKKA) Tedariki Projesi kapsamında geliştirilen araç, özel operasyonlara yönelik ateş kabiliyeti, el yapımı patlayıcıya (EYP) karşı etkin koruması, yüksek mayın ve balistik koruma içeren beka altyapısı, yeni teknoloji ürünü görev donanımları ile mevcutların ötesinde bir araç olarak tasarlandı. Milli imkanlarla FNSS tarafından tasarlanıp geliştirilen araç, özgün, modüler bir zırh yapısına sahip bulunuyor. Süpersonik seslere duyarlı ve silah kuleleriyle entegre akustik uyarı sistemi, aktif karıştırma/köreltme sistemi, 360 derece çift kullanıcılı sis havanları ve KBRN (kimyasal, biyolojik, radyolojik, nükleer) sistemi de aktif koruma unsurları olarak araç üzerinde yer alıyor. Özel operasyonların taktik ihtiyaçları doğrultusunda, konseptiyle birlikte özgün olarak oluşturulan Pars IV 6x6 Özel Operasyonlar Aracı'nda yine FNSS tarafından geliştirilen 2 adet bağımsız Sancak Uzaktan Komutalı Silah Sistemi yer alıyor. İhtiyaç halinde kullanıcı tarafından silahı kolayca değiştirilebilen kulelerde, 3 ayrı silah tipi (7,62 milimetre, 12,7 milimetre makineli tüfek ile 40 milimetre otomatik bomba atar) kullanılabiliyor. Araç, çepeçevre etrafından veya yüksek noktalardan, eş zamanlı olarak farklı yönlerde belirecek tehditlere karşı gözetleme ve 2 kat etkili ateş gücü imkanı sağlıyor. İlk Altay tankı üretilecek Modernize ve insansız silah kulesi entegre edilmiş ilk zırhlı muharebe aracı teslim edilecek. Yerli Motorlu Vuran, 8x8 tekerlekli konteyner taşıyıcı araçlar ve Amazon zırhlı araçlarının ilk teslimatları yapılacak. Yurt dışı ihracat lisansına tabi bazı alt sistemlerin yerlileştirilmesinin ardından ilk Altay tankının üretimi tamamlanacak.    ""Kabiliyetlerimiz artık oyun değiştirici olarak nitelendiriliyor"" Cumhurbaşkanlığı Savunma Sanayii Başkanı İsmail Demir, Cumhuriyet'in 100'üncü yılında hizmete alınacak araç, gereç ve sistemlere ilişkin değerlendirmede bulundu. Çeşitli projelerde kısa süre içinde çok önemli aşamaların geride bırakılacağını belirten Demir, ""Savunma sanayimizin son yıllardaki atılımı milletimizin büyük takdirini kazanırken dünyanın da ilgisini çekiyor. Harekat sahasında çarpan etkisi yapan sistemlerimiz, güvenlik güçlerimiz tarafından sahada etkin şekilde kullanılıyor ve bazı alanlardaki kabiliyetlerimiz artık oyun değiştirici olarak nitelendiriliyor. Önümüzdeki 1 yıldan kısa süre içinde birçok önemli projemizin tamamlandığını, yeni bazı platformlarımızın teslim edildiğini, çeşitli projelerimizde önemli kilometre taşlarını geride bıraktığımızı göreceğiz."" dedi. Savunma sanayisinde öncü olma stratejisiyle çalışmaların devam ettiğini vurgulayan Demir, şunları kaydetti: ""Milli Muharip Uçak'ımızdan Kızılelma Muharip İnsansız Uçak'ımıza, gemilerimizden helikopterlerimize, kara araçlarımızdan motor projelerimize, insansız deniz ve kara araçlarımızdan denizaltılarımıza, hava savunma sistemlerimizden füze ve mühimmatlarımıza kadar savunma sanayimizin hemen her alanında yeni gelişmelere şahit olacak, milletimize yeni müjdeler vereceğiz. Türk savunma sanayisi olarak Cumhuriyet'imizin 100'üncü yılında, Cumhurbaşkanımız Recep Tayyip Erdoğan'ın liderliğinde milletimize gurur veren çalışmalarımıza hız kesmeden devam edeceğiz. Savunma sanayisinde geriden gelen değil, öncü olan Türkiye kararlılığına emin adımlarla devam edeceğiz."""
561,TCG Anadolu kapılarını ilk kez açtı,Yerli ve milli savunma sanayiinin tek parçada ürettiği en büyük ürün olan TCG Anadolu gemisi ilk kez basın mensupları tarafından görüntülendi. Türk savunma sanayiinin yüz akı projelerinden biri olan TCG Anadolu sahip olduğu imkan ve kabiliyetlerle ülkemizi çok farklı alanlarda oldukça değerli bir konuma taşıyor.,Savunma,https://www.trthaber.com/haber/savunma/tcg-anadolu-kapilarini-ilk-kez-acti-709382.html,Veri Yok
562,Türkiye tarihinde ilk: NATO tatbikatına çağrıldı,"Türkiye’nin savunma sanayii ürünleri dünyada ses getirmeye devam ediyor. Yalova’da üretilen MARLIN isimli insansız su üstü platformu NATO tatbikatına davet edildi. Kendi alanında dünyanın en iyilerinden biri olan MARLIN, Türkiye’yi NATO’da temsil eden ilk insansız platform olma özelliğini de taşıyor. MARLIN’i ilk kez TRT Haber görüntüledi…",Savunma,https://www.trthaber.com/haber/savunma/turkiye-tarihinde-ilk-nato-tatbikatina-cagrildi-708806.html,"İnsansız hava araçlarında dünyanın en iyi ülkelerinden biri olarak kabul edilen Türkiye benzer bir başarı hikayesini insansız su altı ve su üstü platformlarda da yakalamanın eşiğinde... İnsansız Deniz Araçları (İDA) konusunda çok önemli ilerlemeler sağlayan Ankara, SİHA’larda olduğu gibi SİDA’larla da sahada oyun değiştirici olma yolunda emin adımlarla ilerliyor. Savunma Sanayii Başkanlığı koordinesinde yürütülen ve Sefine Tersanesi-Aselsan işbirliğiyle üretilen MARLIN isimli insansız deniz aracı Türkiye’nin bu alanda bugüne kadar ürettiği en yetenekli insansız su üstü aracı olarak öne çıkıyor.   Yaklaşık 15 metre uzunluğa sahip platform su üstü harbi, su altı harbi, elektronik harp ve asimetrik harekatla ilgili çok önemli imkan ve kabiliyetlere sahip. Hücumbotların sahip olabileceği yetenekleri bünyesinde barındıran MARLIN kimi noktalarda hücumbotlardan daha esnek kullanılabilecek bir deniz harp platformu dahi olabilir.   Dünyada bir ilk Halihazırda MARLIN’in üzerinde bulunan elektronik harp sistemi dünyada bir ilk olma özelliğini taşıyor. Bu haliyle MARLIN, üzerinde elektronik harp sistemleri taşıyan dünya üzerindeki ilk insansız su üstü platformu. Daha net bir ifadeyle MARLIN, insanlı bir platformda kullanılması mümkün olamayacak şekilde insansız bir su üstü platformundan elektronik harp yapabilecek. Söz konusu kabiliyet, alan uzmanları tarafından oyunun kurallarını değiştirici, çok yenilikçi bir yaklaşım olarak değerlendiriliyor. MARLIN’in üzerinde bulunması planlanan diğer deniz harp yetenekleri göz önüne alındığında deniz harp konsept ve doktrinlerine farklı açılardan da etkileri olacağına kesin gözüyle bakılıyor.   İlk kez Türkiye yapımı bir insansız araç NATO tatbikatında MARLIN’i özel kılan sadece sahip olduğu imkan ve yetenekler değil. Aynı zamanda eylül ayında Portekiz’de düzenlenecek NATO Tatbikatı’na davet edilmesi de onu çok değerli kılıyor. Böylece Türkiye, NATO tatbikatında su altı ve su üstünde keşif-gözetleme, istihbarat, elektronik harp, hedef tespit ve teşhisi, amfibi harekatın desteklenmesi gibi hepsi kendi klasmanında özel görevler üstlenmiş olacak. MARLIN tüm bu görevleri yerine getirirken insanlı deniz kuvvetleri unsurlarıyla birlikte çalışabilir yeteneklere sahip olduğunu da uluslararası bir platformda sergilemiş olacak. Tatbikatın planlama aşamalarından itibaren MARLIN’in imkan ve yetenekleri NATO makamlarının dikkatini çekti ve önümüzdeki yıl yapılacak yeni tatbikat planlamaları için bugünden talepler alındı. Portekiz’de ‘amiral gemi’ rolü de verilen MARLIN, üst düzey gözlemcilerin denizde bulunacağı platformun kuvvet koruması rolünde de başrol oyuncusu oldu.   Yeni konseptler denenecek İki bölümden oluşan tatbikatta 100’e yakın insansız uçan-yüzen ve dalan insansız araç görev alacak. İlk bölümde insansız araçlarla deneysel nitelikte, AR-GE boyutu yüksek kavramsal çalışmalar yapılacak. Eylül sonundaki ikinci bölümdeyse Dynamic Messenger 2022 isimli NATO Tatbikatı insanlı ve insansız unsurların denizde harp nevilerini denediği dünya tarihindeki ilk tatbikat olacak. MARLIN böylece bu boyutta bir tatbikatta ülkemizi temsil eden ilk insansız su üstü harbi aracı olacak. Elektronik harp, denizaltı savunma harbi ve amfibi harbi gibi önemli rollerde görev alacak. Bu ilkler arasında dünya tarihinde ilk kez insanlı ve insansız harp gemileri olacak. Tatbikatın bir başka özelliği de özellikle yeni nesil harp yeteneklerinin deniz harbi konseptinde yaratacağı değişiklikleri fiilen deneme ve ittifak ülkelerin sahip olduğu deneyimlerden de yararlanma meselesi... İnsansız platformların insanlı harp gemileriyle nasıl harp edeceğine dair standartların oluşması bu tür tatbikatlarla sağlanıyor. O nedenle tüm katılımcılar buradan elde edilen birikimlerin son derece önemli olduğu konusunda hemfikir.   Kuzgun mühimmatı MARLİN’de kullanılacak MARLIN, deniz harbinde yeni bir dönemin habercisi olarak kabul ediliyor. Konuyu yakından takip eden kaynaklar bunun sadece Türkiye için değil küresel açıdan da geçerli olduğu görüşünde. Mevcut dengeleri ve bakış açısını değiştirecek olan MARLIN, deniz harp platformlarının kullanım şekline de yeni yöntemler ekleyecek. Kazanılacak bu esneklik de son derece değerli olacak. Ülkemizde geliştirilen TÜBİTAK SAGE imzalı havadan karaya atılan Kuzgun mühimmatının denizden-denize ya da denizden-karaya atılan versiyonları da MARLIN’den ateşlenebilecek. Böylece katı yakıtlı Kuzgun, önümüzdeki 6 ay içerisinde testlerden geçecek ve denizde çok önemli bir vurucu güç olacak. Kuzgun’un Türkiye için çok önemli bir yetenek olduğu ortada. Çünkü harp başlığı çok çeşitli ve vuruş başarı oranı oldukça yüksek.   Tüm bunları alt alta koyduğunuzda MARLIN için ciddi bir ihracat potansiyelinden bahsetmek de mümkün oluyor. Batılı ülkelerin de benzer imkan ve yeteneklerini er meydanına çıkarttığı kıyasıya bir mücadele ortamında MARLIN emin adımlarla ilerliyor. NATO tatbikatına iştirak bu açıdan da oldukça önem kazanıyor. Son olarak MARLIN için küçük bir parantez daha açalım. MARLIN bir kılıçbalığı türü. Denizciler arasında ‘gemi batıran’ olarak biliniyor çünkü sivri burnuyla bir gemiye vurduğunda çok ciddi zarar verebiliyor. Platformun ismi de buradan geliyor.
 "
563,Hazırlıklar tamam: Kaşif yola çıkıyor,"Türkiye’nin sondaj faaliyetlerinin kritik oyuncularından Kaşif insansız su altı robotunun son üyesi, Abdülhamid Han gemisi için yola çıkıyor. Kendi alanında dünyanın en iyilerinden biri kabul edilen Kaşif 3, küresel enerji krizinin giderek derinleştiği bu dönemde yabancı ülkelerin de yakın markajında.",Savunma,https://www.trthaber.com/haber/savunma/hazirliklar-tamam-kasif-yola-cikiyor-707239.html,"Son yıllarda Türkiye’nin en sık bayrak gösterdiği alanlardan biri de derin deniz sondaj faaliyetleri. Dünyanın en gelişmiş filolarından birine sahip olan Türkiye, geçtiğimiz günlerde Abdülhamid Han Sondaj Gemisi’ni Akdeniz’deki Yörükler-1 kuyusuna göndermişti. Sondaj faaliyetlerine devam eden Abdülhamid Han gemisine yeni bir oyuncu daha katılıyor. Yazılımı ve elektronik kartları tamamen Türk mühendislerce geliştirilen Kaşif insansız su altı robotu ailesinin son üyesi Kaşif-3 önümüzdeki günlerde Yörükler-1’de göreve başlayacak.   Dünyada sayılı ülkede var Armelsan imzalı Kaşif, binlerce metre derinlikte çok kritik operasyonlara imza atabilen bir su altı robotu. Ailenin ilk üyesi Kaşif-1, Fatih Sondaj Gemisi’nde yaklaşık iki senedir çalışıyor. Kaşif-2 ise Kanuni Sondaj Gemisi’nde önemli görevler üstlendi. Türkiye’nin sondaj faaliyetleri Abdülhamid Han gemisiyle yeni bir evreye geçince Kaşif de çok daha gelişmiş bir versiyonla karşımıza çıktı. Dünyada 3 ya da 4 ülkenin sahip olduğu hibrit motor teknolojisiyle üretilen Kaşif-3 sahip olduğu diğer kabiliyetlerle de dikkat çekiyor.    Kriz anında sahayı en son o terk edecek Sahip olduğu robotik kollar, yüksek çözünürlüklü kamera ve gelişmiş yazılımıyla kritik görevler üstlenen Kaşif-3 temel olarak su altındaki sondaj platformu için oldukça önemli. Binlerce metrede elde ettiği görüntüyü ve verileri anlık olarak kuleye yani ana gemiye aktarıyor. Denizin altında kesme-biçme, conta değiştirme, kuyu başı temizliği gibi faaliyetleri yine Kaşif yapıyor.   Armelsan Genel Müdürü Can Emre Bakım, Kaşif’in üstlendiği görevleri anlatırken ilginç bir bilgi daha veriyor. Eğer sondaj alanında işler istenildiği gibi gitmez ve sıkıntılı bir süreç gelişirse de sorumluluk Kaşif’te oluyor. Daha net bir ifadeyle, sondaj yapılırken aşağıda herhangi bir patlama ya da kaza durumu olursa o kuyunun güvenli bir şekilde kapatılması Kaşif’in görevi.   Küresel enerji krizi sondajın önemini artırdı Ukrayna-Rusya savaşı küresel enerji piyasalarında neredeyse tüm dengeleri alt üst etti. Özellikle Rusya’nın arz konusunda sergilediği tutum başta Avrupa olmak üzere kimi bölgeler için alarm zillerinin çalmasına neden oldu. Haliyle son dönemlerde neredeyse tüm ülkeler bir şekilde kendi enerjilerini üretebilme noktasında adım atma niyetinde. İlk etapta kapatılan madenlerin yeniden işlerlik kazanması, nükleer santrallere dönüş gibi hamleler akla ilk gelenler olsa da sondaj faaliyetlerine hız vermek isteyenlerin sayısı da hiç az değil. Bu noktada sadece sondaj gemilerinin değil Kaşif gibi sistemlerin de önemi artıyor. Genel Müdür Can Emre Bakım’a Kaşif’in ihracat potansiyelini de soruyoruz. Kaşif 3 ile yabancı ülkelerin dikkatini ciddi şekilde çektiklerini söyleyen Bakım, yakın zamanda dost ve kardeş ülkelerden ihracat haberleri duyulabileceği bilgisini veriyor.    Kritik bilgileri dışarı sızmıyor Kaşif su altı robotu ailesinin her serisinde yerlilik oranı daha da artıyor. Genel Müdür Bakım’ın üzerinde durduğu konulardan biri de platformun yerli ve milli olması detayı. Bilindiği üzere bir ülkenin politikalarını doğrudan etkileyebilecek projelerindeki veriler çoğu zaman ‘devlet sırrı’ niteliğinde oluyor. Sondaj faaliyetlerinde de hangi alanda, kaç metre derinlikte, ne kadarlık bir rezerv bulunduğu gibi bilgiler bu kapsama giriyor. İşte bu nedenle Türkiye’nin sondaj gemilerinde tamamen yerli ve milli insansız su altı robotlarının kullanılması büyük önem taşıyor. Can Emre Bakım da Kaşif ile bu sorunun önüne geçildiği bilgisini paylaşıyor ve “Kaşif aslında çok önemli görevleri yapmakla kalmıyor, Türkiye’nin sondaj faaliyetlerinde belki de ‘devlet sırrı’ niteliğindeki bilgi ve görüntülerin de ‘içeride’ kalmasını sağlıyor” diyerek süreci özetliyor.
 "
564,Türk Silahlı Kuvvetleri'nin tanklarına yeni kabiliyet: 'Volkan-M',"Türk Silahlı Kuvvetleri'nin karadaki en önemli ""vurucu güçlerinden"" M60T tanklarına yeni yetenekler kazandırılıyor. Yurt dışı menşeli atış kontrol sistemi yerine geliştirilen Milli Atış Kontrol Sistemi Volkan-M, tanklara muharebe koşullarında en üst seviye atış kabiliyeti kazandıracak.",Savunma,https://www.trthaber.com/haber/savunma/turk-silahli-kuvvetlerinin-tanklarina-yeni-kabiliyet-volkan-m-706114.html,"""M60T Tanklarına İlave Yetenek Kazandırılması Projesi Sözleşmesi (TİYK-M60T Projesi)"", Cumhurbaşkanlığı Savunma Sanayii Başkanlığı ile ASELSAN arasında imzalandı. TİYK-M60T Projesi, Kara Kuvvetleri Komutanlığı ihtiyacı doğrultusunda, tanklardaki yurt dışı menşeli atış kontrol sistemi yerine Milli Atış Kontrol Sistemi Volkan-M'nin Fırat M60T Projesi kapsamında geliştirilmesi ile başladı. Proje kapsamında M60T tanklarına Volkan-M Atış Kontrol Sistemi, Tank Komuta Kontrol Muhabere Bilgi Sistemi, ilave zırh koruması, mürettebat koltukları gibi unsurlar ekleniyor. Tank entegrasyonları dışında canlı kule eğitim maketi, bakım eğitimi tankına entegre edilecek Volkan-M Sistemi, modernize edilecek tanklara teslimat öncesi Fabrika Seviyesi Bakım/Tamir (FASBAT) gerçekleştirilmesi gibi ürün ve faaliyetler de projeye dahil edildi. Volkan-M Tank Atış Kontrol Sistemi, M60 ana muharebe tankları için geliştirildi. Sistem, tanklara muharebe koşullarında en üst seviye atış kabiliyeti kazandırmak için basitleştirilmiş sistem mimarisi, etkin gece ve gündüz görüş, yüksek ilk atımda vuruş ihtimali ve durağan ya da hareketli zorlu muharebe, arazi ve hava koşullarında atış kontrol fonksiyonlarının icra edilmesini sağlıyor."
565,Polisin operasyonlardaki gözü: UÇBEY,"Emniyet Genel Müdürlüğü tarafından üretilen ""UÇBEY"" isimli yerli ve milli VTOL İHA, polisin yurt içi operasyonlarında gözü oldu.",Savunma,https://www.trthaber.com/haber/savunma/polisin-operasyonlardaki-gozu-ucbey-705954.html,"POLSAN VE HABERSAN'ın ortaklığı ile kurulan BİYOTEKSAN tarafından tasarlanan, geliştirilen ve üretilen UÇBEY VTOL Bulut Altı İHA, yurt içinde emniyet teşkilatı tarafından operasyonlarda görev yapıyor. Türkiye'nin ihtiyaçlarına yönelik geliştirilen UÇBEY bulut altı insansız hava aracı (BİHA) dikey iniş kalkış (VTOL) özelliğiyle esnek biçimde kullanılabiliyor. 3,5 metre kanat açıklığına ve 22 kilogram kalkış ağırlığına sahip UÇBEY VTOL BİHA, taşıdığı ISR gimbal sistemiyle keşif ve gözetleme görevlerinde kullanılabiliyor.    UÇBEY piste ihtiyaç duymuyor Elektrik motorlarıyla 3 saat havada kalabilen UÇBEY, dikey iniş kalkış özelliğiyle pist ihtiyacı olmadan birçok alanda ve arazide hızlıca kullanılabiliyor. Elektrikli motorları sayesinde UÇBEY, bin metre irtifada görünmüyor ve duyulmuyor. Bu sayede keşif-gözetleme ve istihbari operasyonlarda hedefe fark edilmeden operasyonu başarıyla gerçekleştirebiliyor. TEKNOFEST KARADENİZ'de sergilenen milli ve yerli ""UÇBEY"" vatandaşların ilgi odağı oldu.    ""50 kilometrelik mesafeden kaliteli görüntü aktarabilmektedir"" BİYOTEKSAN Teknoloji Direktörü Ali Algül, UÇBEY'in tamamıyla yerli ve milli olarak üretildiğini söyledi. ""Uçbey""in, Emniyet Genel Müdürlüğü bünyesinde yapılan AR-GE çalışması sonucunda üretildiğini aktaran Algül, ""UÇBEY elektrikli VTOL olması sebebiyle dikey kalkış ve yatay uçuş yapabilen bir bulut altı insansız hava aracıdır. Ana özelliklerinden biri de 3 saat havada kalması ve keşif gözetim yapabilmesidir. 50 kilometrelik mesafeden kaliteli görüntü aktarabilmektedir. Dikey kalkış yapabilmesi emniyet birimlerimiz için kritik öneme sahip olmasını sağlamaktadır. Çünkü piste ihtiyaç duymamaktadır. Kolay taşınabilir ve mobilizesi yüksek bir üründür. Bu yönleriyle emniyetimiz ve diğer ihtiyaç duyan birimlerimizin eli, ayağı, gözü ve kulağı olabilmektedir."" dedi. Vatandaşların ilgi odağı oldu Algül, son dönemde birçok operasyonlarda ""UÇBEY""in aktif kullanıldığını belirterek, ""Son dönemde emniyet teşkilatımızın düzenlediği önemli operasyonlarının takibi ve gözetimi UÇBEY tarafından yapılmıştır. TEKNOFEST KARADENİZ'de vatandaşlarımızın ilgi odağı oldu. Bu ilgi bizi ziyadesiyle memnun ediyor, hem ürünümüzün tanıtımı açısından hem de halkımızın emniyetimiz bünyesinde geliştirilen bu üründen haberdar olmasından dolayı memnunuz. Ürünümüzü bazı ülkelere ihraç etmek noktasında çalışmalar ve görüşmelerimiz devam ediyor."" ifadesini kullandı."
566,"TEKNOFEST ziyaretçileri, 360 derece uçuş simülatörüyle uçtu","TUSAŞ tarafından TEKNOFEST KARADENİZ'de ilk kez sergilenen ""360 derece uçuş deneyimi simülatörü"" katılımcıların hava aracı kullanma deneyimi yaşamasını sağladı.",Savunma,https://www.trthaber.com/haber/savunma/teknofest-ziyaretcileri-360-derece-ucus-simulatoruyle-uctu-705908.html,"Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde düzenlenen TEKNOFEST KARADENİZ, Samsun Çarşamba Havalimanı'nda gerçekleştiriliyor. Türk Havacılık ve Uzay Sanayii Kurumsal Tanıtım Müdürü Muharrem Yılmaz, yaptığı açıklamada, şirket olarak geçmiş yıllarda olduğu gibi TEKNOFEST'e dolu dolu katıldıklarını söyledi. TEKNOFEST KARADENİZ'in şirket açısından Helikopter Tasarım Yarışması ile başladığını belirten Yılmaz, Trabzon'da başlayan faaliyetlerin final bölümünde Samsun'a taşındığını ifade etti. Yılmaz, Samsun'da çocuklar ve gençler başta olmak üzere her yaştan katılımcının ilgi duyabileceği içerikler hazırladıklarını bildirdi.    ""TEKNOFEST KARADENİZ'e 360 derece uçuş deneyimi simülatörümüzü getirdik"" TUSAŞ standında gelişim atölyeleri bulunduğunu, çocukların, gençlerin bu atölyelerde kodlama çalışmaları yaptıklarını dile getiren Yılmaz, şöyle konuştu: ""Gençler ve profesyonellere yönelik birçok kariyer standımız var. Arkadaşlarımız kendilerine yardımcı oluyorlar. Deneyim alanlarımızda TEKNOFEST Azerbaycan'da Milli Muharip Uçak'ın VR simülatörü vardı. Bu sene ilk defa TEKNOFEST KARADENİZ'e 360 derece uçuş deneyimi simülatörümüzü getirdik. Bu simülatörümüz kişinin uçaktaki hareketlerine göre 360 derece dönerek bir deneyim yaşatabiliyor. Gençlerimiz çok eğleniyorlar, keyifli vakit geçiriyorlar. Burada uzun kuyruklar oluşuyor. Her TEKNOFEST'te bir yeniliği, farklı bir deneyimi kardeşlerimize, 7’den 70’e her yaştan ziyaretçiye ulaştırmaya çalışıyoruz. Ayrıca alanda platformlarımızı sergiliyoruz, uçuş gösterilerimiz var. Hürkuş ve Gökbey müzikalimiz 21 ili gezdikten sonra TEKNOFEST'te de sahnelendi. Sene sonuna kadar 81 ile ulaşmayı amaçlıyoruz. Müzikalimiz ana sahnede her gün katılımcılarla buluşuyor.""    360 derece uçuş deneyimi simülatörünün bundan sonraki etkinliklerin değişmez parçalarından biri olacağını vurgulayan Yılmaz, sonraki TEKNOFEST için de farklı bir sürpriz hazırladıklarını kaydetti."
567,Hürjet ilk uçuşu için yere basmaya hazırlanıyor,"Jet eğitim ve hafif taarruz uçağı Hürjet, 18 Mart 2023'teki ilk uçuşuna hazırlanıyor. TUSAŞ Genel Müdürü Kotil, montajı bitmek üzere olan Hürjet'in yakında iniş takımlarının üzerine konulacağını söyledi.",Savunma,https://www.trthaber.com/haber/savunma/hurjet-ilk-ucusu-icin-yere-basmaya-hazirlaniyor-705580.html,"Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde düzenlenen TEKNOFEST KARADENİZ, Samsun Çarşamba Havalimanı'nda gerçekleştiriliyor. TUSAŞ, festivalde, Gökbey, Hürjet, Milli Muharip Uçak, Anka, Aksungur gibi hava araçlarını sergiliyor, katılımcılara yönelik çeşitli etkinlikler düzenliyor. TUSAŞ Genel Müdürü Temel Kotil, TEKNOFEST'in gençlere yönelik gerçekleştirildiğini ve onları harekete geçirdiğini söyledi.    ""Etkinlik amacına ulaşıyor, Samsun'da ilgi çok yüksek"" Şirket olarak festivale her yıl kendilerini geliştirerek geldiklerini dile getiren Kotil, bu yıl simülatörlerle uçuş deneyimi yaşattıklarını, çocuklara yönelik robotik eğitimler verdiklerini ifade etti. Kotil, ""Uçak yapmanın o kadar da zor bir şey olmadığını çocuklara, gençlere anlatmak istiyoruz. Etkinlik amacına ulaşıyor, Samsun'da ilgi çok yüksek. Civar illerden de geliyorlar. Bundan sonra hangi şehirde olur bilmiyorum ama gittiği yere renk getirdiği kesin. Azerbaycan'da şunu gördük, yurt dışı bile olsa TEKNOFEST gidince gençlerde aynı heyecan oluşuyor. Sayın Cumhurbaşkanı'mızın dediği gibi TEKNOFEST kuşağı 'Yaşım ne olursa olsun ben teknolojide varım' demek. Çok mutluyum."" dedi. ""Türkiye'nin asıl büyük serveti buradaki gençler"" Kotil, Türkiye Cumhuriyeti'nin 100'üncü kuruluş yıl dönümüne hazırlandıklarını belirterek, ""18 Mart 2023'e Hürjet, Milli Muharip Uçak ve Atak-2'yi hazırlıyoruz."" diye konuştu. Milli Muharip Uçak'ı yapmanın ülkenin bekası için çok önem taşıdığını, Hürjet'in, Atak-2'nin çok güzel projeler olduğunu vurgulayan Kotil, ""Türkiye'nin asıl büyük serveti buradaki gençler. Bunların devamını sağlayacaklar. Milli Muharip Uçak'ı, hepsini yapabilirsiniz ama taban gelmiyorsa bir defaya mahsus olur, biter. Bir defa yapmaya değmez. İşte bu onun heyecanı, çocukların gözünde görüyorsunuz."" ifadelerini kullandı. 18 Mart 2023'e giderken projelerde son durum Temel Kotil, 18 Mart 2023'e giden süreçte 205, 204, 203 gün şeklinde geriye saydıklarına dikkati çekerek, şunları kaydetti: ""Geri sayım sıfıra geldiğinde inşallah Allah verdiğimiz sözü tutmamızı nasip eder. Projeler aynen, yoğunlukla devam ediyor. Hürjet'in final assemblesi (montajı) bitmek üzere, içi giydiriliyor, yakında iniş takımlarının üzerine konulacak. Yer testleri ve 18 Mart 2023'teki uçuşa yoğunlaşmış durumdayız. Uçağımızın çok güzel bir mock-up'ı (modeli) burada sergileniyor. Atak-2 ile yılın ilk aylarında uçacağız. Milli Muharip Uçak'ımız şu anda yapılıyor. O da 18 Mart 2023'te hangar çıkışını gerçekleştirecek. Gökbey'in gösteri uçuşu vardı, o manevralara helal olsun, çok göz doldurucu manevralar yaptı. Şu anda satışa hazır bir Gökbey'imiz var, seri üretimini yapıyoruz, jandarmaya teslim edeceğiz. Sağlık Bakanlığına ambulans helikopteri olarak vereceğiz. Ne kadar pervaneli olsa da bir savaş uçağından farksız olan Hürkuş'umuz uçtu. Canavar gibi motoru var. Ürünlerimiz çıkıyor, burada sergiliyoruz. Bir taraftan satışlarımız gerçekleşiyor. Hürkuş, Atak, Anka, Aksungur özelinde uluslararası satışlarımız çok iyi gidiyor. Hem şirketimize hem ülkemize bereket gelecek.""    ""Krallar, cumhurbaşkanları geliyor"" Kotil, şirkete yabancı ülkelerden üst düzey devlet adamlarının gerçekleştirdikleri ziyaretlerin anımsatılması üzerine, ""Krallar, cumhurbaşkanları, başbakanlar bizi ziyaret ediyorlar. TUSAŞ ilgi görüyor. Kendimizi anlatıyoruz, herkese gösteriyoruz. Tüm dünyaya dediğimiz şu; 'Gelin ne yapıyorsak gösterelim size. Gösterecek yapımız, tecrübemiz, başarımız, ürünlerimiz var.' Bu, Türkiye için çok güzel. Gençler tümüyle devreye girdiğinde çok daha farklı bir Türkiye olacak. Bu süreç başladı, artık durmaz."" dedi."
568,"ASELSAN'ın ""böcek İHA'sı"" TEKNOFEST'te kanat çırptı","ASELSAN, geliştirdiği ""çırpan kanatlı mini insansız hava aracı (İHA) kanat çırpma mekanizmasını TEKNOFEST KARADENİZ'de sergiledi.",Savunma,https://www.trthaber.com/haber/savunma/aselsanin-bocek-ihasi-teknofestte-kanat-cirpti-705540.html,"Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde düzenlenen TEKNOFEST KARADENİZ, Samsun Çarşamba Havalimanı'nda gerçekleştiriliyor. ASELSAN, festivalde, geliştirdiği teknolojiler ve çocuklara yönelik aktivitelerle yer alıyor. ASELSAN'ın ""böcek İHA"" olarak da adlandırılan ""mini/nano İHA"" çalışmalarına yönelik teknoloji gösterimi de festivalde sergileniyor. ""Çırpan kanatlı mini İHA kanat çırpma mekanizması"" ASELSAN ziyaretçilerinden ilgi görüyor. Geliştirilmesi ve tasarlanması tümüyle ASELSAN imzasını taşıyan mekanizma, sinek kuşu tipi çırpan kanatlı mini hava araçları için geliştirildi. AR-GE aşamasındaki proje sonunda düşük fark edilebilirlik özelliğine sahip, çırpan kanatlı insansız hava araçlarıyla keşif gözetleme görevleri yapılması hedefleniyor.    Nano İHA teoriden ürüne ASELSAN Yönetim Kurulu Başkanı ve Genel Müdürü Haluk Görgün, bu sene TEKNOFEST'in Karadeniz'in çeşitli illerinde yapılan yarışmalarla Samsun'daki finallere geldiğini söyledi. Yarışmaların bu yıl 16 ile yayıldığını, 600 binden fazla yarışmacının katılım sağladığını belirten Görgün, 40 alanda 92 yarışma gerçekleştirildiğini ifade etti. Görgün, festivale inanılmaz bir ilgi olduğunu, her yaş kesiminden insanı alanda görmekten mutluluk duyduklarını dile getirerek, ""Okul öncesinden emeklilik çağındaki vatandaşlarımıza kadar ilgi çok fazla. Teknolojiye merak, sorulan sorular ve sorunun soruluş şeklinden ilgiyi çok net anlayabiliyorsunuz. Toplumumuzun savunma sanayisini, teknolojiyi, bütün gelişmeleri takip ettiğini ve böyle bir platformun ne kadar büyük bir ihtiyaç olduğunu görüyoruz."" dedi. Yarışma alanları, firma stantlarındaki aktivitelerle dolu dolu bir TEKNOFEST gerçekleştirildiğini vurgulayan Görgün, ASELSAN standında da 50 ürün sergilediklerini bildirdi. Görgün, sağlık teknolojilerindeki ürünleri, insansız kara aracı Aslan gibi bir dizi teknolojiyi tanıttıklarını belirterek, ilk kez sergilenen ya da önceki fuarlarda ilgi odağı olan ürünlerle TEKNOFEST KARADENİZ'de yer aldıklarını ifade etti. Nano İHA konusunda teori geliştirme ve ürünleştirme gayretleri olduğunu dile getiren Görgün, bu konuda geldikleri aşamayı da ortaya koyduklarını söyledi. Görgün, şöyle konuştu: ""Hedeflerimiz büyük. Spesifik olarak nereye gideceğimizi, ne yapacağımızı şu anda paylaşmayayım. Çünkü teorisinden başladığımız, ilk uygulamasını geliştirdiğimiz ve bunların bir kısmını sergilediğimiz ürünler. Bunlarla ilgili sensörleri ve bunun için oluşturduğumuz küçük platformları, ürettiğimiz tüm algılayıcı sistemleri bu boyuta sığdırabilecek çalışmalarla devam edeceğiz. Böyle olduğunda kullanım alanları çok farklılaşabilecek. ASELSAN'da sektör başkanlıklarımızın altındaki AR-GE merkezimizin dışında genel AR-GE Yönetimi Genel Müdür Yardımcılığımızın çalıştığı alanlardan bir tanesi.""    Yerli elektrikli otobüsle teknoloji festivaline Haluk Görgün, ASELSAN'ın Samsun'da yürüttüğü ""akıllı şehircilik"" uygulamalarına ilişkin soruya karşılık, Samsun Büyükşehir Belediyesi ile bu yönde çalıştıklarını, ASELSAN ve TEMSA iş birliğinde üretilen elektrikli otobüslerin şehirde kullanıldığını belirtti. Görgün, şunları kaydetti: ""Otobüsler TEKNOFEST boyunca yoğun şekilde kullanılıyor. Hem halkın hem yerel yönetimin memnuniyetini arkadaşlarımız ifade ediyorlar. Bununla birlikte Samsun'da akıllı kavşak yönetimi, akıllı şehircilik uygulamalarıyla ilgili çalışmalarımız var, onları da zaman içinde devreye alıyor olacağız, trafik, kavşak yönetimi kısımları devrede. Bu anlamda Samsun'da bulunmak, bunları tecrübe etmek de bizim için kıymetli."""
569,"Türkiye'nin robot askeri ""Barkan"" 2023'te askeri birliklere teslim edilecek",HAVELSAN tarafından geliştirilen insansız kara aracı Barkan'ın 2023 yılı içerisinde askeri birliklere teslim edilmesi hedefleniyor.,Savunma,https://www.trthaber.com/haber/savunma/turkiyenin-robot-askeri-barkan-2023te-askeri-birliklere-teslim-edilecek-705391.html,"Robotik ve otonom teknolojiler alanında 2019 yılından bu yana AR-GE çalışmaları yürüten HAVELSAN, kara araçları kullanım senaryosu üzerinden geliştirilen sürüş kiti ile başlayan süreçte askeri ve sivil amaçlı kara, hava, deniz ve uzay araçlarında otonomi hedefliyor. Samsun Çarşamba Havalimanı'nda düzenlenen Havacılık, Uzay ve Teknoloji Festivali TEKNOFEST KARADENİZ'e katılan HAVELSAN, burada, çalışmaları son aşamasına gelen insansız kara aracı ""Barkan""ı da sergiliyor. 500 kilogram civarında ağırlığa sahip ve üzerine uzaktan komutalı SARP silah sistemi entegre edilen Barkan, Türk Silahlı Kuvvetleri ve emniyet unsurlarına sahadaki desteğin artırılması amacıyla geliştirildi.    Barkan, üzerinde bulunan haberleşme cihazlarıyla uzaktan kontrol, çepeçevre görüş yeteneğiyle de operatöre geniş bir görüş imkanı sunuyor. HAVELSAN AR-GE ve Mühendislik Direktörü Mehmet Onur Özçelik, Barkan'ın, HAVELSAN'ın üzerinde çalıştığı, çok büyük bir projenin kritik bir bileşeni olduğunu söyledi. Üzerinde çalıştıkları projenin, ""Dijital Birlikler Projesi"" olduğunu belirten Özçelik, ""Burada amacımız, geleceğin savaş sahasında dijital, insansız birlikler oluşturmak. Barkan, burada insansız kara aracı rolüyle önemli bir rol üstleniyor."" dedi. Projenin öz kaynaklı bir AR-GE projesi olduğunu anlatan Özçelik, daha sonra Savunma Sanayii Başkanlığının yönlendirmesiyle yarışmaya girip bugünkü halini aldığına işaret etti.    ""2023 yılı içinde silahlı kuvvetlerimize teslim etmeyi planlıyoruz"" Yürüttükleri çalışmalarla insansız hava ve kara araçlarına ortak görev yaptırabilir noktaya geldiklerini dile getiren Özçelik, şunları kaydetti: ""Barkan'ın keşif, gözetleme, istihbarat toplama ve izleme, atış destek gibi konularda birçok özelliği mevcut. Aracımız kıtalara gönderildi, kullanıcıların birtakım geri bildirimleri alındı, ürün iyileştirilmesi alanında çalışmalar devam ediyor. Gerek tırmanma kabiliyetleri olsun, gerek hareket, gerek görev kabiliyetleri olsun, bunları üst seviyeye çıkaracak çalışmalar noktalanmak üzere. Daha sonra askeri birliklere dağıtımı olacak. 2023 yılı içinde silahlı kuvvetlerimize teslim etmeyi planlıyoruz. Aracımız 4-5 kilometrede uzaktan kumanda ile kontrol edilebiliyor. Bunun haricinde telefon çeken herhangi bir yerden kontrolü mevcut, kablolu olarak da kullanılabiliyor."""
570,Türkiye'nin katmanlı hava savunma sisteminin en büyük parçası SİPER'le tamamlanacak,"Roketsan Genel Müdürü Murat İkinci, uzun menzilli hava savunma füze sistemi SİPER'in 2023'ün başında Türk Silahlı Kuvvetleri'nin envanterine gireceğini belirterek, SİPER'le birlikte Türkiye'nin katmanlı hava savunma sisteminin en büyük parçasının tamamlanacağını açıkladı.",Savunma,https://www.trthaber.com/haber/savunma/turkiyenin-katmanli-hava-savunma-sisteminin-en-buyuk-parcasi-siperle-tamamlanacak-705370.html,"Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı'nın yürütücülüğünde düzenlenen TEKNOFEST Karadeniz, Samsun Çarşamba Havalimanı'nda gerçekleştiriliyor. Etkinliğin paydaşlarından Roketsan'ın Genel Müdürü Murat İkinci, TEKNOFEST'in özellikle çocukların yeni nesil teknolojilerle buluşması için çok önemli olduğunu söyledi.   İkinci, Roketsan'ın yıllardır TEKNOFEST'te yer aldığını ve roket yarışmalarını düzenlediği bilgisini de verdi. İkinci, amaçlarının çocukların teknolojiye olan ilgisini artırabilmek olduğunu belirterek, ""Çocuklar teknolojiye aşina olsunlar, dünyada özellikle gelişmiş ülkelerdeki çocukların altyapılarına sahip olsunlar, proje geliştirebilsinler, fırsatlara erişebilsinler diye elimizden geleni yapmaya çalışıyoruz. TEKNOFEST çok başarılı oluyor. Bu işin bir paydaşı olarak son derece gururluyuz"" diye konuştu. ""2023'ün başında Türk Silahlı Kuvvetleri'nin envanterine girecek"" Uzun menzilli hava savunma füze sistemi SİPER hakkında da bilgi veren İkinci, şunları kaydetti: ""SİPER, 2023'ün başında Türk Silahlı Kuvvetleri'nin envanterine girecek. Bu konuda var gücümüzle çalışmaya devam ediyoruz. En son birkaç gün önce yapmış olduğumuz atışta da SİPER başarıyla hedefi vurdu. Bu aslında projenin geldiği aşama açısından çok önemli bir gelişme. SİPER gibi bir sistemi dünyada hayata geçiren çok az ülke var. Eğer Türkiye, SİPER'i sahada kullanılabilir aşamaya getirirse çok büyük bir başarı olacak. Silahlı kuvvetlerimizin ve ülkemizin özellikle katmanlı hava savunma sisteminin en büyük parçasını tamamlamış olacağız."""
571,Türkiye'nin en güçlü motorunda ilk ateşleme için geri sayım,"Türkiye'de geliştirilen en güçlü motor olan, savunma sanayii ve enerjide kullanılması amaçlanan TEI TF6000 turbofan motorunun imalatının 2023'ün ilk aylarında tamamlanması ve yılın ilk çeyreğinde çalıştırılması bekleniyor.",Savunma,https://www.trthaber.com/haber/savunma/turkiyenin-en-guclu-motorunda-ilk-atesleme-icin-geri-sayim-705276.html,"Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde gerçekleştirilen, Anadolu Ajansının medya paydaşı olduğu TEKNOFEST KARADENİZ, Samsun Çarşamba Havalimanı'nda icra ediliyor. Türkiye'nin havacılık motorları merkezi TUSAŞ Motor Sanayii AŞ (TEI), etkinlikte motor çalışmalarından örnekler sergiliyor. TEI Genel Müdürü Mahmut Faruk Akşit, festivale büyük ilgi olduğunu, adeta kıpırdamakta zorluk çektiklerini söyledi.    ""Tasarımı bitti ve imalat aşamasında"" Halkın ilgisinin mutluluk verici olduğunu dile getiren Akşit, etkinliğe yeni bir sunumla katıldıklarını ve TEI TF6000 turbofan motorunu sergilediklerini ifade etti. Akşit, ""6000 librelik itki veren bir turbofan motoru, göz kararı yaklaşık 6000 bin beygir güç üretiyor diyebiliriz. İlk kez Samsun'da TEKNOFEST'te görücüye çıkarmış olduk."" dedi. Motor üzerinde 2 yıldan fazla çalıştıklarını vurgulayan Akşit, ""Tasarımı bitti ve imalat aşamasında. Böyle büyük bir motorun prototipinin imalatı ilk defa yapıldığı için 1 yılı geçebiliyor ama hedefimiz önümüzdeki yılın ilk aylarında imalatını tamamlayıp, ilk çeyrekte de marşa basabilmek."" diye konuştu. ""Bir sonraki adım inşallah Milli Muharip Uçak'ın motoru olacak"" TF6000'in Türkiye'de tasarlanıp geliştirilmiş en büyük güçte motor olduğuna dikkati çeken Akşit, jet grubundaki çalışmalarının TJ90 motoruyla başladığını, bunu kendi sınıfında dünya rekoru kıran TJ300'ün izlediğini bildirdi. Akşit, şunları kaydetti: ""TJ300'den bu motora sıçrama yaptık. Sıçrama yaparken teknolojiyi kademe kademe yükselterek gidiyoruz. Bu arada helikopter motoru da bir jet motorudur. Gökbey için geliştirdiğimiz TS1400 motorumuzla da çok önemli mesafeler katettik, teknolojiler elde ettik. Onları da TJ300'den sonra böyle büyük bir motora uygulayarak TF6000'i geliştirdik. Bu fuar modelimiz ama tasarımı, detayları bitti ve şu anda üretimde. Bir sonraki adım inşallah Milli Muharip Uçak'ın motoru olacak. Yani merdivenin basamaklarını mümkün olduğu kadar hızlı çıkarak, en büyük ve en yüksek teknoloji içeren motora bir an önce ulaşmaya çalışıyoruz."" Bayraktar Kızılelma ve Atak-2'ye motor alternatifleri TF6000'in kullanılabileceği platformlara ilişkin de bilgi veren Akşit, şu değerlendirmede bulundu: ""Aslında bu bir teknoloji geliştirme motoru. Tabii ki yapılan bir motor boşa üretilmez. Bu motorun güç sınıfını özellikle seçtik. İhtiyaç duyulduğunda Bayraktar Kızılelma'nın ihtiyacını karşılayabilecek güçte ve ona uyabilecek bir boyutta özellikle tercih ettik. Bunun yanında hızlı milli hücumbotlarımız geliyor. 4 tanesi bir hücumbotu götürebilecek güçte. BOTAŞ ile görüşmelerimiz var. Bir protokol imzaladık. Doğal gaz hatlarında uçak motorundan üretilmiş motorlar çok yüksek güçlerle doğal gazı pompalamakta kullanılıyor. Biz de milli doğal gaz komprasörlerimizi üretmeyi planlıyoruz. Bu motorun bir türevinden de elektrik üretimi amacıyla yararlanmak istiyoruz uzun dönemde. Bu ordumuzun ihtiyacına da karşılık gelebilir. Nihai bir üretimi de bu motorun çekirdeğinin arkasına motor türbinleri takılarak Atak-2 gibi daha büyük helikopterlere güç verecek. Bu motorun çekirdeğinden bir helikopter için 3500-4000 beygir güç alabileceğimizi düşünüyorum.""    Yerli helikopter motoru insanlı uçuşa hazırlanıyor Gökbey helikopterine güç verecek TS1400 motorunun geldiği son aşamaya ilişkin soruları da yanıtlayan TEI Genel Müdürü Akşit, şöyle konuştu: ""Proje 2017'de başladığı için aslında proje takvimine göre daha birkaç yılımız var. Ne yazık ki helikopterden sonra başladığı için daha arkadan geliyor. Biz elimizden geldiği kadar hızlı yapmaya çalışıyoruz. Proje takviminde süremiz olmasına rağmen Azerbaycan TEKNOFEST'te Savunma Sanayii Başkanımız beni sıkıştırdı ve bu yılın sonuna söz aldı. Biz prototipi teslim ettik ama uçurmak için değil, entegrasyon çalışmaları içindi. Şu anda motorumuz, yaptığımız denemelerde 1570 beygirleri rahatlıkla üretebiliyor. Ciddi bir olgunluğa ulaştı. İnşallah ilk motorlarımızı bu yıl bitmeden Gökbey'de insanlı uçuşta kullanılmak üzere teslim etmeyi planlıyoruz."""
572,Selçuk Bayraktar: TB2'ye 24 ülkeden talep geldi,"TEKNOFEST Yönetim Kurulu Başkanı Selçuk Bayraktar, ""Bayraktar TB2'ye şu ana kadar 24 ülkeden talep geldi. Sipariş ve ihracat sözleşmesi imzalandı. Bu sayı her geçen gün artıyor. Bir kısmı Doğu Asya bir kısmı Avrupa, yani dünyanın farklı yerlerinden talep var. Akıncı'ya da 4 ülkeden talep var."" dedi.",Savunma,https://www.trthaber.com/haber/savunma/selcuk-bayraktar-tb2ye-24-ulkeden-talep-geldi-705137.html,"Bayraktar, TEKNOFEST KARADENİZ'de ilk defa sergilenen Bayraktar Kızılelma'nın önünde gazetecilere açıklamalarda bulundu. TEKNOFEST'i 2018 yılında ilk kez İstanbul'da düzenledikleri hatırlatan Bayraktar, ""Sonrasında 2019'da dünyanın en büyük havacılık ve teknoloji etkinliği oldu, 1 milyon 750 bin insan katıldı. Burada şunu fark ettik, Anadolu'dan çok büyük ilgi var. İstanbul'da 2 yılda bir yaparsak aslında TEKNOFEST yüksek teknoloji geliştirme tutkusunu, Türk milletinin evlatlarının böyle teknolojileri geliştirebilme kabiliyeti olduğu misyonunu sürdürebiliyor. Anadolu'da farklı yerde yapmanın da çok büyük anlamı var. Çünkü tekamül tüm yurtla beraber olacak, milli teknoloji hamlesi seferberliği toplumsal dalgası ancak tüm yurdu sardığında gerçek anlamda bu ateş tutuşacak."" diye konuştu. İstanbul dışında ilk defa Gaziantep'te TEKNOFEST yapıldığını anımsatan Bayraktar şöyle devam etti: ""Sonrasında şu kararı aldık; bir yıl İstanbul, bir yıl Anadolu olacak şekilde TEKNOFEST düzenleyeceğiz. Gaziantep'te pandemi dönemine denk gelmişti, sonrasında İstanbul'da düzenledik. Tabii TEKNOFEST'in coşkusu yurdumuzun sınırlarını aştı. Yurt dışından da teklifler gelmeye ve 'Bizim ülkemizde de bu organizasyonu düzenler misiniz?' şeklinde teklifler geldi. Biz de tabii Azerbaycan'dan gelen teklif vardı, Karabağ muharebesi gerçekleşmiş ve zaferle sonuçlanmıştı. O teklifle ilk defa kardeş millet Azerbaycan'da düzenledik. Orada da TEKNOFEST yüksek hızlı bir şarj istasyonu gibi tüm Azerbaycan'ı kuşattı. Şimdi Anadolu'dayız. TEKNOFEST KARADENİZ olarak Samsun'da etkinlik yapıyoruz. Tabii Karadeniz'in her tarafında teknoloji yarışmaları oldu. Bu yarışmalara bu yıl 600 bin yarışmacı katıldı, bu inanılmaz bir rakam. Samsun'daki festival alanı da Türkiye'nin bu teknoloji serüveninde geleceğe dair bizi çok aydınlık günlerin beklediğini gösteren bir duyguya sahip."" Kızılelma gelecek yıl uçuşa hazırlanıyor    Türkiye'nin teknoloji hamlesinin önemli olduğuna işaret eden Bayraktar sözlerini şöyle sürdürdü: ""Akıncı'yı düşünürseniz, dünyada sadece 3 ülke silahlı insansız hava aracı geliştirebiliyor. Hürjet var, insanlı savaş uçağımız. Türk mühendislerinin tasarladığı Gökbey var. Akıncı gibi Kızılelma var. Havacılıkta gelecek nesil anlamına gelen 5. nesil insanlı hava araçlarından sonra insansız hava araçları olacak. Bu anlamda geleceğin teknolojisini bugünden Türk mühendisleri tasarlıyor. Her şeyiyle, elektroniği, yazılımı ve mekanikle geleceğe hazırlanıyorlar. Şayet biz mevcut teknolojileri yakalamaya çalışacak olsak belki geri kalabiliriz ama paradigma noktalarına odaklandığınızda SİHA'larda gördüğümüz gibi tüm dünyanın da takdir ettiği teknolojiyi yakalayabiliyoruz. Kızılelma bir anlamda bunun ifadesidir. Artık sahnenin önünde Türk mühendislerinin geliştirdiği, tasarladığı ve kullanıma sunduğu uçaklar var. Kızılelma'nın uçacak portatifi burada sergileniyor. İnşallah 2023 yılında uçacak. Yani uçuşa hazırladığımız iki model var, bu onlardan bir tanesi. Yani maket değil. Uçuşa hazırlıyoruz şu anda, inşallah önümüzdeki yıl uçacak. Bunun yanı sıra Hürjet'in ilk uçuşu TUSAŞ tarafından önümüzdeki yıl yapılacak. Hürjet eğitim uçağıdır, aynı zamanda hafif taarruz uçağıdır."" Bayraktar TB2'ye 24 ülkeden talep geldi Bir basın mensubunun ""Bayraktar TB2""ye yurt dışından ne kadar talep olduğu sorması üzerine Bayraktar, ""Bayraktar TB2'ye şu ana kadar 24 ülkeden talep geldi. Sipariş ve ihracat sözleşmesi imzalandı. Bu sayı her geçen gün artıyor. Bir kısmı Doğu Asya bir kısmı Avrupa, yani dünyanın farklı yerlerinden talep var. Akıncı'ya da 4 ülkeden talep var. Onlarla da ihracat sözleşmesi imzalandı, ciddi bir talep ona da var."" ifadesini kullandı. Selçuk Bayraktar, TEKNOFEST'in gelecek yıl İstanbul Atatürk Havalimanı'nda gerçekleştirileceğini kaydetti. ""Bağımsızlık, egemenlik için milli teknolojilerimizi geliştirmemiz şart""    Karabağ Zaferi'nin çok önemli olduğunu vurgulayan Bayraktar, ""Karabağ bizim içimizde kanayan bir yaraydı. Gençlik yıllarımızda oradaki soydaşlarımızın manzaraları bizi derinden yaralamıştı. Adeta çocukluğumuzda hafızamıza kazınmıştı. Allah'a şükür, Türk orduları işgalden azat ettiler topraklarımızı. Kanayan yaramızı onarmış oldular, yüreğimize su serptiler. Burada milli teknolojilerimizin önemi bir kez daha anlaşıldı. Dünyanın her tarafından ambargo haberleri gelmeye başladı. Aslında o ambargolar daha önceden de vardı, bir yandan da propaganda maksatlı haberler geldi. Biz yurt dışından alıp uçaklarımıza taktığımız kameralar yerine yerli kameralar daha önce kullanmaya başlamıştık. Şunu gördük, bağımsızlık, egemenlik için milli teknolojilerimizi geliştirmemiz şart."" ifadelerini kullandı. Türkiye'nin son 20 yılda insansız hava araçları konusunda büyük ilerleme kaydettiğini vurgulayan Bayraktar, şöyle devam etti: ""Yunanistan bildiğim kadarıyla Amerika ve İsrail'den ya kiralama ya da tedarik edip satın alma yoluna gidiyor. Ufak bir program başlattıklarını duyurdular. Elbette bunlar alt sınıftaki İHA sistemleri. Türkiye bu alanda teknoloji geliştirme açısından son 20 yıllık mücadelesinde dünyada ilk üçe girdi. Hatta Türk Silahlı Kuvvetleri insansız hava araçları teknolojisini muharebeye adapte etme noktasında dünyada bir numara diyebiliriz. Bizim derdimiz yakaladığımız öncülüğü kaybetmemek. Bunu tüm topluma yaymak. Bizim derdimiz, buradaki başarıyı diğer alanlara da yaymak. Stantları gezdiğinizde göreceksiniz ki ülkemizin sivil, diğer alanlarında da önemli girişimler oluşturmaya başladı. Bunun dünyada konuşulduğunu göreceksiniz. Bizim gayretimiz bunu sürekli kılmak."" Kızılelma'nın teknik özellikleri hakkında bilgi veren Bayraktar, ""Kızılelma az görünür nitelikte tasarlandı. Mühimmat istasyonları gövde içine gömülü şekilde veya harici şekilde. Elbette az görünür olmak tümüyle radarda görünmeyeceği anlamına gelmez. Radar olmasa da kameralarda da hava araçları görünüyor. Elbette az görünürlük avantaj sağlıyor. Bizler muharebe alanına paradigma değiştirecek teknolojilerle girdik. Bu diğer teknolojilerin daha zayıf olduğunu göstermiyor ama yenilik yaptığınızda bir anlamda üstünlük sağlamış oldunuz."" diye konuştu ""Kızılelma'nın ismi bizim için önemli""    Kızılelma'nın isminin nereden geldiği hakkında bilgi veren Bayraktar, şöyle konuştu: ""Kızılelma'nın ismi bizim için önemli. Kızılelma yaklaşık 20 senedir insansız hava araçları üzerinde ilk çalışmaya başladığımız günden itibaren hedefimiz olan bir platformdu. Biliyorsunuz Kızılelma, Türk-İslam tarihinde ve mitolojisinde çok önemli bir kavram. Sanıldığı gibi dünyayı fethetme, kontrol etme anlamını içermiyor. Bir anlamda bizler için ülkemizin milli teknoloji hamlesine ulaştıkça uzaklaşan soyut ve somut hedefler anlamına geliyor. 20 senedir de bizim Kızılelma'mız, bu sınıfta bir insansız hava aracı geliştirmekti. Dünyada da çok az sayıda ülke bu alanda çalışıyor. Bunu yapabilmek için 2003'te mini İHA yaptık. 6 kilodan başlayıp 6 tona giden yol ancak böyle gidebilirdi."" ""Yurt dışından gelecek ya da gelmeyecek sistemler bizi ilgilendirmiyor"" Uzay çalışmaları ve kanser araştırmaları üzerinde çalıştıklarını aktaran Bayraktar, ""Uzay alanında yeni çalışmalarımız var ama biraz daha TEKNOFEST özelinde. Bunun yanında Can Sağlığı Vakfımızı kurduk. Psikoloji ve onkoloji kanser araştırmaları üzerine çalışıyoruz. Onlar da zaman alacaktır. 5-10 yıl sonra istediğimiz noktaya gelecektir. Bu işler sabır işidir. Uzay çalışmaları da öyle 5-10 yıl sürecektir. İnşallah havacılıktaki serüvenimizin yeniden doğuşu gibi uzayda da serüvenimize katkıda bulunmaya çalışacağız."" diye konuştu. ""İsviçre saati gibi Türk SİHA’ları bütün dünyada konuşuluyor artık"" diyen Bayraktar, şunları kaydetti: ""Geleceği tümüyle insansız hava araçlarının, insansız savaş uçaklarının domine edeceğini bekliyoruz. Bütün teknoloji buna doğru gidiyor. Sadece havada da değil, karada denizde de böyle olacak. Yurt dışından gelecek ya da gelmeyecek sistemler açıkçası bizi ilgilendirmiyor. Allah'a şükür bugün yurt dışından gelen SİHA’lar olsaydı bunları göremeyecektik. Belki vermemeleri daha iyidir. Milli savunma sanayimiz acısından iyidir. Bugüne kadar bizi bu aşamaya getirmeyen neydi diye sormak gerekir. Niye bir Türk evladı dünya niteliğinde bir teknolojiyi geliştiremez. Buna inanmak gerek. Sonra büyük bir özveriyle, ruhla hayatını adaman lazım. Baykar'ın hikayesine bakın, Özdemir Bayraktar, ben, abim ve annem iş yerinde halen daha yaşıyorlar. Babam ölene kadar iş yerindeydi. 'Biz zaten yapamayız' algısı. TEKNOFEST'i neden yapıyoruz. İşte tam da bu nedenden yapıyoruz. Tam da bunun yıkıldığı yer TEKNOFEST. Futbolda elde ettik, kebapta elde ettik. Neden SİHA'larda elde etmeyelim? Çünkü kimse inanmadı. Şimdi çok daha fazlasını nasıl yapacağız?"""
573,"Kızılelma, 2023'ün ilk yarısında gökyüzüyle buluşacak","Baykar Teknik Müdürü Selçuk Bayraktar, Türkiye’nin ilk muharip insansız savaş uçağı olan Bayraktar Kızılelma'yı 2023'ün ilk yarısında uçurmak istediklerini söyledi.",Savunma,https://www.trthaber.com/haber/savunma/kizilelma-2023un-ilk-yarisinda-gokyuzuyle-bulusacak-705102.html,"Türkiye Teknoloji Takımı Vakfı (T3 Vakfı) ile Sanayi ve Teknoloji Bakanlığı yürütücülüğünde organize edilen, TEKNOFEST KARADENİZ, Samsun Çarşamba Havalimanı'nda gerçekleştiriliyor.    Bayraktar Kızılelma'nın uçuşa hazırlanan ikinci üretim prototipi TEKNOFEST KARADENİZ'de ilk kez sergilendi.   Baykar Teknik Müdürü Selçuk Bayraktar, 2023'ün ilk yarısında Türkiye’nin ilk muharip insansız savaş uçağı olan Kızılelma’yı uçurmak istediklerini açıkladı.    Türkiye’nin artık kendi mühimmatını geliştirip, üretip sahada kullandığını vurgulayarak, ""Sadece bir mühimmat değil, kocaman bir mühimmat ailesinden bahsediyoruz. Hepsini Akıncı da kullanabilir, Kızılelma da kullanabilecek."" dedi.  "
574,'Bayraktar Kızılelma' Samsun'da görücüye çıkacak,"Baykar Teknoloji tarafından tasarım ve geliştirme çalışmaları tamamlanan insansız savaş uçağı ""Bayraktar Kızılelma"", 30 Ağustos'ta Samsun'da görücüye çıkacak.",Savunma,https://www.trthaber.com/haber/savunma/bayraktar-kizilelma-samsunda-gorucuye-cikacak-704766.html,"Dünyanın en büyük havacılık ve uzay festivali TEKNOFEST Karadeniz'in final yarışları yarın Samsun'da başlayacak. Samsun Çarşamba Havalimanı'nda 30 Ağustos-4 Eylül tarihleri arasında gerçekleştirilecek TEKNOFEST Karadeniz'de, yerli ve milli imkanlarla geliştirilen insansız savaş uçağı ""Bayraktar Kızılelma"" da sergilenecek. TEKNOFEST Genel Sekreteri Ömer Kökçam, Bayraktar Kızılelma'nın Samsun'a götürüldüğünü söyledi. İnsansız savaş uçağı ""Bayraktar Kızılelma""nın görücüye çıkarılmak için hazırlıklarının yapıldığını anlatan Kökçam, ""Kızılelma bu yıl ilk defa milletimizle buluşmuş olacak. İnşallah önümüzdeki yıl da uçuşu gerçekleştirilecek ve gerçekten bu ülke adına gurur veren bir tabloyla karşı karşıya kalmış olacağız. Gurur kaynağımız Kızılelma'yı alanımıza gelen herkesin görme fırsatı olacak"" dedi.   ""Yerli ve milli araçların toplu uçuş gösterisi olacak"" TEKNOFEST'te birçok milli uçağın da sergileneceğine işaret eden Kökçam, ""Burada Gökbey var, Hürkuş var, Akıncı var, Bayraktar TB2 var. Çok muhteşem hava gösterileri bizleri bekliyor. Türk Yıldızları, Solo Türk ve 'Milli Kanatlar'ın yani Türkiye'nin yerli ve milli üretilen araçlarının toplu uçuş gösterisi de olacak"" sözlerini kullandı. TEKNOFEST Karadeniz'in 30 Ağustos Zafer Bayramı'nda, Milli Mücadele'nin başlatıldığı kent olan Samsun'da yapılacak olmasından gurur duyduklarını dile getiren Kökçam, ""30 Ağustos Zafer Bayramı'nda özel bir envanter gösterisi olacak. Aslında hava gösterisi ve statik alanımızda da çok değerli uçaklarımız milletimizin karşısına çıkmış olacak"" diye konuştu."
575,Uzun menzilli hava savunma sistemi SİPER’den yeni bir başarı,"Cumhurbaşkanlığı Savunma Sanayii Başkanı İsmail Demir, uzun menzilli hava savunma füze sistemi SİPER'in bir aşamayı daha tamamladığını duyurdu. SİPER, son test atışında yüksek hızlı hedeflerde 100 km’yi gözüne kestirdiğini gösterdi.",Savunma,https://www.trthaber.com/haber/savunma/uzun-menzilli-hava-savunma-sistemi-siperden-yeni-bir-basari-704173.html,"Cumhurbaşkanlığı Savunma Sanayii (SSB) Başkanılığı, hava savunma füze sistemi SİPER projesine ilişkin son durumu paylaştı. SSB Başkanı Prof. Dr. İsmail Demir, gelişmeyi sosyal medya hesaplarından şu sözlerle duyurdu: ""Savunma sanayiimizden Büyük Taarruz ve Malazgirt’in yıl dönümünde ecdadın şanına yakışır bir başarı! Uzun menzilli hava savunma füze sistemimiz SİPER adım adım yükseliyor. SİPER son test atışında yüksek hızlı hedeflerde 100 km’yi gözüne kestirdiğini gösterdi. SİPER, bu vuruş başarısıyla bir aşamayı daha tamamladı. Emeği geçen herkesi tebrik ediyorum."" Savunma sanayiimizden Büyük Taarruz ve Malazgirt’in yıldönümünde ecdadın şanına yakışır bir başarı!

Uzun menzilli hava savunma füze sistemimiz #SİPER adım adım yükseliyor. SİPER son test atışında yüksek hızlı hedeflerde 100 km’yi gözüne kestirdiğini gösterdi.@aselsan@roketsan pic.twitter.com/r34CHPEoSB   Uzun menzilde hava savunması sağlanmasına imkan verecek SİPER füzesinin test atışı Sinop Test Merkezi'nde ASELSAN-ROKETSAN iş birliğinde gerçekleştirildi. SİPER füzesi, Türkiye'nin katmanlı hava savunma ihtiyacının yerli imkanlarla karşılanması açısından büyük önem taşıyor. Bölge hava savunması kapsamında stratejik tesislerin düşman taarruzlarına karşı korunması amacıyla geliştirilen SİPER, uzun menzilde ve dağıtık mimaride hava savunması sağlanmasına imkan verecek. 2023 yılında teslimat hedefleniyor SSB koordinasyonunda yürütülen çalışmalarla yerli sistemlere katmanlı bir hava savunması oluşturulması amaçlanıyor. Bu kapsamda ilk olarak alçak irtifa Korkut sistemlerinin seri üretim ve teslimatlarına başlandı ve halen devam ediyor. Sonrasında portatif özellikli araçtan ve omuzdan atılan alçak irtifa Sungur hava savunma sistemleri hizmete alındı. Hisar-A+ ve Hisar-O+ hava savunma sistemlerinin de ilk teslimatları yapılırken, seri üretimleri de bir yandan sürüyor. SİPER ise bu katmanlı sistemde bütün bu sistemlerin ötesinde uzun menzile sahip olmasıyla öne çıkıyor. ASELSAN, ROKETSAN ve TÜBİTAK SAGE iş ortaklığı ile yürütülen SİPER Projesinde 2023 yılında teslimat hedefleniyor."
576,ASELSAN ile TUSAŞ iki yeni sözleşme imzaladı,"ASELSAN ile Türk Havacılık ve Uzay Sanayii arasında, uçak modernizasyonuna yönelik 671,5 milyon liralık ve 35,3 milyon dolarlık bir sözleşme imzalandı.",Savunma,https://www.trthaber.com/haber/savunma/aselsan-ile-tusas-iki-yeni-sozlesme-imzaladi-704048.html,"ASELSAN'ın Kamuyu Aydınlatma Platformu'nda (KAP) yer alan açıklamasında, TUSAŞ ile uçak modernizasyonuyla ilgili toplam bedeli 671 milyon 451 bin 904 lira ve 35 milyon 278 bin 330 dolar olan bir sözleşme imzalandığı bildirildi. Açıklamada, sözleşme kapsamında teslimatların 2022-2025 döneminde gerçekleştirileceği belirtilirken, yeni iş ilişkisinin ortaklık faaliyetlerine etkisine ilişkin, ""Şirketin cirosunu olumlu etkileyecektir."" değerlendirmesi yapıldı."
577,Yerli ve milli uçaksavar için seri üretim hazırlığı: Dakikada 950 atış yapabiliyor,"Uçaksavarda dışa bağımlılığı azaltacak yeni bir adım atıldı. Türk savunma sanayii firması, dakikada 950 mermi atabilen silah geliştirdi. Yakın zamanda seri üretime geçmesi planlanan Canik M2F isimli silah; kara, hava ve deniz taşıtlarında kullanılabilecek. M2F, yurt dışına da satılacak.",Savunma,https://www.trthaber.com/haber/savunma/yerli-ve-milli-ucaksavar-icin-seri-uretim-hazirligi-dakikada-950-atis-yapabiliyor-702896.html,"Havadaki tehditleri hedef alıyor, dakikada 950 mermi atabiliyor, kesintisiz ateş gücü sağlıyor. Canik M2F uçaksavarın kalifikasyon testleri tamamlandı. SYS Genel Müdürü C. Utku Aral, ""45,38 12,7 silahların normalde atım hızı 550 atım/dakika. Ama bu atım hızı hava araçları için yeterli değildi, bunun 900'ün üzerine çıkması lazımdı. Biz de 950 atım hızına çıkabilen bir model geliştirdik"" dedi. Uçaksavar yerli imkanlarla Samsun'da üretildi M2F uçaksavarın tasarımı ve üretimi, tamamıyla yerli imkanlarla Samsun'da yapıldı. Tüm tasarım, AR-GE, üretim işlemleri 4 senede tamamlandı. Üretimde son teknoloji kullanılıyor Üretimde en ufak bir hataya yer bırakmamak için ölçümler 3 boyutlu son teknoloji cihazlar ile yapılıyor. Böylece milimetrenin 10 binde 3'üne kadar tüm detaylar görülebiliyor. M2F'nin yan yana aynı platforma bağlanarak atış gücünün 2 katına çıkarılması için de çalışmalar sürüyor. Tamamlandığında hava savunmada etkin biçimde kullanılabilecek. ""Eğitim uçağını askeri savaş uçağına dönüştürebiliyoruz"" SYS Genel Müdürü Aral, geliştirdikleri sistemle eğitim uçağının savaş uçağına dönüşebileceğini söyledi: ""Ülkemizde üretilen helikopterlerin kanat altına podların içine 450 mühimmat ile beraber yerleştirebiliyoruz. Hürkuş gibi eğitim amaçlı geliştirilen döner pervaneli sisteme bunları bağlayabiliyoruz. Bu sayede eğitim uçağını askeri savaş uçağına dönüştürebiliyoruz."" Canik M2F uçaksavar, yurt dışına da satılacak M2F'nin yakın zamanda envantere katılması bekleniyor. Silahın daha şimdiden birçok ülkeden taliplisi bulunuyor. İhracata, seri üretime geçildiğinde başlanacak. Haber: Yiğitcan Karatepe Kamera: Sinan Kement"
578,12 ayda rekor başarı: Milli Deniz Topu envanterde,"Milli Deniz Topu; kara bombardımanı, su üstü ve uçaksavar atışlarından oluşan deniz testlerini tamamladı. Rekor bir başarıyla 12 ayda üretilen güçlü silah, böylece envantere de girdi. Milli Deniz Topu, 5 farklı atış modunda dakikada 80 atış yapabiliyor.",Savunma,https://www.trthaber.com/haber/savunma/12-ayda-rekor-basari-milli-deniz-topu-envanterde-702564.html,"Sadece 12 ayda yapılamaz denilen yapıldı. Türkiye, dünyada bu silahı üreten ülkeler arasına girdi. Milli Deniz Topu, deniz testlerini de başarıyla tamamlayarak envantere girdi. Milli Deniz Topu testleri geçti Milli Savunma Bakanlığı'nın tasarım ve performans sorumluluğunda İstanbul Tersanesi Komutanlığı ve Makine ve Kimya Endüstrisi Anonim Şirketi (MKE) ile birlikte geliştirilen 76/62 mm Milli Deniz Topunun ilk test atışı geçen sene Aralık ayında yapıldı.   Bir ay önce de TCG Beykoz gemisine deniz testleri için entegre edildi. Kara bombardımanı, su üstü atışları ve uçaksavar atışları başarıyla tamamlandı.   20 kilometre menzilde dakikada 80 atış yapabiliyor Milli Deniz Topu, 20 kilometre menzile sahip ve 5 farklı atış modu ile dakikada 80 atış yapabiliyor. Namlu çapı 76 milimetre, uzunluğu ise 4,7 metre. Hava savunma harbi, su üstü harbi ve kara bombardımanında kullanılıyor.   "
579,F-16'lar nasıl modernleştirilecek?,"Türkiye havadaki gücünü daha da perçinlemek için ABD'den 40 adet F-16, ayrıca mevcut F-16'lar için de 80 adet modernizasyon kiti talep etti. Peki kamuoyunda çok konuşulan ""kit"" nedir? Neden önemli? Kit sayesinde savaş uçakları nasıl bir değişim dönüşüm geçiriyor?",Savunma,https://www.trthaber.com/haber/savunma/f-16lar-nasil-modernlestirilecek-702540.html,"Türkiye, F-16 savaş uçaklarını etkin kullanan ülkelerden… Envanterinde 240 civarında F-16 savaş uçağı bulunuyor. Türkiye'nin elinde farklı modellerde de çok sayıda uçak var. Filoların ise yaş ortalaması giderek yükseliyor. Savaş uçağı filolarının mevcut durumda hem nitelik hem de nicelik olarak bir artışa ihtiyaç duyduğu da muhakkak. Savunma Sanayii Analisti Arda Mevlütoğlu, uçaklardaki sistemlerin teknolojideki gelişmelere paralel olarak yenilenmesi gerektiğini söylüyor: ""Savaş uçakları diğer askeri platformlar gibi çok ileri teknoloji içeren cihazları bünyelerinde bulunduruyorlar. Bunlar arasında radarlar, iletişim sistemleri, komuta kontrol, seyrüsefer sistemleri sayılabilir. Bu sistemler tabii teknolojideki gelişmelere paralel olarak ömürlerini dolduruyorlar. Yerlerine yenileri, daha kabiliyetli olanları geliştiriliyor. Eski olanların sökülüp yeni olanın takılması uçağa ya da platforma takılması gerekiyor."" Modernizasyon kiti nedir?    Türkiye, ABD’den F-16 B Blok 70 savaş uçaklarıyla beraber modernize kiti talep etti. Bu kitlerin mevcut uçaklara katkısı son derece önemli. Mevlütoğlu, modernizasyon kitini şöyle açıklıyor: ""Bu yeni olan cihazların takılması ve çalışır halde uçağın yeni kabiliyetlere ulaştırılması işine modernizasyon diyoruz. F-16 blok 70 modernizasyon kitinin Türk Hava Kuvvetleri’nin elindeki F-16’ları blok 70 seviyesine çıkartacak parça cihaz ekipmanlardan oluşan bir paket olduğunu söylememiz lazım."" ""F-16 Blok 70 ara çözüm olabilir""    F-16 Blok 70 savaş uçaklarının ayrıca bir önemi daha var. Mevlütoğlu, Türkiye'nin Milli Muharip uçağının gökyüzünde göreve başlayana kadar ara çözüm olacağını düşünüyor: ""Milli muharip uçak hizmete girene kadar oluşabilecek kabiliyet açığını kapatmak için öte yandan da özellikle bölgedeki gelişmeler, bölge ülkelerinin hava kuvvetlerine, askeri havacılığa yaptıkları yatırımları göz önüne aldığımızda oluşabilecek kabiliyet açığını gidermek için en yeni kabiliyete, teknolojiye sahip F-16 modeline Türk Hava Kuvvetleri’nin ihtiyacı var. Bu anlamda aslında Milli Muharip Uçak hizmete girene kadar bir ara çözüm olduğunu söyleyebiliriz."" Modernizasyon kitleri, hem Türkiye'nin hem de NATO'nun güney kanadının korunmasına da katkı sağlayacak. ABD ile F-16 görüşmeleri Teknik heyetler arasındaki süreç hızlandı. Ankara-Washington hattında F-16 müzakereleri devam ediyor. İki ülke arasındaki ilk görüşme 2021’in aralık ayında Türkiye’de başladı. İkinci ve üçüncü toplantı da bu yılın şubat ve mart aylarında yine Türkiye’de gerçekleşti. Dördüncü toplantı için de Milli Savunma Bakanlığı’ndan teknik bir heyet 15 Ağustos’ta Amerika Birleşik Devletleri’ne gitti. Görüşmelerin ardından ABD yönetiminin hazırlayacağı kapsamlı raporun kongreye sunulması bekleniyor. Cumhurbaşkanı Recep Tayyip Erdoğan, ABD yönetimine ""Sayın Biden kendinden emin, ben buna inanıyorum. Temennim odur ki dostluğumuza, dayanışmamıza yakın bir neticeyi çıkartalım."" mesajını vermişti. ABD Başkanı Joe Biden, göreve geldikten sonra Türkiye'ye F-16 savaş uçaklarını satmaları gerektiğini söylemişti. ABD Kongresinin bu konudaki tutumu büyük önem arz ediyor. Mevlütoğlu, Türkiye karşıtlarının ABD Kongresi’ndeki lobicilik faaliyetlerine dikkati çekiyor: ""Türkiye’nin hem Biden yönetimiyle, Beyaz Saray yönetimiyle hem de kongreyle ilişkileri anlamında F-16 çok önemli bir gündem maddesi. Çünkü özellikle Kongre’de çok güçlü bazı kongre üyelerinin de liderliğini çektiği güçlü bir grup, Türkiye’ye F-16 satışını engellemek için hatırı sayılır bir çaba gösteriyorlar. Kongre’deki Rum, Ermeni ve hatta Hint lobileri dahi bu anlamda ciddi lobi çalışmaları yürütüyorlar."" ""Türk Hava Kuvvetleri çok ciddi meydan okumalarla karşı karşıya""    Bir diğer kritik husus da çevre ülkelerin kazanmaya başladığı imkan ve kabiliyetler. Yunanistan, İsrail ve Mısır da son yıllarda hava kuvvetlerine yatırım yapıyor. Türkiye'nin de mevcut filosunu güçlendirmesi ve yeni teknolojilerle donatması kaçınılmaz. Mevlütoğlu, hem nitelik hem nicelik anlamında Türk Hava Kuvvetleri’nin çok ciddi meydan okumalarla karşı karşıya kaldığını söylüyor: ""Bu yalnızca askeri bir konu değil yalnızca askeri bir mevzu değil aynı zamanda Türkiye’nin hem Ege’de hem Doğu Akdeniz’de ulusal çıkarlarını koruyabilmesi, bu çıkarlar doğrultusunda hareket edebilmesi için çok güçlü hava kuvvetlerine ve çok güçlü deniz kuvvetlerine sahip olması gerekiyor. Eğer bu şekilde üstünlüğümüzü sürdüremezsek, diplomatik arenada ya da jeopolitik arenada daha da zorlanabiliriz. Bu bakımdan F-16 gibi geçici bir çözüm tabii bu bir kabiliyet açığını kapatacak olmakla birlikte Türkiye’nin kendi özgün, milli çözümlerine odaklanması bunlardan asla şaşmaması gerekiyor. En başta tabii milli muharip uçak olmaz üzere."" Kritik proje: Milli Muharip Uçağı    Türkiye'nin Milli Muharip Uçağı Projesi adım adım ilerliyor. Uçağın motoru 2023 yılında çalıştırılacak. Türk Hava Kuvvetleri'nin gücüne güç katacak. Mevlütoğlu da Milli Muharip Uçağı Projesi’nin çok kritik bir proje olduğunu vurguluyor: ""Milli Muharip Uçak Projesi’ne ben iki bakımdan çok önemsiyorum. Birincisi, ileri seviye kabiliyetlere sahip olan 5. nesil olarak nitelendirilen bir uçak olarak milli muharip uçak, Türk Hava Kuvvetleri’nin vurucu gücüne, caydırıcı gücüne çok büyük bir katkı sunacaktır. Diğer önemi de harekat bağımsızlığı dediğimiz kavramda yatıyor. O da Türk Hava Kuvvetleri’nin Türk Silahlı Kuvvetleri’nin herhangi bir dış baskı, yaptırım, engellemeye tabii olmaksızın kendi ulusal menfaatleri doğrultusunda, ulusal savunma ihtiyaçları doğrultusunda bu uçağı kullanabilmesi anlamına geliyor. 2030’lu yıllarda Milli Muharip Uçak hizmete girdiğinde tamamen yerli savunma sanayimizin ürünü silah ve sistemlerle de donatıldığında harekat bağımsızlığını Türkiye’ye sunacağı için bölgedeki hava gücü dengesini de Türkiye lehine çok büyük bir sıçrama kaydedecektir. Bu bakımdan çok kritik bir projedir."" Kamera: Hakan Demir
Kurgu: Kaan Alp Atasoy"
580,"Yerli, milli, akıllı...Gökyüzünün çelik kartalları HGK-82'lerle daha güçlü","Milli Savunma Bakanlığı (MSB), yerli ve milli, akıllı Hassas Güdüm Kiti-82'nin (HGK-82) son kafile teslimatının yapıldığını, ""Gökyüzümüzün Çelik Kartalları HGK-82'lerle daha güçlü"" ifadeleriyle paylaştı.",Savunma,https://www.trthaber.com/haber/savunma/yerli-milli-akilligokyuzunun-celik-kartallari-hgk-82lerle-daha-guclu-701779.html,"16 Ağustos'ta HGK-82 son kafile teslimatı yapılarak proje takvimi içerisinde başarı ile tamamlandı. Milli Savunma Bakanlığı Tedarik Hizmetleri Genel Müdürlüğü ile ASFAT arasında imzalanan protokol kapsamında, bin HGK-82 Güdüm Kiti üretimi ASFAT ana yükleniciliğinde, TÜBİTAK SAGE'nin teknik desteği ile 3'üncü Hava Bakım Fabrika Müdürlüğü'nde gerçekleştirildi.   Üretilen kitlerde TÜBİTAK SAGE tarafından geliştirilen askeri özelliklere sahip Küresel Konumlama Sistemi alıcısı KAŞİF kullanılmış ve proje kapsamında ayrıca sisteme karıştırmaya dayanıklı anten CRPA entegrasyonu sağlandı. Bakanlıktan yapılan yazılı açıklamada şu bilgilere de yer verildi: ""Toplam bin adet HGK-82 kitlerden bugüne kadar 778 adet konvansiyonel KKS (Küresel Konumlama Sistemi) anten konfigürasyonlu ve 222 adet Karıştırmaya Dayanıklı Anten konfigürasyonlu kit teslimatı tamamlandı.""   "
581,"Savunma Sanayii Başkanı Demir, yerli üretim silahları denedi","Türkiye savunma sanayiinde her geçen gün daha da ileriye gidiyor. Savunma Sanayii Başkanı İsmail Demir yerli silah üreticisi Sarsılmaz'ın fabrikasını ziyaret etti, üretilen yerli silahlarla atış yaptı.",Savunma,https://www.trthaber.com/haber/savunma/savunma-sanayii-baskani-demir-yerli-uretim-silahlari-denedi-701695.html,"Daha önce yurt dışından alınan birçok silah, artık yerli ve milli olarak üretiliyor. Bunların son örneği, tasarımı ve üretimi tamamen milli olan PMT 127 ağır makineli tüfek. Bu tüfek, yerli silah firması Sarsılmaz tarafından üretiliyor. Savunma Sanayii Başkanı İsmail Demir, şirketin silah fabrikasını ziyaret ederek bilgi aldı. Fabrikada üretilen silahları inceleyen Demir, daha sonra poligona geçerek silahları denedi. Tabanca ve otomatik silahlarla hedeflere atış yapan Savunma Sanayii Başkanı, PMT 127 ağır makineli tüfeği de kullandı. Sarsılmaz, ürettiği silah ve tüfeklerle savunma sanayiimize katkıda bulunmaya devam ediyor. ????????

➡️ @SarsilmazSilah pic.twitter.com/XCJzS7XL5U Avrupa’nın en büyük entegre silah üretim tesisi Sarsılmaz Silah Fabrikası, Avrupa’nın en büyük entegre silah üretim tesislerine sahip. Fabrikada yerli tabancaların yanı sıra yüksek teknolojili piyade tüfekleri ve ağır makineli tüfekler de üretiliyor. "
582,ABD'den terör elebaşlarına 'Kamışlı şemsiyesi',"Terör örgütünün sözde üst düzey yöneticileri MİT’in nokta operasyonlarının hedefi oluyor… Bu isimlerin normalde Kandil’de ya da İran’a daha yakın ‘korunaklı’ alanlarda bulunduğuna değinen uzmanlar, “Son dönemde Kamışlı’da karşımıza çıkıyorlar. Orada kontrol ABD’de. Onlar da PKK'nın son lider kadrosunu kendi avuçlarında tutmak istiyor"" görüşünde.",Savunma,https://www.trthaber.com/haber/savunma/abdden-teror-elebaslarina-kamisli-semsiyesi-701614.html,"Türkiye’nin terörle mücadelede ‘kaynağında yok et’ yaklaşımını benimsemesinden bu yana özellikle sınır ötesinde ciddi terör operasyonlarına şahitlik ettik. Kimi zaman çok geniş kapsamlı bir harekat kimi zaman dar çerçeveli bir operasyon kimi zaman da bölgesel olarak atılan adımlar terör örgütüne ciddi darbeler vurdu. Tüm bunların yanı sıra özellikle SİHA’ların etkin kullanımıyla nokta operasyonlarla da sözde üst düzey isimlere yönelik başarılı işlere imza atıldı. Son dönemde daha da artan bu tür özel operasyonlar örgütün kendini en güçlü gördüğü alanlarda dahi icra edilerek sahadaki psikolojik üstünlük de tamamen ele geçirildi.   Kamışlı oldukça hareketli Operasyonlar çok farklı bölgelerde devam etse de son haftalarda özellikle Kamışlı başta olmak üzere Suriye kuzeyinde örgütün sözde yöneticilerine yönelik SİHA temelli hamleler arttı. Bu operasyonlar kapsamında geçmişte Türkiye’de çok kanlı eylemleri yöneten isimler de örgütün bölgedeki lojistik sorumluları da PKK’nın sözde üst düzey yönetiminin kurullarına üye teröristler de hedef alındı. Bu süreçte Kamışlı’nın ismi öne çıkmaya başladı... Kamışlı’dan son günlerde Türkiye’ye taciz ateşleri, saldırı girişimleri arttı. Daha dikkat çekici olan ise Kamışlı’da düzenlenen operasyonlarda öldürülen isimler... Bu teröristlerin büyük çoğunluğu sözde üst düzey. Yakın bir geçmişe kadar Kandil ya da İran’a çok yakın olan ‘korunaklı’ bölgelerdeydiler. Peki, ne oldu da oralardan çıkıp Kamışlı’ya geldiler?   ABD burayı tamamen kontrolünde tutmak istiyor Emekli Tuğgeneral, İstinye Üniversitesi Öğretim Üyesi Doç. Dr. Fahri Erenel bölgeyi yakından takip eden isimlerden. Erenel süreci, Kamışlı’nın ABD kontrolünde olduğunu, bölgenin Suriye’deki en zengin petrol rezervlerine sahip olduğunu anımsatarak anlatmaya başlıyor. Kamışlı ile ilgili devam etmeden önce bir parantez açıp, Türkiye’nin Irak’ın kuzeyinde yürüttüğü Pençe-Kilit operasyonuna işaret ediyor. Ankara’nın bu hamlesi bölgedeki üst düzey teröristlerin ‘rahatını kaçırmış’. Kandil’de dahi kimsenin mağaradan kafasını çıkaramadığı bir noktaya gelinmesi terör elebaşları için bölgeyi güvenli olmaktan çıkarmış.   Üst düzey teröristler kendini güvende hissetmiyor Örgütün 40 yıllık birikimiyle oluşturduğu güvenli alanların Türk güvenlik güçleri tarafından bir bir yok edildiğinin altını çiziyor Fahri Erenel. Hal böyle olunca ABD tarafı sözde yönetici teröristleri kendi kontrolü altında olan yerde toplamak istiyor.
Erenel, son dönemlerde MİT’in Kamışlı’da gerçekleştirdiği operasyonlarda sözde üst düzey isimler olmasını buna bağlıyor.   ABD Kamışlı’nın kontrolü için teröristlere ihtiyaç duyuyor Bu noktada ilginç bir hatırlatmada bulunuyor Erenel ve geçtiğimiz haftalarda gerçekleşen Astana Zirvesi’ne dikkat çekiyor. Hatırlanacağı üzere, o görüşmenin ardından Türkiye, Rusya ve İran ortak bir açıklama yapıp ABD’nin Suriye’nin doğusundan çekilmesi gerektiğini vurgulamıştı. Erenel buranın bam teli olduğu görüşünde. Bu kanaatini de şöyle temellendiriyor: “Suriye’de taşların yerine oturmaya başladığı bir sürece şahitlik edebiliriz. Ankara’nın açıklamalarını iyi okumak gerek. ABD tarafı olası bir Türkiye-Suriye anlaşmasında PKK’nın buradan gönderileceğine inanıyor. Bu nedenle mümkün olduğunca burayı güçlendirme niyetindeler. Üst düzey isimleri de burada toplamayı, onlara bir şemsiye olmayı amaçlıyor. Çünkü PKK onlar için bir aparat. Ve bu aparatın son lider kadrosunu kendi avuçları içinde tutmak istiyorlar. ABD bunu yaparak iki temel hususu hedefliyor. Birincisi; Suriye’deki en stratejik alanlardan birinde egemenliğini korumak istiyor. İkincisi; bu bölge Irak’ın kuzeyi için de kilit önemde. Burada varlığını sürdürüp bir şekilde Irak kuzeyi için de en ideal pozisyonu almak niyetinde. Kamışlı’nın güneyinde kritik ABD üsleri var. Hava üssü de bulunuyor. Buradan vazgeçmek ABD için kolay değil.”    Teröristler Kamışlı’da da barınamaz Doç. Dr. Fahri Erenel, son olarak MİT’in lider merkezli nokta operasyonlarının örgütün sadece bölgedeki unsurlarında değil topyekun bir çöküş yaşattığının da altını çiziyor ve ne Irak’ın kuzeyinde ne de Suriye’de tutunamayan teröristlerin Kamışlı’da da barınamayacağını ve Türk güvenlik güçleri için hedef olmaya devam edeceklerini söylüyor.
 "
583,Uluslararası hukukun yeni çıkmazı: Otonom silahlar,Teknolojideki ilerlemeler harp sahasında da ciddi bir değişimler getirdi… İnsansız sistemlerin öne çıktığı bu dönemin ardından sıkça konuşacağımız başlıklardan biri de otonom silah sistemleri. Yapay zeka ile hareket eden bu silahların hatalı bir işe imza atmaları halinde kimin sorumlu olacağı meselesi uluslararası hukukun yeni çıkmazı olabilir...,Savunma,https://www.trthaber.com/haber/savunma/uluslararasi-hukukun-yeni-cikmazi-otonom-silahlar-700957.html,"Saatin 06.15’i göstermesiyle birlikte alarm çaldı. Her sabah olduğu gibi hazırlanıp evden çıktığında gün henüz ağarmıştı. Önce birkaç ısınma hareketi yaptı. Sahilde koşusunu tamamlayıp ofise geçtiğinde kahvesi hazırdı. Önündeki ekranlar açılana kadar kahvesinden bir yudum aldı. O sırada son onay da gelmişti. Bir süre ekrana baktıktan sonra önündeki kırmızı tuşa bastı. Ekranda büyük bir toz bulutu görüldü. Az önce dünyanın en çok aranan teröristlerinden birini öldürmüştü. Operatörü olduğu SİHA görev üssüne dönerken, o da öğlen yemek yiyeceği restoranda rezervasyon yaptırmak için çoktan telefonuna sarılmıştı…   Son yıllarda özellikle üst düzey teröristlerin etkisiz hale getirilmesinde en önemli platformlardan biri hiç şüphesiz SİHA’lar… Yukarıdaki kurguya çok benzer hikayelerin yaşanması pek de zor değil. Her ne kadar insansız sistemler ön plana çıksa da aslında geri planda çok daha farklı bir gelişmenin ayak seslerini de duyuyoruz. Otonom silah sistemleri… Peki gerek örnekte anlattığımız SİHA operatörü gerek yakın gelecekte sıkça göreceğimiz otonom silah sistemleri… Bu platformların katıldığı operasyonlar sırasında bir hata olsa ve suçsuz biri yanlışlıkla vurulsa? Ya da teröristle birlikte masum siviller de öldürülürse? Veya yüz tanıma sistemine sahip SİHA’lar kırmızı kategorideki bir teröristi tanımladığı anda kimseden emir almadan ateş etse ve o operasyonda çevrede bulunanlar da hayatını kaybetse? Doç. Dr. Gökhan Güneysu, Anadolu Üniversitesi Hukuk Fakültesi’nde Milletlerarası Hukuk Anabilim Dalı Öğretim Üyesi. Ülkemizde otonom silahların hukuki boyutunu çalışan ender isimlerden. Biz de hem yukarıdaki sorularımıza cevap bulabilmek hem de sürecin diğer boyutlarını öğrenebilmek için Güneysu ile bir araya geldik…   “SİHA’lar ve otonom silah sistemleri aynı şeyler değil” Sohbetin başında hem SİHA’lar hem de otonom sistemlerden birlikte bahsedince Doç. Dr. Güneysu’nun bu ikisinin kesinlikle farklı şeyler olduğu ve ayrı ayrı ele alınması gerektiği uyarısıyla karşılaşıyoruz. Günümüzde kullanıldığı şekliyle SİHA’ların esasen uzaktan kontrol edilen, otonomi özelliği olmayan veya varsa bile bu özelliği genellikle kullanılmayan savaş araç-gereçleri olarak tanımlıyor Güneysu. Otonom silahlara geçmeden önce işin SİHA boyutunu detaylandırmak istiyoruz. ABD’nin Afganistan ya da Irak gibi yerlerde yaptığı SİHA operasyonlarında üst düzey teröristle birlikte çoğu zaman onların aile üyelerinin kimi zaman da diğer sivil masumların öldüğü operasyonlara imza attığını biliyoruz.    “İnsansız araç da olsa pilotun sorumluluğu devam ediyor” Net bir sorumuz var. Böyle bir durumda SİHA operatörü hukuken ne kadar sorumlu? “Otonom çalışmayan bir SİHA kullanarak savaşa katılan askeri personelin yani operatörün silahlı çatışmalara uyma konusundaki yükümlülüğü devam ediyor” yanıtını veriyor Güneysu. Bu sistemleri kullanırken hukuka aykırı olarak, örneğin sivilleri katleden bir operatörün savaş suçu işlediği konusunda herhangi bir şüphe olmaması gerektiğini öğreniyoruz. Hukuken, SİHA kullanan operatör ile piyade tüfeği kullanan asker arasında en ufak bir farklılık söz konusu değilmiş“ Savaş hukukunun bütün ilkeleri operatör için de uygulanır.” diyor Güneysu. Bu ilkeleri kısaca hatırlatalım… Ayrımda bulunma ilkesi, orantılık ilkesi, askeri gereklilik ilkesi bunların başlıcaları. Ayrımda bulunmada kastedilen, çatışma sırasında askeri hedef ve personel ile sivil şahıs ve nesneler arasında ayrımda bulunmak zorunluluğu. Bir sivil şahıs veya obje direkt olarak bir saldırının hedefi olamıyor. Doç. Dr. Gökhan Güneysu farklı bir pencere daha açıyor. ‘Sivil statüsünün kaybı’ tabirini kullanıp, “Örneğin bir ibadethane askeri bir karargaha dönüştürülürse, bu andan itibaren askeri bir hedef haline gelir. Orantılık ise askeri hedefe doğru olarak yöneltilmiş bir saldırının sivil şahıs ve nesneler üzerindeki yan etkisinin nazara alınmasını emreder. Çok küçük bir askeri kazanım için, örneğin, binlerce sivilin ölümüne neden olunması bu ilke ile engellenmek istenmiştir” ifadesini kullanıyor. Güneysu’nun anlattıklarından, sayılan ve sayılmayan tüm hukuk kurallarının operatörler için de aynı şekilde uygulanacağını anlıyoruz. Uzaktan kumanda edilse dahi esasen neden olunan tahribatın direkt operatöre atfedilebilir olduğunu öğrenip, madalyonun ‘otonom silah sistemleri’ tarafını çeviriyoruz.   İşler giderek çetrefilli bir hal alıyor İran nükleer programının kilit isimlerinden Muhsin Fahrizade suikastında yapay zekaya sahip silahın kullanıldığı tezi ne doğrulandı ne de yalanlandı. Ancak bu tür işlerde ‘yalanlanmayan’ hususların aslında ‘doğrulandığı’ da kabul edilir. Fahrizade suikastında yapay zekaya sahip bir tüfek kullanılmıştı. Benzer bir durum SİHA’lar için de gelişebilir ve bir süre sonra otonom SİHA’ların rol oynadığı operasyonları görebiliriz. “Bahsettiğiniz olay gerçekleştiğinde mesele daha çetrefilli hale gelecek. Çünkü kurallara aykırı olan fiiller bir insana atfedilebilir olmayacak” diyor Doç. Dr. Güneysu ve devam ediyor: “Otonom sistemleri, bir kez çalıştırıldıktan sonra başkaca bir insan komut veya girdisi olmadan askeri anlamda kritik görevleri ifa edebilen savaş araçları olarak tanımlamak mümkün. Bunların illa SİHA olması da gerekmez. Deniz ortamında kullanılacak otonom sistemlerin geliştirilmesine çalışıldığını biliyoruz. Aynı şekilde karada çalışan otonom sistemler de mevcut. Burada, askeri personelin bir otonom silahı ateşledikten sonra o sistem üzerinde kontrolünü devam ettirmeyeceği tezini iyi algılamak gerek. Sonuçları öngörülemez bir kullanımdan bahsediyoruz. Bu, piyade tüfeği veya standart SİHA’dan farklı bir durum. Otonom sistemin nerede ve kime saldıracağı önceden bilinemez.”    Hukuken kim sorumlu? Düşman askerine saldırması amacıyla gönderilen bir sistemin, esas nedeni ne olursa olsun, muharip olmayan sivillere saldırması halinde cezai olarak kimi sorumlu tutmamız gerekir? Güneysu, bu sorumuza yanıt verirken, silahı aktive eden askerlerin sorumluluğundan bahsetmemenin pek de mümkün olmayacağı görüşünü paylaşıyor. Ama bir parantez açıyor. Eğer sistem bu hatayı, diyelim ki bir sensör arızası nedeniyle yapmışsa ve görevliler o sensörün bozuk olduğunu biliyorsa, o zaman sorumluluk doğabileceğini vurguluyor.   Günümüzde uluslararası ceza hukukunun otonomiden kaynaklanan problemler karşısında yeterli bir çözüm sunmasının pek olası görünmediğinden bahsediyor Doç. Dr. Gökhan Güneysu ve sözlerini şöyle tamamlıyor: “Belki de bu nedenle büyük devletler otonomi konusunda ciddi harcamalar yapıyor. Savaş hukuku kuralları, insanları muhatap alır ve insancıl değerleri korur. Robotik savaşların neden olacağı karmaşa karşısında çaresiz kalması gerçekçi bir beklentidir. Bununla beraber; devlet sorumluluğu konusunda biraz daha iyimserim. Söz konusu sistemi kullanan devlet hangisiyse, o devletin sorumluluğunu kabul etmek akla yakın bir çözüm. Ancak burada da devletlere çok ciddi yaptırımlar olmadığını görüyoruz. Kanaatimce, devlet sorumluluğu cihetine gitmeden önce esasen ciddi insani ve hukuki riskleri de beraberinde getirecek olan otonom sistemlerin topyekûn yasaklanması opsiyonu tartışılmalı. Yeni Zelanda, Brezilya gibi bu yasağı savunan devletler de var. Ancak, görünen o ki siyasi, askeri ve ekonomik güce sahip devletler, silah teknolojisinde otonomi fikrine sıcak bakmaya devam edecek. Dolayısıyla gerçekçi beklenti bu sistemlerin üretimin ve geliştirilmesinin devam edeceği şeklinde olmalı.   Otonom sistemler şu an için filmlerden bildiğimiz Cyborglar veya Terminatör seviyesinde değil. Bununla beraber, yapay zeka çalışmaları hızla devam ediyor. ABD, Çin ve Rusya Federasyonu gibi devletler otonomiye ciddi bütçeler ayırıyor. Kısa bir zamanda o seviyelere ulaşılmayacağının garantisini kim verebilir? Eğer otonom sistemleri yaygın olarak kullanan ordular ortaya çıkarsa, bu uluslararası ilişkilerde savaşa başvurulmasını destekleyecek bir atmosferin yaratılması anlamına gelebilir. Bu teknolojiye sahip olanlar için savaşlar artık daha ucuz hale gelir. Ekonomik ve siyasi bağlayıcılık azalır. Bu teknolojiye sahip olmayanlar için ise daha karanlık bir dünya nizamından bahsetmek olasıdır. Bu nedenlerle, Türkiye Cumhuriyeti de bu alanda çalışmalar yapmaya devam etmeli. Büyük güç asimetrisisin zayıf tarafında kalmak milli bağımsızlık için büyük bir tehlike.”"
584,Milli imkanlarla üretildi: Her koşulda kesintisiz iletişim sağlıyor,"Güvenlik güçlerinin en zorlu coğrafyalarda dahi iletişim sağlayabilmesi harp sahasının olmazsa olmazı… Bu iş için genelde telsizler sandıklarla taşınıyor, birden fazla kişiyle kuruluyordu. Türk mühendislerin geliştirdiği yeni sistem ise 15 kilogramın altında ve tek kişi tarafından rahatlıkla kuruluyor. Manpack'i ilk kez TRT Haber görüntüledi.",Savunma,https://www.trthaber.com/haber/savunma/milli-imkanlarla-uretildi-her-kosulda-kesintisiz-iletisim-sagliyor-700696.html,"Yerli ve milli savunma sanayii hamlesi dendiğinde akıllara ilk olarak füzeler, silahlar, İHA/SİHA’lar ya da benzer işler gelse de aslında perde arkasında çok kritik alt sistemler ve kimi tamamlayıcı ürünler için de oldukça değerli bir süreç işletiliyor. Savunma Sanayii Başkanlığı koordinesinde yürütülen bu projeler, Türkiye’nin sahada elini güçlendirmekle kalmıyor özellikle dışa bağımlı olunan ürünlerin de milli imkanlarla geliştirilmesini sağlıyor.   “Muhaberesiz muharebe olmaz” Yolunuz herhangi bir askeri tesise düşerse gözünüze ilk çarpacak cümlelerden biridir “Muhaberesiz muharebe olmaz” yazısı… Gerçekten de iletişimin olmadığı ya da sağlıksız bir şekilde sağlandığı bir harp ortamında işler bir anda hiç de beklenmeyen yerlere gidebilir. NETA Elektronik, bu alanda hizmet veren en önemli yerli firmalardan biri. İHA ve SİHA’ların iletişimine yaptıkları milli dokunuşlarla ülkemize çok kritik kazanımlar sağlamışlardı. İHA/SİHA süreci devam ederken, karadaki askerin iletişimi için de kolları sıvadılar. Türk mühendislerin yoğun emek harcadığı bir dönemin ardından ortaya ‘Manpack’ ismi verilen bir uydu haberleşme sistemi çıktı. Yaklaşık 15 kilogram ağırlığında olan ve sırt çantasına sığıp, tek kişi tarafından kolaylıkla kullanılabilen ürünün detaylarını NETA Genel Müdürü Murat Şengiz ile konuştuk.   Sandıktan çıkarıp çantaya sığdırdılar Önce birkaç teknik veriden bahsediyor Şengiz… Manpack’in 67 cm çapında, 6 parçadan oluşan bir anten sistemi. Tripod üzerinde kuruluyor. İstenilen yere taşıma çantasında götürülebiliyor. Bu çanta bir sırt çantasına benziyor ve tek kişi tarafından kolaylıkla taşınabiliyor. Genel Müdür Şengiz, ürettikleri sistemin 15 kilogramın altında bir ağırlığa sahip olduğunu söylüyor. Bu önemli bir veri çünkü askeri haberleşme sistemleri genelde oldukça ağır, tek bir kişi tarafından intikali ya da kurulumu pek de mümkün olmayan türden sistemlerle yapılıyor. Halen çoğu telsiz sisteminin sahaya sandıklar içinde taşındığı gerçeğini hatırlatıp devam edelim…    Sadece ses değil görüntü de çok hızlı şekilde aktarılıyor Bu sistemin tek özelliği hafif olması ve hızlı kurulumu değil. Uydu haberleşmesi üzerinden en zorlu şartlarda dahi merkeze hızlı bir şekilde hem görüntü hem de ses aktarabiliyor. Operasyondaki bir timin merkeze anlık olarak yüksek boyutlu görüntü gönderebilmesi büyük bir avantaj. Murat Şengiz, sistemin hali hazırda Jandarma Genel Komutanlığı tarafından sahada kullanıldığı bilgisini paylaşıyor. Hızı, hafifliği ve teknik donanımları dışında ilginç bir detayı daha öğreniyoruz. Eski tipteki haberleşme araçlarını kurmak için birden fazla kişinin süreçte görev alması gerektiğini bunun da görev bölgesinde riski artırdığını söylüyor Şengiz. Yani daha net bir ifadeyle, Manpack aslında çok sayıda askerin hayatına da doğrudan olumlu katkı yapıyor.   Afet bölgeleri için de biçilmiş kaftan İletişimle ilgili konular olduğunda maalesef insanın aklına ister istemez deprem başta olmak üzere doğal afetler de geliyor. Yakın bir zaman öncesine kadar orta ölçekli bir depremde dahi İstanbul’da telefon şebekelerinin tamamının devre dışı kaldığını görmüştük. Murat Şengiz, askeri bir sistem olarak görülse de aslında Manpack’in sivil kullanım için de çok uygun olduğundan bahsediyor. Hızlı bir şekilde taşınması ve kolay kurulumu afet bölgesi için de büyük avantaj. Kurtarma ekiplerini ilgili noktalara ulaştırmak ve oradan bir iletişim köprüsü kurmak hayati önemde… İletişimin sağlıklı bir şekilde kurulduğu afet alanında lojistik ve koordinasyon da rahatlıkla sağlanabiliyor.    Yerlilik oranı yüzde 80’in üzerinde Murat Şengiz ile sohbetimizin sonunda çok kısa iki soruya yanıt arıyoruz. Sistemin yerlilik oranı ve ihracat potansiyeli… Geçmişte bu tür sistemlerin yurt dışından ithal edildiği bilgisini veriyor Şengiz ve “Manpack ile ithal ürün yerine milli bir sistem kullanılmış oluyor. Kullanılan parçalar yüzde 80’in üzerinde yerlilik oranına sahip. Geliştirdiğimiz bu sistemi sadece yurt içine hitap eden bir ürün olarak görmüyoruz. Ürünün teknolojisi, kalitesi ve yetenekleri onun ihracat potansiyelini de artırıyor. Yakın gelecekte bu tür haberler de verebiliriz” diyerek sözlerini tamamlıyor.
 "
585,Türkiye için kritik viraj: Artan saldırılar ne anlama geliyor?,"Son dönemlerde gerek Irak gerek Suriye’nin kuzeyinde Türkiye’ye yönelik saldırılar arttı. Bu durumu ‘terör örgütünün kapasitesini aşan sistematik saldırılar’ olarak niteleyen uzmanlar, Ankara’nın milli güvenlik çizgisinin mecburen derinleştiği görüşünde…",Savunma,https://www.trthaber.com/haber/savunma/turkiye-icin-kritik-viraj-artan-saldirilar-ne-anlama-geliyor-700223.html,"Temmuz ayının 19’unda Türkiye-Rusya-İran devlet başkanlarının Astana görüşmeleri kapsamında bir araya gelmesi, Suriye’nin yakın geleceğine yönelik bir takım beklentileri beraberinde getirmişti. Ankara’nın bu toplantının ardından Suriye’deki terör örgütlerine yönelik harekata başlayabileceği olasılığı üst düzeydeydi. Ancak beklenen olmadı. Astana’nın ertesi günü süreç bambaşka bir yere evrildi. Irak kuzeyindeki Duhok’ta turistik tesisin teröristlerce hedef alınması ve kamuoyunda saldırı ile Türkiye’nin ilişkilendirilme çabası yeni bir kırılma oldu. Türkiye’nin ‘Bizle alakası yok’ açıklamasına rağmen saatler içinde organize olan gruplar hem Türk diplomatik misyonlarına yönelik eylemler yaptı hem de Türk bayrağı üzerinden provokasyonlara girişti. Aynı süreçte Irak’ın ve Suriye’nin kuzeyinde bulunan Türk askeri üsleri ciddi bir saldırı dalgasıyla karşı karşıya kaldı.   Güneye doğru gittikçe temas grupları farklılaştı Kaan Kutlu Ataç, Mersin Üniversitesi Uluslararası İlişkiler Bölümü Öğretim Üyesi. Bölgeyi yakından takip eden bir isim. Bu süreci nasıl değerlendirdiğini sorduğumuzda öncelikle Cumhurbaşkanı Erdoğan’ın sıklıkla vurguladığı ‘terörü kaynağında yok etme’ anlayışına değiniyor. Bu çerçevede Türkiye’nin Kuzey Irak’taki mevcut askeri yapılanmasını güneye doğru genişlettiği malum. “Askeri kontrol alanı genişlediğinde farklı ekonomik, demografik, siyasi, kültürel, güvenlik hatlarına da temas etmeye başlarsınız” diyor Ataç. Türkiye’nin hayli karmaşık çıkar ilişkileri olan bir alanın kesişme noktasında adımlar attığından bahsediyor. “Haliyle bu yaşananlar yeni spazmlara yol açıyor” dedikten sonra, bölgede yaşananları sadece terör örgütleri üzerinden açıklamanın mümkün olmadığının altını çiziyor.   Türkiye sistematik bir saldırı altında Duhok’taki olayın ardından Türk askeri noktalarının kimi havanla, kimi roketlerle, kimi İHA/Drone saldırılarıyla karşı karşıya kaldı. Kaan Kutlu Ataç bu durumu ‘şiddeti terörle örgütü marifetiyle kıyaslamayacak ölçüde’ diye tanımlıyor. Çatışmaların yoğunluğu ve çatışmalarda yer alan aktörlerin çeşitliliği bu tezin temelini oluşturuyor. Ataç, ‘terör örgütü değil’ deyip işin içinden çıkmıyor. Daha da detaylandırıyor ve faili de tarif ediyor: “Türkiye, hem NATO’daki müttefiklerinden hem de güney sınırı boyunca komşusu olan devletlerin vesayeti altındaki milis güçlerinden her türlü desteği alan bir terör örgütüyle mücadele etmek zorunda. Bu durum Türkiye’nin milli güvenlik meselesini hem yatay hem de dikey çizgide genişletiyor ve derinleştiriyor. İçinde bulunduğumuz süreç hayli önemli. Türkiye’nin bölgedeki üslerine yapılan saldırılara bakarsanız top, havan, çok namlulu roket atar sistemleri, SİHA’lar gibi terör örgütü boyutunu aşan bir gücün olduğu görüyorsunuz. Bu nedenle Türkiye’nin bir terör tehdidinden daha fazlası olarak sistematik saldırı altında olduğunu ifade ediyorum.”    Türkiye için hayli zorlu ve maliyeti yüksek bir süreç Kaan Kutlu Ataç’ın ortaya koyduğu fotoğraf haliyle bizi başka bir noktaya götürüyor ve ‘Peki, yakın gelecekte neler beklemeliyiz?’ sorusunu beraberinde getiriyor. Bölgedeki görüntünün ‘bulanık’ olduğunu, kısa vadede bunun daha ileri noktaya taşınıp şiddet sarmalının artabileceği uyarısında bulunuyor Ataç. Bu gibi durumlarda ilk bakılması gereken parametrenin ekonomi olduğunu öğreniyoruz. Ülkelerin böylesi bir süreci başarıyla yürütebilecek kaynağı olup olmadığını iyi analiz etmesi gerekiyor. Kaan Kutlu Ataç, Ankara’nın kendi dışında gelişen olaylara karşı da hassas bir yapısı olduğuna işaret ediyor ve “Böyle bir denklemde maliyetin yüksek olduğunu da iyi algılamak gerek. Türkiye’nin Ermenistan’dan Suriye’ye kadar uzanan yaklaşık 2 bin 220 kilometrelik bir kara sınırı var. Ve bu tabloda Gürcistan ile Azerbaycan yok” bilgisini paylaşıyor.    ""Hayatı devam ettirebilmek büyük başarı"" Ataç’ın bahsettiği sınır aynı zamanda illegal göç ya da silahlı çatışmaların da sıkça yaşandığı bir alan. Bu noktada Türkiye’nin etkili sonuçlar alabilecek ortaklıklar oluşturma konusunda biraz zorlandığını anlatıyor Ataç ve sözlerini şöyle tamamlıyor: “Bahsettiğimiz zorluk bu döneme özgü değil. Tarihsel süreçte de genelde böyle oldu. Tek sorun maliyetlerin yüksek olması değil. Çıkarların hızla değiştiği Ortadoğu coğrafyasında böylesi hassasiyeti yüksek bir ülkede hayatı devam ettirebilmek hakikaten büyük başarı. Malum, Tahran’daki Astana sürecinin üçlü liderler zirvesi öncesi Türk kamuoyunda Kuzey Suriye’de Türkiye’nin yeni bir askeri operasyonu için Rus ve İran tarafından yeşil olmasa da sarı ışık alabileceği yüksek sesle dile getiriliyordu. Ancak zirve sonrası böyle bir imkanın doğmadığı Türk devlet adamlarının açıklamalarına da yansıdı. Sanırım bu noktada Türk tarafında belli bir hayal kırıklığı da ortaya çıktı. Zaten zirve sonrası yapılan ortak açıklama metni de Astana Süreci’nin Suriye sorununa bir çözüm getirmeyeceği yönündeki algıyı destekler mahiyetteydi. Yine de diplomasi kanallarının açık tutulmasını dikkate değer buluyorum.”"
586,"Türkiye'nin yeni nesil seyir füzesi ""Çakır"" atışa hazırlanıyor","ROKETSAN Genel Müdürü Murat İkinci, Türkiye'nin yeni nesil seyir füzesi 'Çakır'ın bu sene içinde tanıtımını yaptıklarını, bu sene sonunda ise başarıyla atışını gerçekleştireceklerini söyledi.",Savunma,https://www.trthaber.com/haber/savunma/turkiyenin-yeni-nesil-seyir-fuzesi-cakir-atisa-hazirlaniyor-699427.html,"ROKETSAN Genel Müdürü Murat İkinci, Havacılık, Uzay ve Teknoloji Festivali (TEKNOFEST) kapsamında düzenlenen Roket Yarışması için geldiği Aksaray'da, ROKETSAN'ın mottosunun ""denizlerin dibinden uzayın derinliklerine kadar savunmanın ihtiyacı olan bütün teknolojileri geliştirebilecek bir altyapı kurmak"" olduğunu söyledi. ""Çakır füzemi hızlıca TSK'nın kullanımına sunacağız"" Bu gayretle 3 bine yakın mühendisin AR-GE çalışmalarına devam ettiğini belirten İkinci, ""Ülkemizin gururu olan ürünleri, Türk Silahlı Kuvvetlerine başarı sağlayan ürünleri ortaya çıkarmaya çalışıyoruz. TEKNOFEST çadırında da yerli ve milli imkanlarla geliştirmiş olduğumuz mühimmatları, füzeleri ve gelişmiş platformları görebiliyoruz. Çakır füzemizin lansmanını bu sene içerisinde yaptık. İnşallah bu sene sonunda başarıyla atışını gerçekleştireceğiz. Hızlıca TSK'ya, dost ve kardeş ülkelerimizin kullanımına sunacağız"" diye konuştu. İkinci, ROKETSAN'ın Cumhurbaşkanı Recep Tayyip Erdoğan'ın verdiği görev doğrultusunda Türkiye'nin uzaya bağımsız erişimini sağladığını ifade etti. Türkiye'nin kendi ürettiği uyduları ve faydalı yükleri uzaya taşıyacak roketleri ROKETSAN'ın imal ettiğini dile getiren İkinci, şunları söyledi: ""Bunun için çok ciddi bir altyapı oluşturulmuş ve yatırımlarımıza devam ediyoruz. ROKETSAN, 1 milyar doların üzerindeki büyük bir altyapıyı hayata geçiriyor. 2020'de Uzay Sistemleri ve İleri Teknolojiler Araştırma Merkezi'ni açtık. Burada ortaya çıkartılan ürünlerle ülkemizin uzay yarışında ön plana çıkabilmesi için çalışıyoruz. Bağımsız teknolojileri geliştiriyoruz."" ""Çok ciddi başarılara imza atıyoruz"" İkinci, milli teknolojilerle uzaya fırlatılan yerli roketlerle 2017 ve 2020'de 136 kilometreye ulaşarak Türkiye'nin bağımsız uzaya erişimini sağladıklarını vurguladı. Bundan sonraki hedefin uyduları uzaya taşıyacak platformları hayata geçirmek olduğuna dikkati çeken İkinci, şöyle konuştu: ""Mini akıllı mühimmatlarımız şu anda en çok bilinen aile. MAM-L ve MAM-C en son ürettiklerimiz. Bunların üzerindeki teknolojiler ciddi oranda artırıldı. Dünyada klasmanındaki en iyi mühimmatlar diyebiliriz. Çok ciddi başarılara imza atıyoruz. Artık ulusal başarıyı da geçtik. Uluslararası anlamda İHA ve SİHA'larla beraber kullanımları çok üst düzey yeteneğe kavuşmasını sağladı. Bizim milli olarak yaptığımız bu mühimmatlar, yeni akıl ve en son teknolojiyle yapılıyor. Vuruş yeteneği ve menzillerinin artırılması için çalışmalarımıza devam ediyoruz."""
587,Deniz Kuvvetleri Komutanlığı'na bir AKSUNGUR SİHA daha teslim edildi,"Savunma Sanayii Başkanı İsmail Demir, TUSAŞ tarafından üretilen yerli ve milli AKSUNGUR SİHA'dan 1 adet daha Deniz Kuvvetleri Komutanlığı'na teslim edildiğini duyurdu.",Savunma,https://www.trthaber.com/haber/savunma/deniz-kuvvetleri-komutanligina-bir-aksungur-siha-daha-teslim-edildi-699376.html,"1 adet AKSUNGUR SİHA Deniz Kuvvetleri Komutanlığı'nın envanterine girdi. Konuyla ilgili Savunma Sanayii Başkanı İsmail Demir, sosyal medya hesabı üzerinden paylaşım yaptı. Teslimatlarımızı sürdürüyoruz.

Son olarak #AKSUNGUR SİHA’dan 1 adet daha Deniz Kuvvetleri Komutanlığımıza teslim ettik.????????✈️

SİHA'larımız Mavi Vatan'da göreve her daim hazır! Hayırlı olsun.

➡️ @TUSAS_TR #İstiklâlveİstikbâlimizİçin pic.twitter.com/qLZ7BsWRQe Demir yaptığı paylaşımda,  ""Teslimatlarımızı sürdürüyoruz. Son olarak AKSUNGUR SİHA’dan 1 adet daha Deniz Kuvvetleri Komutanlığımıza teslim ettik. SİHA'larımız Mavi Vatan'da göreve her daim hazır! Hayırlı olsun."" ifadelerine yer verdi."
588,3 Akıncı İHA Hava Kuvvetleri Komutanlığı'nın envanterine girdi,"Milli Savunma Bakanlığı, Çorlu Hava Meydan Komutanlığı'nda kabul faaliyetleri yapılan 3 adet Akıncı İHA'nın, 14’üncü İnsansız Uçak Sistemleri Üs Komutanlığına (Batman) intikal ederek Hava Kuvvetleri Komutanlığının envanterine girdiğini açıkladı.",Savunma,https://www.trthaber.com/haber/savunma/3-akinci-iha-hava-kuvvetleri-komutanliginin-envanterine-girdi-699154.html,"3 adet Akıncı İHA Hava Kuvvetleri Komutanlığının envanterine girdi. Konuyla ilgili Milli Savunma Bakanlığı, sosyal medya hesabı üzerinden paylaşım yaptı.   Çorlu Hava Meydan Komutanlığında kabul faaliyetleri yapılan 3 adet Akıncı İHA’mız, 2-3 Ağustos 2022 tarihlerinde 14’üncü İnsansız Uçak Sistemleri Üs Komutanlığına (Batman) intikal ederek Hava Kuvvetleri Komutanlığımızın envanterine girdi. Hava Kuvvetlerimize hayırlı olsun. ???????? pic.twitter.com/DUiw3iwJhd Bakanlık yaptığı paylaşımda ""Çorlu Hava Meydan Komutanlığında kabul faaliyetleri yapılan 3 adet Akıncı İHA'mız, 2-3 Ağustos 2022 tarihlerinde 14'üncü İnsansız Uçak Sistemleri Üs Komutanlığına (Batman) intikal ederek Hava Kuvvetleri Komutanlığımızın envanterine girdi. Hava Kuvvetlerimize hayırlı olsun"" ifadelerine yer verdi."
589,Türk Hava Kuvvetleri için 2023 ne ifade ediyor?,"Cumhuriyet’in kuruluşunun 100. yılı içi geri sayım sürüyor. 2023’te yerli ve milli füzeler konusunda önemli gelişmelere sahne olacak Türk Hava Kuvvetlerinin platformlar konusunda eli pek de rahat görünmüyor. Uzmanlar, hava kuvvetlerinde 2030 ve sonrasına dikkat çekiyor…",Savunma,https://www.trthaber.com/haber/savunma/turk-hava-kuvvetleri-icin-2023-ne-ifade-ediyor-698782.html,"Türkiye’de hemen her alanda çoğunlukla ‘2023’ tarihi karşımıza çıkıyor… Cumhuriyet’in 100. yılı pek çok sektörde olduğu gibi yerli ve milli savunma sanayiinde de merakla bekleniyor. Geçtiğimiz günlerde Deniz Kuvvetleri Komutanlığının 2023 yılında nasıl bir görünümü olacağını ele almış ve sürecin detaylarından bahsetmiştik. Büyütecimizi bu kez Türk Hava Kuvvetleri’ne tuttuk ve hem gelecek yıl için hem de önümüzdeki 10-15 yıllık süreçte bizleri nelerin beklediği sorusuna yanıt aradık.   Dünyanın en iyilerinden biri Her şeyden önce, Türk Hava Kuvvetlerinin Dünya’nın en önde gelen hava kuvvetleri arasında gösterildiğini belirtelim. Halihazırda muharip kapasitesi; 230’un üzerinde F-16 savaş uçağı, 30’dan fazla F-4E 2020 Terminatör savaş uçağı, 10’dan fazla ANKA-S SİHA’dan oluşan bir kuvvetten bahsediyoruz. Bu listede F-4E 2020 Terminatör savaş uçakları dikkat çekici. Çünkü yaşları itibariyle dünyada bu uçakları kullanan pek fazla kuvvet kalmadı. Ancak Türkiye halen aktif olarak bu filodan yararlanıyor.   Savunma Sanayii Araştırmacısı Anıl Şahin süreci yakından takip eden isimlerden biri. F-4E 2020’lerle ilgili bir hatırlatmada bulunuyor ve aslında bu uçakların kullanımıyla F-35 meselesinin birlikte okunması gerektiğinin altını çiziyor. Normal planlamaya göre Türkiye, 5. Nesil F-35A Lightning II uçaklarının ilkini 2018 yılında teslim alacaktı. Malatya’ya konuşlanacak F-35’lerin ardından F-4E 2020’ler emekli edilecekti. “Ancak evdeki hesap çarşıya uymadı.” diyor Şahin ve F-35’ler gelmediği için F-4E’lerin halen envanterde olduğunu anlatıyor.   Elimizdeki F-16’ların hepsi 4. nesil Türk Hava Kuvvetlerinin elindeki F-16’lara geliyor konu. Elimizdeki F-16’ların Blok 30, Blok 40, Blok 50 ve Blok 50+ konfigürasyonunda olduğunu biliyoruz. Bunların hepsi 4. nesil. F-4’lerimiz ise 3. nesiller. “F-35A’ların teslimatlarının durdurulması şüphesiz Türk Hava Kuvvetleri için önemli sonuçlar doğurdu.” diyor Şahin. Biraz daha açmasını istiyoruz… F-35A ile Türk Hava Kuvvetlerinin ilk kez bir 5. nesil savaş uçağı ile tanışacağını ve bu durumun da TUSAŞ tarafından yürütülen Milli Muharip Uçak Projesi’ne (MMU) de önemli katkıları sağlayacağını öğreniyoruz. Gelinen nokta itibariyle bu avantajlardan mahrum kaldığımız bir sır değil.   Çevre ülkelerin hava kuvvetleri takviyesine dikkat Son dönemlerde kamuoyunda en sık tartışılan konulardan biri de Yunanistan’ın aldığı ve alacağı savaş uçakları. Atina yönetimi, Ankara’nın ‘ne almaması gerektiği’ konusunda da ABD başta olmak üzere satıcı ülkelere yoğun bir markaj uyguluyor. Typhoon, Rafale veya F-16 Blok 70 gibi 4.5 nesil ya da direkt F-35 gibi 5. nesil savaş uçaklarına geçiş yapan komşularımızın olması Anıl Şahin’in de üzerinde durduğu bir konu. “Bu durum hava-hava muharebelerindeki dengeyi değiştiriyor” dedikten sonra devam ediyor: “Pilotunuz ne kadar iyi olursa olsun; 4. nesil bir savaş uçağının, AESA radara sahip 4.5 veya 5. nesil bir savaş uçağına karşı hava-hava zaferi kazanması oldukça zor.
Türkiye’nin eldeki savaş uçakları ve milli SİHA’lar sayesinde hava-yer muharebe kapasitesi oldukça yüksek. Ancak hem F-35’i alamamamız hem de çevre ülkelerin daha modern uçaklara geçiş yapıyor olması Türk Hava Kuvvetleri’nin hava-hava muharebe kapasitesi için büyük bir sorun. Halihazırda F-16 Blok 70 tedariki için süreç devam ediyor. Bu sürecin de sancılı geçtiğini duyuyoruz. Türkiye’ye F-16 Blok 70 satışı konusunda onay çıksa dahi hattaki yoğunluk sebebiyle ilk uçağın ancak 2027 yılı ve sonrasında teslim edileceğini düşünüyorum. Zaten şu anda ikinci el harici hiçbir 4.5 veya 5. nesil uçak 2026’dan önce teslim edilemez.”    2030 itibariyle hareketlenme başlayabilir Peki, böyle bir tabloda 2023 için Türk Hava Kuvvetlerinde ne tür değişimler bekleniyor? Bu soruya “2023 yılına kadar Türk Hava Kuvvetleri’nin muharip savaş uçağı envanterinde bir değişimin olmayacağını hatta F-4E’lerin envanterden çıkarılması sebebiyle azalma yaşanacağını düşünüyorum. SİHA alanında ise ANKA-S ve AKINCI tipi SİHA’ların teslimatları devam edecek.” yanıtını veriyor Şahin.
2023 olmasa da 2030 ve sonrasının Türk Hava Kuvvetleri için önemli bir viraj olacağı kanaatinde Şahin. Sebebini soruyoruz: “Milli Hafif Taarruz Uçağı HÜRJET’in ilk uçuşu 2023 yılı başında gerçekleştirilecek. Birkaç ay sonra ilk uçuşunu gerçekleştirecek HÜRJET eğitim konfigürasyonunda olacak. Bizim daha çok F-22’yi andıran Milli Muharip Uçak projemizde (MMU) ise 2026 yılında ilk uçuş hedefi var. Teslimatlar için öngörülen tarih 2029. Hedef tutturulsa dahi MMU’nun operasyonel olması 2030’lu yılları bulacaktır. Bu da gayet normal bir takvim. Bu alanda milli projelerin gerçekleştirilmesi ve desteklenmesi oldukça önemli. Ancak şu anki konjonktürde Türk Hava Kuvvetlerinin havadan-havaya muharebe kapasitesi kan kaybediyor. Bu alanda yeni uçak tedariki ve eldeki uçakların modernizasyonun zaruri bir ihtiyaç olduğunu değerlendiriyorum. Özellikle modernizasyon alanında ülkemizde milli imkanlarla yapılan radar ve mühimmat geliştirme çalışmaları, bizim 2026 yılı öncesinde bu alanda bir sonuç almamızı sağlayabilecek yegane unsur.”   100. yılda milli füzeler adından söz ettirecek Platformlar konusunda ortaya çıkan tablo pek iç açıcı olmasa da Türk Hava Kuvvetlerinin füze bazında elde edeceği kimi imkan ve kabiliyetler göz dolduruyor.
Bu dönemde, havadan-satha milli imkanlarla geliştirilmiş önemli füze sistemlerinin envantere gireceğini biliyoruz. Bunlar hem SİHA hem de F-16 platformlarında kullanılacak. Bu sayede Türk Hava Kuvvetlerinin derin taarruz ve gemisavar yeteneği de oldukça artacak. Anıl Şahin, hava-hava alanında bizleri 3 yeni füzenin beklediğini söylüyor. Bunların Gökdoğan, Bozdoğan ve Gökhan olduğunu belirterek, “Gökhan, RamJet itkili bir füze. Türk Hava Kuvvetlerine bu alanda sınıf atlatacak. Ancak bu füzelerin randımanlı kullanımı için uçakların AESA Radar ile donatılması şart. ASELSAN’ın AESA Radar çalışması var ancak proje takvimi biraz geriden geliyor. Devam eden SİPER Milli Uzun Menzilli Hava Savunma Füze Projesi ile F-16’ların yükleri bir nebze olsun azaltılacak.” diyerek madalyonun platform dışında kalan noktalarına da vurgu yapıyor. Cumhuriyet’in 100. yılında Türk Hava Kuvvetlerinde platform bazında kritik değişiklikler olmasa da Türkiye’nin özellikle yetişmiş insan gücü ve milli füzeleriyle 2023 yılında da iyi bir sınav vermesi bekleniyor."
590,'Su üstü harekatı' kursuna katılan komandolar zorlu görevlere hazır,"Isparta Eğirdir Dağ Komando Okulu ve Eğitim Merkezi Komutanlığında gördükleri zorlu eğitimlerle terörle mücadelenin en önemli unsurlarından biri haline gelen komandolar, ""su üstü harekatı"" eğitimiyle zorlu deniz, göl, durgun su, akarsu şartlarındaki görevlere hazırlandı.",Savunma,https://www.trthaber.com/haber/savunma/su-ustu-harekati-kursuna-katilan-komandolar-zorlu-gorevlere-hazir-698597.html,"Eğirdir Dağ Komando Okulu ve Eğitim Merkez Komutanlığı, dünyanın en zorlu askeri eğitimleri arasında gösterilen Komando İhtisas Kursu'na ev sahipliği yapıyor. Yılda bir kez düzenlenen ve gönüllük esasına göre başvuruların yapıldığı kursa sadece subay ve astsubaylar katılabiliyor. Türk Silahlı Kuvvetlerinin ülkenin güvenliğini tehdit eden unsurlara karşı verdiği başarılı mücadelede en önemli görevlerden birisini de mavi bereli komandolar üstleniyor.  Su üstünden sızarak hedefi vurdular Zorlu kursu tamamlayabilmek için yoğun çaba sarf eden komandolar, 8 aya yakın süren komando kursunun aşamalarından ""su üstü harekatı"" eğitimini de aldı. Anadolu Ajansı ekibinin görüntülediği eğitimler sırasında, Eğirdir Gölü'nde uzun bir mesafeyi yüzerek geçen komandolar, hiç beklenmedik bir anda ve hesap edilmeyen noktadan karaya çıkarak hedefleri vurdu. Ön yüzücü komandolar sessizliği sağlamak için tam teçhizatla yüzerek karaya çıktı. Kıyı keşfi yapan komandolar düşman hedefleri, mayınlar, doğal engelleri tespit ederek ellerindeki fener ile mors alfabesi aracılığıyla bottaki birliğe bilgi verdi. Bunu gören komandolar ardından kürek çekerek harekete geçti.    Mavi bereli Türk komandoları, senaryo gereği denizden botlar ile hiç beklenmedik zamanda ve yerden kıyıya yaklaştı. Karaya yaklaştıklarında devirdikleri botla kamufle olan komandolar yüzerek ilerledi. Karaya ulaştıklarında sazlıkların arasından ansızın çıkan mavi bereliler, düşman hedeflerini yok etti. Ardından farklı bir yoldan dönüşe geçen komandolar, doğadan topladıkları malzemeler ile sal yapıp su üzerinden güvenli şekilde birliklerine döndü. Komandolar, bu harekat ile her türlü su engelini aşma yöntemlerini öğrenerek deniz ötesi hedeflere sızma, komando harekatı icra etme ve sıyrılma konularında ustalaştı. Komandolar, ayrıca teçhizatla askeri kurbağalama yüzme, kule atlama, su altı yüzme, dalış, su altından tüplü intikal, sal yapma, bot devirme, denizden ikmal gibi zorlu eğitimlere tabi tutuldu.    ""Dosta güven, düşmana korku"" verdiler Türkiye'nin dört bir yanından Eğirdir'e gelen subay ve astsubaylar, yılda bir kez düzenlenen ve gönüllük esasına göre başvuruların yapıldığı kursu bitirmek için su üstü komando harekatının yanı sıra ""Derin kar ve şiddetli soğuklarda muharebe harekatı"", ""Kara komando harekatı"", ""Hava indirme harekatı"" ve ""Meskun mahallerde teröristle mücadele harekatı"" safhalarına katıldı. Güç, cesaret ve kararlılık gerektiren kursa katılan komandolar, eğitimlerde gösterdikleri başarıyla ""dosta güven, düşmana korku"" verdi.    Kahraman komandolar mezun oldu Dünyanın en zorlu eğitimleri arasında gösterilen Komando İhtisas Kursu'nu başarıyla tamamlayan 2'si kadın 75 komando, ant içip brövelerini taktı. Dağ Komando Okulu'nda 30. ve 31. dönem temel eğitimlerini tamamlayan 75 subay ve astsubay için düzenlenen törende, komandoların bröveleri Eğirdir Dağ Komando Okulu ve Eğitim Merkezi Komutanı Tümgeneral Emre Tayanç tarafından takıldı. Çok zorlu eğitim süreci tamamlandı Tümgeneral Tayanç, törende yaptığı konuşmada, ant içme töreninin manevi değerinin çok büyük olduğunu söyledi. Sınır güvenliği için başlatılan operasyonlarda görev alan askerlerin yüzde 95’inin Eğirdir Dağ Komando Okulu'nda eğitim gördüğü bilgisini veren Tayanç, ""Zorlu eğitim sürecinde 208 kişiden sadece 75 kişi bu eğitimi başarıyla bitirdi. 75 kahraman silah arkadaşımız çok ama çok zorlu bir eğitim sürecini tamamladı. Harekat bölgelerinde güven vereceğimiz dostlarımız olduğu gibi caydırıcı olacağımız, kendilerine korku sağlayacağımız düşmanlarımız var. Kahraman askerlerimiz burada aldıkları eğitim ışığında yorulmak, durmak bilmeden hep bir adım ileri gideceklerdir."" ifadelerini kullandı. Tören geçişi yapan askerler, ardından 8 aydır görmedikleri aileleriyle bir araya gelerek özlem giderdi. Komandoların aileleri de bu kavuşma sırasında mutluluk gözyaşı döktü."
591,"Su altı, milli sistemle aydınlatılacak","Üniversite ve savunma sanayii iş birliğiyle geliştirilen Co-Light SuAltı Aydınlatma Sistemi, donanmanın hizmetine sunuldu. Co-Light Sistemi ile su altında daha net ve detay görüntü alınabilecek",Savunma,https://www.trthaber.com/haber/savunma/su-alti-milli-sistemle-aydinlatilacak-697725.html,"Türk savunma sanayisinin önde gelen kuruluşlarından STM, üniversite-sanayi iş birliği faaliyetleri kapsamında önemli bir başarıya imza attı. Bahçeşehir Üniversitesi, üniversitenin bir AR-GE kuruluşu olan BAUMIND ve STM arasında 2012'den bu yana devam eden iş birliği faaliyetleri kapsamında, şirket tarafından sağlanan danışmanlık ve alan uzmanlığıyla üretilen sistemlerden biri olan Co-Light SuAltı Aydınlatma Sistemi'nin teslimatları gerçekleştirildi. 3 adet Co-Light SuAltı Aydınlatma Sistemi, Gölcük Tersanesi Komutanlığında yapılan teslim töreni ile Tersaneler Genel Müdürlüğünün hizmetine sunuldu. SuAltı Aydınlatma Sistemi, Tersaneler Genel Müdürlüğü bağlısı Tersane ve Bakım Onarım Komutanlıklarında kullanılacak. Su altında daha detaylı inceleme imkanı sunacak Co-Light Sualtı Aydınlatma Sistemi, ilgili Tersane ve Bakım Onarım Komutanlıklarınca, savaş gemilerinin karina sörvey (geminin su altında kalan kısmının kontrolü) ihtiyacı nedeniyle havuzlama faaliyetini minimize edecek şekilde, dalgıç timleri vasıtasıyla su altında daha detaylı inceleme yapılmasını sağlayacak. Gemilerin limanda dalgıç marifetiyle karina sörveyine, su altı kaynağı ve onarım faaliyetlerine imkan tanıyacak Co-Light Sistemi ile su altında daha net ve detay görüntü alınabilecek. Co-Ligth ayrıca, su altında fotoğrafçılık faaliyetlerinde kullanılacak. Bahçeşehir Üniversitesi ile STM iş birliği çerçevesinde sağlanan danışmanlık ve alan uzmanlığıyla ayrıca su altı ve üstü optik muhabere sistemleri geliştirilerek söz konusu ürünler STM'ye lisanslanmıştı. Bu ürünlerden Suüstü Optik Muhabere Sistemi, STM ana yükleniciliğinde devam eden bir proje çerçevesinde yurt dışına ihraç edildi. Bunun yanı sıra söz konusu tüm sistemler için TÜBİTAK ile imzalanan sözleşmelerle patent desteği alındı. Yenilikçi ve milli projeler STM Genel Müdürü Özgür Güleryüz, deniz platformlarına yönelik tasarım, modernizasyon faaliyetlerine yurt içinde ve dışında devam ederken, üniversite sanayi iş birliği kapsamında da yenilikçi ve milli projelere imza attıklarını söyledi. Bahçeşehir Üniversite ile yürüttükleri AR-GE çalışmaları sonucu su altı ve üstü optik muhabere sistemleri geliştirdiklerini dile getiren Güleryüz, şunları kaydetti: ""Bu kapsamda, Sualtı Optik Dalgıç Muhabere Sistemi, Suüstü Optik Muhabere Sistemi ve Sualtı Aydınlatma Sistemi (CoLight) ürün ailemizi oluşturduk. Optik Muhabere Sistemleri, su altında dalgıçlar/SAT timleri ile dalgıçlar/SAT timleri ve denizaltı arasında, su üstünde ise su üstü gemileri arasında kestirilemeyen, dinlenemeyen ve karıştırılamayan bir muhabere imkanı sağlamaktadır. Suüstü Optik Muhabere Sistemimiz, STM ana yükleniciliğinde devam eden bir proje çerçevesinde yurt dışına ihraç edildi. Donanmamıza 3 adet teslimini sağladığımız Co-Light ise gemilerin havuzlama ihtiyacı olmaksızın limanda dalgıç marifetiyle karina sörveyine, su altı kaynağı ve onarım faaliyetlerine imkan tanıyor."""
592,Rakiplerinden üstün Sungur Türkiye'nin elini rahatlatacak,"Sungur portatif hava savunma füzesinin omuzdan atılan versiyonu TSK envanterine girdi. Teknik değerleriyle bu alanda dünyanın en iyileri arasına gösterilen Sungur, gelecek için de önemli bir viraj. Projeden elde edilen bilgi birikimiyle yakın zamanda son derece kritik bir ürünün daha geliştirilmesi bekleniyor.",Savunma,https://www.trthaber.com/haber/savunma/rakiplerinden-ustun-sungur-turkiyenin-elini-rahatlatacak-696968.html,"Savunma Sanayii Başkanlığı koordinesinde yürütülen projeler art arda yeni eşikleri aşmaya devam ediyor. Geçtiğimiz yıl kaideye monteli şekilde araçtan fırlatılan Sungur bu kez omuzdan atılan haliyle ilk kez görücüye çıktı. SSB Başkanı Prof. Dr. İsmail Demir’in duyurduğu gelişmenin arka planında Türkiye için oldukça değerli bazı detaylar var. Bunlara geçmeden önce Sungur projesiyle ilgili temel bir çerçeve çizmekte fayda var.   1️⃣Portatif hava savunma füze sistemimiz SUNGUR, platformlardan sonra tek er tarafından omuzdan atılan versiyonuyla da Mehmetçiğin hizmetinde!

İHA’lar, jetler ve helikopterlere karşı etkili olan SUNGUR Silah Sisteminin ilk kafilesini TSK’ya teslim ettik. Hayırlı olsun!@roketsan pic.twitter.com/6yipDQvuAV   Sungur füzesi nasıl gelişti? Sungur’u anlatırken bir parantez açıp ABD yapımı Stinger’dan bahsetmek şart. Stinger, bu alanda dünyanın en çok bilinen ve belki de en çok tercih edilen sistemi. Roketsan, işbirliği kapsamında daha önce Stinger’ın üretiminde bir şekilde yer almış firmalardan biri. Sungur da Roketsan imzalı bir füze. Roketsan, son yıllarda kritik ihtiyaçları hızlı ve etkin bir şekilde ortaya koymasıyla dikkat çekiyor. Aslında Sungur’un gelişimi hem yukarıda bahsettiğimiz Stringer üretimi hem de HİSAR projesinden elde edilen kazanımlarla doğrudan bağlantılı. Türk savunma sanayiinde bir ürün geliştirdikten sonra farklı konfigürasyonları için hızla yol alındığına sıkça şahit olduk. Nasıl ki Sungur’da HİSAR’dan elde edilen tecrübe varsa, yakın gelecekte Roketsan’ın üreteceği bir hava-hava füzesinde de Sungur’daki kazanımların başrol oynaması bekleniyor.   Dünyanın en iyilerinden biri Sungur’un sahip olduğu teknik özellikler, ortaya konan ürünün ne kadar özel olduğunu gösteriyor. Gece ya da gündüz ayırt etmeksizin hedef tespit edebilmesi, baktığı yerdeki nesneyi tespit, teşhis, tanımlama ve takip yeteneklerinin son derece gelişmiş olması, 360 derece atış kabiliyeti akla ilk gelenlerden. Burada bazı sayısal verilerden bahsedelim ve Sungur ile rakipleri arasındaki farkı biraz daha netleştirelim… Sungur’un azami menzili 8 kilometre. ABD’li rakibi Stringer’da bu rakam 4,8. Avrupalı Mistral 7,5 kilometre menzile sahipken, Rus Verba’da ise bu rakam 6 kilometre. Sungur sadece menzilde değil irtifada da rakiplerinden önde. Stringer’da 3,8 kilometre, Verba’da 3,5 kilometre, Mistral’de 3 kilometre değerler var. Sungur’un irtifası ise 4 kilometre. Bir parantez açalım ve Sungur’u rakiplerinden ayıran en önemli özelliklerden birine değinelim. Sungur, Görüntüleyici Kızılötesi (IIR) güdüm sistemine sahip. Bu tür füzeler genelde hedefin ısı yoğunluğunu takip ediyor. Kendisine füze yöneldiğini gören uçar unsurlar bunlardan kaçabilmek için flare adı verilen ateş topu atıyor. Böylece füze asıl hedef yerine kendisini aldatan ateş topuna yöneliyor ve hedef ıskalanıyor. Sungur bu aldatmaya düşmemek için IIR kullanıyor. Yani üzerinde bir görüntüleyici var. Sadece ısıya gitmekle kalmıyor, genel görüntüsünü bildiği hedefe yöneliyor. Hedef unsur ateş topu atsa dahi IIR takılı füzeden kaçamıyor.   TSK’nın elini çok rahatlatacak Türkiye, halihazırda ağırlıklı olarak ABD ve Rus sistemleri kullanıyor. Bu tipte füzeler oldukça kritik. ABD gibi ülkeler, Stinger sattıkları ülkeleri belirli aralıklarla denetliyor. Stinger füzesiyle ilgili ne zaman, nerede, kime karşı kullanıldığı gibi bilgileri talep ediyor. Haliyle bu durum terör örgütlerine yönelik kimi hassas operasyonlara dair bilgilerin de başka bir ülkeyle paylaşılmasını beraberinde getiriyor. Tamamen yerli ve milli imkanlarla üretilen Sungur ile Türkiye bu süreci de aşmış oluyor."
593,Mavi Vatan'da 100. yıl: Dünya sahnesine çıkıyoruz,Ülkemizdeki kimi kritik projeler için 2023 yılı hedefini sıkça duyuyoruz. Cumhuriyet’in 100. yılı yerli ve milli savunma sanayii için de oldukça değerli. Önümüzdeki yılı dört gözle bekleyen kurumlardan biri de Deniz Kuvvetleri Komutanlığı. Mavi Vatan’ın 2023 yılındaki fotoğrafına gelin yakından bakalım…,Savunma,https://www.trthaber.com/haber/savunma/mavi-vatanda-100-yil-dunya-sahnesine-cikiyoruz-696402.html,"Türkiye’nin en değerli projelerinin hayata geçmesi için genelde hep aynı tarihi duyuyoruz… 2023. Cumhuriyet’in 100. yıldönümünde başta yerli ve milli savunma sanayii olmak üzere otomotivden ulaşıma, uzay teknolojilerinden nükleer enerji santraline kadar pek çok başlık saymak mümkün. Savunma sanayiinde de kara, deniz ve hava unsurları benzer şekilde 2023’e odaklandı. Türkiye’nin bu büyük dönüşüm yolculuğu Cumhurbaşkanlığı Savunma Sanayii Başkanlığınca da yakından takip ediliyor.   Deniz Kuvvetleri için 2023 ne ifade ediyor? Deniz Kuvvetleri Komutanlığı, Türkiye’nin özellikle dış politikasındaki değişimle birlikte ağırlığı artan yerlerden biri. Uzak denizlerde daha sık bayrak göstermeye başlayan Türkiye, gerek Ege gerek Doğu Akdeniz gibi tansiyonun yüksek olduğu yerlerde deniz kuvvetleriyle her daim hazır olduğu mesajını net bir şekilde verdi. Ukrayna-Rusya savaşı nedeniyle Karadeniz’in giderek ısınmasını da bu denkleme eklemek gerekiyor. Peki, böyle bir ortamda Türk Deniz Kuvvetleri’nin 2023 hedefi ne? Cumhuriyet’in 100. yılında envantere girecek platform ve sistemler kuvveti, haliyle Ankara’nın güç dengesini nasıl etkileyecek? Savunma ve Denizcilik Araştırmacısı Kozan Selçuk Erkan ile bu soruların yanıtını konuştuk.   Sivil ve askeri projeler birlikte gelişiyor Mavi Vatan 100. yıla hem askeri hem de sivil açıdan gelişme gösteren güçlü bir tabloyla giriyor. Sadece askeri tersanelerin değil, sivil tersanelerin de çok zorlu askeri platformları inşa edebilmesi dikkate değer. Deniz Kuvvetleri için aklımıza ilk gelen gelişmeler; Türkiye’nin bugüne kadar tek seferde inşa ettiği en büyük savunma sanayii projesi olan TCG Anadolu, İstanbul Firkateyni, Piri Reis Denizaltısı’nın gelecek yıl envantere girmesi ve çok ciddi modernizasyondan geçecek kimi gemiler oluyor. Kozan Selçuk Erkan bunlara önemli eklemeler yapıyor ve dünyanın en büyük lojistik gemilerinden olan Derya DİMDEG gemisini, Barbaros Hayrettin ve Oruç Reis Sismik araştırma gemilerini hatırlatıyor. Aslında Mavi Vatan’da 100. yıl tablosu çizerken Fatih, Yavuz, Kanuni ve Abdülhamit Han sondaj gemilerinin de hesaba katılması gerekiyor.    Türkiye denizlerde global bir oyuncu oluyor Tüm bunları alt alta saydığımızda tablonun daha da netleştiğini söylüyor Erkan ve “Denizlerde Türkiye global olarak oyun bozabilen, bölgesel olarak da oyun kurabilen bir oyuncu konumunda” diyor. Türkiye’nin etrafındaki denizlere sığmadığı ve menfaatleri gereği anakarasına daha uzak bölgelerde ve denizlerde bulunduğunu da anlatıyor. Burada ana mesele ‘bir ülkeden en iyi sistemi almak’ değil. Karar vericiler, yüksek standartlarda kendimize has çözümler üretmenin önemini çok iyi anlamış gibi görünüyor. Bu durum da Türkiye’yi geçmişten farklı bir pozisyona taşıyor. Erkan araya giriyor ve somut bir örnekten bahsedip, “Örneğin silahlı insanız deniz araçları (SİDA) bunun güzel bir örneği. 2023 yılına geldiğimizde ülkemiz oldukça iyi bir SİDA altyapısına kavuşmuş olacak. Haliyle bu alanda ciddi ihracata rakamları da gelecek” diyor.   Dünyada örneği olmayan projelere imza atacağız Cumhuriyet’in 100. yılında sadece platformlar değil platformların kullanım şekilleri de Türkiye’yi öne çıkaracak. Üzerinde SİHA konuşlanabilecek TCG Anadolu bunlardan biri. “Dünyanın ilk İHA gemisini kullanan ülke olma yolundayız. Dünyada hiç kimsede olmayan maliyet etkin bir kuvvet çarpanı” diyerek özetliyor Erkan bu durumu. Dünyada modern mini denizaltı STM 500 sınıfını oluşturan ilk ülke olma yolunda ilerlediğimizi ve bunu başardığımızda çok stratejik bir silah olan denizaltılarda dünyanın sayılı güçlerinden birisi olacağımızı öğreniyoruz. Tüm bunlara rağmen dünyada bu alanda en iyi olanlardan geri olduğumuz yönler halen var. Kozan Selçuk Erkan, 2023’ten başlayarak yakın bir gelecekte bu farkın hızla kapanacağı kanaatinde.   Denizlerde hedef tam bağımsızlık Türk Deniz Kuvvetleri, 2000’li yılların başında ciddi bir kırılma yaşadı. Soğuk Savaş’ın bitmesiyle yeni bir çehreye bürünen kuvvet için en önemli unsurlardan biri ‘kendi ihtiyaçlarına göre kendi geliştirdiği ve ürettiği çözümlerle tam bağımsız ilerleme’ oldu. Bugün gelinen noktada Türkiye sadece gemi tasarlayan değil radar, silah, muharebe yönetim sistemi gibi kritik bileşenleri de kendi başına geliştiren dünyada sayılı ülkeden biri.    Bu sistemlerin çeşidi ve yerlilik oranı arttıkça dünyada savaş gemisi ihraç eden önemli bir ülke konumuna da geleceğimizin altını çiziyor Kozan Selçuk Erkan ve “En önemli kırılmayı İHA gemisi olarak nitelediğim TCG Anadolu ve SİDA’lar ile yaşayacağız. Türkiye, dünyada farklılık yaratan konseptler ilk kullanan ülke olarak önemli bir eşiği daha aşmış olacak. Sonuç olarak Türk Deniz Kuvvetleri, Cumhuriyet’in 100. yılında büyük bir eşiği aşmış ve sahip olduğu kabiliyetlerle dünyanın en iyileri liginde adını daha sık duyurmaya başlayacak” sözleriyle görüşlerini tamamlıyor."
594,Gökdoğan atışı Türkiye için kırılma noktası,"Bayram döneminin en güzel haberlerinden biri Gökdoğan füzesinin F-16’dan başarıyla atılmasıydı… Bu alanda Türkiye’nin ABD’ye göbekten bağlı olduğu sır değil. Gökdoğan ve Bozdoğan ile bu bağımlılık sona ererken, Ankara Gökhan füzesi ile dünyada 4-5 ülkeden biri olmanın hesabını yapıyor.",Savunma,https://www.trthaber.com/haber/savunma/gokdogan-atisi-turkiye-icin-kirilma-noktasi-696075.html,
595,Milli Deniz Topu'nun deniz ve liman testleri başlıyor,"Yerli ve milli imkanlarla üretilen 76/62 mm Milli Deniz Topu, kara testlerini başarıyla tamamlamasının ardından liman ve deniz testleri için TCG Beykoz'a entegre edildi.",Savunma,https://www.trthaber.com/haber/savunma/milli-deniz-topunun-deniz-ve-liman-testleri-basliyor-695951.html,
596,TSK'nın gökyüzündeki gururu 'İHA'lar,"Milli Savunma Bakanlığı, Türk Silahlı Kuvvetleri'nin gücüne güç katan yerli ve milli insansız hava araçlarına ilişkin görüntüleri paylaştı.",Savunma,https://www.trthaber.com/haber/savunma/tsknin-gokyuzundeki-gururu-ihalar-695826.html,
597,Dron avcısı Şahin envanterde,"ASELSAN'ın dron tehditlerine karşı geliştirdiği Şahin 40 milimetre Fiziksel İmha Sistemi, güvenlik güçlerinin envanterine kazandırıldı.",Savunma,https://www.trthaber.com/haber/savunma/dron-avcisi-sahin-envanterde-695216.html,
598,TSK'nın gücüne güç katan AKINCI TİHA filosu bir arada görüntülendi,Çorlu'daki eğitim pistinde 7 Bayraktar AKINCI TİHA bir araya getirildi. Testleri tamamlanan Akıncı TİHA'lardan 4'ü önümüzdeki günlerde Hava Kuvvetleri Komutanlığı'na teslim edilecek.,Savunma,https://www.trthaber.com/haber/savunma/tsknin-gucune-guc-katan-akinci-tiha-filosu-bir-arada-goruntulendi-693843.html,Veri Yok
599,"ASELSAN'dan 24,6 milyon dolarlık anlaşma","ASELSAN ile uluslararası bir müşterisi arasında 24,6 milyon dolarlık savunma sistemleri ihracatını kapsayan bir yurt dışı satış sözleşmesi imzalandı.",Savunma,https://www.trthaber.com/haber/savunma/aselsandan-246-milyon-dolarlik-anlasma-692766.html,"ASELSAN'ın Kamuyu Aydınlatma Platformu'nda (KAP) yer alan açıklamasında, uluslararası bir müşteri ile savunma sistemleri ihracatıyla ilgili toplam bedeli 24 milyon 590 bin 800 dolar olan bir yurt dışı satış sözleşmesi imzalandığı belirtildi. Açıklamada, yeni iş ilişkisinin ortaklık faaliyetlerine etkisine ilişkin, ""Şirketin cirosunu olumlu etkileyecektir"" değerlendirmesi yapıldı."
600,Türkiye'nin 'Amiral İDA'sı ezber bozacak,"Ülkemizin İnsansız Deniz Araçları yolculuğunun yeni başrol oyuncusu MİR İDA Türkiye’yi bu alanda zirveye taşıdı. İlk kez TRT Haber’in görüntülediği MİR İDA, imkan ve kabiliyetleriyle oyunu değiştirecek platformlardan biri olacak…",Savunma,https://www.trthaber.com/haber/savunma/turkiyenin-amiral-idasi-ezber-bozacak-692729.html,"Cumhurbaşkanlığı Savunma Sanayii Başkanı Prof. Dr. İsmail Demir duyurana kadar Türkiye’nin böyle bir proje yürüttüğü bilinmiyordu. SEFİNE Tersanesi ve ASELSAN iş ortaklığıyla üretilen MİR İDA’dan bahsediyoruz. Türkiye yakın geçmişte hem silahlı hem de silahsız insansız deniz araçları üretmiş olsa da MİR İDA sahip olduğu imkan ve kabiliyetlerle onlardan ayrılıyor. Yerli ve milli İDA’ların ‘Amiral’i olarak görülen MİR İDA’nın teknik özelliklerini ve harp yeteneklerini projenin yöneticileriyle konuştuk.   Farklı türde SİDA’lar aynı sürüde görev yaptı Farklı konseptlerdeki İDA’ları sürü halinde kullanabilmek dünyada çok az sayıda ülkenin yapabildiği bir kabiliyet. Aslında Savunma Sanayii Başkanlığı’nın bu proje üzerine sıkça eğilmesinin sebeplerinden biri de bu... SSB projesi olarak yürütülen ‘Sürü İDA’ yaklaşımı Türkiye’yi bu alanda şampiyonlar ligine taşımakla kalmıyor, aynı zamanda o ligin en üst sırasına oynayacak bir ayrıcalığı da beraberinde getiriyor. ASELSAN İnsansız Kara ve Deniz Araçları Program Müdürü Çiğdem Şen Özer, Türkiye’nin MİR İDA öncesinde halihazırda aynı tipte İDA platformlarını sürü halinde kullanabildiği bilgisiyle başlıyor. Aynı tipte olan ALBATROS İDA’larla yakın geçmişte dörtlü bir görev icra ettiklerini anımsatan Özer, söz konusu platformların 7 metre boya sahip olduğunu hatırlatıyor. Bu gruba 15 metre boyu ve çok daha gelişmiş özellikleriyle MİR İDA’yı da dahil ettiklerini anlatan Özer, “Böylece ülkemizde ilk kez, farklı görev yapılarındaki insansız deniz araçlarını aynı faaliyette kullanabildik. Bu çok önemli bir kırılma noktası” diyerek süreci özetliyor.    ASELSAN’ın bu alandaki yetkinliğinin altını çizen Özer’in üzerinde durduğu bir diğer konu da söz konusu platformların otonomi seviyelerinin son derece yüksek olması. Daha net bir ifadeyle; gerek ALBATROS gerek MİR İDA, kendisine verilen görevi başarıyla tamamlamak için işbirliği yaparak görevleri ‘ortak akılla’ bölüşebiliyorlar. Birbirleriyle ve merkezle sürekli iletişim halinde olan platformlar, karşılarına bir engel çıksa dahi etrafında dolanıp onu aştıktan sonra da doğruca hedeflerine yöneliyor. Ya da görev sırasında merkez iletişim kopsa bile kendisine verilen görevi tamamlamak için otonom sürüş ve yapay zeka kabiliyetlerini kullanıp başarıya ulaşabiliyor.   Mavi Vatan’ın her yerinde kesintisiz iletişim Çiğdem Şen Özer, MİR İDA’da ASELSAN imzalı son derece yüksek teknoloji ürünler olduğundan bahsediyor. Platform üzerindeki KIRLANGIÇ isimli kamera da bunlardan biri. Yüksek çözünürlüklü görüntü alabilen kamera, İDA’nın çevresel farkındalığını en üst düzeye çıkarıyor. Özer, ASELSAN imzalı ürünleri anlatırken platformun iletişim yetenekleri için de ayrı bir parantez açıyor. Günümüzde savunma sanayii ürünlerinin elektronik karıştırma olan ortamlarda çalışabilmesi çok değerli. MİR İDA’nın bu konuda da oldukça donanımlı olduğunu öğreniyoruz: “Bunun yanında MİR İDA’nın üzerinde karıştırma altında doğru Küresel Konumlandırma Sistemi’nin sinyalini alabilmek için ASELSAN imzalı Karetta sistemi var. MİR İDA aynı zamanda özgün bir haberleşme sistemine sahip ve oldukça farklı tiplerde haberleşme seçenekleri var. Uydu haberleşme ve istendiği takdirde 4G LTE üzerinden GSM şebekeleri vasıtasıyla haberleşme imkanına sahibiz. Mavi Vatan sınırları içerisinde herhangi bir iletişim kesintisi yaşamadan görev yapma kabiliyetimiz var. MİR İDA, 800 mile kadar seyir siasına sahip. Şunu rahatlıkla söyleyebilirim ki hem ülkemiz hem de ASELSAN insansız araçlar geliştirme konusunda çok iyi bir noktada. Yakaladığımız bu ivmeyi devam ettirerek, güzel iş birlikleriyle öncü ülkeler arasında olacağımıza inanıyoruz.”    Sivil tersaneler de askeri ürünlerle öne çıkıyor MİR İDA platformu Yalova’daki Sefine Tersanesi’nde üretiliyor. Türkiye, Savunma Sanayii Başkanı Prof. Dr. İsmail Demir’in koordinesinde sivil tersanelerde de askeri ürünler üretilebilmesi konusunda oldukça önemli bir dönüşümden geçiyor. Bu yolla hem askeri tersanelerin yükü azalıyor ve ürünlerin teslim süresi kısalıyor hem de sivil tersaneler çok değerli bir kabiliyeti kazanmış oluyor. Mustafa Lutfi Civelek, SEFİNE Tersanesi Stratejik ve İnsansız Sistemler Yöneticisi. Deniz Kuvvetleri’nde çok uzun yıllar oldukça kritik projelerde görev aldı. “Denize dayanaklı, stabil ve açık denizlerde görev yapabilecek şekilde tasarlanan MİR İDA, deniz harbinin çok farklı tiplerinde kullanılmak üzere tasarlandı” diyerek platforma dair bazı bilgiler vererek başlıyor Civelek. MİR İDA’nın su üstü harbi, su altı harbi, elektronik harp, mayın harbi ve asimetrik harp gibi alanlarda farklı görev yükleriyle kullanılabilecek bir platform olduğunu söylüyor.   MİR İDA’yı diğer İDA’lardan ayıran özellikleri neler? Sefine Tersanesi tarafından tasarlanan MİR İDA’yı diğerlerinden farklı kılan özelliklerin ne olduğunu merak ediyoruz. Civelek şu tespitlerde bulunuyor: “Bu alanda ülkemizde gerçekleşen çok kıymetli çalışmalar var. MİR İDA benzerlerinden farklılıklar taşıyor. Seyir siası, denize dayanıklılığı, stabilitesi, taşıyabileceği faydalı yüklerin hacmi ve gerçekleştirebileceği alternatifli deniz harbi nevileri bakımından diğerlerinden ayrılıyor. Üzerinde şimdilik bir ateş gücü yok. Ancak yakın zamanda sürprizlere hazır olmak gerek. Çok yüksek ateş gücü taşıyabilecek alternatif silah konfigürasyonları için tasarlandı bu platform. Ayrıca, MİR İDA’nın kardeşi diyebileceğimiz diğer platformun da yapımı devam ediyor. O da MİR İDA gibi farklı su üstü/su altı harbi silah ve sistemlerini taşıyabilecek, deniz harbinin hem su altı hem su üstü alanında kritik görevler üstlenebilecek.”    Yerlilik oranı çok üst seviyede Türkiye’nin bazen açıktan bazen örtülü ambargolarla boğuştuğu bir sır değil. Bu nedenle MİR İDA’nın yerlilik oranın da soruyoruz Civelek’e… Yüksek derecede yerlilik ve millilik oranı olduğu yanıtını alıyoruz. Yurt dışından gelen bazı hazır ticari ürünler kullanılmış MİR İDA’da. Ancak bunlara herhangi bir şekilde bağımlılığın olmadığını ve istendiği ya da mecbur kalındığı takdirde yerlileriyle rahatlıkla değiştirilebileceğini öğreniyoruz. Mustafa Civelek, MİR İDA’nın kardeşiyle ilgili bir parantez açıyor ve ilk kez Türkiye’nin bir İDA ile NATO tatbikatına katılacağından bahsediyor. Eylül 2022’de Portekiz’de gerçekleşecek tatbikatta farklı NATO Ülkelerinin 30’a yakın yüzen ve uçan insansız aracı burada boy gösterecek. Tatbikatta ayrıca insanlı deniz kuvvetleri de olacak ve tüm unsurlar ortak bir faaliyette bulunacak. Türkiye’nin burada bayrak göstermesi son derece önemli. Civelek, buradaki görevleri başarıyla tamamlayacaklarını, özellikle NATO ülkeleri arasında bilinen bir platform haline geleceklerini belirtiyor. Bu durumun bir yandan da ciddi bir şekilde ihracat fırsatlarını beraberinde getirebileceğinden bahsediyor.   İhracat ihtimali çok yüksek Civelek, birden çok ülkenin hem MİR İDA hem de yakın gelecekte suya inecek diğer platformla ciddi şekilde ilgilendiğini anlatıp, sözlerini şöyle tamamlıyor: “MİR İDA ve programın diğer ürünleri, SİHA’larla, İHA’larla ve insansız su altı araçlarıyla birlikte çalışabilecek ve haberleşebilecek şekilde üretildi. Bu gibi yeni nesil yaklaşımların deniz kuvvetlerinin operasyonel yüklerini çok hafifletebileceğini, haliyle işletme maliyetlerinin de düşeceğini değerlendiriyor. İDA’lar çok daha uzun süreli istihbarat-keşif-gözetleme harekatlarını destekleyebilecek. İnsanlı su üstü ve su altı platformlarının ateş gücü gerektiren harekatlarında da etkin destek sağlayacak. Bu nedenle söz konusu platformların ihracat ihtimali çok yüksek. Halihazırda çok önemli ülkelerle bu konuda birlikte çalışıyoruz ve yakın gelecekte ülkemize müjdeli haberler vereceğimize gönülden inanıyoruz.”"
601,Donanmanın 2. büyük gemisi olacak DERYA'nın inşası tüm hızıyla sürüyor,"Savunma Sanayii Başkanı İsmail Demir, Denizde İkmal Muharebe Destek Gemisi'nin (DERYA) inşasının tüm hızıyla devam ettiğini söyledi. DERYA'nın yapım aşaması tamamlandığında donanmanın 2. büyük gemisi olacak.",Savunma,https://www.trthaber.com/haber/savunma/donanmanin-2-buyuk-gemisi-olacak-deryanin-insasi-tum-hiziyla-suruyor-692313.html,"Savunma Sanayii Başkanı İsmail Demir'den donanmanın 2. büyük gemisi DERYA ile ilgili yeni bir açıklama geldi.  Demir, Twitter hesabında yaptığı paylaşımda şunları aktardı: ""Donanmamızın 2. büyük gemisi olacak DERYA'nın inşası tüm hızıyla devam ediyor. DERYA'nın Cumhuriyetimizin 100. yılında envantere girebilmesi için var gücümüzle çalışıyor, 2023'e sağlam adımlarla ilerliyoruz.""  DERYA hakkında Savunma Sanayii Başkanlığı tarafından başlatılan proje kapsamında Yalova'daki Sefine Tersanesi tarafından inşa faaliyetleri devam eden DERYA ile yüzer birliklerin, helikopter yakıtı dahil olmak üzere akaryakıt ve su ikmallerini denizde ikmal yöntemiyle süratli şekilde yapmak, gemilerde bulunan insanlı ve insansız su üstü ve su altı araçların, helikopterlerin ve insansız hava araçlarının (İHA) belirli seviyede bakım ve onarımlarının yapılmasına destek sağlamak amaçlanıyor. 26 bin ton taşıyabiliyor TCG DERYA gemisi 25 metreye yakın azami genişliğe sahip. Saatte 24 deniz mili hıza ulaşabilecek. 26 bin ton deplasmanı ile zorlu deniz koşullarında güvenle ilerleyebilecek."
602,MSB’den milli güdümlü mermi 'ATMACA' paylaşımı,"Milli güdümlü mermi ""ATMACA"", ilk kez Mobil Güdümlü Mermi Sistemi ile karadan denizdeki bir hedefe ateşlendi. Milli Savunma Bakanlığı, test atışının görüntülerini paylaştı.",Savunma,https://www.trthaber.com/haber/savunma/msbden-milli-gudumlu-mermi-atmaca-paylasimi-692228.html,"Milli güdümlü mermi ""ATMACA"", ilk kez Mobil Güdümlü Mermi Sistemi ile karadan denizdeki bir hedefe ateşlendi. Bugün Karadeniz'de yapılan test atışının görüntüleri, Milli Savunma Bakanlığı'nın sosyal medya hesabından paylaşıldı. Paylaşımda ""ATMACA""nın şu özellikleri belirtildi: Otonom, düşük radar izi, yüksek hedef vuruş hassasiyeti, üç boyutlu görev planlama, hedef güncelleme ve yeniden saldırı, 220 kilometreyi aşan menzil. Satıhtan Satha Millî Güdümlü Mermi ATMACA ilk kez Mobil Güdümlü Mermi Sistemi ile karadan denizdeki bir hedefe ateşlendi. Bugün Karadeniz’de gerçekleştirilen test atışı başarıyla icra edildi. pic.twitter.com/qvilmitPSo   ""Karadan denize uçmaya karar verdi Atmaca"" Twitter hesabından ""ATMACA""ya ilişkin paylaşımda bulunan Savunma Sanayii Başkanı İsmail Demir, şu sözleri kullandı: ""SOM-Atmaca-Çakır seyir füzelerimiz yola devam ederken, karadan denize uçmaya karar verdi Atmaca… Tebrikler Roketsan'a, tebrikler tüm paydaşlara. Silahlı kuvvetlerimize hayırlı olsun."""
603,"Bayraktar TB2 işaretledi, AKINCI ""LGK-82"" ile vurdu","Milli TİHA Bayraktar AKINCI, yerli olarak geliştirilen ve ilk kez bir İHA'dan atılan LGK-82 (Lazer Güdüm Kiti) ile gerçekleştirdiği test atışında hedefi tam isabetle vurdu.",Savunma,https://www.trthaber.com/haber/savunma/bayraktar-tb2-isaretledi-akinci-lgk-82-ile-vurdu-692143.html,"Savunma Sanayii Başkanlığı liderliğinde yürütülen AKINCI Projesi kapsamında Baykar tarafından milli ve özgün olarak geliştirilen Bayraktar AKINCI TİHA'ya yerli olarak üretilen yeni mühimmatın entegrasyon süreci devam ediyor. Bu kapsamda ASELSAN tarafından geliştirilen LGK-82 (Lazer Güdüm Kiti) ile 1 Temmuz'da gerçekleştirilen test atışı başarıyla tamamlandı. Çorlu Hava Meydan Komutanlığı'ndan havalanan ve test boyunca ortalama 30 bin feet irtifada bulut üstünde uçan AKINCI'nın ateşlediği milli mühimmat LGK-82, bulut altında uçan Bayraktar TB2 SİHA'nın lazerle işaretlediği hedefi tam isabetle vurdu.    Genel maksat bombalarını lazer işaretleme sayesinde kilometrelerce uzaktan hedefini vuran akıllı mühimmatlara çeviren LGK, AKINCI tarafından gerçekleştirilen testte ilk defa bir insansız hava aracı platformundan atılarak görevini başarıyla tamamladı. AKINCI, LGK-82 attığı test uçuşunda kanat altında TÜBİTAK SAGE tarafından geliştirilen ve entegrasyon çalışmaları devam eden GÖZDE Güdüm Kiti'ni de taşıdı.    Batman'dan kalkıp Ege'deki hedefleri vurdu Dün sona eren ve NATO unsurlarının da yer aldığı Anadolu Kartalı Tatbikatına katılan Bayraktar AKINCI B, gerçeğe yakın savaş ortamında verilen görevleri de başarıyla gerçekleştirdi. Milli TİHA AKINCI, Anadolu Kartalı-2022 Eğitimi ile ilk kez Hava Kuvvetleri tarafından gerçekleştirilen bir tatbikata katılmış oldu. Türk Silahlı Kuvvetleri envanterine girdiği 29 Ağustos 2021'de beri operasyonel olarak görev yapan Bayraktar AKINCI TİHA, haziran ayı içerisinde İzmir Seferihisar'da icra edilen EFES-2022 Müşterek Atışlı Fiili Tatbikatına katılmıştı. AKINCI, Batman'da konuşlu olduğu üsten kalkış yaparak Seferihisar'daki Doğanbey Atışlı Tatbikat Bölgesi'nde belirlenen hedeflere atışlarını başarıyla gerçekleştirmiş ve Batman'daki üssüne geri dönmüştü.    AKINCI için 4 ülkeyle, Bayraktar TB2 için 22 ülkeyle sözleşme imzalandı Bayraktar AKINCI TİHA için şimdiye kadar 4 ülkeyle, Bayraktar TB2 SİHA için ise 22 ülke ile ihracat sözleşmesi imzalandı. Yapılan sözleşmeler kapsamında Bayraktar TB2 SİHA'ların teslimatları sürerken, Bayraktar AKINCI TİHA ve yer sistemlerinin 2023 yılından itibaren periyodik olarak teslim edilmesi hedefleniyor. 2021'de 664 milyon dolarlık S/İHA sistemi ihracatı gerçekleştiren Baykar, Türkiye İhracatçılar Meclisi tarafından açıklanan verilere göre savunma ve havacılık alanında en çok ihracat yapan firma oldu. Milli TİHA Bayraktar AKINCI ve Bayraktar TB2 SİHA'ya ilgi duyan birçok ülke ile görüşmeler devam ediyor."
604,F-16'lara 'yeşil ışık' Türkiye karşıtlarını rahatsız etti,Türkiye’nin istediği F-16’larla ilgili NATO Zirvesi sonrasında yeni bir süreç başladı. ABD Başkanı Biden’ın ‘Türkiye’ye F-16 satmalıyız’ açıklamasının ardından Türkiye karşıtı gruplar #NoJetsForTurkey (Türkiye'ye jet yok) ismiyle kampanya başlattı.,Savunma,https://www.trthaber.com/haber/savunma/f-16lara-yesil-isik-turkiye-karsitlarini-rahatsiz-etti-691901.html,"İspanya’da düzenlenen NATO Zirvesi’nde Finlandiya ve İsveç’in üyeliği konusunda Türkiye’nin ortaya koyduğu tutum sadece üç ülke arasında değil özellikle Ankara-Washington hattında da yeni bir dönem başlatabilir. Cumhurbaşkanı Recep Tayyip Erdoğan ile ABD Başkanı Joe Biden’ın Madrid’deki baş başa görüşmesinde en önemli gündem maddelerinden biri de Türkiye’nin talep ettiği yeni F-16 savaş uçakları ve modernize kitleri oldu. Görüşmelerin ardından her iki lider de süreci olumlu bir şekilde sürdüreceklerini belirtti ve ABD Başkanı Biden, “Türkiye’ye F-16 satmalıyız. Kongre’nin onay vermesi lazım, bunu başarabiliriz” ifadesini kullandı.   ABD’deki muhalif isimlerden olumlu mesajlar Türkiye’nin talep ettiği uçak ve modernizasyon kitleriyle ilgili açıklamalar bununla sınırlı kalmadı. Ayrıca, ABD Savunma Bakan Yardımcısı Celeste Wallander Türkiye'ye F-16 satışını desteklediklerini açıkladı. Ankara’ya karşı hemen her konuda muhalefet eden grubun belki de başındaki isimlerden biri olan Cumhuriyetçi Senatör Lindsey Graham da F-16 satışına destek vereceklerini açıkladı. Sosyal medya hesabından açıklama yapan Senatör, “Biden Yönetimi'nin NATO müttefikimiz Türkiye'ye yeni F-16 satışını onaylama kararını destekliyorum. Türkiye ile farklılıklarımız olsa da onlar bir NATO müttefiki ve sorunlu bir bölgede yeteneklerini güçlendirmek Amerika'nın ulusal güvenliğinin çıkarınadır” ifadelerini kullandı.   Türkiye karşıtları harekete geçti Bu gelişmelerin ardından Türkiye karşıtı gruplar sosyal medyadan harekete geçti ve Türkiye’ye F-16 satılmaması için kampanya başlattı. Kampanyaya destek veren gruplar arasında, Helenik Amerikan Liderlik Konseyi, Amerika Ermeni Ulusal Komitesi, Kıbrıs için Adalet Uluslararası Koordinasyon Komitesi (PSEKA), Kaliforniya Amerikan Helenik Konseyi, Hindu Amerikan Vakfı, gibi gruplar yer alıyor. Ayrıca Türkiye’den ve dünyanın farklı bölgelerinden FETÖ yanlısı hesaplar da karalama kampanyasına destek veriyor. #NoJetsForTurkey (Türkiye'ye jet yok) ismiyle başlatılan kampanya kapsamında kısa sürede çok sayıda tweet atıldı. ABD’li karar alıcıların Twitter adreslerinin de etiketlendiği paylaşımlarda Türkiye’nin yeni savaş uçakları almasının sakıncalı olacağı iddia edildi.   Ne olmuştu? Türkiye’nin F-35 programından çıkarılmasının ardından Ankara, Milli Muharip Uçak envantere girene kadar bir ‘ara formül’ üzerinde durmuş ve ABD’den F-16 Blok 70 uçaklarının alımı gündeme gelmişti. Program kapsamında Türkiye, ABD'den 40 adet F-16 Blok 70 ve mevcut filolarında yer alan savaş uçaklarını modernize etmek için de 80 adet kit almak istediğini resmi kanallarla ABD’ye bildirmişti. ABD Dışişleri Bakanlığı da satış için izni şart olan Senato’ya konuyla ilgili “Amerikan çıkarlarına uygun” olduğu görüşünü bir mektupla bildirdi ve Ankara’ya bu uçakların verilmesi gerektiğini vurguladı. Senato’da çıkacak karara göre Türkiye’nin talep ettiği uçakların ve kitlerin akıbeti netleşecek."
605,NATO 9'uncu genişlemesine hazırlanıyor,"Kuruluşundan itibaren geçen 73 yılda üye sayısını 12'den 30'a çıkaran NATO, 9'ucu genişlemesi için İsveç ve Finlandiya'ya davet gönderirken, Ukrayna, Gürcistan ve Bosna Hersek yıllardır ittifaka üye olmak için bekliyor.",Savunma,https://www.trthaber.com/haber/savunma/nato-9uncu-genislemesine-hazirlaniyor-691565.html,"Madrid Zirvesi'nde Türkiye ile imzalanan üçlü muhtıra neticesinde İsveç ve Finlandiya'nın NATO üyeliğine davet edilmesiyle halihazırda 30 üyeli ittifakın yıllar içindeki genişlemesi gündeme geldi. NATO'nun temelleri, Belçika, Hollanda, Lüksemburg, Fransa ve İngiltere'nin, İkinci Dünya Savaşı'nın ardından Brüksel Paktı altında kolektif savunma için bir araya gelmesiyle atıldı. Brüksel Paktı, bir sene sonra ABD, Kanada, İzlanda, İtalya, Portekiz, Norveç ve Danimarka'nın da katılmasıyla yerini NATO'ya bıraktı. NATO, böylece 1949'da 12 ülkeyle kurulmuş oldu. ""Açık kapı"" politikası izlediği için NATO, yıllar içinde 8 kez genişleyerek üye sayısını 30'a çıkardı. İlk genişleme, Türkiye ve Yunanistan'ın 1952'de NATO'ya katılmalarıyla oldu. 1955'te o zamanki adıyla Federal Almanya, 1982'de İspanya ittifaka katıldı. 1999'a gelindiğinde Çekya, Macaristan ve Polonya, 2004'te Bulgaristan, Letonya, Litvanya, Estonya, Romanya, Slovakya ve Slovenya, 2009'da Arnavutluk ve Hırvatistan, 2017'de Karadağ NATO'ya girdi. Son genişleme, 2020'de Kuzey Makedonya'nın katılımıyla oldu. NATO'nun kapıları açık ancak katılım zor NATO, ""açık kapı"" politikası izlese de ittifaka üye olabilmek için oy birliği şartı ve oldukça uzun, çok aşamalı bir süreç gerekiyor. Süreç, İsveç ve Finlandiya örneğinde olduğu gibi, NATO müttefiklerinin ittifaka yeni bir ülkenin katılmasını kararlaştırması, bunu takiben de NATO'nun gönderdiği resmi davetle başlıyor. Bundan sonra Brüksel'deki ana karargahta söz konusu ülkenin NATO'nun siyasi, yasal ve askeri şartlarını karşılayıp karşılamadığı, NATO üyeliğinin ekonomik, askeri, yasal, siyasi ve istihbaratla ilgili yükümlülüklerini yerine getirip getiremeyeceği müzakere ediliyor. Sonraki adımda davet edilen ülke, NATO üyeliğinin şart ve yükümlülüklerini kabul ettiğini bildirdiği ve müzakerelerde kararlaştırılmışsa reform planını içeren niyet mektubunu NATO Genel Sekreterine gönderiyor. Bunu takiben NATO, Washington Antlaşması'na ilave katılım protokollerini hazırlıyor. Bu protokoller, NATO ülkeleri tarafından imzalanıyor. Ardından protokollerin NATO üyesi ülkeler tarafından kendi ulusal yasaları ve prosedürleri uyarınca onaylanması gerekiyor. Tüm üye ülkeler, kendi onay süreçlerini tamamladıktan sonra Washington Antlaşması'nı saklayan ABD'ye yeni üyenin katılımını öngören protokolleri kabul ettiklerine dair bildirim yapıyor. Bütün aşamalar tamamlanınca NATO Genel Sekreteri, yeni üyeyi ittifaka katılmaya davet ediyor. Son olarak yeni üye de kendi ulusal yasal sürecini tamamlayarak katılım belgesini ABD'ye teslim ediyor ve katılım süreci tamamlanıyor. Ukrayna, Gürcistan ve Bosna Hersek bekliyor Üç ülke 2000'lerin başından bu yana NATO'ya üyelik hedeflerini ifade ediyor. Ancak NATO, üç ülkenin de henüz gerekli şartlar ile yükümlülükleri karşılamaya hazır olmadığını bildiriyor. 2008'de Romanya'nın başkenti Bükreş'teki zirvede NATO, Ukrayna ve Gürcistan'ın gelecekte üye olacağı konusunda uzlaştı. O tarihten itibaren ""ortak"" olarak anılan bu ülkeler ile NATO iş birliği gelişti. İki ülke de NATO'nun operasyonlarına katılım sağlarken, NATO da bu ülkelerin savunma kapasitelerini artırmaları için destek veriyor. Ancak halen Ukrayna ve Gürcistan'ın NATO üyeliği için herhangi bir tarih zikredilmiyor. Aynı zirvede Karadağ ve Bosna Hersek ile ""yoğunlaştırılmış diyalog"" kurulmasına karar verilirken, Karadağ 2017'de NATO üyesi oldu ancak Bosna Hersek ile ilgili henüz bir karar bulunmuyor. 2010 yılında Üyelik Eylem Planı'na dahil olmaya davet edilen Bosna Hersek, NATO'nun pek çok programına katılıyor."
606,Türkiye'nin ilk insansız helikopteri ALPİN,"Türk savunma sanayii her geçen gün yeni bir ürünle dünyada adından söz ettiriyor. Bunun son örneği olan ALPİN, arama kurtarma görevlerinde, terörle mücadelede ve istihbarat faaliyetlerinde kullanılacak.",Savunma,https://www.trthaber.com/haber/savunma/turkiyenin-ilk-insansiz-helikopteri-alpin-691102.html,"Türkiye'nin ilk insansız helikopteri ALPİN, Ankaralı bir firma tarafından üretildi. 6 bin 500 metre yükseğe çıkabilen ALPİN, 9 saat havada kalabiliyor. Türk mühendisleri tarafından geliştirilen helikopter, nitelikli kargo da dahil 200 kilograma kadar faydalı yük taşıyabiliyor. Böylece özellikle riskli bölgelerde insan hayatını tehlikeye atmadan gerekli yardımlar ulaştırılabilecek, insanlı uçuşlardaki yük de azalacak. ALPİN üzerine entegre edilebilen kameralar ile keşif ve gözetleme yapabilecek. Makineli tüfek veya roket monte edildiğinde de saldırı ve savunma amaçlı kullanılacak. TİTRA Genel Müdürü Davut Yılmaz, ""En önemli özelliği birincisi bulut altında uçabilmesi bu önemli bir özellik çünkü bulut altında büyük İHA'lar uçamıyor. Diğer taraftan havada kalma özelliği, havada asılı kalma özelliği çok ciddi bir kabiliyet. Çünkü bu sayede siz gerek keşif gerek gözetleme gibi pek çok faaliyeti daha verimli bir şekilde icra edebiliyorsunuz."" dedi. Testleri büyük oranda tamamlanan ALPİN, bu yıl içerisinde TSK'nın envanterine katılacak. ALPİN'in yurt dışına satışı için şimdiden 10 ülke ile görüşmeler sürüyor. "
607,Milli denizaltı STM500'ün üretim faaliyetlerine başlanıyor,"Savunma Sanayii Başkanı İsmail Demir, Türk mühendislerince tamamen milli imkanlarla tasarlanan STM500 denizaltısının üretim faaliyetine mukavim tekne test üretimiyle başlanacağını bildirdi.",Savunma,https://www.trthaber.com/haber/savunma/milli-denizalti-stm500un-uretim-faaliyetlerine-baslaniyor-690590.html,"Cumhurbaşkanlığı Savunma Sanayii Başkanı İsmail Demir, Twitter hesabından yaptığı paylaşımda, milli denizaltı projesinde gelinen aşamaya ilişkin bilgi verdi. Demir, STM500 denizaltısının ileri ve modern savaş sistemleriyle yapılacağını vurguladı: ""Milli denizaltı serüvenimizde tarihi adım. Türk mühendisleri tarafından tamamen milli imkanlarla tasarlanan STM500 denizaltısının üretim faaliyetine mukavim tekne test üretimiyle başlıyoruz. STM500 hem açık deniz hem de sığ sularda görev yapabilecek şekilde tasarlandı. Keşif gözetleme, özel kuvvetler harekatı, denizaltı harbi gibi taktik ihtiyaçlara cevap verecek donanımları bünyesinde barındıracak STM500, ileri ve modern savaş sistemleriyle donatılacak."" 1️⃣ Milli denizaltı serüvenimizde tarihi adım!

Türk mühendisleri tarafından tamamen milli imkanlarla tasarlanan #STM500 denizaltısının üretim faaliyetine mukavim tekne test üretimi ile başlıyoruz.

➡️ @STMDefence pic.twitter.com/e2uQZN12bE"
608,Gökbey pilotu ASELSAN'ın 'akıllı asistanı' ile uçacak,"Türk savunma sanayii bünyesinde üretilen ve bu yıl ilk kez güvenlik güçlerinin kullanımına sunulacak Gökbey genel maksat helikopteri için geliştirilen ""akıllı ekran"", pilotun işini önemli derecede kolaylaştıracak.",Savunma,https://www.trthaber.com/haber/savunma/gokbey-pilotu-aselsanin-akilli-asistani-ile-ucacak-690232.html,"Türk savunma sanayii bünyesinde üretilen milli helikopter ve uçak platformlarında kullanılmak üzere ASELSAN tarafından geliştirilen ""akıllı ekran"", pilotun işini önemli ölçüde kolaylaştıracak. ASELSAN, geliştirdiği aviyonik ve seyrüsefer sistemleriyle kara, hava ve deniz araçlarının yüksek performansla görev yapmasına katkı sağlıyor. Bu kapsamda üretilen gösterge sistemleri ve modüler ekranlar, özellikle hava aracı ve pilotun etkileşimini artırıp güvenli ve etkin bir operasyona imkan veriyor. Uçuş ve görev bilgisayarları ile uyumlu çalışabilecek şekilde tasarlanan dokunmatik, çok işlevli bir ekran birimi olan LAD-820, Türk savunma sanayisi bünyesinde geliştirilen milli helikopter ve uçak platformlarında kullanılmak üzere ASELSAN tarafından geliştirildi. Yeni nesil helikopterlerin tümünde kullanılacak EFES-2022 Birleşik Müşterek Fiili Atışlı Arazi Tatbikatı kapsamında da sergilenen sayısal geniş ekran hem dokunmatik olarak hem de tuşlarla ekran üzerinde geçiş yapılmasına ve çeşitli komutların yerine getirilmesine imkan sağlıyor. Büyüklüğü 8x20 inç ekran, yedekli altyapısı sayesinde kesintisiz görev yapabiliyor. Klasik sistemlerde pilot 2 ayrı ekrana bakarak görev yaparken, ekran sayesinde pilotun hem görüş alanı genişletildi hem de dokunmatik özellik getirildi. Söz konusu ekranların yeni nesil helikopterlerin tümünde kullanılması hedefleniyor. Görev bilgisayarı ve gösterge bir arada Gökbey genel maksat helikopterinde ise bu ekranın ""akıllı"" versiyonu kullanılıyor. Entegre modüler ekran (IMD-820); geniş yüzey, VPX uyum, görev bilgisayarı ve gösterge özelliklerini tek bir ekipmanda toplayan akıllı çok işlevli birim olarak oluşturuldu. Ekran, direnç (resistive) teknolojisine sahip dokunmatik alt-sistem ve geniş AMLCD ekran teknolojisi kullanılarak tasarlandı. IMD-820; aviyonik sistemi yönetme, uçuş ve görev kritik grafik üretme, ayrı ayrı sürülebilir 1280x1024 çözünürlüğe sahip, yedekli sağ ve sol ekranları tek ekran üzerinde 2560x1024 çözünürlükte gösterebilme kabiliyetlerine sahip bulunuyor. Ekran, pilotun sensör videolarını görebildiği, sayısal harita ve taktik sembolojilerine ulaşabildiği, sistemi yöneten akıllı birim olarak görev yapacak. Ekran üzerinde oluşabilecek tek nokta hata bütün bir ekran üzerinde hataya sebep olmazken, sağ ve sol ekranlar birbirinin yedekli olarak sürülmesini sağlayacak. Gece görüş koşullarında da etkin IMD-820, sistem içerisinde bağlı olduğu cihazlardan gerekli bilgileri alarak, farklı görüntüler oluşturabiliyor. Ekran birimi; video, grafik, video üzeri grafik semboloji, ekranın video ve grafik veya grafik ve grafik olarak bölünerek gösterilmesi kabiliyetleriyle pilota yardımcı oluyor. ASELSAN'ın çözümü, operatöre, dokunmatik ekran veya kontrol panel üzerinden ana uçuş ekranı, kokpit yönetim bilgileri ve sayısal harita kabiliyetleri gibi çeşitli sayfa formatları seçim imkanı sağlıyor. Ekranın ethernet arayüzü aynı zamanda ekipmanın sistemden çıkartılmasına gerek olmadan uçuş harekat yazılımı güncellemesine olanak veriyor. Ekran, gece görüşü koşullarında da güvenle kullanılabiliyor. ASELSAN sahip olduğu kabiliyetlerle her helikopterin ihtiyacı ve kokpit yerleşimini dikkate alarak ekran çözümleri geliştiriyor. Gökbey için göreve hazır hale getirilen ekran, platformla birlikte uçuş testlerine devam ediyor."
609,"MKE'nin fişek üretim hattı, yurt dışında ilgi görüyor","MKE'nin, tümüyle yerli makinelerden oluşturduğu fişek üretim hattı için 3 ülke ile sözleşme imzalandı, 6 ülkeyle de imza aşamasına gelindi.",Savunma,https://www.trthaber.com/haber/savunma/mkenin-fisek-uretim-hatti-yurt-disinda-ilgi-goruyor-689945.html,"Makina ve Kimya Endüstrisi (MKE), güvenlik güçlerinin ihtiyaçlarını karşılamak amacıyla 2020 yılında Gazi Fişek Fabrikası'nda önemli bir modernizasyon çalışması yaptı. Bu kapsamda, yerli ve milli fişek hattı kurup devreye alan şirket, fabrikada 13 farklı kalibrede 43 farklı tipte fişek üretiyor.    3 ülkeyle sözleşme imzalandı, 6 ülke sırada Rus ve NATO mühimmatlının imalatına olanak sağlayan üretim hattı, yurt dışında da ilgi görüyor. Birçok yabancı heyet MKE'nin Gazi Fişek Fabrikası'nı ziyaret ederek üretim hattını inceledi. MKE AŞ, dost ve müttefik ülkelere fişek üretim hattı kurulumu önerdi. Kısa süre içinde 3 ülkeyle sözleşme imzalayan şirket, 6 ülkeyle de imza aşamasına geldi. Fişek üretim kapasitesini 3 katına çıktı Tasarımı kuruma ait üretim hattındaki tezgahların imalat, montaj ve seri üretimine geçilmesi 1,5 yıl gibi kısa sürede tamamlandı. Üretim hattında başta Rus mühimmatları 7,62x54 (Bixi) ve 7,62x39 (Kalaşnikof) olmak üzere diğer NATO mühimmatları üretilebiliyor. Yerli imkanlarla, kurulum maliyeti yarı yarıya azaltıldı, fişek üretim kapasitesi ise 3 katına çıktı. Yerli sanayi tercihi, tesisinin çalışmalarının güvenli şekilde sürdürülmesi açısından da kritik önemde bulunuyor. Yurt dışı bağımlılığının ortadan kalkmasıyla tesiste gelecek dönemde ortaya çıkacak ihtiyaçlar en kısa sürede ve etkin şekilde karşılanabilecek. Üretim hattının kurulmasında Yılmaz Makina, Yeter Makina, HİDROTİM, Vibromak, AAES, MCM Savunma, TMMPRESS Pres Bakım Onarım, SEHALSAN Makine ve Sanayi, BAF Machine gibi sanayi firmaları görev aldı."
610,Hedefe tam isabetle mühimmat bırakan BOYGA göreve hazır,"Kanatlı İnsansız Hava Aracı (İHA) BOYGA’nın kabul testleri tamamladı. Havan mühimmatını hedef üzerine tam isabetle bırakabilen BOYGA, güvenlik güçlerine teslim edildi.",Savunma,https://www.trthaber.com/haber/savunma/hedefe-tam-isabetle-muhimmat-birakan-boyga-goreve-hazir-689921.html,"Türkiye’nin tam bağımsız savunma sanayii hedefleri doğrultusunda, Savunma Sanayii Başkanlığı koordinasyonunda yürütülen çalışmalarda yeni bir proje daha başarılın şekilde güvenlik güçlerinin kullanımına sunuldu. STM tarafından geliştirilen Havan Mühimmatı Taşıyan Döner Kanatlı İnsansız Hava Aracı (İHA) BOYGA’nın kabul testleri başarıyla tamamladı. Tüm test aşamalarını geriden bırakan BOYGA, güvenlik güçlerine teslim edildi. ""Mehmetçiğe avantaj sağlayacak bir kabiliyeti daha envantere kazandırdık"" Gelişmeyi Cumhurbaşkanlığı Savunma Sanayii Başkanı Prof. Dr. İsmail Demir, sosyal medya hesaplarından şu ifadelerle duyurdu: “Mehmetçiğe sahada büyük avantaj sağlayacak bir kabiliyeti daha envantere kazandırdık. Milli imkanlarla geliştirdiğimiz 81 mm mühimmat bırakabilen İHA BOYGA kabul testlerini başarıyla tamamladı ve güvenlik güçlerimize teslim edildi. Hayırlı olsun.” BOYGA ile hedefe tam isabet STM’nin taktik mini İHA ürün ailesinin en son üyesi BOYGA, üzerinde taşıdığı MKE tarafından üretilen özelleştirilmiş, 81 mm havan mühimmatını, geliştirilmiş balistik kestirim algoritması sayesinde hedef üzerine tam isabetle bırakıyor.    Terörle mücadele ve asimetrik savaş ortamında etkin bir şekilde kullanılabilecek BOYGA, havan mühimmatı ile 30 dakika havada kalma süresine sahip. 1500 metre uçuş irtifasına erişebilen BOYGA platformu, 5 kilometre menzilde görev yapmasının yanı sıra 15 kg ağırlıkla tek bir kişi tarafından taşınabiliyor. "
611,AKINCI'dan yeni irtifa rekoru,"Baykar Teknoloji Lideri Selçuk Bayraktar, AKINCI'nın 45 bin 118 feet ile yeni bir irtifa rekoru kırdığını açıkladı. Bayraktar AKINCI TİHA, kendisine ait milli havacılık irtifa rekorunu üçüncü kez kırmış oldu.",Savunma,https://www.trthaber.com/haber/savunma/akincidan-yeni-irtifa-rekoru-689807.html,Veri Yok
612,Türkiye dünyada öncü oldu: Sürü SİDA'lar yeni bir dönem başlatacak,İlk kez görücüye çıkan Albatros Sürü İDA/MİR İDA iş birliği Türkiye’nin kabiliyetlerini göstermesi açısından kritik öneme sahip. ABD dışında ilk kez Türkiye’nin bu konsepti uyguladığını anlatan uzmanlara göre sürü SİDA'lar yeni bir dönemin habercisi.,Savunma,https://www.trthaber.com/haber/savunma/turkiye-dunyada-oncu-oldu-suru-sidalar-yeni-bir-donem-baslatacak-689335.html,"Türkiye’nin yerli ve milli savunma sanayii çalışmaları meyvelerini vermeye devam ediyor. Savunma Sanayii Başkanlığı (SSB) koordinesinde hayata geçirilen projeler Ankara’nın elini çok farklı açılardan güçlendiriyor. SSB Başkanı Prof. Dr. İsmail Demir’in geçtiğimiz günlerde duyurduğu yeni gelişme de ülkemizin özellikle Mavi Vatan’daki imkan ve kabiliyetleri açısından önemli bir kırılma noktasına işaret ediyor. Görüntülerde, Sürü İnsansız Deniz Aracı (İDA) ailesinin yeni üyesi MİR İDA ilk kez gün ışığına çıkmakla kalmıyor, ALBATROS-S İDA’larla birlikte görev icra ediyor.   Sürü İnsansız Deniz Aracı Projemizde yeni aşamaya geçtik!

Sürü İDA ailemizin yeni üyesi MİR ile ALBATROS-S birlikte görev icra ettiler. İki farklı boy ve kabiliyete sahip İDA’larımız ile oluşturduğumuz sürü mimarisini, sahada gerçekleştirdik.

➡️ @sefineofficial
➡️ @aselsan pic.twitter.com/z3qiaNMyFN   Peki, İDA’lar neden önemli? Farklı tiplerdeki İDA’ların sürü mantığı ile hareket edebilmesi ne anlama geliyor? Bu soruların yanıtını almak üzere Savunma ve Denizcilik Araştırmacısı Kozan Selçuk Erkan ile bir araya geliyoruz…    “Karışık sürü görev grubunda ABD’den sonra biz varız” Sürü SİDA’nın çok zor bir iş olduğu uyarısıyla anlatmaya başlıyor Erkan ve bu adımları teknoloji kazanım çalışması olarak görmek gerektiğini söylüyor. Farklı görevler yapacak sürü İDA’ları dünyada kimsenin operasyonel olarak kullanmaya başlayamadığını öğreniyoruz. “Son zamanlarda herkesin dilinde olsa da dünyada şimdilik sadece ABD'nin demesini yaptığı bir konsept” diyor Erkan ve “Dünyada çok az ülkenin başardığı SİDA konusunda karışık sürü görev grubu ile başarılı faaliyet yapabileceğini gösteren ikinci ülke biz olduk. Bu işi çok ciddiye alıyor ve üzerinde kritik teknolojiler geliştiriyoruz. Sensör sayısı çok daha fazla ve savaş gemisinin minyatürü bir direği olan ASELSAN-Sefine Tersanesi işbirliğinde üretilen MİR İDA da ciddiyetimizin göstergesi” bilgisini paylaşıyor.   Sürü İDA’lar neden önemli? Sürü konseptinin sadece toplu olarak hedefe gidip ateş etmek anlamına gelmediğini söylüyor Erkan. Farklı görevler için farklı yüklü İDA'lar olacağı beklentisini paylaşıyor. Ardından MİR İDA’ya biraz daha yakından bakıyor ve bu İDA'nın insansız bir komuta gemisi ya da veri işleme/iletim merkezi olarak görev yapabileceğini söylüyor. Erkan, MİR İDA’yı diğer İDA'ların verimini artıracak ve en önemlisi güvenli iletişim yapmasını sağlayacak bir sistem olarak tanımlıyor.   Daha önce karakol görevleri için üretilen İDA’ları görmüştük. Peki ya yakın gelecek? Yakın bir gelecekte mayın avlama, denizaltı harbi, hücumbot görevlerini yapacak İDA'ların bir arada görev yapabileceğinden bahsediyor Erkan. İşte bu noktada videodaki Aselsan ALBATRO sürü ve MİR İDA’nın önemi bir kez daha ortaya çıkıyor. Türkiye, yakın gelecekte bir arada çalışacak sistemleri bugünden üretiyor ve sahada bizzat test ediyor. Bu noktada Kozan Selçuk Erkan çok kritik bir bilgi daha paylaşıyor. MİR İDA'da en önemli sürprizlerden birinin yerli kamera sistemi ASELSAN Kırlangıç olduğunu kaydediyor. Videoda Kırlangıç tekne üzerinde tam operasyonel olarak görülüyor. Hava sistemlerinde CATS ile dışa bağımlılık azalmıştı. Deniz sistemlerinde de Kırlangıç yerli çözüm olarak öne çıkıyor.    SİDA’lar SİHA’lara benzer bir etki oluşturabilir mi? SİHA’larla ilgili konuşulanlar ağırlıklı olarak vuruş gücüne odaklansa da aslında keşif-gözetleme ve istihbarat konusunda da çok faydalı oldukları atlanmaması gereken bir süreç. Ayrıca, Türkiye’nin özellikle Ege’de savaş uçakları yerine SİHA’lar ile çoğu faaliyetini sürdürebildiği ve bunun ciddi bir maliyet avantajı olduğu da bir gerçek. Benzer bir sürecin SİDA’lar için de geçerli olup olmayacağını soruyoruz Kozan Selçuk Erkan’a: “Denizlerde de benzer bir durum var… Karakol gemilerinden sahil güvenlik teknelerinin yerine ya da tamamlayıcı olarak çok verim alınacağı bir dönem bizi bekliyor. Özellikle İHA'lar ile ortak çalışarak barış zamanı deniz alanlarının denetimi mümkün. Savaş zamanı ise bilhassa Ege Denizi’nde belki de muharebe gücünün mızrak başını önce İDA'lar oluşturacak. Daha uygun maliyetlerle ve karşı tarafı çok daha zorlayarak yapacak daha küçük hedef olan tekneleri engellemek daha zordur.
SİDA'ların görev ve becerileri gelişiyor. Şimdilik sadece karakol görevli SİDA’ları görmüşken yakın bir gelecekte hava savunma, keşif, istihbarat, denizaltı harbi SİDA’larını da göreceğiz. Ayrıca devriye görevlerinde şu an İDA kullanmaya başladığımızı düşünelim… Yunan tacizlerini, insan kaçakçılığını, kaçak balık avcılığı çok uzun süreler denizde kalarak rahatlıkla denetleyebiliriz. SİDA meselesi tam operasyonel olduğu zaman dünyanın en maliyet etkin çözümü olacak diyebiliriz. Türkiye’nin şimdiden bu alanlarda varlığını göstermesi yukarıda anlattığımız nedenlerle çok önemli.”"
613,İsmail Demir duyurdu: MİLSAR entegreli AKSUNGUR göreve başladı,"MİLDAR projesi kapsamında geliştirilen sentetik açıklıklı radar MİLSAR, ANKA’dan sonra AKSUNGUR'a da başarıyla entegre edildi, Deniz Kuvvetleri Komutanlığı tarafından da kullanılmaya başlandı.",Savunma,https://www.trthaber.com/haber/savunma/ismail-demir-duyurdu-milsar-entegreli-aksungur-goreve-basladi-689158.html,"Savunma Sanayii Başkanı İsmail Demir, MİLDAR'ın, ANKA’dan sonra AKSUNGUR'a da başarıyla entegre edildiğini, Deniz Kuvvetleri Komutanlığı tarafından kullanılmaya başlandığını duyurdu. Demir, Twitter hesabından yaptığı açıklamada şu ifadeleri kullandı: ""İHA-MİLDAR projemiz kapsamında geliştirilen sentetik açıklıklı radarımız MİLDAR, ANKA’dan sonra AKSUNGUR’a da başarıyla entegre edildi ve Deniz Kuvvetleri Komutanlığımız tarafından kullanılmaya başlandı. Hayırlı olsun. MİLSAR yüksek çözünürlüklü SAR kabiliyeti, çoklu hedef takip yeteneği, düşük ağırlığı ve hızlı platform entegrasyonu özellikleriyle güvenlik güçlerimizin keşif ve gözetleme faaliyetlerindeki etkinliğin artırılmasına önemli katkı sağlayacak."" "
614,Sürü İDA projesinde yeni aşama: MİR ve ALBATROS-S birlikte görev yaptı,"Savunma Sanayi Başkanlığı'nın insansız deniz aracı projeleri hız kesmeden devam ediyor. Sürü İnsansız Deniz Araçları ailesinin yeni üyesi MİR, ALBATROS-S ile sahada birlikte ilk kez görev icra etti.",Savunma,https://www.trthaber.com/haber/savunma/suru-ida-projesinde-yeni-asama-mir-ve-albatros-s-birlikte-gorev-yapti-689013.html,"Cumhurbaşkanlığı Savunma Sanayii Başkanlığı (SSB), insansız deniz araçları projelerine tüm hızıyla devam ediyor. SSB tarafından başlatılan ve Aselsan ile alt yüklenicisi KOBİ’ler tarafından yürütülen Sürü İnsansız Deniz Aracı (İDA) projesinde de çalışmalar sürüyor. Proje kapsamında daha önce geliştirilen ALBATROS-S Sürü İDA’dan sonra ailenin yeni ve daha büyük üyesi MİR İDA Aselsan-Sefine Tersanesi işbirliğinde geliştirildi. İki İDA ilk kez birlikte görev yaptı.    ""Mavi Vatan'ın korunmasında önemli operasyonel kabiliyetler sunacak"" Projeye dair son gelişmeleri Cumhurbaşkanlığı Savunma Sanayii (SSB) Başkanı Prof. Dr. İsmail Demir aktardı.    Projeyle insansız deniz araçlarının sürü halinde farklı formasyonlar ve görevlerle kullanılmasını hedeflediklerini belirten Demir, bu kapsamda Sürü İDA’lara yeni yetenekler kazandırmaya devam ettiklerini söyledi:  “İnsansız deniz araçlarımızı birkaç ayrı koldan geliştirmeye devam ediyoruz. Ayrıca tıpkı İHA’larda yaptığımız gibi, İDA’ların da sürü halinde hareket ettiği projemize de tüm hızımızla devam ediyoruz. Bilindiği üzere daha öncesinde Sürü İDA projemizde ALBATROS-S İDA'larla 4'lü sürü denemesi yapmıştık. Bu sürünün daha da gelişmesi ve daha kompleks kabiliyetleri içermesi için var gücümüzle çalışıyoruz. Sürümüze yeni ve daha büyük güç olarak MİR İDA’yı ekledik. MİR İDA, önemli faydalı yük taşımak ve ülkemiz için önemli bir kabiliyeti sahada göstermek için yürüttüğümüz başka bir proje içerisinde geliştiriliyor. Sürü Projemizde, sürü mimarisine yeni kabiliyet olarak birbirinden farklı İDA’ların sürüye katılabilmesini ekledik. İki farklı boy ve kabiliyette İDA ile sahada denemesini başarılı şekilde gerçekleştirdik. İDA sürümüzü ALBATROS-S ve MİR İDA’lardan oluşturduk. Geliştirilen altyapı, herhangi bir İDA’nın sürü unsuru olarak eklenmesine veya sürüden ayrılmasına imkan sağlıyor. Çalışmalar kapsamında çevresel farkındalık, seyir ve algılama teknolojileri üzerinde detaylı faaliyetler icra ediliyor. Farklı sensörlerden alınan verilerle otomatik engel/nesne algılanması ve dinamik manevra yapılabiliyor. Geliştirilmiş algoritmalar ile hayata geçirilen teknoloji sayesinde İDA’lar arası görev paylaşımı icra ediliyor. Sürü kabiliyetli İDA’larımız, yerli ve milli özgün haberleşme sistemi, kontrol sistemi, çoklu ve yedekli haberleşme sistem mimarisi, GNSS karıştırması altında göreve devam edebilme gibi kabiliyetlere sahip. Dünyada sayılı ülkenin üzerinde çalıştığı böylesine bir projede emeği geçen herkesi tebrik ediyorum. İnanıyorum ki İDA'lar, sürü halinde Mavi Vatan'ın korunmasında önemli operasyonel kabiliyetler sunacak. Projede farklı görev ve formasyonların denenmekte olduğu ikinci aşama faaliyetlerine devam edeceğiz."""
615,"Donanmanın ""kalbinde"" milli dönüşüm","Milli olarak geliştirilen, sahip olduğu özellikler ve üstlendiği görev dolayısıyla geminin ""kalbi"" olarak nitelenen ""HAVELSAN Gemi Veri Dağıtım Sistemi"", güvenli seyir ve harekat görevlerinin kesintisiz yerine getirilebilmesine katkı sağlıyor.",Savunma,https://www.trthaber.com/haber/savunma/donanmanin-kalbinde-milli-donusum-688652.html,"AR-GE ve ürün geliştirme çalışmalarıyla son dönemde birçok platform ve sistemi güvenlik güçlerinin kullanımına sunan Türk savunma sanayii, bunlarda kullanılan yazılım tabanlı çözümleri de millileştiriyor. Bünyesinde geliştirilen yüksek teknoloji ve yazılımların yanı sıra savunma, güvenlik ve bilişim sektörlerinde teknoloji üreten ve iş ekosistemindeki firmaların çözüm ile ürünlerini de bir araya getiren HAVELSAN, bu çabada önemli bir yer tutuyor. Yazılım yoğun sistemler konusunda faaliyet gösteren HAVELSAN, ""komuta kontrol ve savunma teknolojileri"" alanında bugüne kadar aralarında ""Gemi Veri Dağıtım Sistemi""nin de bulunduğu birçok çözüm geliştirdi.    Yerli ve yabancı gemilerde görevde Savaş gemileri, güvenli seyrüsefer yapmak ve diğer operasyonel görevlerini kesintisiz yerine getirebilmek için farklı sensör ve sistemlerden gelen verilerin alınmasına ve ilgili birimlere dağıtılmasına ihtiyaç duyuyor. HAVELSAN Gemi Veri Dağıtım Sistemi de geminin güvenli seyir ve tüm harekat görevlerini kesintisiz yerine getirebilmesi için ihtiyaç duyulan platform verilerini toplayarak, emniyet ve etkinlikle tüm alt sistemlere veriyi hızlı ve doğru şekilde dağıtan bir çözüm olarak geliştirildi. Sistem, sahip olduğu özellikler ve üstlendiği görev dolayısıyla geminin ""kalbi"" olarak görev yapıyor. Büyük, orta ve küçük ölçekli askeri gemiler için özel olarak tasarlanan geminin ""kalbi"", sahip olduğu eşsiz özellikleri ve güvenilir yapısı ile seyir ve harekatın en temel unsuru olarak birçok yerli ve yabancı geminin veri dağıtım sistemi olarak görev yapıyor.    36 platformun ""kalbi"" Son olarak Türk Deniz Kuvvetlerinin faal platformu TCG Kılıç hücumbotunda HAVELSAN Gemi Veri Dağıtım Sistemi (GVDS-K) kurulum ve montajı yapıldı, tüm testlerden başarıyla geçerek eksiksiz olarak teslim edildi. Türk Deniz Kuvvetlerinin 46 platformu için tercih edilen ve 36 platform için teslimatı yapılan sistem, çok düşük arıza ve yüksek faaliyet oranıyla görevini sürdürüyor."
616,KGK-82 atışı: Türkiye önemli bir ara boşluğu doldurdu,Akıncı ilk kez KGK-82 ile hedefi vurdu. Küçük SİHA’lardan düşük güçlü mühimmatlar atan Türkiye daha büyük platformlardan çok daha güçlü mühimmatlar atabilecek. Böylece savaş uçaklarıyla küçük SİHA’lar arasındaki ara boşluk da giderilecek.,Savunma,https://www.trthaber.com/haber/savunma/kgk-82-atisi-turkiye-onemli-bir-ara-boslugu-doldurdu-688068.html,"Baykar Savunma’nın Twitter hesabından paylaştığı yeni video yerli ve milli savunma sanayii açısından önemli bir gelişmeyi göstermiş oldu. Görüntülerde, Çorlu’daki üssünden kalkan Akıncı’nın Sinop açıklarında deniz üstündeki bir hedefi yaklaşık 30 kilometreden başarıyla vurulduğu görülüyor.   Çorlu'dan kalkan Bayraktar #AKINCI TİHA, @SageTubitak'ın geliştirdiği KGK-SİHA-82 (Kanatlı Güdüm Kiti) ile Sinop açıklarında gerçekleştirdiği ilk atış testini başarıyla tamamladı. ????????

Vatanımıza, milletimize hayırlı ve uğurlu olsun...#MilliTeknolojiHamlesi ✈️???????????????????? pic.twitter.com/FLUfpcP8YN   Türkiye’nin Bayraktar-TB2 ve TUSAŞ ANKA-S gibi platformlarının ardından AKINCI ve AKSUNGUR ile daha büyük platformlara geçtiği biliniyor. Daha önce AKSUNGUR tarafından yapılan KGK-82 atışının bu kez de AKINCI ile yapılması yeni bir döneme de işaret ediyor.    Önemli bir vuruş gücüne kavuştuk Savunma Politikası Analisti Turan Oğuz, Akıncı’nın son görevini “Türkiye çok önemli bir vuruş gücüne kavuştu.” cümlesiyle özetliyor. Daha önce küçük SİHA’lardan ağırlıklı olarak MAM-C ve MAM-L gibi dar kapsamlı mühimmatların atıldığını hatırlatan Oğuz, Akıncı ve Aksungur ile ‘daha büyük platformlardan etkisi çok daha yüksek ağır mühimmatların atıldığı’ bir döneme geçildiğini söylüyor. Test atışının yaklaşık 30 kilometreden yapıldığı bilgisini veren Oğuz, söz konusu mühimmatların azami hız ve irtifada 55 kilometre menzile ulaşmasının hedeflendiğini hatırlatıyor. Haliyle bu durum hem Akıncı hem de Aksungur için ‘uzun menzilli hava savunma sistemleri dışındaki tehditlerden kurtulmak’ anlamına geliyor.   Savaş uçaklarının yükünü azaltacak Türkiye’nin hem KGK-82 hem de KGK-83 kitlerini savaş uçakları üzerinde sıklıkla kullandığı biliniyor. Akıncı ve Aksungur’dan yapılan atışın bu pencereden bakıldığında da neden çok değerli olduğunu şöyle anlatıyor Oğuz: “Savaş uçağı ile kalkar, hedefi vurur ve üsse dönersiniz. Bir F-16’nın hedef üzerinde 24 saat dönmesi mümkün değil. Ama Akıncı ya da Aksungur ile hedefiniz üzerinde 24 saat dolanabilir size en uygun anda atış yaparsınız. Daha somut bir örnek verelim… Diyelim ki kritik bir teröristi takip ediyorsunuz. Savaş uçağıyla hemen vurmanız gerekir. Ama Aksungur ile Akıncı burada sizin elinizi rahatlatıyor. Çünkü havada kalış süreleri çok uzun. Hedefinizin gittiği yerleri daha uzun süre gözlemleyebilir, örneğin bir toplantının bitmesini saatlerce bekleyebilirsiniz. Ya da meskun mahal dışına çıkana kadar gözetler, en uygun zamanda mühimmatı bırakırsınız. İşin bir de maliyet boyutu var. Savaş uçağı kaldırmanız ile Aksungur-Akıncı ikilisinden birini uçurmanız arasında çok ciddi bir işletme maliyeti farkı da var. Savaş uçaklarınızı daha az kullanacak, maliyetleri azaltacak, bakım-işletme giderlerini daha etkili kullanabileceksiniz. Haliyle milyonlarca dolar cebinizde kalacak. Fotoğrafa bu açıdan baktığınızda Türkiye’nin küçük SİHA’lardan daha büyük ama savaş uçaklarından daha küçük bir ara boşluğu son derece etkili bir şekilde doldurduğunu görebiliyorsunuz.”    Her türlü hava durumunda operasyon mümkün Turan Oğuz son olarak KGT-82 yüklü Akıncı ve Aksungur’un operasyonel kabiliyetleriyle ilgili de bir ekleme yaptı ve “Bugüne kadar genelde lazer güdümlü mühimmatlar kullanıyorduk. KGT-82’lerle hem GPS hem INS ile hedefi bulabilen çok daha güçlü vuruş çapları olan mühimmatlara kavuştuk. Bu da bize her türlü hava durumunda operasyon yapabilme imkanı sağlayacak. Söz konusu güdümlerin milli olarak üretilmesi de oldukça değerli. Bu sayede elektronik harbe karşı çok daha dayanıklı ürünler ortaya çıkarabiliyoruz” diyerek sözlerini tamamladı. "
617,AKINCI TİHA'dan bir başarı daha,Bayraktar AKINCI TİHA yeni bir başarıya daha imza attı. Tübitak SAGE'nin geliştirdiği KGK-SİHA-82 (Kanatlı Güdüm Kiti) ile gerçekleştirdiği ilk atış testini başarıyla tamamladı.,Savunma,https://www.trthaber.com/haber/savunma/akinci-tihadan-bir-basari-daha-688033.html,"Baykar açıklamasına göre, 14 Haziran'da Çorlu'dan TÜBİTAK SAGE tarafından geliştirilen KGK-SİHA-82 (Kanatlı Güdüm Kiti) mühimmatı ile havalanan Bayraktar AKINCI, Sinop açıklarında deniz üzerinde belirlenen koordinata yönelik gerçekleştirdiği ilk atış testini başarıyla tamamladı. AKINCI'nın üzerindeki elektro-optik kamera ve yerde bulunan telemetri antenleri, 340 kilogram ağırlığındaki mühimmatın 30 kilometre uzakta bulunan hedefi yüksek hassasiyetle vurduğunu teyit etti. Çorlu'dan kalkan Bayraktar #AKINCI TİHA, @SageTubitak'ın geliştirdiği KGK-SİHA-82 (Kanatlı Güdüm Kiti) ile Sinop açıklarında gerçekleştirdiği ilk atış testini başarıyla tamamladı. ????????

Vatanımıza, milletimize hayırlı ve uğurlu olsun...#MilliTeknolojiHamlesi ✈️???????????????????? pic.twitter.com/FLUfpcP8YN Geçen günlerde Roketsan tarafından geliştirilen Teber-82 Güdüm Kiti ile deniz yüzeyindeki hedefe yönelik başarılı bir atış testi gerçekleştiren Bayraktar AKINCI, aynı zamanda milli havacılık tarihimizin irtifa rekorunun da sahibi. Test uçuşlarına devam eden Bayraktar AKINCI B TİHA, 11 Mart'ta gerçekleştirilen test uçuşunda 40 bin 170 feet yüksekliğe çıkarak havacılık tarihimizin irtifa rekorunu kırmıştı.   Kanatlı Güdüm Kiti (KGK) nedir? KGK, mevcut güdümsüz 1000 lb’lik MK83 ve 500 lb’lik MK82 genel maksat bombalarını havadan karaya uzun menzillik akıllı mühimmatlara çeviren kanatlı bir güdüm kitidir. Böylece mevcut bombalara, her tür hava koşulunda, 100 km’nin üzerinde bir mesafeden atıldığında hassas vuruş yeteneği kazandırılmaktadır. Bu da uçakların tehlikeli bölgelere yaklaşmadan, güvenli bir şekilde görevlerini tamamlamalarını sağlamaktadır. KGK Yüksek irtifadan atıldığında azami 60 deniz mili, düşük irtifadan atıldığında ise azami 20 deniz mili menzillere ulaşabilmektedir. 3 ülke ile ihracat sözleşmesi imzalandı 29 Ağustos 2021'de Cumhurbaşkanı Recep Tayyip Erdoğan'ın katıldığı törenle envantere giren Bayraktar AKINCI TİHA'lar halihazırda güvenlik güçleri tarafından aktif olarak operasyonel görevlerde kullanılıyor. Şu ana kadar güvenlik güçleri envanterine 6 adet Bayraktar AKINCI TİHA girdi. Bayraktar AKINCI TİHA için şimdiye kadar 3 ülke ile ihracat sözleşmesi imzalandı. Yapılan sözleşmeler kapsamında Bayraktar AKINCI TİHA ve yer sistemlerinin 2023 yılından itibaren periyodik olarak teslim edilmesi hedefleniyor. İlk milli İHA ihracatını 2012'de gerçekleştiren Baykar, 2021'de 664 milyon dolarlık S/İHA sistemi ihracatını tamamlayarak gelirlerinin yüzde 80'den fazlasını ihracattan elde etti. Milli TİHA Bayraktar AKINCI'ya ilgi duyan birçok ülke ile görüşmeler devam ediyor."
618,Savunma sanayii ihracat şampiyonu değişti,"Muharebe sahasındaki başarısıyla dünya harp tarihinde doktrin belirleyen milli insansız hava araçları (İHA), ihracat başarılarıyla Baykar'ı bu alanda zirveye taşıdı.",Savunma,https://www.trthaber.com/haber/savunma/savunma-sanayii-ihracat-sampiyonu-degisti-687787.html,"Türkiye İhracatçılar Meclisi, 27 sektörün ihracat şampiyonlarını açıkladı. Savunma ve havacılık sanayisinin ihracat şampiyonu uzun yıllar sonra değişti. Baykar, global havacılık sanayi şirketleri için ürettiği uçak yapısallarının katkısıyla uzun yıllardır sektörün ihracat şampiyonu olan Türk Havacılık ve Uzay Sanayii AŞ'yi (TUSAŞ) geride bıraktı. Bayraktar TB2 SİHA ve Bayraktar AKINCI Taarruzi İHA ile son yıllarda dünyada ilgi gören Baykar, yaptığı sözleşmelerle ihracat gelirini sürekli artırıyor. Şirket, geçen yıl yaptığı 664 milyon dolarlık SİHA ihracatıyla savunma ve havacılık sanayisinin yeni ihracat şampiyonu oldu.   Bu miktar şirketin 2021 cirosunun yüzde 80'den fazlasına karşılılık geldi. Baykar, öz kaynaklı Ar-Ge projeleriyle bugüne kadar Bayraktar Mini İHA, Bayraktar TB2 ve Bayraktar AKINCI TİHA'yı geliştirdi ve kullanıma sundu. Her 3 platform da Türkiye'de kullanılmasının yanı sıra ihracat başarısına ulaştı. Şirket, aynı modelle Bayraktar DİHA, Bayraktar TB3 ve Bayraktar KIZILELMA'yı göreve hazırlıyor. Yeni sözleşmeler için görüşmeler sürüyor İlk milli İHA ihracatını 2012'de gerçekleştiren Baykar, Bayraktar TB2 için 21 ülkeyle sözleşme imzaladı. Dünyanın en fazla ülkeye ihraç edilen İHA'sı olan Bayraktar TB2 için yoğun bir üretim ve teslimat trafiği sürüyor. Yakın zamanda Türk Silahlı Kuvvetlerine teslim edilen Bayraktar AKINCI TİHA için de 3 ülkeyle ihracat sözleşmesi imzalandı. Yapılan sözleşmeler kapsamında Bayraktar AKINCI TİHA ve yer sistemlerinin 2023 yılından itibaren periyodik olarak teslim edilmesi hedefleniyor. Baykar, Bayraktar TB2 ve Bayraktar Akıncı için bir dizi ülkeyle de ihracat görüşmeleri yürütüyor. Bayraktar TB2'de yüzde 93 gibi yüksek yerlilik oranına sahip Baykar, yurt dışına sattığı İHA'larla çok sayıda yerli şirkete ihracat yapma imkanı da sağlıyor."
619,Türk SİHA'ları mühimmat çeşitliliğinde de 'zirvede',Harp sahasında dünyanın kendini en çok ispat eden platformları olan Türk SİHA’ları taşıyabildikleri mühimmat çeşitliliğiyle de zirvede. Yeni gelecek mühimmatlarla yerli ve milli SİHA'ların imkan ve kabiliyetleri daha da artacak.,Savunma,https://www.trthaber.com/haber/savunma/turk-sihalari-muhimmat-cesitliliginde-de-zirvede-687778.html,"Türkiye’nin yerli ve milli SİHA yolculuğu, elde edilen başarılarla çok farklı bir yere konumlandı. Suriye, Libya, Karabağ ve son olarak Ukrayna’da ortaya koyduğu performansla bu alanda dünyanın en popüler platformlarından biri olan Türk SİHA’ları mühimmat çeşitliliğinde de zirveye oynuyor. Her ne kadar diğer ülkelerin SİHA’ları da çok farklı mühimmatları hedefe atabiliyor olsa da bunların çoğu saha tecrabesi yaşamış değil. Türk SİHA’ların mühimmat çeşitliliği ise dünyanın farklı coğrafyalarındaki operasyonlarda rüştünü ispat etmiş durumda ve bu SİHA'larımızı pek çok açıdan özel kılıyor.   Türk SİHA’ları hangi mühimmatları atabiliyor? Türkiye gibi bir yandan iç güvenlik operasyonları yürüten, diğer yanda Suriye, Irak gibi ülkelerde sınır ötesi harekatlar icra edip, Ege ile Doğu Akdeniz’de ciddi bir gözlem ihtiyacı olan ülkeler için en kritik hususlardan biri hava kuvvetlerine binen yükü mümkün olduğu kadar azaltabilmek. Yük azaltılırken herhangi bir güvenlik zafiyetine neden olunmaması sürecin bir diğer hassas kısmı. İşte bu noktada SİHA’ların üstlenebileceği görevlerin sadece hedefleri yok etmekle sınırlı kalmadığı ve çok daha geniş bir perspektifte roller oynayabildikleri gerçeği öne çıkıyor. Peki, Türkiye’nin farklı kurumlar tarafından üretilen silahlı insansız hava araçları hangi mühimmatları atabiliyor? Yakın gelecekte hangi mühimmatların bu platformlardan atılması planlanıyor?   MAM-L ve MAM-C sürecin gizli kahramanları Mühimmatlar konusunda geçmeden önce küçük bir parantez açmakta fayda var. Türkiye’nin sadece SİHA’ları değil üzerindeki mühimmatları da yerli imkanlarla üretmesi oldukça önemli. Milli savunma sanayii hamlesiyle bu ürünleri geliştiren Ankara fiili olarak bu ürünleri sahada kullandı. Çok farklı alanlarda kullanım, beraberinde kritik tecrübeleri getirdi. Kullandıkça eksikleri görüldü, üzerine çalışıldı, geliştirme ve hatta sonra da mükemmelleştirme evresine geçildi. Şimdi parantezi kapatalım ve Türk SİHA’larınıın kullandığı mühimmatlara daha yakından bakalım. Hem Bayraktar TB-2 hem de ANKA için en çok kullanılan mühimmatın MAM-L ve MAM-C olduğunu söylemek yanlış olmaz. Mini Akıllı Mühimmat (MAM) ailesi olarak kabul gören bu kategoride Türkiye’nin eli güçlü.   Roketsan tarafından geliştirilen MAM-L Türkiye’nin ilk SİHA mühimmatı olarak öne çıkıyor. Azami 15 km menzili bulunan mühimmatın üst versiyonları için çalışılıyor. Hali hazırda MAM-L hem Bayraktar TB-2-ANKA sınıfından hem de Akıncı-Aksungur sınıfından atılabiliyor. MAM-C ise CİRİT füzesi üzerinden geliştirilen bir ürün. Yaklaşık 6,5 kilogram ağırlığıyla özellikle anti-personel görevlerinde başarılı sınavlar veriyor. Türkiye’nin en hafif SİHA mühimmatı olan MAM-C’nin atıldığı platformlar arasında Bayraktar TB-2, ANKA, Akıncı ve Aksungur bulunuyor. Ailenin en son ve en gelişmiş üyesi ise MAM-T… Yaklaşık 94 kilogram ağırlığa sahip MAM-T özellikle ağır zırhlı hedefler için geliştirildi. Hatırlanacağı üzere Akıncı’nın ilk atış denemesi MAM-T ile yapılmış ve başarıya ulaşmıştı. MAM-T şimdilik sadece Akıncı’dan atılabiliyor. TB-2 ile Bozok birlikteliği dikkat çekici Bayraktar TB-2 her ne kadar MAM-L ve MAM-C ile özdeşleşmiş olsa da BOZOK ile bu fotoğrafın daha farklı bir hal alması bekleniyor. TÜBİTAK-SAGE tarafından geliştirilen BOZOK Lazer Güdümlü Minyatür SİHA Mühimmatı’nın 15 km menzile sahip olması bekleniyor. Test atışların ardından seri üretime geçen BOZOK’u şimdilik sadece TB-2 atabiliyor.   TEBER hem Akıncı hem de Aksungur’un gövdesinde Başta da belirttiğimiz gibi Türk SİHA’ların mühimmat çeşitliliği oldukça fazla. Bayraktar TB-2 ile ANKA’nın ardından gelen ve ‘Taarruzi İHA’ olarak adlandırılan platformlarda da yerli ve milli mühimmatlar görmeye devam ediyoruz. TEBER güdüm kiti de bunlardan biri… TEBER temel olarak MK-81 ve MK-82 Genel Maksat Bombaları’na vuruş kabiliyetinin artırılması amacıyla entegre edilen bir lazer güdüm kiti. Bunu Ataletsel Ölçüm Birimi (AÖB), Küresel Konumlama Sistemi (KKS) ve yarı aktif Lazer Arayıcı Başlığı (LAB) kullanarak yapıyor.
Hem Akıncı hem de Aksungur üzerinden TEBER atışı yapılabiliyor.   Şimşek ve KGK’ler de denkleme giriyor Türk SİHA’ları tarafından mevcutta kullanılan mühimmatlardan bir diğeri de ŞİMŞEK. ŞİMŞEK en basit anlatımla Yüksek Hızlı Hedef Uçak Sistemi olarak tanımlanıyor. TUSAŞ tarafından yapılan çalışmaların ardından ŞİMŞEK, GPS güdümlü otonom uçarak, uzun mesafelerdeki hedefleri vuran füze haline geldi. Şimdilik sadece ANKA’dan atılabiliyor. SİHA’lar üzerinden atılan mühimmatlardan biri de Kanatlı Güdüm Kiti olarak tanımlayabileceğimiz aile… MK serisi bombaları akıllı hale getirilen KGK’leri yerli ve milli imkanlarla üretiliyor. KGK takılan mühimmatlar AKSUNGUR üzerinden hedefe yollanıyor.   Yakın zamanda hangi mühimmatlar eklenecek? Buraya kadar saydıklarımız Türk SİHA’ları tarafından gerek sahada kullanılan herek test atışları tamamlanan mühimmatlardı. Yakın zamanda SİHA’lara entegre edilecek çok sayıda üst düzey mühimmat da var. Bunlar da sahada bizzat kullanıldığında Türkiye’nin ürettiği SİHA’lar sahip oldukları mühimmat çeşitliliğiyle de dünyanın en iyileri arasında olmakla kalmayıp doğrudan zirveye oynayacak.
ANKA ile AKSUNGUR’dan KUZGUN atılacak. Akıncı’dan yapılacak NEB-84, Çakır, SOM-J, Sungur, Gökdoğan ve Bozdoğan atışları sektörün merakla beklediği gelişmelerden bazıları. Her ne kadar netlik kazanmasa da TRG-122 ve TRG-230 güdümlü topçu roketlerinin SİHA'lara entegre edileceğine dair yorumlar da yok değil. Ayrıca Türkiye’nin ihtiyaç halinde Cirit L-UMTAS gibi seçenekleri de TİHA’lar vasıtasıyla kullanabileceği değerlendiriliyor.
 "
620,KARGU'ların yeni teslimatları gerçekleştirildi,Taşınabilir döner kanatlı vurucu insansız hava aracı sistemi KARGU'ların yeni teslimatları gerçekleştirildi.,Savunma,https://www.trthaber.com/haber/savunma/kargularin-yeni-teslimatlari-gerceklestirildi-687435.html,"Savunma Sanayii Başkanı İsmail Demir, sosyal medyadan yaptığı paylaşımda, güvenlik güçlerine taşınabilir döner kanatlı vurucu İHA sistemi KARGU'ların yeni teslimatlarını gerçekleştirdiklerini kaydetti. Demir, ""Şu ana kadar 200'den fazla da ihraç ettiğimiz KARGU, yüksek ihracat potansiyeli taşıyan yerli-milli sistemlerimizden biri haline geldi."" dedi."
621,Milli Deniz Topu için 3 ülkeyle sözleşme aşamasına gelindi,Makine ve Kimya Endüstrisi (MKE) tarafından geliştirilen ve yakın zamanda deniz testlerine başlanacak Milli Deniz Topu için 3 ülkeyle sözleşme imzalama aşamasına gelindi.,Savunma,https://www.trthaber.com/haber/savunma/milli-deniz-topu-icin-3-ulkeyle-sozlesme-asamasina-gelindi-687056.html,"MKE, EFES-2022 Birleşik Müşterek Fiili Atışlı Arazi Tatbikatı kapsamında oluşturulan sergi alanında, hafif ve ağır silah sistemlerine yönelik ürün ve çalışmalarının örneklerini sergiledi. MKE Genel Müdürü Yasin Akdere, şirket olarak teknoloji ve tecrübenin buluşma noktasında yer aldıklarını, tatbikatta 484 ana üründen 62'sini sergilediklerini söyledi.    Tatbikat kapsamında 37 dost ve müttefik ülkenin temsilcilerini, bakanlarını, askeri ataşeleri ağırlıyor olmaktan mutluluk ve gurur duyduklarını dile getiren Akdere, ""Bu anlamda kendimizi, yaptığımız geniş geliştirme çalışmalarını ifade edebileceğimiz ve gösterebileceğimiz, en önemlisi kullanıcılarımızla tecrübe aktarımını, ihtiyaçlarını daha iyi belirlenmesini sağlayabileceğimiz bu ortamda bulunmak bizim için çok gurur verici."" dedi.    Akdere, son zamanlarda yaptıkları atakla ""yapılmayanı yapma"" hedefiyle çıktıkları yolda birçok yeni ürünü de envantere kazandırabilmek için çalışmalarını hızla devam ettirdiklerini belirtti. Mühimmat testleri de başarılı Şirketin yürüttüğü Milli Deniz Topu Projesi'ne ilişkin bilgi veren Akdere, şöyle konuştu: ""Yürüttüğümüz projelerin en önemlilerinden biri, merakla beklenen ve kara test çalışmalarını neticelendirdiğimiz Milli Deniz Topu'nun liman, seyir ve kontrol atışlarını gerçekleştireceğiz. Deniz Topu Projesi ile çok büyük bir başarıya imza atmış, büyük bir açığı kapatmış olacağız. Envanterdeki en önemli ihtiyaçlardan bir tanesini tamamıyla yerli ve milli olarak değerli çalışma arkadaşlarımız ve çözüm ortaklarımızla beraber hayata geçiriyor olmanın büyük gururu içerisindeyiz. Silah sistemini bitirdik ama en önemli ihtiyaçlardan bir tanesi de 76 milimetre mühimmatı. Bunun da testlerinin başarıyla geçtiğini sizlerle paylaşıyor olmaktan gurur duyuyoruz. 76 milimetre mühimmatı da yerli ve milli olarak önümüzdeki süreçte değerli kuvvetimizin hizmetine sunuyor olacağız. Milli Deniz Topu'nu gemi üzerinde en kısa zamanda göreceğiz, kara atışlarını tamamladık. 60 saniye içinde 80 atış yapabildiğimizi, hiçbir sıkıntının olmadığını gördük. Gerekli prosedürlerin hepsi tamamlandı. Önümüzdeki günlerde gemiye çıkıyoruz ve kalan iki test sürecini tamamlayarak envantere katmış olacağız.""    3 ülke ile sözleşme imzalama aşamasına gelindi Önceliklerinin Türk Silahlı Kuvvetlerinin ihtiyacını karşılamak olduğunu vurgulayan Yasin Akdere, ""Ama eş zamanlı olarak dost ve müttefik ülkelerden 3 tanesiyle de Deniz Topu Projesi ile ilgili sözleşme imzalama aşamasına geldik."" ifadesini kullandı."
622,Türkiye için ilk olacak: KN-12 tüfeği envantere giriyor,Türkiye'nin ilk değişen kalibreli keskin nişancı tüfeği KN-12 bu ay Türk Silahlı Kuvvetleri envanterine girecek.,Savunma,https://www.trthaber.com/haber/savunma/turkiye-icin-ilk-olacak-kn-12-tufegi-envantere-giriyor-686817.html,"Makine ve Kimya Endüstri (MKE), EFES-2022 Birleşik Müşterek Fiili Atışlı Arazi Tatbikatı kapsamında oluşturulan sergi alanında, hafif ve ağır silah sistemlerinden örnekler sergiledi. MKE Genel Müdürü Yasin Akdere, 4 ana iş kollarından biri olan silah grubunda, Türk Silahlı Kuvvetlerinin ihtiyaç ve talepleri doğrultusunda tasarlanıp geliştirilen Türkiye'nin ilk değişken kalibreli keskin nişancı tüfeğini tamamladıklarını söyledi. Zorlu testleri başarıyla tamamladı Tüfeğin 7,62 ve 8,59 milimetre olmak üzere iki farklı mühimmat kullanabilme özelliği bulunduğunu ifade eden Akdere, KN-12'nin ağırlığının 7,2 kilogram, uzunluğunun ise 1 metre olduğunu belirtti. Akdere, tüfeğin NATO standartları kapsamında zorlu kalifikasyon testlerini başarıyla tamamladığına işaret ederek, ""Tüfeğimiz, bu ay itibarıyla kuvvetimizin envanterine girecek."" dedi. 1500 metre menzile sahip Şirket olarak faaliyet alanlarına giren konularda ""tam bağımsızlık"" yaklaşımıyla hareket ettiklerini vurgulayan Akdere, ""Bu anlamda 8,59 milimetre mühimmatımızın da Gazi Fişek'te yerli ve milli olarak seri üretimine başlamanın gurur ve mutluluğunu paylaşmak istiyorum."" diye konuştu. Her ürün gamında olduğu gibi dost ve müttefik ülkeler tarafından önemli geri bildirimler aldıklarını dile getiren Akdere, KN-12 ile ilgili görüşme ve pazarlama aktivitelerinin sürdüğünü bildirdi. Yasin Akdere, ""Önümüzdeki günlerde bu anlamda da önemli sözleşmelere imza atarak savunma sanayisindeki ihracata katkımızı önemli ölçüde artıracağız."" ifadesini kullandı. Şarjör kapasitesi 8,59 milimetre için 5 ve 7,62 milimetre için 10 olan KN-12, 1500 metre menzile sahip."
623,Savunma sanayiinde domino etkisi: Kargı stratejileri de değiştirecek,"İlk kez görücüye çıkan Kargı, milli savunma sanayiindeki farklı platformların birbirine yaptığı olumlu etkiye iyi bir örnek. Bu tür ürünleri satın almanın zorluğuna değinen uzmanlara göre, Kargı sahadaki stratejileri değiştirecek.",Savunma,https://www.trthaber.com/haber/savunma/savunma-sanayiinde-domino-etkisi-kargi-stratejileri-de-degistirecek-686789.html,"Türkiye'nin en büyük askeri tatbikatlarından biri olan EFES-2022, 37ülkenin katılımıyla İzmir’de devam ediyor. Aynı zamanda yerli ve milli savunma sanayii ürünlerinin de sergilendiği tatbikat programının en büyük sürprizlerinden biri Kargı Anti-Radyasyon İHA’nın ilk kez görücüye çıkması oldu. Aslına bakılırsa Kargı yeni bir ürün değil. İlk uçuşunu 2018 yılında yapan platformun o gün üzerinde çok sayıda yabancı bileşen vardı. Doğrudan ve örtülü ambargoların ardından sürecin çıkmaza girebileceği gerçeği şirket yetkililerini farklı bir yol izlemeye itti. Aradan geçen sürede motorundan pervanesine, harp başlıklarından haberleşme sistemlerine kadar kritik tüm sistemleri yerlileşti.   İsrail malı ürünlerin yerini alacak Kargı’nın temel olarak düşman entegre hava savunmasında yer alan radarları ve satıhtan havaya füze sistemlerini hedef alacağını söylemek yanlış olmaz. Karabağ Savaşı’nda İsrail yapımı kamikaze İHA’ların süreci nasıl değiştirdiği net bir şekilde görüldü. Kargı yetenekleriyle İsrail’in Kamikaze İHA’ları Harpy ve Harop arasında bir yere konumlanıyor. Savunma Sanayii Araştırmacısı Yusuf Akbaba, Türkiye’nin mevcut iklim göz önüne alındığında Kargı’nın benzeri bir sistemi tekrardan tedarik etmesinin pek de mümkün olmadığının altını çiziyor. Akbaba, Kargı ile bugüne kadar 15 atış yapıldığı bilgisini de paylaşıyor ve “Kargı dolanan mühimmat özelliğiyle hava savunma sistemlerinin baskılanması ve imhası görevlerinde kullanılacak. Ayrıca farklı stratejik hedeflere karşı da rol oynayabilir” diyor.   Kargı nasıl çalışacak? Kargı da muadil sistemlerinde olduğu gibi roket motoru sayesinde önce kanisterinden ayrılacak, belli bir irtifada kendi motorunu çalıştıracak ve görev sahasına gidecek. İlk etaptan 6 saatin biraz üzerinde havada kalış süresi olduğu konuşulan Kargı pasif radar arayıcı başlığı ile hedefi tespit edecek. Sonrasında hedefe yaklaşan Kargı, hedefe ne kadar mesafede patlayacağını da kendisi belirleyecek. Kargı bunu hesaplayabilen bir sisteme sahip. Düşman bölgesindeki elektronik harp sistemlerini de imha edebilecek olan Kargı kamikaze İHA, istenildiği taktirde kamyona monte edilerek mobil hale de getirilebilecek. Hava Kuvvetleri’nin bu yıl bitmeden kabul sürecini tamamlayacağı konuşuluyor. 2022 yılı sonuna doğru ise Kargı’nın seri üretiminin başlaması ve ardından envantere girmesi bekleniyor.    Etrafımızdaki çatışma bölgeleri için çok kritik Yusuf Akbaba, Kargı’nın üretim sürecinde Türkiye'nin İHA alanında gösterdiği başarılara dikkat çekiyor. Bu sayede Kargı'nın motoru, harp başlığı ve data linki gibi önemli bileşenlerini yerli/milli olarak geliştirilebildiğini söylüyor. Bu durumun iki husus açısından son derece değerli olduğunu ekliyor ve “Hem Türk savunma sanayiinde olumlu bir domino etkisi ortaya çıkıyor hem de ambargo ya da ihracat kısıtlaması gibi muhtemel sorunların da önüne geçiyor” diye konuşuyor. Akbaba’nın bahsettiği bir diğer nokta da son derece önemli: “Türkiye'nin etrafındaki çatışma bölgelerinde ve hasmane tutum sergileyen birçok ülkede Rus üretimi hava savunma sistemleri bulunuyor. Kargı ve benzeri sistemlerin Rus hava savunma sistemlerine karşı ne denli etkili olduğunu Karabağ başta olmak üzere bizzat sahada gördük. Yine de bilindiği üzere bir ürünün kabiliyeti hakkında yorum yapmadan önce sahada rüştünü ispatlamasını beklemek gerek. Ancak Kargı'nın Türkiye'nin İHA/SİHA kapasitesi düşünüldüğünde muadillerinden önde olacağını söylemek mümkün. Gelecek dönemde Kargı'nın RF başlıklı Anti radyasyon İHA versiyonuna ek olarak İsrail'in bir diğer dolanan mühimmatı Harop gibi elektro optik güdümlü de üretilmesi sürpriz olmaz.”    Dünya pazarında geniş yer bulabilir Her yeni çıkan Türk savunma sanayii ürününün muhtemel ihracat potansiyeli de önemli başlıklardan biri. Dünyanın farklı coğrafyalarında Türkiye imzalı savunma sanayii ürünlerine ilginin belki de en yüksek olduğu dönemlerden birindeyiz. Kargı için benzer bir senaryo olup olamayacağını merak ediyoruz… Yusuf Akbaba, Kamikaze İHA başarılarının Karabağ Savaşı’nda dünya tarafından çok net görüldüğüne işaret ediyor ve “İsrail o süreçte yaptığı reklamla çok büyük satışlar yapma başarısına ulaştı. Türkiye'nin ihracatta artan gücü düşünüldüğünde Kargı dolanan mühimmatın TSK tarafından kullanıldıktan sonra kendisine dünya pazarında geniş yer bulacağını rahatlıkla söyleyebiliriz” diyerek sözlerini tamamlıyor."
624,Yerli zırhlı amfibi hücum aracı hazır,"Amfibi deniz piyadelerinin ihtiyaçları için geliştirilen Zırhlı Amfibi Hücum Aracı (ZAHA), EFES 2022 Tatbikatı kapsamında açılan savunma sanayi sergisinde dost ve müttefik ülkelerle misafir ülkelerin askeri personeline tanıtıldı.",Savunma,https://www.trthaber.com/haber/savunma/yerli-zirhli-amfibi-hucum-araci-hazir-686573.html,"İzmir'de Doğanbey Tatbikat Alanı'nda devam eden Savunma Sanayi Sergisi'nde 48 Türk firmasının geliştirdiği, bir bölümü EFES 2022 Tatbikatı'nda da kullanılan silah ve savunma sistemleri sergileniyor. Deniz Kuvvetleri Komutanlığının talebi doğrultusunda, Cumhurbaşkanlığı Savunma Sanayii Başkanlığının (SSB) projesi olarak FNSS Savunma Sistemleri AŞ tarafından geliştirilen ZAHA da ziyaretçilerin ilgisini çeken teknolojiler arasında yer alıyor. Deniz piyadelerinin tehditlere açık kaldığı süreyi kısaltarak kıyıya hızlı hareket etme ihtiyacını karşılamak üzere geliştirilen ZAHA, üstün hareket kabiliyeti ve ihtiyaç halinde devreye alınabilen ateş gücüyle zırhlı muharebe aracı olarak da görev yapabiliyor.    ""En gelişmiş amfibi taarruz aracı"" FNSS Kurumsal İletişim Müdürü Cem Altınışık, proje süreci devam eden aracın kalifikasyon çalışmalarında sona gelindiğini, yakın zamanda envantere girmesinin beklendiğini söyledi. ZAHA'nın muadillerinin ABD ve Çin'de üretilebildiğini, bu ülkeler dışında Türkiye'nin de bu tip bir ürünü geliştirmesinin sevindirici olduğunu dile getiren Altınışık, aracın dünyadaki muadillerine göre üstün özelliklerine dikkati çekti. Altınışık, şunları kaydetti: ""Bu konuda herkes müsterih olsun; aracımız, ABD ve Çin ordusunun kullandığı amfibi taarruz araçlarından son derece üstün, balistik isterleri, mayın koruması, beka kabiliyeti açısından son derece kabiliyetli. Üstün silah istasyonuna sahip. Son derece kabiliyetli bir kuleye sahip, muadilleri ile karşılaştırıldığında. Aracın hareket kabiliyeti de son derece üstün. En gelişmiş güç grubu ve donanımları tesis edilmiş durumda. Günümüz teknolojilerinin zırhlı araç teknolojisinin sunduğu bütün olanakları biz bu araçta kullanabilme imkanı bulduk. Şu an dünyada envantere girmiş en gelişmiş amfibi taarruz aracı olarak öne çıkıyor.""    ZAHA'nın dost ve müttefik ülkeler tarafından da rağbet gördüğünü anlatan Altınışık, sergide gösterilen ilgiden memnun olduklarını ifade etti. Altınışık, sözlerini şöyle sürdürdü: ""Milli Savunma Bakanlığımızın Türkiye'ye getirdiği müttefik ülkeler ve misafir ülkelerin heyetleri, aracı inceliyorlar. Bazı ziyaretlerde bulunuyorlar. Bu doğrultuda da ihracat projeleri, gelecekte bizim bu aracı fuarlara götürme gibi imkanlarımız da doğacaktır. İhracat kapsamında da son derece potansiyeli olduğunu düşündüğümüz bir sistem olarak öne çıkıyor. Bu doğrultuda ülkemizin sürdürülebilir ekonomik kalkınmasına destek olabilmek, yurt içinde bu tip sistemleri geliştirmek ve bunları kullanıcıya verecek seviyede sistemleri bünyemizde barındırmak suretiyle önemli bir katma değer yarattığımızı düşünüyoruz."""
625,Yerli ve milli SİDA'lar Türkiye'nin elini güçlendiriyor,"Türkiye’nin SİHA’larla gökyüzünde yazdığı başarı hikayesinin bir benzeri SİDA’larla Mavi Vatan’da da yazılabilir. Gelecek yıllarda büyük ihracat potansiyeli olan bu platformlar, Ankara’nın özellikle Ege’deki dengeler konusunda elini güçlendiriyor.",Savunma,https://www.trthaber.com/haber/savunma/yerli-ve-milli-sidalar-turkiyenin-elini-guclendiriyor-686355.html,"Silahlı İnsansız Hava Araçları (SİHA) konusunda Türkiye’nin geldiği nokta tüm dünyanın malumu… Şimdi benzer bir başarı hikayesi Silahlı İnsansız Deniz Araçları’nda da (SİDA) yazılıyor. Yonca-Onuk Tersanesi ve Havelsan iş birliğinde geliştirilen Sancar SİDA’nın denize indirilme töreni Türkiye’nin bu alanda ulaştığı kabiliyetleri göstermesi açısından oldukça önemli. Ankara’nın deniz sistemleri konusunda devam eden yaklaşımı SİDA’lar alanında da değerli yansımalar buldu. Halihazırda çok sayıda yüksek teknoloji şirketi, çok sayıda gemi inşa şirketiyle birlikte çalışarak yerli ve milli SİDA’ları art arda suya indiriyor.   Dünyanın en iyi 3 ülkesinden biri Türkiye’nin SİDA yolculuğu henüz başında görünse de aslında dünya genelinde de bu teknoloji henüz gelişme aşamasında. Bu nedenle Ankara’nın ‘gelişmekte olan bir sektörü henüz çok başında ve oldukça iyi bir pozisyonda yakaladı’ çıkarımı yanlış olmaz. Dünyada SİDA’ları hem deniz üzerinde otonom şekilde idame ettirip hem de bu platformlara ateşli silahlar, mini füzeler ekleyebilen ülke sayısı bir elin parmaklarından az. İmkan ve kabiliyetler açısından Türkiye’nin SİDA konusunda ABD ve Çin ile dünyanın en iyi 3 ülkesinden biri olduğu kabul ediyor. Konuya yakın kaynakların değerlendirmesine göre, ABD ve Çin açık denizlerde SİDA konusunda önemli işler yapıyor. Ankara ise bu noktada diğer iki güçlü rakibinden ayrılıyor. Türkiye’nin ürettiği SİDA’lar hem sığ sularda hem de adalar ve kayalıklarla dolu alanlarda görev icra edebiliyor. Daha net bir anlatımla, ABD’nin SİDA’sı açık denizde sabit bir rotada sonar kontrolü yaparken, Türk SİDA’sı sığ suda hem adanın kara kısmını gözlüyor hem su üzerini tarıyor hem de tehdit algıladığı anda kendi başına ima edebiliyor. Ve bunu tekil olarak yaptığı gibi sürü halinde de yapabiliyor.   SİDA’lar neden önemli? Son dönemlerde Mavi Vatan’ın dört bir yanında ve bilhassa Ege’de kimi zaman tansiyon oldukça yükseliyor. Böyle bir dönemde bugün denize indirilen Sancar SİDA ve diğer silahsız insansız deniz araçları çok daha kritik bir anlam kazanıyor. Türkiye’nin SİHA’larla Ege’deki dengeleri nasıl etkilediği biliniyor. Örnek vermek gerekirse, kendi teknolojisine hakim olmayan Yunanistan, Türkiye’nin Ege’de kaldırdığı her bir SİHA için önceleri iki savaş uçağı kaldırıyordu. Son dönemlerde ise başka bir ülkeden kiraladığı SİHA’larla bu durumu idame ettirmeye çalışıyor. Ancak Türkiye’nin aynı anda onlarca SİHA uçurabildiği Ege’de Yunanistan’ın aynı anda en fazla 5 ya da 6 insansız hava aracı kaldırabildiği biliniyor.   Benzer bir sürecin SİDA’lar için de yaşanacağı düşünüldüğünde aslında yerli ve milli imkanlarla üretilen bu platformların hem askeri strateji, hem politika yapıcı hem de kıyı güvenliği konusunda ne denli önemli bir çarpan etkisi ortaya çıkaracağı daha net görülüyor. Ankara’nın savunma sanayiinde ortaya bir ürün koyduktan sonra o alanda ne denli hızlı gelişmeler kaydedebildiği biliniyor. SİDA’lara gelecek dönemde eklenecek silahları, sonarları, torpidoları ve füzeleri düşündüğümüzde puzzle’ın eksik parçaları da tamamlanmış oluyor. Tüm bunları alt alta koyduğumuzda Türkiye sadece denizlerde güç dengesini değiştirecek bir platform kazanmış olmakla kalmıyor aynı zamanda dünyaya ihraç edebileceği yüksek teknoloji bir ürünle yeni bir başarı hikayesi yazmaya hazırlanıyor."
626,Akıncı için yeni 'hava-hava füze' çalışmaları sürüyor,"TÜBİTAK Savunma Sanayii Araştırma ve Geliştirme Enstitüsü Müdürü Gürcan Okumuş, ""Hava-hava füzeleri kapsamında Akıncı ekibiyle beraber çalışmalar yürütüyoruz. İleriye yönelik başka platformlar da olabilir, bu yönde çalışmalar devam ediyor."" dedi.",Savunma,https://www.trthaber.com/haber/savunma/akinci-icin-yeni-hava-hava-fuze-calismalari-suruyor-686083.html,"Gebze'deki Bilişim Vadisi'nde düzenlenen MMG-EURITECH Avrasya Ar-Ge, İnovasyon & Teknoloji Zirve ve Sergisi'nde açıklamalarda bulunan Okumuş, hava-hava füzelerinin çok kritik olduğunu, bunların uçakların ""kılıcı"" olarak tanımlandığını söyledi. Savaş uçaklarında bu füzelerin etkisinin önemine değinen Okumuş, her şeyiyle bilinen, kendinizce geliştirilen ürünlere sahip olmanın etki çarpanını artırdığına dikkati çekerek, şunları kaydetti: ""Bu füzelerde biz görmeden görmeyi, çok uzaktan vurabilmeyi hedefliyoruz. Kendi füzelerimizle bunu yapabilmemiz çok daha kolay olacak. Yüksek teknoloji, ülkeler arasında kolay paylaşılmaz hatta hiç paylaşılmaz. Türkiye, savunma sanayisinde şu an önemli aşama kaydetti.   Yüksek bazı teknolojilere sahibiz, bir yandan da ediniyoruz. Bunları teknoloji transferiyle yurt dışından kolaylıkla edinmeniz mümkün değil. Dolayısıyla buradaki her projenin çıktısı, yeni kazanım oluyor. Yüksek teknoloji projelerinde bunun etkisi daha da yüksek seviyede. Hava-hava füzeleri bu anlamda çok kritik."" ""Türkiye savunma sanayi projeleriyle önemli aşamaları geçti"" Okumuş, bu füzelerin donanımı ve yazılımından malzemesine her parçasıyla çok farklı teknolojiler içerdiğini belirterek, şunları söyledi: ""Bu projeleri yapıyor olmanız, o projeyi tamamlamak yanında çıktılarıyla birçok projeye hatta bazen sivil sektördeki bazı projelerimize de etki edecek. Türkiye, savunma sanayi projeleriyle çok önemli aşamaları geçti. Buradaki kazanımlar sadece savunma sanayisine değil, bütün sanayi sektörüne de etki edecek ama yeni teknoloji savunma sanayi ürünlerinde de bu olgunluk seviyesine gelen ürünlerin üzerine bina edeceğiz. Bu şekilde dünyada da esasında artık ayrışmaya başlıyorsunuz. Ürünlerin kullanıcısı olmaktan ziyade üreticisi, ihracatçısı ve geliştiricisi olma sınıfına girmiş ülke durumundayız. Dünyada kritik teknoloji üreten ülkeler var. Bazı ürünlere baktığımızda biz ilk 5'teyiz, bazı ürünlere baktığımızda ilk 10'dayız diyebilirim. Yani Süper Lig'deyiz, Şampiyonlar Ligi'ni zorluyoruz, belki bazı ürünlerde Şampiyonlar Ligi'ndeyiz."" ""Milli mühimmat entegrasyonu kapsamında TUSAŞ'la çalışıyoruz"" Milli Muharip Uçak'ta bütün mühimmatları kendi milli platformlarında kullanacakları günleri beklediklerini belirten Okumuş, bu konuda çalışmalar yürütüldüğünü söyledi. Okumuş, milli mühimmat entegrasyonu kapsamında Türk Havacılık ve Uzay Sanayii (TUSAŞ) ile yakın çalışmalar yürüttüklerini ifade ederek, ""Biz belki bir adım daha öndeyiz çünkü platform kolay değil. Milli Muharip Uçağımız uçmaya ve mühimmat atmaya hazır olduğunda kendi uçağımızın altını tamamen donatacak yerli ve milli ürünlerimiz olacak."" diye konuştu. Daha kısa vadede Akıncı'nın taşıyabileceği, kullanabileceği, operasyonel olarak etkinlik sağlayabileceği ürünlerin bir yandan geliştirildiğini, diğer yandan da entegrasyon faaliyetlerinin devam ettiğini anlatan Okumuş, şunları söyledi: ""Hava-hava füzeleri kapsamında da Akıncı ekibiyle beraber çalışmalar yürütüyoruz. İleriye yönelik başka platformlar da olabilir, bu yönde çalışmalar devam ediyor. Akıncı platformuna Aktif Dizin Taramalı Radar (AESA) entegrasyonu yapıldı, biliniyor, bu açık kaynaklara da yansıdı. AESA radar demek çok uzaktan algılayabilmek demek. Siz buna uygun olarak diğer ek sistemleri, mühimmatlarınızı geliştirdiğiniz noktada bu kabiliyetleri kazanabilirsiniz. Bunun operasyonel olarak kullanımı başlı başına ayrı çalışma. Bu, kuvvetimizin karar vereceği, yönlendireceği çalışmalar ama platform çok uzaktan görebilecek, radarları kullanabilecek, sizin networkunuzdaki diğer sistemlerle haberleşebilecek, veri bağlarıyla, farklı linklerle haberleşebilecek, Akıncı da bunun bir parçası olacak. Dolayısıyla hem Akıncı hem diğer platformlar, radar ve mühimmat kabiliyetleri arttığı noktada görmeden görüp, uzaktan etkisiz hale getirme kabiliyetine sahip olacak."""
627,Türk SİHA'ları dünyanın her yerinde,"Cumhurbaşkanlığı Savunma Sanayii Başkan Yardımcısı Tüfekci, Türkiye'nin silahlı insansız hava araçlarının (SİHA) dünyada ses getirdiğini, Bayraktar TB2'lerin neredeyse dünyanın her yerine ihraç edildiğini söyledi.",Savunma,https://www.trthaber.com/haber/savunma/turk-sihalari-dunyanin-her-yerinde-685708.html,"Cumhurbaşkanlığı Savunma Sanayii Başkan Yardımcısı Celal Sami Tüfekci, Mekatronik Mühendisleri Derneği tarafından Teknopark Ankara'da düzenlenen Havacılık ve Uzay Teknolojileri Konferansında yaptığı konuşmada, Türkiye'nin yılmadan üretmeye ve dünya ekonomisinden pay almaya gayret etmesi gerektiğini söyledi. ""Bütün dünyada savaşın düzenini değiştiren bir sistem oldu TB2"" Teknoloji geliştirme ya da akademik çalışmaların değere ve üretime dönüşmesi gerektiğini vurgulayan Tüfekci, nitelikli insan kaynağının önemine işaret etti. Tüfekci, şöyle konuştu: ""Savaş sistemleri, platformlar, uçaklar, gemiler yapmakla beraber bunların hem kullanımında hem de tasarımında yüksek nitelikli insan kaynağına ihtiyacımız var. Bunun için SSB bünyesinde akademi, Savunma Sanayiinde Araştırmacı Yetiştirme Programı, Vizyoner Genç gibi kavramları öne çıkarttık. Ukrayna'ya savaş çıkmadan önce savaş gemileri ihraç ettik. Orta Doğu da bunu yapıyoruz, Pakistan'a ihraç ettik. Bayraktar TB2 artık dünyanın her yerine neredeyse ihraç ediliyor ve Batı dünyası çekilmese, 'Türkiye'den ürün aldık' demekten utandıkları için diye düşünüyorum, hemen alacaklar. Bütün dünyada savaşın düzenini değiştiren bir sistem oldu TB2. Devamı Akıncı, MİUS gibi insansız sistemler geliyor. Sadece Baykar değil aynı zamanda TUSAŞ Anka, Aksungur gibi ürünlerle (Türkiye) dünyada ses getirmeye devam ediyor."" Türkiye gibi bir ülkenin 10 bin doların altındaki bir milli geliri hak etmediğini belirten Tüfekci, Başkanlık olarak geniş alan çağrılarıyla yeni teknolojileri çok hızlı geliştirme ve kullanıma sunma imkanı sağladıklarını ifade etti. Tek kalemde 800 firmaya ihracat imkanı STM Genel Müdürü Özgür Güleryüz, şirketin kuruluşundan bu yana vatan savunması için faaliyet gösterdiğini söyledi. Askeri denizcilikten siber güvenliğe, komuta-kontrol sistemlerinden taktik İHA sistemlerine kadar uzanan birçok alanda çözümler ürettiklerini anlatan Güleryüz, şirket olarak savunma sanayisi ekosistemiyle birlikte büyümeyi amaçladıklarını vurguladı. Türkiye'deki bütün altyapıları STM'nin olarak gördüklerini dile getiren Güleryüz, bu doğrultuda bir askeri deniz platformunu yurt dışına sattıklarında yaklaşık 800 firmaya ihracat imkanı sunduklarını bildirdi. Elde ettikleri gelirleri sürekli Ar-Ge ve inovasyona ayırdıklarını anlatan Güleryüz, ""Daha fazla büyümek, ülkemizi geliştirmek istiyoruz. Yapmamız gereken bugünün değil, geleceğin teknolojilerine yatırım yapmak. STM bugün mini taktik İHA sistemleri konusunda öncü bir firma. İhracat başarısı da yakaladık, 20 ülkeyle görüşmelerimiz de devam ediyor."" dedi. ""Ambargolar motive ediyor"" HAVELSAN Genel Müdürü Mehmet Akif Nacar da konuşmasında, şirketin bugüne kadar askeri ve sivil alanda birçok projeyi ülkeye kazandırdığını söyledi. Geçmişten bugüne karşılaşılan ambargolar, açık-kapalı kısıtlamalar ve sınırlamaların sektörü sürekli motive ettiğini dile getiren Nacar, ""Bugün de çok farklı bir noktada değiliz. 40-50 yıl önce kurulan firmalar geliştirdikleri teknolojiler sayesinde İHA, SİHA, zırhlı araç gibi çözümlerle ülkemizi bir noktaya getirdiler ama daha gidilmesi gereken uzun bir yol olduğunun da farkındayız."" diye konuştu. HAVELSAN'ın simülatörler konusunda dünyadaki ilk 7 firmadan biri haline geldiğini anlatan Nacar, gelinen noktada geleceğe yönelik teknolojilere odaklandıklarını vurguladı. ""Dijital ordu"" konsepti için bir dizi çalışma yaptıklarını belirten Nacar, ""Sürdürülebilir olmak da çok önemli. Ekosistem kuruldu, çarklar dönüyor ama bunun daha iyi dönebilmesi için ölçeklendirmeye, ürün satışına, ihracata ihtiyaç var. Bu yönde gayret sarf ediyoruz."" diye konuştu."
628,Savunma sanayi milli mühimmatlarla gücüne güç katmaya hazırlanıyor,Türkiye’nin savunma sanayii alanında ortaya koyduğu performans her geçen gün daha da yükseliyor. Yerli ve milli mühimmatlar birer birer sahaya iniyor. Türkiye'nin savunma alanındaki gücü her geçen gün artıyor.,Savunma,https://www.trthaber.com/haber/savunma/savunma-sanayi-milli-muhimmatlarla-gucune-guc-katmaya-hazirlaniyor-685685.html,"Türk savunma sanayisi bünyesinde insansız hava araçları (İHA) için geliştirilen lazer güdümlü minyatür mühimmat Bozok'un seri üretimi başladı. Türkiye Bilimsel ve Teknolojik Araştırma Kurumu (TÜBİTAK) Savunma Sanayii Araştırma ve Geliştirme Enstitüsü (SAGE) Müdürü Gürcan Okumuş,konjonktürel gelişmelerin de etkisiyle savunma sanayisi ürünlerine talebin her geçen gün arttığını söyledi. Ürünlere yeni yetenekler kazandırılıyor Enstitü olarak mevcut projelere Ar-Ge, geliştirme ve mevcut ürünlere de yetenek kazandırma amacıyla yenilerinin eklendiğini ifade eden Okumuş, seyir füzesi SOM projesinde ROKETSAN'da seri üretim devam ederken füzenin değişik varyantlarına yetenek kazandırılmasına, alt bileşenlerin millileştirilmesine yönelik çalışmaların devam ettiğini vurguladı.   ""SOM-J'de önemli bir aşamaya geldik"" Proje kapsamında başarılı atışlar gerçekleştirildiği bilgisini veren Okumuş, ""SOM-J'de önemli bir aşamaya geldik. F-16 atışlarımız başlamıştı. Hedefe angajman sağlayan atışlarımız da başladı. SOM-J, İHA'lardan da atılabilecek seyir füzesi olarak önemsediğimiz bir proje. Yakın zamanda orada çok önemli sonuçları göreceğiz, projenin tamamlanma aşamasına geldiğini söyleyebiliriz"" dedi. Hava-hava füzelerinin testlerinin devam ettiğini, bu yıl farklı test kampanyaları olacağını ifade eden Okumuş, ""Seri üretimle ilgili hazırlıklarımız devam ediyor. Gökhan projemiz başladı, ramjetli hava-hava füzemizle ilgili çalışmalarımız yoğun olarak devam ediyor"" diye konuştu.   ""Güdüm kitleriyle ilgili de yoğun şekilde çalışıyoruz"" Okumuş, güdüm kitlerinin operasyonlarda çok yoğun kullanıldığına işaret ederek şu değerlendirmelerde bulundu: ""Ukrayna harekatında da mühimmat stoklarının ne kadar hızlı eritildiğini gördük. O açıdan güdüm kitleriyle ilgili de yoğun bir şekilde çalışıyoruz. Yeni kabiliyetler kazandırılması, millilik oranlarının artırılması, başta lazer arayıcı başlık olmak üzere farklı arayıcı başlıklar üzerinde duruyoruz. HGK-82, HGK-83, kanatlı güdüm kitlerinde lazer ve diğer arayıcı başlıkların, farklı yeteneklerin, karıştırmaya karşı dayanıklı antenlerin olduğu, daha hızlı üretime yönelik iyileştirmelerin olduğu çalışmalarımız devam ediyor. Güdüm kitleri yüksek taşıma kapasitesine sahip yeni İHA'larımızın da silahları olarak kullanılacak.""   Kuzgun ilk siparişe yakın İHA odaklı mühimmat projelerinin de hızlı yol aldığını dile getiren Okumuş, modüler mühimmat ailesi Kuzgun projesine ilişkin şu bilgileri verdi: ""Kuzgun çok önemsediğimiz bir proje. Kuzgun'da önemli yol alıyoruz. Kuzgun'un değişik varyantları var: Serbest süzülen, turbojetli ve katı yakıtlı. Üçü de paralel olarak devam ediyor. Öncelikli olarak serbest süzülenin testleri tamamlanacak ve sipariş aşamasına oldukça yakınız. Bir insansız deniz aracından ilk atışını yapacağımız Kuzgun'un katı yakıtlısıyla ilgili çalışmalara çok ağırlık verdik. Bu yıl içinde bir insansız deniz aracından Kuzgun'un atıldığını göreceğiz ve 2023 yılında turbo jetli modelinde de önemli aşamalar kaydedeceğiz. Kuzgun'un bir küçüğü dediğimiz Kayı'da da çalışmalar devam ediyor.""   Bozok'un etkisi ve menzili artıyor Gürcan Okumuş, enstitünün ilk İHA mühimmatı olan ve kalifikasyonu tamamlanan Bozok'ta seri üretimin başladığını söyledi. Bozok'un delici harp başlığını geliştirdiklerini aktaran Okumuş, ""Onunla ilgili bazı test atışlarımız olacak. Menzil uzatma ile ilgili çalışmalarımız var. Bozok'ta 15 kilometrenin üzerine çıktığımız atışlar oldu, bunu daha nereye getirebileceğimize bakıyoruz. Bozok'ta daha uzun menzili hedefliyoruz"" dedi. Okumuş, seri üretimle birlikte partiler halinde teslimatlar gerçekleştireceklerini aktardı. Navigasyon ve patlayıcı malzeme çözümleri Sistem projeleri sürerken bir yandan navigasyon ürünlerini geliştirmeye devam ettikleri bilgisini veren Okumuş, hücumbotlarda, gemilerde kullanabilecek navigasyon paketlerinin önemli yol aldığını söyledi. Bir sipariş kapsamında 20'ye yakın teslimata başladıklarını bildiren Okumuş, ""Tersanelerimiz özellikle ihracat potansiyeli yüksek çalışmalar yapıyor. Navigasyon ürünlerimizin orada kullanılmasını amaçlıyoruz. Navigasyon dediğimiz ataletsel ölçüm birimi, küresel konumlama alıcı Kaşif. Seri üretimleri başladı ama gelişmeye de devam ediyor"" diye konuştu.   Patlayıcı ve enerjik malzemeler konusunda da uzman olduklarına işaret eden Okumuş, şöyle devam etti: ""Bu konuda da yine Ar-Ge çalışmaları devam ediyor. Türkiye'nin ilk termobarik patlayıcısı Tendürek'i biz geliştirmiştik. Onun çok farklı, çok maliyet etkin versiyonlarını geliştirdik ve kalifiye oldu, kullanmaya başlandı. Kor, Alaz gibi ürünlerimiz var. Volkan projesi kapsamında toz termobarik çalışmaları tamamlandı, Makine ve Kimya Endüstrisi tarafından seri üretimi yapılacak. Toz termobarik olarak da mühimmat sistemlerinde, farklı ürünlerde kullanılabilecek enerjik malzemelerde yol alıyoruz.""   Askeri fabrikalarla iş birliği Askeri Fabrika ve Tersane İşletme Anonim Şirketi ASFAT'la HGK-82'ye yönelik 1000 adetlik bir projenin tamamlanmak üzere olduğunu belirten Okumuş, ""Görüşmelerimiz devam ediyor. Farklı ihtiyaçları olursa destek vermeye devam edeceğiz. Askeri fabrikalarımızın üretim yeteneklerini kullanma yönünde de farklı projelerde desteklerimiz devam edecek"" ifadelerini kullandı."
629,Gökdoğan ve Bozdoğan seri üretime hazırlanıyor,"TÜBİTAK SAGE Müdürü Gürcan Okumuş, projelerinde son safhaya gelinen Gökdoğan ve Bozdoğan füzelerinin seri üretimiyle ilgili çalışmalar ve analizler yaptıklarını açıkladı.",Savunma,https://www.trthaber.com/haber/savunma/gokdogan-ve-bozdogan-seri-uretime-hazirlaniyor-685393.html,"TÜBİTAK Savunma Sanayii Araştırma ve Geliştirme Enstitüsü (SAGE) Müdürü Gürcan Okumuş, Bilişim Vadisi'nde düzenlenen MMG-EURITECH Avrasya Ar-Ge, İnovasyon & Teknoloji Zirve Sergisi'nde, Türkiye'nin biraz geç başlasa da katmanlı hava savunma sistemlerinde önemli yol aldığını belirtti. Okumuş, bu sistemin parçalarından olan çok yakın hava savunma, yakın hava savunma, orta ve uzun menzilde hava savunma sistemi projelerinden bir kısmının tamamlandığını, yeni projeler de açıldığını söyledi. Hava savunma sisteminin bir parçası olan hava-hava füzesi olarak da projeler yürüttüklerini ifade eden Okumuş, bu alanda önemli yol aldıklarını, projenin tamamlanma aşamasına geldiğini kaydetti. ""Hava-hava füzelerimizin projeleri devam ediyor"" Okumuş, bir yandan da ramjetli versiyonlarla ilgili çalışmalara başladıklarını dile getirerek, şöyle konuştu: ""Katmanlı hava savunma sistemi dediğimiz Siper projesinde iş ortaklığının bir parçası olarak çalışmalarımızı yürütüyoruz. Hava-hava füzeleri yüksek teknoloji içeren özel füzeler. Dünyada da birçok örneği var, AIM-120, AIM-9X'lerin NASAMS'lara döndüğü gibi, Python'ların Spyder'a döndüğü gibi bunlar hep hava-hava füzesinden karadan veya gemiden atılan katmanlı hava savunma sisteminin parçası halindeki füzelere dönüşüyor. Aynı yoldan Türkiye'nin de yürümesi gerekiyor. Hava-hava füzelerimizin projeleri devam ediyor. Uçaklarımızı kendi füzelerimizle donatırken bu füzelerin karadan ve gemiden atılan versiyonlarını çalışarak, gemi yakın hava savunma sistemlerine yönelik, yine karadan noktasal hava savunma sistemlerine yönelik kabiliyet kazanımını sağlayacağız. Projelendirilenler var, kendi iç projemiz olarak yürüttüklerimiz var. Kısa ve orta vadede birçok bilinen ürünlerin dışında, yeni ürünleri de ortaya çıkarmış olacağımızı düşünüyorum."" Projenin getirisi olarak üretim altyapısı gelişti Hava-hava füzesi olarak envanterde yurt dışından alınan AIM120, AIM-9X ve onların çeşitli varyantları bulunduğunu aktaran Okumuş, yazılımından donanımına, kendi hava-hava füzelerini yaparak, her şeyini bildikleri füzelere sahip olacaklarına işaret etti. Okumuş, Gökdoğan ve Bozdoğan projelerinde son aşamaya gelindiğini ifade ederek, yer testlerine başladıklarını, şu anda uçaktan atılan gerçek testlerle devam edildiğini anlattı. Seri üretimle ilgili de çalışmalar ve analizler yaptıkları bilgisini paylaşan Okumuş, ""Bu projede artık son safhadayız. Bozdoğan, Gökdoğan çok olumlu bir noktada. Bir füze seri üretimi demek esasında alt yüklenicilerinizle çalıştığınız, kritik bileşenleri ürettiğiniz ve nihai bütünlemeyi yaptığınız seri üretim faaliyetleri oluyor. Zaten proje kapsamında çok sayıda füze üretmeniz gerekiyor. Halihazırda çok sayıda Gökdoğan ve Bozdoğan füzesini ürettik. Bir kısmını yer testlerinde kullandık, bir kısmını çevresel testlerde kullandık, bir kısmını gerçek atışlarda kullandık ve kullanmaya devam ediyoruz. O açıdan baktığımızda üretim kabiliyeti zaten oluşmuş durumdaydı."" değerlendirmesinde bulundu. Okumuş, bu füzelerin yüksek adetlerde üretilen ürünler olmadığına dikkati çekerek, ""Maliyetli, niş ürünler. Butik üretim dediğimiz üretim altyapılarıyla yapılabilen ürünler. Bizim bu noktada projenin getirisi olarak zaten bu altyapılar gelişmişti. Dolayısıyla seri üretimde bu noktada, aynı şekilde devam edecek. Bu ürünler özel bir seri üretim altyapısı gerektirmiyor."" diye konuştu."
630,Türkiye'nin ilk yerli jet uçağı Hürjet uçmak için gün sayıyor,"Türk Havacılık ve Uzay Sanayii (TUSAŞ), jet eğitim ve hafif taarruz uçağı Hürjet'i 18 Mart 2023'teki ilk uçuşa hazırlıyor. Hava Kuvvetleri pilotları, yaklaşık 1 yıldır Hürjet ile yerde simülatörle uçuş denemeleri yapıyorlar.",Savunma,https://www.trthaber.com/haber/savunma/turkiyenin-ilk-yerli-jet-ucagi-hurjet-ucmak-icin-gun-sayiyor-685379.html,"TUSAŞ, TEKNOFEST Azerbaycan'da, ürettiği ve geliştirme çalışmalarını sürdürdüğü hava araçlarını ve maketlerini sergiledi. TUSAŞ Genel Müdürü Temel Kotil, TEKNOFEST'lerden sonra gençlerin kendilerine ""Beraber çalışırız"", ""Biz de yaparız"" dediklerini söyledi. Bu heyecanın Azerbaycan'dan sonra komşu ülkelere, diğer Türk devletlerine yayılmasını dileyen Kotil, ""Bir delikanlıyı Gökbey'in kokpitine oturttuk. Kumanda kolunu tuttu, pedala bastı. Onun yaşında bana yaptırsalardı vallahi kafayı yerdim, 'Ben bunu yapacağım' derdim. Azeri gençler, çocuklar 'Biz bunu yaparız, Türkiye'deki kardeşlerimiz yapıyorsa biz de yaparız' diyor. Onun için 10 numara iş, çok mutluyum. Buna sebep olanlara, başta Selçuk Bayraktar Bey olmak üzere teşekkür ederim"" dedi. TEKNOFEST kuşağının meşalesi TUSAŞ'ın global arenaya çıkmasının gerekliliğine işaret eden Kotil, bunun için 5 bin mühendise ulaştıklarını ve daha da büyümeleri gerektiğini vurguladı. Kotil, büyümenin yalnızca Türkiye sınırlarında olmayacağını dile getirerek şöyle konuştu: ""Dışarı çıkmamız gerekiyor. Malezya, Pakistan'da mühendislerimiz var, Kazakistan'da yakında olacak, Endonezya'da olacak. Almanya ve ABD'de var. Globale çıkmaya çalışıyoruz. Azerbaycan'da da olacak. Basit bir şirket mantığıyla ürün yapalım, satalım desek tüm bunları yapmayız. Bu tabanı hazırlamakla uğraşmayız, uçağımızı, İHA'mızı, helikopterimizi yaparız, satarız ama amacımız o değil. Şimdilik 10 bin mühendis hedefimiz var, 50 bin mühendise çıkacaksak, dünyanın en büyüğü olacaksak işin tabanında, köklerinden çalışmak gerekiyor. Azerbaycan'da fikirsel, mühendislik olarak neler yapabiliriz diye temas için buradayız. Onlara katkıda bulunuyoruz, sevinçlerini, heveslerini tetikliyoruz. Gençleri Gökbey'e oturtmanın bize bir zararı yok. Çocuk için ise çok büyük anlamı var. Vizyonu çok büyük olan bir şirketiz. Türkiye'nin ihtiyacı kadar büyüğüz. Yalnızca ürün satmıyoruz, aynı zamanda insan yetiştiriyoruz. Yalnız Türkiye'de değil, bunu Nijer'de de her yerde de yapacağız. Büyük bir meşale yandı, Türkiye'den buraya geldi, buradan sonra devam edecek. Bütün Türk ülkelerine, bizi seven ülkelerin hepsine gitsin bu. Tüm bu gençler TEKNOFEST kuşağı olarak bir araya gelirler 'Hipersonik yolcu uçağı yapıyoruz, Mars'a gidiyoruz' derler. Onun meşalesi var burada."" ""Azerbaycan'ın da almasını isteriz"" Ürettikleri hava araçlarının Azerbaycan ve bölge ülkelerinde kullanılmasına ilişkin değerlendirmede bulunan Kotil, şunları kaydetti: ""Bu ürünlere çok güveniyoruz. Hürkuş'umuz ihracata başladı, bu yıl teslimatlarımız var. Azerbaycan'ın da almasını isteriz. Canavar bir uçak, çok başarılı, bahtı açık olsun, bayağı bir siparişimiz var. Buranın bir siparişi yok ama olmasını bekleriz. Olsa iyi olur. Bize sipariş verenlere yalnızca uçak vermiyoruz. Mesela Nijer, onlara aynı zamanda mühendis yetiştiriyoruz. Oraya mühendislik ofisi açıyoruz. Vizyoner bir yaklaşımla hem ürünümüzü hem sevgimizi hem bilgimizi veriyoruz. Bizden de bir şey eksilmiyor. Buranın Gökbey, Atak, Hürkuş, Anka ve Aksungur almasını bekleriz. Şimdilik bunlar var. Hemen arkasından Hürjet, Milli Muharip Uçak, Atak-2, büyük genel maksat helikopter geliyor, hepsini almalarını isteriz. Bunları alırlarsa başkaları gibi yalnızca uçak vermeyeceğiz, sevginin yanına bilgiyi de koyacağız.""   Milli Muharip Uçak'ın simülatörü uçmaya başladı Hürjet ve Milli Muharip Uçak projelerinin geldiği aşamaya ilişkin de bilgi veren Temel Kotil, şu değerlendirmede bulundu: ""Projeler kapsamında simülatörler geliştirdik. Hava Kuvvetleri pilotlarımız bir yıldır Hürjet ile uçuyorlar ama yerde, simülatörle uçuyorlar, matematik modeli birebir aynı. Yerdeki havadakinin aynısı, uçmayan demir kuşa bağlı. Milli Muharip Uçak'ın simülatörü de uçmaya başladı. Atak-2'nin simülatörü yakında uçmaya başlayacak. Hürjet uçmak için gün sayıyor, bizde de nabız yükseliyor. 10 Haziran gibi Üretim Genel Müdür Yardımcılığı bütün gövdeyi Uçak Genel Müdür Yardımcılığına verecek. İçine belli ekipmanlar konulmuş durumda. Gerisini de Uçak Genel Müdür Yardımcılığı oluşturacak. İnşallah 18 Mart 2023'te söz verdiğimiz gibi uçağımız uçacak. Sıkı bir takvim ama aynen gidiyor. Allah sözümüzü tutmamızı nasip etsin."" Milli jet uçağı Hürjet'in teknik özellikleri Hürjet, 14 metre uzunluğunda, 4 metre yüksekliğinde.. 45 bin feet irtifaya kadar çıkabilecek olan Hürjet 3 ton civarında faydalı yük taşıyabilme özelliğine de sahip. Kanat ve gövde altında mühimmat ve faydalı yükler taşıyabilecek."
631,İlk kez sahaya inen YALMAN'ı önemli görevler bekliyor,"TSK’nın yayınladığı videoda ilk kez operasyonel görülen YALMAN silah kulesi uzmanlardan tam not aldı. Çok farklı füzelerin tek bir yerden ateşlenmesini sağlayan platform, Suriye’ye yönelik olası bir harekatta da kritik görevler üstlenebilir.",Savunma,https://www.trthaber.com/haber/savunma/ilk-kez-sahaya-inen-yalmani-onemli-gorevler-bekliyor-685280.html,"Türk Silahlı Kuvvetleri tarafından başlatılan Pençe Kilit Operasyonu ile Irak’ın kuzeyindeki terör bölgelerine yönelik faaliyetler tüm hızıyla devam ediyor. Milli Savunma Bakanlığı tarafından operasyona ilişkin görüntüler de aralıklarla paylaşılıyor. Geçtiğimiz günlerde kamuoyuna servis edilen bir görüntüde önemli bir ayrıntı vardı. Karakamış ilçesi ve Köprübatı Hudut Karakolu’na yapılan saldırılara verilen karşılığa ilişkin yapılan paylaşımda YALMAN silah kulesinden terör hedeflerine atış yapıldığı görüldü.   YALMAN’ın envantere girdiği daha önceki açıklamalar nedeniyle biliniyordu ancak operasyonel olarak sahada kullanıldığı ilk kez ortaya çıktı. Peki, YALMAN silah kulesi ne işe yarıyor? Güvenlik güçlerine hangi imkân ve kabiliyetleri kazandırdı? Daha da önemlisi, Suriye’de yeni bir harekât olması durumunda YALMAN’ın sınır ötesinde de kullanımı mümkün mü? Tüm bu soruların yanıtını Savunma Sanayii Araştırmacısı Ahmet Alemdar ile konuştuk…   Sadece karada değil denizde de görev üstlenecek “En basit anlatımıyla YALMAN silah kulesi faydalı yük açısından oldukça esnek mimariye sahip modüler bir sistem” diyerek konuya giriyor Alemdar. YALMAN’ın sadece karada değil deniz platformları için de önemli roller oynayabileceğini söylüyor. YALMAN’ın çeşitli hassas güdümlü füzeleri ateşleyebilen bir mimariyle ihtiyaçlara göre konfigüre edilebildiğinden bahseden Alemdar, mevcutta insanlı kara platformlarının hassas vuruş kabiliyetini arttıran YALMAN’ın deniz platformlarına da entegrasyonu için çalışmalar yürütüldüğünü anlatıyor. Halihazırda ULAQ silahlı insansız deniz aracında (SİDA) kullanılan YALMAN’ın geçmişte Burak sınıfı korvetlere de test amaçlı entegre edildiğini öğreniyoruz. Ahmet Alemdar, YALMAN’ı son olarak DEARSAN’ın geliştirdiği SALVO SİDA sistemi üzerinde gördüğümüzü hatırlatıyor ve “SALVO üzerinde icra edilen atışlarda da başarı gösteren YALMAN’ın bu ve benzeri platformlar ile ihraç edildiğini de görebiliriz” diyor.    YALMAN’ın teknik özellikleri neler? Sistemi genel itibariyle anlattıktan sonra biraz daha teknik detaylara giriyor Alemdar ve YALMAN’ın kabiliyetlerini anlatıyor: “YALMAN silah kulesinin halihazırda kullanabildiği mühimmatlar ROKETSAN tarafından yerli ve milli olarak geliştirilen; L-UMTAS, UMTAS ile 70 mm CİRİT füzeleri. Sistemin mevcut ateş gücünü oluşturan bu füzeler farklı hedefler üzerinde etkinlik sağlamakla birlikte birbirinden farklı teknik özellikleriyle öne çıkıyor. Görüntüleyici kızılötesi başlığa sahip L-UMTAS ve UMTAS güdümlü füzeleri özellikle sabit veya hareketli hasım tankları ve ağır zırhlı araçları ile çeşitli deniz platformlarına karşı caydırıcılık oluşturuyor. Diğer yandan lazer güdümlü Cirit füzesi ise hafif zırh koruması olan yine sabit veya hareketli hedeflere yönelik etkinliği ile öne çıkıyor. Alçak irtifa hava savunma füzesi SUNGUR’un da YALMAN kulesine entegre edilmesi yönünde irade olduğu biliyoruz. Sürekli mühimmat opsiyonu genişleyen YALMAN kulesi ile tek platformda hem çok alçak irtifadaki hava hedeflerine hem de zırhlılar dahil farklı hedeflere angaje olunabilecek.”   Farklı tehditlere tek bir platformla cevap verebileceğiz Üzerinde çok farklı mühimmatları taşıyabiliyor olması YALMAN’ın belki de en güçlü yanlarından biri. Yakın gelecekte bu kuleye 7.62 mm makinalı tüfek entegrasyonu da eklenebileceğini öğreniyoruz. Tüm bunları alt alta koyduğumuzda ortaya çıkan tabloyu “Türk Silahlı Kuvvetleri tek bir platformla çok sayıda asimetrik tehdide cevap verebilecek.” cümlesiyle özetliyor Alemdar.   Suriye’deki olası bir harekatta YALMAN sahne alır mı? Son günlerin en sıcak başlıklarından biri de hiç şüphesiz Suriye’nin kuzeyindeki terör bölgelerine yönelik Türkiye’nin yeni bir askeri harekat başlatması… YALMAN’ın sahada kazandırdığı artıları duyunca Ahmet Alemdar’a “Olası bir Suriye harekatında YALMAN’ı sahada görür müyüz?” diye soruyoruz: “Mevcutta YALMAN’ın entegre edildiği KAPLAN-10 zırhlısındaki masta monteli elektro optik kamera sistemi sahadaki dost unsurlara önemli durumsal farkındalık sağlıyor. Zırhlı araç ile sütre gerisinde de istihbarat, gözetleme ve keşif faaliyetleri mobil bir şekilde icra edilebiliyor. Muharebe sahasında, Suriye’nin kuzeyindeki terör varlığına yönelik icra edilecek harekatta, mast üzeri elektro optik sistem ile YALMAN operasyonel ve taktik istihbarat açısından da TSK’ya önemli kazanımlar sunar. Sütre gerisinde kalarak, saklanarak da hedefini tespit edip, angaje olup etkisiz hale getirebiliyor. Suriye’nin kuzeyinde PKK/YPG terör örgütünün oluşturduğu tehdit yapısıyla mücadele için oldukça uygun bir sistem.    PKK/YPG’li teröristlerin çeşitli yollardan edindiği farklı tiplerde zırhlı, hafif zırhlı ve zırhsız araçları var. Aynı şekilde farklı zırh seviyelerinde sabit koruganları var. Muharebe sahasında her an karşınızda belirebilecek tüm bu ve benzeri tehditleri bertaraf etmede çok rollü, yani hedefe tipine yönelik mühimmatı barındıran, silah kuleleri önemli bir kabiliyet kazanımı oluyor. İşte YALMAN bu noktada devreye girip sahada dengeleri değiştirebilecek bir güç. YALMAN’ın varlığı sahada ciddi bir psikolojik etkiyi de beraberinde getirecek. Dost unsurlar manevralarını yaparken onları çeşitli terör hedeflerine karşı gözetleyen yüksek hassasiyetli vuruş kabiliyetli silah kulelerinin varlığı büyük bir nimet. Diğer taraftan terör unsurları havadan ve karadan sürekli gözetim ve saldırı altında olmanın verdiği psikolojik baskıyla hareket kabiliyetlerini önemli ölçüde kaybedebilir. Sonuç olarak Suriye’nin kuzeyindeki terör varlığına yönelik yeni bir harekâtta YALMAN’ı daha çok göreceğimizi düşünüyorum. Yalman’lı zırhlılarımız, terör unsurlarına karşı sahada Mehmetçiğin hem ‘gözü’ hem de ‘pençesi’ olmaya devam edecektir."""
632,Baykar'dan Litvanya'ya anlamlı hediye,Baykar Teknoloji'den Ukrayna'ya verilmek üzere Bayraktar TB2 alımı için bağış toplayan Litvanya'ya anlamlı bir hediye geldi. Litvanya'ya ücretsiz Bayraktar TB2 verileceği açıklandı.,Savunma,https://www.trthaber.com/haber/savunma/baykardan-litvanyaya-anlamli-hediye-685168.html,"Litvanya hükümeti geçen ay sonunda yardım kampanyası başlatarak Ukrayna'ya bağışlanmak üzere Bayraktar TB2 satın alacaklarını duyurmuştu. Teknoloji şirketi Baykar'a Litvanya heyetinden bir ziyaret gerçekleştirildi. Baykar'ın sosyal medya hesabından yapılan paylaşımda, ziyarette Litvanya Savunma Bakanı'nın Bayraktar TB2 için gereken ücretin toplandığını söylediği belirtildi. Litvanya halkının duyarlı kampanyasının başarıyla tamamlandığını Savunma Bakan Yardımcısı @VSemeska'dan öğrendik.

Litvanya'ya 1 adet #BayraktarTB2 sağlayacağız.

Toplanan bağışın tamamının Litvanya tarafından Ukrayna'ya insani yardım olarak gönderilmesini rica ediyoruz.

???????????????????????? pic.twitter.com/YDLP7ajsAb Baykar, Litvanya'ya 1 adet Bayraktar TB2 verileceğini açıkladı. ""Toplanan bağışın tamamının da Litvanya tarafından Ukrayna'ya insani yardım olarak gönderilmesini rica ediyoruz"" ifadesi kullanıldı. "
633,Savunma Sanayii Başkanı Demir: Her harekatta farklı bir yeniliği cepheye sürüyoruz,"Savunma Sanayii Başkanı İsmail Demir, Türkiye'nin insansız hava araçlarının dünya çapında takdir gördüğünü belirterek, her harekatta farklı bir yeniliğin cepheye sürüldüğünün altını çizdi.",Savunma,https://www.trthaber.com/haber/savunma/savunma-sanayii-baskani-demir-her-harekatta-farkli-bir-yeniligi-cepheye-suruyoruz-684946.html,"Savunma Sanayii Başkanı İsmail Demir, Kırıkkale Üniversitesinin (KKÜ) kuruluşunun 30'uncu yılı etkinlikleri kapsamında, Merkezi Derslikler Salonu'nda düzenlenen ""Yakın Geleceğin Büyük Türkiye'sinde Yerli ve Milli Ürün Atağı"" konulu konferansta konuştu. Savunma sanayisi alanında Kırıkkale'nin önemli bir yeri olduğuna dikkati çeken Demir, kentin, Makine ve Kimya Endüstrisi AŞ (MKE) ile Türkiye'nin bir anlamda silah ve mühimmat yapılanmasının merkezinde olduğunu dile getirdi.   ""Savunma sanayiinde 6-7 yıl öncesine kadar piyade tüfeğimiz bile yoktu"" Demir, Kırıkkale deyince insanın aklına savunma sanayii ve MKE'nin geldiğini ifade ederek, ""Savunma sanayiinde ne yaptık, neredeydik diye konuşurken, 6-7 yıl öncesine kadar piyade tüfeğimiz bile yoktu diyoruz. Gerçekten doğru. Tabii ki MKE piyade tüfekleri ve tabanca üretiyordu ama yabancı lisansla ve kendi tasarımımız, üretimimiz ve bilgimizin gücüyle yapılmış bir makineli ve piyade tüfeğimiz yoktu. Daha sonra MKE ve Kale Kalıp bu geliştirmeyi yaptılar"" dedi. Öğrencilere tavsiyelerde bulunan Demir, basına kapalı gerçekleştirilen kısımda katılımcıların sorularını yanıtladı. ""Vurucu gücümüz, hassasiyet ve etkinlik açısından artmaya devam ediyor"" Demir, konferansın ardından gazetecilere yaptığı açıklamada, İHA'ların yetkinliği ve sahadaki performansının bütün dünyada bilinen ve takdir edilen bir ölçüde olduğunu aktardı. Terörle mücadelede ve son harekatlarda da bu etkinliğin sahada gösterilmeye devam edileceğini anlatan Demir, ""Her geçen gün SİHA'larımızın kullandıkları silahlar ve kabiliyetleri giderek artıyor. Onları da sahada göstermeye devam edeceğiz. SİHA'larımızın üzerindeki mühimmatların yanında yine havadan yere ve topçu mühimmatlarımız gibi çeşitli bomba ile akıllı mühimmatlarımız terörle mücadelede kullanılmaya devam edecek. Bu açıdan çok iyi bir noktadayız"" diye konuştu.   ""Her harekatta farklı bir unsuru cepheye sürüyoruz"" Demir, gerek ROKETSAN gerekse MKE'nin geniş ölçüde bu tür mühimmatları ve silahları üretmeye devam ettiğine dikkati çekti. Bir taraftan TÜBİTAK SAGE bir taraftan da diğer araştırma kuruluşları ROKETSAN, ASELSAN, TUSAŞ ve MKE'in güvenlik güçleri ve ordunun arkasındaki gücü ve teknolojiyi oluşturduğunu ifade eden Demir, ""Bu konuda milletimizin içi rahat edecek. Burada oluşturulan kabiliyetlerle terörün ve teröristin kafasını ezmeye devam edeceğiz. Elimizdeki silah, mühimmat ve bunların hassasiyetlerini sürekli geliştiriyoruz. Her harekatta başka bir yenilik ve unsuru cepheye sürmekle ilgili çeşitli faaliyetlerimiz var. Vurucu gücümüz, hassasiyet ve etkinlik açısından artmaya devam ediyor. Bu artışında inşallah meyvelerini görüyor olacağız"" dedi. ROKETSAN tarafından geliştirilen bazı yerli ve milli ürünlerin de sergilendiği etkinliğe, Belediye Başkanı Mehmet Saygılı, KKÜ Rektörü Prof. Dr. Ersan Aslan, protokol üyeleri ve öğrenciler katıldı."
634,"Türk mühendis kodladı, Azerbaycan ordusu kullanacak",Türk savunma sanayii bünyesinde son dönemde geliştirilen yazılım tabanlı çözümler Azerbaycan ordusu tarafından kullanılacak.,Savunma,https://www.trthaber.com/haber/savunma/turk-muhendis-kodladi-azerbaycan-ordusu-kullanacak-684429.html,"HAVELSAN, TEKNOFEST Azerbaycan'da, yazılım tabanlı çeşitli çözümler sergiledi. HAVELSAN Genel Müdürü Mehmet Akif Nacar, şirketin Azerbaycan'daki faaliyetleri ve iş birliği çalışmalarına ilişkin değerlendirmede bulundu. Yazılım alanındaki yetkinlikleriyle ön plana çıkan HAVELSAN'ın, Türk Silahlı Kuvvetlerine bu alanda çözümler sunduğunu ifade eden Nacar, Azerbaycan'a yönelik son 2 yıldır çok önemli faaliyetler yürüttüklerini söyledi. Nacar, Azerbaycan'a verdikleri önemi ortaya koymak adına geçen yıl bu bölgeyi çok iyi bilen bir personeli ""ülke sorumlusu"" olarak görevlendirdiklerini, ayrıca bu yıl Bakü’de şube açtıklarını anlattı.    Azerbaycan'a yönelik ihracat ve iş geliştirme faaliyetlerinin bu yıl yoğunlaşacağını belirten Nacar, şöyle konuştu: ""Türk Silahlı Kuvvetlerine yıllardır sağladığımız yüksek teknolojik ürün ve çözümlerimizi dost ve kardeş ülke Azerbaycan'ın ilgili kurumlarının da hizmetine sunmak istiyoruz. Bu kapsamda, ilk etapta Azerbaycan ordusu için Personel Yönetim Bilgi Sistemi ile Lojistik Bilgi Sistemi yazılımlarıyla ilgili çalışmalar yaptık. Bu yazılımların içeriğini ve hangi bileşenlerden oluşacağını yetkililerle kapsamlı şekilde ele aldık, ilgili idarelerde/komutanlıklarda kavram ispatı gerçekleştirdik. Kısa süre içinde neticelenmesini bekliyoruz. Azerbaycan Devlet Başkanı İlham Aliyev'in de önemle vurguladığı, Azerbaycan ordusunun Türk ordusunun bir modeli haline gelmesi bakımından bu yazılımlarımızın Azerbaycan ordusuna kazandırılması çok önemli."" Azerbaycan Özel Kuvvetlerinin hizmetine sunmak üzere, muhtelif simülatörlerden oluşan Simülasyon Eğitim Merkezi Projesi'nde ihtiyaçları belirlediklerini ve sürecin devam ettiğini vurgulayan Nacar, HAVELSAN'ın bu alanda, eğitimlerin hem gerçek hem de simüle edilmiş meskun mahallerde, sanal simülatörlerde ve çatışma simülasyon ortamında verilmesini sağlayan entegre eğitim merkezleri sunduğunu dile getirdi. Nacar, ""Türkiye'de kurduğumuz, teslim ettiğimiz ve bakım idame desteğiyle yıllarca faal tuttuğumuz simülasyon eğitim merkezlerinin birebir aynısını kardeş ülke Azerbaycan'ımıza sunmaktan gurur duyuyoruz."" dedi. Azerbaycan'ın yeni gemileri için Advent Mehmet Akif Nacar, Azerbaycan Deniz Kuvvetlerinin gücüne güç katması hedeflenen yeni inşa edilecek deniz karakol gemilerinde, Türk Deniz Kuvvetleri Komutanlığı Araştırma Merkez Komutanlığı ile birlikte geliştirdikleri Advent Savaş Yönetim Sistemi (SYS) kullanılmasını hedefledikleri bilgisini verdi. Nacar, şunları kaydetti: ""Görüşmeleri tamamladık, Türkiye'de kullanılan sistemleri yerinde gösterdik. Ayrıca mevcut gemilerin modernize edilmesi için de görüşmelerimiz sürüyor. Advent ile Azerbaycan Deniz Kuvvetleri modern ve üstün yeteneklere sahip bir savaş yönetim sistemine sahip olacak. Söz konusu sistemle platformların görev ve harp etkinlikleri artacak, ayrıca ağ destekli yetenekle platformların birlikte çalışabilirliği sağlanacak. Birlikte çalışabilirlik, harekatın koordinasyonu ve dolayısıyla başarımı için hayati öneme sahip. Azerbaycan gemilerinde Advent kullanması, hem Türk Deniz Kuvvetleri Komutanlığının kullandığı bir SYS ile çalışıyor olmaları hem de 'tek millet, iki devlet' anlayışının getirdiği tam koordineli çalışılabilme altyapı imkanı açısından çok faydalı olacak."" Görüntü işleme ve parmak iz tanıma için çalışmalar başlıyor Nacar, Azerbaycan Savunma Sanayi Bakanlığı Ar-Ge Başkanlığı ile ortak Ar-Ge faaliyetleri yapılması için görüşmelere başladıklarını ve ilgili teknik birimlerin Azerbaycanlı yetkililerle faaliyetlerde bulunacağını söyledi. Azerbaycan Dahili İşler Nazırlığı ile görüntü işleme yeteneklerinin Azerbaycan'a kazandırılması için görüşmeler gerçekleştirmeyi planladıklarını anlatan Nacar, şu bilgileri verdi: “Güvenlik sistemleri çözümleri kapsamında, HAVELSAN tarafından geliştirilen Parmak İzi Tanımlama Sistemi ile Türkiye, dünyada kendi imkanlarıyla biyometrik veri sistemi geliştiren 7'nci ülke olma başarısını elde etti. IoT (Internet of Things-Nesnelerin İnterneti) platformu ve görüntü yönetim sistemlerine yönelik yazılımlar geliştirerek kritik tesis güvenliği, sınır güvenliği, kent güvenliği alanlarında merkezi kolay izlenebilir ve yönetilebilir çözümler hayata geçirdik. HAVELSAN olarak bu yeni teknolojilerde geldiğimiz nokta ve hedeflerimizi Azerbaycan’ın sahip olduğu potansiyel ile desteklemek, güçlendirmek konusunda ciddi bir iradeye sahibiz."" Azerbaycan’a özel sınır güvenlik çözümleri Azerbaycan sınırlarının güvenliğinin sağlanması amacıyla özel olarak oluşturdukları çözümü Azerbaycan yetkilileriyle paylaştıklarını, görüşmelerin devam ettiğini dile getiren Nacar, şunları kaydetti: ""Barkan İnsansız Kara Aracı ve Baha İnsansız Hava Aracı ürünlerimizi de tanıttık. Otonom sistemler, insansız kara ve hava araçlarında yaptığımız açılım kapsamında 2021 yılında konsept ve tasarım çalışmalarımızı tamamlayarak, tekil ve sürü/takım halinde görev yapan insansız sistemler geliştirdik. 2022 yılında da yeni teknolojiler geliştirmek ve mevcut projelerimize yeni yetenekler kazandırmak için çalışmalarımıza devam edeceğiz. Bu çalışmalarımızda Azerbaycanlı kardeşlerimizin öncelik, ihtiyaç ve beklentilerini de dikkate alarak daha fazla yenilik ve üstün teknolojiyi geliştirme heyecanını hissediyoruz."" Azerbaycan için geliştirecekleri en önemli çözümlerden birinin Hava Kuvvetleri Bilgi Sistemine (HvBS) ait Muharebe Yönetimi Sistemi'nin Türkiye'de kullanılan modüllerinin bir kısmının Azerbaycan Hava Kuvvetlerine de hizmet vermesi olduğunu vurgulayan Nacar, şöyle devam etti: ""Bu modüller, Haydar Aliyev Uluslararası Havalimanı Hava Trafik Kontrol Biriminin ve Devlet Meteoroloji Kurumunun imkan ve kabiliyetleri doğrultusunda entegre edilerek Hava Sahası Planlama ve Yönetim Sistemi devreye alınacak. HvBS, Türk Hava Kuvvetleri Komutanlığı için geliştirdiğimiz ve geliştirmeye devam ettiğimiz, dünya çapında bir sistem. Halihazırda, Türk Hava Kuvvetlerinin çok önemli bir ihtiyacını karşılayan HvBS kapsamında Azerbaycan ile de uzun soluklu bir iş birliğinin temelini atmış olmaktan büyük memnuniyet duyuyorum."""
635,Türkiye ile BAE arasında savunma sanayii alanında iş birliği,Türkiye ile Birleşik Arap Emirlikleri (BAE) arasında iki ülke savunma sanayii ilişkilerinin geliştirilmesine yönelik iki mutabakat muhtırasına imza atıldı.,Savunma,https://www.trthaber.com/haber/savunma/turkiye-ile-bae-arasinda-savunma-sanayii-alaninda-is-birligi-684181.html,"Savunma Sanayii Başkanlığından (SSB) yapılan açıklamaya göre, Türkiye ile BAE arasında yoğunlaşan savunma sanayii iş birliği ilişkilerinin devamı olarak iki ülke devlet yetkilileri ve şirketleri Ankara'da bir araya geldi. SSB ev sahipliğinde gerçekleşen toplantıya, Savunma Sanayii Başkanı İsmail Demir, BAE Tedarik Kuruluşu Tawazun Ekonomik Konseyi Genel Müdürü Tareq Abdul Raheem Al Hosani, üst düzey askeri yetkililer ve şirket yöneticileri katıldı.   Demir ve Al Hosani şahitliğinde, Savunma ve Havacılık Sanayii İmalatçılar Derneği (SASAD) ile BAE'deki muadil kuruluş EDDC (Emirates Defense Companies Council) arasında endüstriyel iş birliği konusunda, TR TEST ile Tawazun arasında ise test ve sertifikasyon konusunda mutabakat muhtıraları imzalandı.    Türkiye ile BAE arasında savunma sanayii alanında iş birliğini artırmaya yönelik çalışmaların sonucu olarak Cumhurbaşkanı Recep Tayyip Erdoğan'ın şubat ayındaki BAE ziyaretinde iki ülke arasında Savunma Sanayii İşbirliği Niyet Mektubu imzalanmıştı. ""Niyet Mektubu""na imzaları yine Demir ile Al Hosani atmıştı. Bugün yapılan toplantı ve imzalanan mutabakat muhtıraları, Niyet Mektubu'nun bir sonucu olarak gerçekleştirildi."
636,Akıncı TİHA'ya yerli motor geliyor,"TUSAŞ Motor Sanayii AŞ (TEI), Bayraktar Akıncı Taarruzi İnsansız Hava Aracı'nı (TİHA) bir yıl içinde yerli motorla buluşturmaya hazırlanıyor.",Savunma,https://www.trthaber.com/haber/savunma/akinci-tihaya-yerli-motor-geliyor-684062.html,"TEI, TEKNOFEST Azerbaycan'da farklı sınıflarda ürettiği ve geliştirdiği motorları sergiledi. TEI Yönetim Kurulu Başkanı ve Genel Müdürü Mahmut Faruk Akşit, kurumun motor çalışmalarına ilişkin bilgi verdi. İnsansız hava araçlarının motor ihtiyacının milli imkanlarla karşılanması amacıyla geliştirdikleri TEI-PD170 motorlarının seri üretiminin devam ettiğini belirten Akşit, daha fazla güç ihtiyacı bulunan Bayraktar Akıncı Taarruzi İHA'ya yönelik de çözümler geliştirdiklerini söyledi.    Akşit, Akıncı'nın ağır yükle kalkan versiyonunun 2 adet ithal 450 beygirlik turboprop motorla uçtuğuna dikkati çekerek şöyle konuştu: ""Akıncı'nın uzun süre havada kalacak başka bir versiyonu da var. Uzun süre görev yapacağı zaman dizeller çok daha avantajlı oluyor, çok daha az yakıyorlar. Biz de PD170 motorumuzun 225 beygirlik bir versiyonunu geliştiriyoruz. Projede iyi bir yere geldik. Motorun olgunlaştırma testlerinde zorlu ömür testleri vesaire oluyor. Uzun süreli yorulma ve zorlama testlerinin yüzde 75'ini hemen hemen tamamladık. Biraz daha gitmemiz gereken bir test süreci var. Bir yıl içinde bu motoru Akıncı'yı uçuracak şekilde teslim etmeyi hedefliyoruz.""    Hedef MMU motoru Jet motorları sınıfında ise TEI-TJ90, TEI-TJ300 gibi çözümler geliştirdiklerini, sıranın Milli Muharip Uçak için geliştirilen motora geldiğini vurgulayan Akşit, ""Yaptığımız ön mühendislik çalışmalarında Milli Muharip Uçak'ın zorlayıcı isterleri var. Milli Muharip Uçak'ın ihtiyaç duyduğu motoru geliştirip, üretip, teslim edecek yeteneğe TEI olarak geldiğimizi görüyoruz. TEI ekibi olarak ustalık eserimiz olacak. Türkiye'de böyle bir motoru üretip test edebilecek altyapı sadece bizde var. 100 bin pound itkiye kadar her türlü motoru test edebilecek test altyapımız bulunuyor. TEI olarak tasarım ve imalatında bu projede yer almak istiyoruz."" dedi. Küçük İHA'lar PG50S ile daha fazla havada kalacak Mahmut Faruk Akşit, küçük bir İHA motoru olan TEI-PG50'nin ise pistonlu grubunda benzinli bir çözüm olarak geliştirildiğini ifade etti.    Geliştirdikleri motorlardan türev motorlar üreterek ürün aileleri oluşturduklarını anlatan Akşit, şunları kaydetti: ""PG50 ilk başta kısa süreli, tek kullanımlık bir görev için tasarlanmıştı. Değişik platform üreticilerimiz bu motorun küçük İHA'larda uzun süre ve defalarca kullanımıyla ilgili ihtiyaç olduğunu söyledi. Hem Türkiye'den müşterilerimiz hem Azerbaycan'dan potansiyel bir müşterimiz geldi, yeteneklerini sorguladı. PG50'nin PG50S dediğimiz uzun ömürlü bir versiyonunu türettik. Ömür testleri devam ediyor. Ne kadar süre güvenilir şekilde uçabileceğini test ediyoruz. Küçük dronların hemen hemen hepsi elektrikli güç sistemleriyle uçuyor. Bunların limitleri var. Büyük güçlere ve uzun süre havada kalmaya ihtiyaç duyan görevlere doğru gittiğinizde batarya sistemi artık fiziksel olarak ihtiyacı karşılayamıyor, mecburen fosil yakıtlı motorlara gelmeniz gerekiyor. PG50 bu segmente uyuyor ve ihtiyaca cevap veriyor. PG50'yi hibrit, hem yakıt hem elektrik motoru olarak dönüştürüyoruz."""
637,Milli helikopter motoru ilk uçuşa hazırlanıyor,"Türkiye'nin havacılık motorları merkezi TUSAŞ Motor Sanayii AŞ (TEI), milli helikopterlere güç vermek üzere geliştirilen TEI-TS1400 turboşaft motorunu planlanandan daha erken teslim etmeye hazırlanıyor.",Savunma,https://www.trthaber.com/haber/savunma/milli-helikopter-motoru-ilk-ucusa-hazirlaniyor-683919.html,
638,İsmail Demir: Siper için yakında bir testimiz daha olacak,"Savunma Sanayii Başkanı İsmail Demir, Siper Hava Savunma Sistemi Projesi'nin başarılı şekilde devam ettiğini ve yakında yeni bir test yapılacağını açıkladı.",Savunma,https://www.trthaber.com/haber/savunma/ismail-demir-siper-icin-yakinda-bir-testimiz-daha-olacak-683915.html,
639,Efes 2022 Tatbikatı dosta güven düşmana korku verecek,"TSK, bölgedeki en büyük birleşik müşterek tatbikata hazırlanıyor. 10 binden fazla personelin görev alacağı Efes 2022 Tatbikatı'na 37 ülkeden binin üzerinde personel katılacak.",Savunma,https://www.trthaber.com/haber/savunma/efes-2022-tatbikati-dosta-guven-dusmana-korku-verecek-683903.html,
640,Siper Hava Savunma Sistemi bir testi daha başarıyla geçti,Siper Hava Savunma Sistemi'nin bir testi daha başarıyla sonuçlandı. Projeye imza atan genç mühendisler büyük sevinç yaşadı.,Savunma,https://www.trthaber.com/haber/savunma/siper-hava-savunma-sistemi-bir-testi-daha-basariyla-gecti-683633.html,"Savunma Sanayii Başkanı İsmail Demir, Twitter hesabından, Siper Hava Savunma Sistemi ile ilgili paylaşım yaptı. İlmek ilmek işlenen emeğin büyük sevinci!#SİPER hava savunma sistemimizin bir testini daha başarıyla tamamlayan genç mühendislerimizin sevincine ortak oluyoruz. Elinize, emeğinize sağlık. Yarınlarımızı sizinle inşa edeceğiz. pic.twitter.com/LwjYbxtDmb Siper Hava Savunma Sistemi'nin, bir testini daha başarıyla tamamlayan genç mühendislerin sevincine ortak olduklarını bildiren Demir, ""İlmek ilmek işlenen emeğin büyük sevinci! Elinize, emeğinize sağlık. Yarınlarımızı sizinle inşa edeceğiz."" değerlendirmesinde bulundu."
641,Hassas güdüm kitleri operasyonlarda büyük rol oynuyor,"Savunma sanayinde geliştirilen yerli ürünler, askeri operasyonlarda büyük avantaj sağlıyor. Hassas güdüm kitleri de kritik görevlerde güvenlik güçlerine önemli kabiliyetler kazandırıyor. Peki güdüm kitleri, operasyonlardaki başarıyı nasıl etkiliyor?",Savunma,https://www.trthaber.com/haber/savunma/hassas-gudum-kitleri-operasyonlarda-buyuk-rol-oynuyor-682704.html,
642,Sözde lider kadro için ölüm 'an meselesi',"Terör örgütünün sözde Mahmur-Kerkük-Süleymaniye saha sorumlusunun MİT operasyonuyla öldürülmesi kritik bir kırılma noktası. Türk istihbaratının bölgedeki etkisine değinen uzmanlar, örgütün tepe yöneticileri için ölümün 'an meselesi' olduğu görüşünde.",Savunma,https://www.trthaber.com/haber/savunma/sozde-lider-kadro-icin-olum-an-meselesi-682393.html,"Önce yurt içindeki terör operasyonlarında SİHA’larla düzenlenen nokta operasyonları duyduk… Ardından hem Suriye hem de Irak’ta sınırın öte yanına kaçışan sözde isimlerin aynı yöntemle etkisiz hale getirilmesine şahit olduk. Bugün gelinen noktadaysa Türkiye’nin milli güvenliğine tehdit olan teröristlerin bulundukları bölgede ortadan kaldırıldıklarını görüyoruz. Anlattığımız sürecin son örneği, terör örgütü PKK/HPG'nin sözde Mahmur-Kerkük-Süleymaniye saha sorumlusu terörist Mehmet Erdoğan’a yönelik operasyon oldu. Öncelikle operasyonun gerçekleştiği bölgenin teröristler adına ‘korunaklı alan’ kabul edildiğini bilmekte fayda var.   Bu tür operasyonlarda işin bir de ‘sivil hassasiyeti’ boyutu var. Belki de dünyada başka bir örneği olmayan durumdan bahsediyoruz. Türk güvenlik güçleri tarafından icra edilen üst düzey operasyonlar dahi mikro cerrahi hassasiyetinde yapılıyor ve tek bir masumun burnu dahi kanamıyor. Peki, nasıl oluyor da Türkiye, çok farklı dengelerin gözetildiği çok zorlu bir coğrafyada böylesine başarılı işlere imza atabiliyor? Bu sorunun yanıtını ve sürecin detaylarını Bursa Teknik Üniversitesi Uluslararası İlişkiler Bölümü Öğretim Üyesi Doç. Dr. Ali Burak Darıcılı ile konuştuk.   Örgütün tepe kadrosunun da alt tarafının da psikolojisi çöküyor Bu tür hamlelerin hem sözde lider kadroda hem de alt seviyedeki elemanlarda psikolojik çöküntüye neden olduğu gerçeğine işaret ederek anlatmaya başlıyor Doç. Dr. Darıcılı… Örgütün istihbarat raporlarına yansıyan ‘Başımızı çıkaramıyoruz’ serzenişi geliyor aklımıza. Darıcılı sözü Mahmur-Kerkük-Süleymaniye sahasının sözde genel sorumlusu terörist Mehmet Erdoğan’a yönelik operasyona getiriyor. “Hem Irak’ın iç bölgeleri gibi riskli bir alanda görev icra edeceksiniz hem de tek bir sivilin kılına dahi zarar vermeyeceksiniz… Nereden bakarsanız bakın büyük iş” değerlendirmesinden sonra “Bu operasyon MİT’in SİHA’lar vasıtasıyla ulaştığı operasyonel kapasiteyi göstermesi bakımından da çok önemli” diyor.    Bu tür operasyonlarda süreç nasıl işliyor? MİT’in, TSK’nın ya da Emniyet birimlerinin nokta operasyonlarının arka planında meşakkatli bir süreç olduğunu tahmin ediyoruz ancak Darıcılı’dan süreci biraz daha detaylandırmasını istiyoruz. Musul’daki işin MİT’in kontr/terörizm faaliyetleri kapsamında izlediği operasyonel faaliyet stratejisinin aynası olabileceğini kaydediyor Darıcılı ve sürecin muhtemel aşamalarından bahsediyor: “Bu operasyonel faaliyet esnasında hedef olarak kabul edilen şahısların öncelikle bulundukları yerler çeşitli istihbarat toplama vasıtalarıyla tespit edilir… Bu örnekte terörist Mehmet Erdoğan için de süreç bu şekilde başlamıştır. Birinci aşamasının tamamlanması akabinde hedef şahsın yol güzergahları, beraberindeki şahıslar, araçları ve gitmek istedikleri yerle ilgili bilgilere erişilme süreci başlar. İkinci aşamanın da tamamlanmasıyla birlikte, hedef şahıslarla ilgili olarak İHA’lar vasıtasıyla gerçekleştirilen takip ve gözetleme faaliyetleri ile sürekli olarak istihbarat temin edilir. Ve son aşamada operasyonel faaliyet sonuçlandırılır…”    Sadece teknik istihbarat değil insan kaynağı da önemli Doç. Dr. Ali Burak Darıcılı bu tür faaliyetlerde teknik imkanların son derece önemli olduğundan bahseden ancak ‘insana dayalı istihbaratı’ da değerli bulan bir isim… Bu operasyonda da süreci sadece sinyal istihbaratı ve MİT’in ulaştığı teknik imkanlar üzerinden okumanın eksik kalacağı kanaatinde. Fotoğrafın bütününü gösterebilmek adına hem MİT’in kabiliyetlerinden bahsediyor hem de bölgedeki insan kaynağının neden önemli olduğunu anlatıyor: “MİT’in söz konusu tarzda yurt dışı faaliyetlerinde hedef şahıslarla ilgili bilgi temin etmesinde sahip olduğu SIGINT (sinyal istihbarat) ve ELINT (elektronik istihbarat) imkanlarının önemi büyük.  Açık kaynaklarda da gördüğümüz üzere MİT’in son yıllarda SIGINT ve ELINT imkan ve kabiliyetleri de önemli ölçüde gelişmiştir. MİT’in sofistike ELINT ve SIGINT kapasitesine ağırlıklı olarak Türk Silahlı Kuvvetleri (TSK) Elektronik Sistemler (GES) Komutanlığı’nın, 2012 yılında MİT’e devredilmesi ile sahip olduğunu hatırlatmakta fayda var. GES’in MİT bünyesindeki adı Sinyal İstihbaratı Başkanlığı (SİB) olarak geçiyor. SİB, dünyanın birçok bölgesi ile doğrudan kriptolu haberleşmeyi sağlayacak dinleme cihazları ve antenlere sahip. MİT, SİB’in imkanlarıyla aynı zamanda bölgesinde güçlü bir ELINT ve SIGINT elde etme kapasitesine ulaşan bir kurum. Tüm bunlara insana dayalı istihbaratı da eklediğiniz Türkiye’nin terörle mücadelesindeki başarının genel fotoğrafını görmüş oluyorsunuz. Terör örgütünün kendini rahat hissedebileceği bir yakın çevre yok. Hem sözde lider kadro hem de diğer örgüt mensupları için ölüm ‘an meselesi’ olmuş durumda…”"
643,KIZILELMA'nın tasarımı sahadaki dinamiği değiştirecek,TCG Anadolu üzerinden kalkış ve iniş animasyonu ilk kez yayınlanan KIZILELMA yeni bir dönem başlatacak. Herhangi bir destek sistemi olmadan gemiden kalkacak platform uzmanlara göre sahadaki dinamiği değiştirecek.,Savunma,https://www.trthaber.com/haber/savunma/kizilelmanin-tasarimi-sahadaki-dinamigi-degistirecek-682137.html,"Baykar Savunma Teknik Müdürü Selçuk Bayraktar geçtiğimiz günlerde bir törene katılmış ve devam eden projelerle ilgili kısa bir sunum yapmıştı. Mezunu olduğu İstanbul Teknik Üniversitesi (İTÜ) tarafından Fahri Doktora unvanı verilen Bayraktar’ın burada yaptığı sunum, KIZILELMA MİUS’un (Muharip İnsansız Uçak Sistemi) geleceği yapısı hakkında önemli detaylar veriyor. Hatırlanacağı üzere törende KIZILELMA’nın TCG Anadolu’dan kalkış ve inişine dair hazırlanan animasyon gösterilmiş ve Bayraktar da buradaki görüntülerin ‘matematiksel temellere dayanarak’ oluşturulduğundan bahsetmişti. Aslında bu bilgi son derece değerli… Çünkü hem yaklaşma, hem iniş, hem de kalkış konusunda MİUS’un nasıl bir yol izleyeceği animasyonun ardından daha anlaşılır bir hale geldi.   ‘Matematiksel temeller’ vurgusuna dikkat Savunma Sanayii Araştırmacısı Mehmet Fatih Küçük ile bir araya gelerek hem videodaki kimi detayları hem de TCG Anadolu hizmete alındığında üzerinde hangi insansız hava araçlarının olabileceği konusunu ele aldık. Aslında bu tarz animasyonlar sektörde çok büyük heyecan yaratmıyor. Küçük de bu yaklaşıma katılıyor ama söz konusu animasyonun çok dikkat çekici olduğundan bahsediyor. Nedeni soruyoruz… “Selçuk Bayraktar’ın videoyu sunarken bunların matematiksel temellere dayandırılarak oluşturulmuş görüntüler olduğunu belirtmesi çok önemli” yanıtını alıyoruz.   Ortaya konan irade bir ‘ara çözüm’ değil Bu durumun başka bir gerçekliğe işaret ettiğine dikkat çekiyor Küçük ve “Baykar Teknoloji’nin projeksiyonu uzun zaman önce planlanmış. Daha net ifadeyle KIZILELMA’nın tasarımı en başından bugüne TCG Anadolu ve benzer platformlarda görev alacak şekilde yapılmış. Bu da bizi söz konusu yaklaşımın bir ‘ara çözüm’ olmadığını, doğrudan sahadaki dinamiği değiştirecek durum üzerine çalışıldığını gösteriyor” bilgisini paylaşıyor. KIZILELMA’nın katapult/mancınık da denilen uçağın hızlanmasını sağlayan bir destek sistemi olmadan kısa pistten kalkabilmesinin önemine değinen Küçük, devam ediyor: “Bu gerçekleştirilmesi oldukça zor bir kısım. Baykar Teknoloji’nin burada çok yüksek itki ağırlık oranı hedeflediğini görüyoruz. İniş kısmındaysa yine birçok uçak gemisinde olduğu gibi uçağı yakalayan bir kanca sistemi bulunuyor. Bu sistemin gemiye entegrasyonu da çok kolay değil. Ancak daha da zor olan kısmı TCG Anadolu gibi, uçak gemilerine göre daha dar olan bir platforma, bu şekilde uçak indirmek. Bu noktada Baykar Teknoloji’nin yıllardır geliştirdiği otopilot ve yazılımlarına güvendiğini görüyoruz.” KIZILELMA’nın animasyonu haliyle TCG Anadolu’da konuşlanacak insansız hava araçları meselesini yeniden gündeme taşıyor. Hem bu konuyu hem de gelecek dönemde Kızılelma'nın farklı platformlar için de benzer adaptasyonlarını görme ihtimalini soruyoruz…    Öncelikle tasarımsal sürece değiniyor Küçük: “Açıkçası TCG Anadolu üzerinde SİHA görmek için bir süre daha bekleyeceğiz. TCG Anadolu halihazırda yeni tamamlanan ve üzerinde modifikasyon yapılması kolay olmayan bir gemi. Platformun dizayn sahibi İspanyol Navantia şirketinin gemiye dair garantileri var. Tasarım değişikliği bu tarz konularda sorun yaratabiliyor. Ayrıca, bir an önce envantere kazandırılarak Türk Deniz Kuvvetleri tarafından geminin farklı harekat tarzları için tatbikatlarda kullanılması, bir nevi ‘bünyeye sindirilmesi’ gerekiyor. Dolayısıyla TCG Anadolu’ya ne zaman sıra gelir ve üzerinde değişikler yapılarak İHA kullanımına kazandırılır bilemiyoruz. Öncelikle kara üzerinde gemi pistlerini simüle eden bir yapı kurularak İHA’lar buralarda test edilir. İlk olarak kabiliyetlerimizi orada göreceğimizi varsayabiliriz.”   TCG Anadolu’da hangi insansız hava araçları olacak? Türk savunma sanayiinin bugüne kadarki tek seferdeki en büyük projesi olan TCG Anadolu’nun üzerinde kullanılacak platformlarla ilgili de görüşlerini paylaşıyor Küçük ve “TB2 zaten bu tarz bir platformda doğrudan kullanılmayacak. Oradan elde edilen tecrübeler ışığında TB-3 geliştirildi. Dolayısıyla TB-2’yi gemi konuşlu olarak göreceğimizi sanmıyorum. Akıncı’nın 20 metrelik kanat açıklığı LHD tipi bir gemiden kalkışa izin vermiyor. Bu da demek oluyor ki, eğer başarılabilirse biz TCG Anadolu veya benzeri bir LHD üzerinde KIZILELMA ve TB-3 ikilisini göreceğiz.” diyor. Bu noktada yeni bir parantez açıyor Küçük… Gemi konuşlu uçak kullanımında tek hususun pistten uçağın kalkıp inebilmesi olmadığını belirterek, sözlerini şöyle tamamlıyor: “Uçağın ne kadar yükle kalkabildiği, ne kadar sıklıkla sorti gerçekleştirebildiği, gemi üzerindeki ve karadaki bakım aralığı gibi önemli parametreler var. Bir gemiye 20 adet uçak konuşlandırdığınızda 20’sini de kullanabildiğiniz veya bunları aynı anda uçurabildiğiniz anlamı çıkmıyor. Türkiye, düz güverteli uçar platformlu gemi tecrübelerinin henüz başında. Bu platformlara hava aracı geliştirme konusundaki eksikliklerimizi göz önüne almamız şart. Haliyle sabırlı olmamız gerekiyor.    ABD gibi ülkelerin yıllardır sürdürdüğü tecrübeleri var. Nitekim yine bu alanda eski bir oyuncu olan Rusya tek uçak gemisi Kuznetsov ile Akdeniz’de yaptığı operasyonlarda önemli sayıda uçağını kaybetti. Yine bu alanda tecrübeli bir ülke olan Fransa uçak gemisi geliştirirken ABD ile sürekli dirsek temasında bulunuyor. Birleşik Krallık yeni uçak gemileri üzerinde ABD yapımı uçakları kullanıyor.
Biz bu alanda İHA’lar ile yeni bir dinamik oluşturmak istiyoruz. Bu zorlu bir süreç olacak. İnşallah yaşanmaz ama acı tecrübelerle karşılaşma ihtimalimiz de var. Deniz havacılığı çok zorlu bir süreç. Bu gelişmeleri başardığımızda Türk Deniz Kuvvetleri’nin yıllardır amaçladığı ‘Orta Ölçekli Küresel Güç Aktarım Yeteneğine Sahip Deniz Kuvveti’ olma hedefine ulaşacağımıza inanıyorum.”
 "
644,Savunma sanayiinde yeni ihracat: Yörük ilk görevine Afrika’da başladı,Türk savunma sanayii bünyesinde geliştirilen bir zırhlı kara aracı daha ilk saha görevine başladı.,Savunma,https://www.trthaber.com/haber/savunma/savunma-sanayiinde-yeni-ihracat-yoruk-ilk-gorevine-afrikada-basladi-682017.html,"Dünyada Türk savunma sanayii ürünlerine ilgi her geçen gün artıyor. Pek çok ülkeyle ihracat anlaşmaları yapılıyor, teslimatlar bir bir gerçekleştiriliyor. Son olarak Yörük 4x4 Çad'a teslim edildi. Afrika'da göreve başlayan Yörük 4x4 hafif zırhlı bir araç. Sınıfının en üst seviye mobilite ve koruma performansını vadediyor.    Yörük 4x4, çatışma ortamlarında muharip, personel taşıyıcı, hava savunma ve keşif aracı gibi roller üstlenebiliyor. 8 ton ağırlığa, 4 ton taşıma kapasitesine sahip Yörük 4X4, 7 kişiye kadar personel taşıyabiliyor.    Yörük 4x4'ün göreve başladığı Çad, daha önce envanterine Ejder Yalçın araçları da katmıştı. 4 devlet ile ihracat için imza atan üretici firma, başka ülkelerle de görüşmelerini sürdürüyor. "
645,TÜRK SİHA'ları dünyada ilk sıraya çıkabilir,"Ukrayna’daki performansı ile bir kez daha dünyanın gündeminde olan Bayraktar TB-2’leri değerlendiren uzmanlara göre, Türk SİHA’ları yakın gelecekte dünyada en çok kullanılan SİHA olabilir.",Savunma,https://www.trthaber.com/haber/savunma/turk-sihalari-dunyada-ilk-siraya-cikabilir-680377.html,"Türkiye’nin yerli ve milli savunma sanayii serüveninde en önemli kilometre taşlarından biri hiç şüphesiz insansız hava araçları… İHA’larla başlayan yolculukta söz konusu hava araçlarının silahlandırılarak SİHA’lar dönüşmesi kritik virajlarından biriydi. Önce yurt içi terör operasyonları, sonrasında Suriye’deki harekatlar, Libya’daki sahaya etkileri derken Azerbaycan-Ermenistan arasındaki Dağlık Karabağ Savaşı’nda genelde Türk SİHA’ları, özelde Bayraktar TB-2 öne çıktı. Ancak Ukrayna-Rusya savaşındaki performansı tüm dünyanın dikkatini bu platformlara yöneltti. Haliyle Rusya’nın batı komşuları başta olmak üzere İngiltere’den Güney Amerika ülkelerine, Almanya’dan Afrika kıtasının kimi başkentlerine kadar çok geniş bir coğrafyada Türk SİHA’ları gündem oldu. Bu kez sadece başarılar değil ‘Bizim de bu SİHA’lara sahip olmamız gerekli’ yaklaşımı kamuoyunda konuşulmaya başladı. Biz de bu durumu konunun uzmanıyla konuştuk ve Türk SİHA’ları mevcut başarılarıyla ihracat rekoru kırabilir mi diye sorduk…   Baykar’ın 26 ülkeyle sözleşmesi var Savunma Sanayii Araştırmacısı Kadir Doğan, NATO üyesi ülkeler de dahil olmak üzere insansız hava araçlarıyla ilgili kimi kritik sistemleri dünyanın farklı noktalarına satabilen bir isim. Doğan, Türk SİHA’larının ihracat rekoru meselesini bazı rakamlar üzerinden anlatmaya başlıyor... Bayraktar TB-2’leri üreten Baykar Savunma’nın 26 ülkeyle ihracat sözleşmesi olduğundan, bunların 13’ünde aktif olarak söz konusu platformların kullanıldığı bilgisini veriyor. Burada bir detaydan bahsediyor Doğan ve ihraç edilen ürünlerin iç piyasadaki fiyatının 2-3 katı olduğunu ancak buna rağmen rakiplerine oranla çok daha iyi bir fiyata ve onlardan daha yüksek bir performansa sahip olduğunu söylüyor.    Savaştan önce ‘Türk SİHA’ların işi zor’ görüşü hakimdi

Ukrayna ile Rusya arasındaki savaşın neden kırılma noktası olacağına dair görüşlerini de paylaşıyor Doğan ve daha önce birçok açıdan rüştünü ispat etmiş olan Bayraktar TB-2 için en son ve en zor sınavın burası olduğunun altını çiziyor. Neden bu düşüncede olduğunu soruyoruz…  “Daha önceden her ne kadar Rus sistemlerine karşı Libya, Suriye ve Azerbaycan'da başarılı bir performans ortaya koymuş olsa da Bayraktar TB-2 için Rus anakarasında işlerin çok farklı olacağı düşünülüyordu. Bu aslında doğru bir düşünce zira bir ülke kendi toprakları dışında hava savunma şemsiyesini, komuta kontrol yapısını, lojistik/ikmal imkanlarını kullanması, kendi anakarası üzerinde kullanmasına kıyasla çok daha kısıtlı ve zor bir durumdur. Dünya o bölgelerdeki başarıları her ne kadar takdir ediyor ve şaşırıyor olsa da TB2'lerin Ukrayna'da onlarca Rus Hava Savunma Sistemini, ikmal konvoylarını, topçu ve zırhlı unsurlarını hatta ve hatta taarruz helikopterlerini, savaş gemilerini imha ediyor olması TB2'leri destansı birer sistem haline getirdi.”    ‘Sahip olunması gereken’ unsur haline geldiler Ukrayna savaşında gelen bu başarının bir yandan halk desteği ile de birleşince harika bir halka ilişkiler kampanyasına dönüşmeye başladığına işaret ediyor Kadir Doğan. “TB2'nin Rus sistemlerine karşı bu başarısı, Doğu Avrupa'da kendilerini Rus tehdidi altında hisseden tüm ülkeler için ‘sahip olunması gerekilen bir unsur’ haline dönüştü. Tüm bunları alt alta koyduğumuz zaman başta Doğu Avrupa olmak üzere tüm dünyada gelecekte TB2'lere çok yoğun bir talep oluşacağını, çok büyük bir ihracat potansiyeli olduğunu ve hatta dünyanın en çok kullanılan İnsansız Hava Aracı haline gelebileceğini düşünmek yanlış bir tahmin olmaz.”   İhraç modeliyle elimizdeki model farklı mı? Son dönemlerde kamuoyunda en çok tartışılan konulardan biri ihraç edilen SİHA’ların tüm özelliklerinin aktif olup olmadığı meselesi… Daha net bir ifadeyle “Acaba elimizdeki SİHA’lar ihraç ettiklerimizden daha mı iyi yoksa aynı mı?” sorusunun yanıtı merak ediliyor.   Doğan gibi süreci bilen bir isimle konuşurken bu meseleye de kısaca değinmek istiyoruz. İhraç versiyonu olan ürünlerde nasıl bir kısıtlama olduğunu net olarak bilmenin şimdilik mümkün olmadığını söylüyor Doğan ve sözlerini şöyle tamamlıyor: “Ancak görev performansı açısından elimizdeki sistemlerden çok farklı olduğunu düşünmüyorum. Bu konuda tabi ki ülkelerin farklı stratejileri mevcut. Örneğin Rus sistemlerinde görece daha düşük kabiliyetli ürünlerin ihraç versiyonu olduğunu biliyoruz. Amerikalılarda ise bu durum daha farklı. Onlarda kabiliyet farkından ziyade teknolojinin korunması hususu ve bazı teknolojileri erişimin kısıtlanması söz konusu. Bu nedenle ihracat versiyonu olan ürünlerde genellikle fikri mülkiyet kapsamına giren, ilgili şirket veya ülke için kritik öneme sahip yazılım ve donanımların kontrolünü sağlıyorlar. Bu konuda her ne kadar resmi bir açıklama olmasa da benim tahminim biraz daha Amerikalıların yaklaşımı ile ülkemizin yaklaşımının benzer olduğu yönünde. Yani doğrudan daha düşük kabiliyetli ürünlerin ihraç edilmesi yerine, bizim kullandıklarımız ile aynı kabiliyette fakat sahip olunan teknolojinin daha kontrollü veya kısıtlı bir şekilde ihraç edildiğini düşünüyorum. Bu da aslında bizim gibi savunma sanayi alanında küresel pazara yeni yeni girmeye çalışan bir ülke için oldukça doğru bir strateji.”"
646,Savunma Sanayii Başkanı Demir: Çok sayıda CATS teslimatı gerçekleştirdik,"Savunma Sanayii Başkanı İsmail Demir, silahlı insansız hava araçlarının (SİHA) keskin gözü CATS Elektro-Optik Sensör Sistemi kameralarının üretim, entegrasyon ve teslimatlarının devam ettiğini açıkladı.",Savunma,https://www.trthaber.com/haber/savunma/savunma-sanayii-baskani-demir-cok-sayida-cats-teslimati-gerceklestirdik-680352.html,"İsmail Demir, Twitter hesabından yaptığı paylaşımda, CATS kameralarına yönelik çalışmalara ilişkin bilgi verdi. SİHA'ların keskin gözü CATS kameralarının üretimlerini ve bu araçlara entegrasyonlarını sürdürdüklerini belirten Demir, ""Son olarak güvenlik güçlerimize çok sayıda CATS teslimatı gerçekleştirdik."" ifadesini kullandı. SİHA’larımızın keskin gözü #CATS kameralarımızın üretimlerine ve SİHA’larımıza entegrasyonlarına devam ediyoruz.

Son olarak güvenlik güçlerimize çok sayıda CATS teslimatı gerçekleştirdik.

➡️ @aselsan pic.twitter.com/8qQ5pSYs3Y CATS, hava platformlarının hedefleme, keşif ve gözetleme ihtiyaçlarını karşılamak amacıyla ASELSAN tarafından milli olarak üretiliyor."
647,"MKE, Yavuz obüsünü ihracata hazırlıyor","Makine ve Kimya Endüstrisi Anonim Şirketi (MKE AŞ), 6x6 araç üstüne monteli obüs Yavuz'u göreve hazır hale getirdi. Kalifikasyon testleri tamamlanan Yavuz'un ihracatı için yürütülen görüşmelerde de sona gelindi",Savunma,https://www.trthaber.com/haber/savunma/mke-yavuz-obusunu-ihracata-hazirliyor-680130.html,"MKE A.Ş, Fırtına obüsünün muharebe sahasındaki etkinliğini hareket kabiliyeti daha yüksek bir platformla artırmak, bu alandaki yüksek ihracat potansiyelini değerlendirmek için yürüttüğü çalışmalar kapsamında Yavuz obüsünü geliştirdi. Türk Silahlı Kuvvetlerinin gerçekleştirdiği yurt içi ve sınır ötesi operasyonlarda ateş destek unsuru olarak kullanılmak üzere geliştirilen Yavuz'da, Fırtına obüsündeki gibi 155 milimetre 52 kalibre silah sistemi yer alıyor.    Zorlu kalifikasyon testlerinden başarıyla geçti Uzun yıllardır çekili ve kundağı motorlu obüslerde kullanılan silah sistemi, 6x6 araç üzerine monte edildi ve zorlu kalifikasyon testlerinden başarıyla geçti. Yavuz obüs sistemi için kullanılan araç tamamen zırhlı olarak geliştirildi. Sistemin atışa hazırlanma süresi en fazla 1, atışı tamamlayıp mevzi değiştirmesi en fazla 2 dakika sürüyor. Araç, 5 mürettebatı taşıyacak kapasitede çift kabine sahip bulunuyor. Aracın azami hızı saatte 90 kilometreye çıkıyor. Menzili daha da artacak MKE öz kaynaklarıyla geliştirilen Yavuz obüsü, yüksek mobilite kabiliyetinin yanı sıra düşük bakım onarım ve nakliye avantajları sağlıyor. Yavuz obüsü, farklı yükseliş açıları ve sevk barut modülleriyle aynı hedefi aynı anda 3 farklı mühimmatla vurabiliyor. MOD 274 mühimmat ile 40 kilometre menzile sahip olan Yavuz obüsü, 1 dakikada 4-6 atım yapabiliyor. 18 mühimmat kapasitesi bulunan Yavuz obüsü tamamen zırhlı olarak geliştirildi. Silah sistemiyle, NATO standartlarına uygun 155 milimetre çapında tüm mühimmatlar atılabiliyor. MKE AŞ, silah sistemi ve mühimmat konusundaki çalışmalarıyla obüsün menzilini yakın zamanda yaklaşık 2 katına çıkaracak. Bir ülkedeki görüşmelerde sona gelindi Yurt dışı pazarın ihtiyaç ve talepleri de değerlendirilerek üretilen Yavuz'un, ihracatı da gündemde. Yavuz'un yurt dışı satışı için görüşmeler yürüten MKE A.Ş, bir ülkedeki görüşmelerde sona geldi. Şirket, Yavuz ile ihracat başarısı yakalayan ürünlerine bir yenisini eklemeye hazırlanıyor."
648,Yunanistan'ın Ege'deki 'duvarı' Türkiye'yi durduramaz,Yunan medyasında yer alan ‘Savaş durumunda Ege Denizi’ne gemilerle duvar örme’ senaryosu anlamlı bulunmadı. Uzmanlara göre bu tarz bir siyasi söylemin deniz harbinde karşılığı yok.,Savunma,https://www.trthaber.com/haber/savunma/yunanistanin-egedeki-duvari-turkiyeyi-durduramaz-679641.html,"Yunanistan Ege'de gemilerden oluşan bir duvar kurabilir mi? Yunan medyasının  geçtiğimiz hafta tartıştığı haberin başlığı buydu...   Önce Yunanistan’ın Genelkurmay Eski Başkanı konuştu ve ""Türklerle Meis Adası yakınında bir kriz patlarsa sadece o bölge ile sınırlı kalmaz, bütün Ege'de her yere yayılır"" ifadesini kullandı. Hemen ardından ülkedeki basın kuruluşlarında bir plan ortaya atıldı. Buna göre Yunanistan, Ankara ile Ege Denizi merkezli bir savaş durumunda sahip olduğu gemileri bölgeye konuşlandıracak ve bir ‘duvar’ çekerek Türk unsurları durmayı hedefleyecekti.   Atina’nın senaryosu ne kadar mümkün? Ülkede bir anda gündem olan ve Yunanistan’ın 12 savaş gemisiyle uygulamak istediği bu yaklaşımın sahada karşılığının olup olmadığını E. Tümamiral Dr. Ali Deniz Kutluk’a sorduk. Kutluk öncelikle Ege Denizi’nin yapısına ve askeri coğrafyasına işaret ediyor. 12 savaş gemisiyle bu denizde 'duvar' örülmesi ve her geminin kendi bölgesini kontrol etme görevi almasının askeri bakımdan anlamlı görülmediğini vurguluyor.   Siyasilerin bu tür söylemleri bir şey ifade etmiyor Savaş gemilerinin kullanım konsepti içinde de ‘duvar örmek’ gibi bir rolün bulunmadığı bilgisini paylaşan Kutluk, “Bu ifadeler siyasetçinin oy verecek kitleden destek istemini yansıtan ve deniz harbinde pek karşılık bulmayan söylemler olarak kalıyor. Türk Donanması başlıca Ege-Akdeniz-Karadeniz’de kendine verilecek görevleri yerine getirmek üzere yapılandırılmış bir güç. Eğitimler de buna göre veriliyor. Yunan tarafının gemilerle duvar örerek Ankara’yı durduracağını sanmasının sahada bir karşılığı yok” ifadesini kullanıyor.    ABD istihbarat verdi Rus gemisi batırıldı Kutluk’un eğitimlerden bahsetmesi üzerine biz de konuyu dünyanın en sıcak gündemlerinden birine getiriyor ve Ukrayna’da yaşananların donanmalar için ne anlama geldiği meselesini açıyoruz. Rusya, donanması olmayan bir ülkeye karşı çok sayıda deniz platformu kaybetmekle kalmayıp Karadeniz’deki sancak gemisini de yitirdi… Rusya Federasyonu’nun Ukrayna Donanmasını 2014 krizinde Kırım’ın elde edilmesi sürecinde etkisiz hale getirmiş olduğu varsayımına işaret ediyor Kutluk.
Buna karşın Ukrayna’nın karaya konuşlu güdümlü mermi, top ve benzeri silahlarıyla kıyıya yakın veya limanda bulunan Rus savaş gemilerine karşı başarılı saldırılar yapabildiğini anımsatıyor.   Ukrayna’da yaşananlar diğer ordular için ders olacak Ruslar’ın kıyıda güvenliğin sağlanmamış olmasının bir ölçüde doğal sonucu olarak bu hasarları aldığına değinen Kutluk, devam ediyor: “Slava sınıfı Moskova Güdümlü Mermi Kruvazörünün vurulması kıyıdan 60 deniz mili ötede ve geceleyin gerçekleştirilmiş bir iş olarak görünüyor. Ayrıca bu adımda sahil güdümlü mermisinin kullanıldığı düşünülüyor. Bunlar yapılırken geceleyin hedefin tespiti, sınıflandırılması ve hedefin çok katmanlı hava savunmasının aşılabilmiş olması Ukrayna’nın yeteneklerinin ötesinde gelişmeler olarak görülmeli. Nitekim ‘The New York Times’ 5 Mayıs 2022’de Moskova’nın batırılmasına yol açan hedef istihbaratını ABD olarak kendilerinin verdiğini nihayet teyit etti. Sonraki duyumlarda ABD elektronik harp unsurlarının Rus Kruvazörünün radarlarına köreltici yönde müdahale ettiği de yer aldı.    Bu noktada savaşa üçüncü tarafların müdahalesi ile kimi kayıpların oluşabileceği öne çıkıyor. Ancak bu müdahalenin savaşın kaybına neden olacak nitelik taşımadığı da görülmeli. Bu savaştan dersler elbette çıkartılacak ancak henüz bu işin sonu gelmedi. Bulunduğumuz aşama konuyla ilgili bir değerlendirme için erken. Derslerin kamuoyu ile paylaşılmayan bir nitelik taşıyacağı da dikkate alınmalı. II. Dünya harbinden sonraki tek modern deniz harbi olarak görülebilecek 1982 Falkland Savaşından elde edilen dersler 10-15 yıl incelenmiş idiler. Bu defa da dezenformasyondan arındırılmış gerçek bilgilere erişilebildiği ölçüde en az bunun yarısı kadar bir süre inceleme zamanı olacağı sanılıyor. Ancak bundan daha önemli olan dünya güvenlik düzeninin sarsıntı geçirdiği gerçeği. Ve maalesef durumun ne zaman normale dönüşebileceğine dair de çok az işaret var…”"
649,'Deniz Aslanı- 2022 Tatbikatı' yarın başlayacak,"Sahil Güvenlik Komutanlığı koordinasyonundaki 'Deniz Aslanı-2022 Arama Kurtarma Davet Tatbikatı'nın fiili bölümü, Türk Arama Kurtarma Bölgesi içinde, Ege Denizi'nin uluslararası suları ile Türk hava sahasında yarın gerçekleştirilecek.",Savunma,https://www.trthaber.com/haber/savunma/deniz-aslani-2022-tatbikati-yarin-baslayacak-679477.html,"Konak Orduevi'ndeki basın brifinginde tatbikatla ilgili bilgi veren Sahil Güvenlik Ege Deniz Bölge Komutanı Tuğamiral Serkan Tezel, normalde 2 yılda bir yapılan tatbikatın COVID-19 salgını nedeniyle en son 2018 yılında yapılabildiğini ifade etti. Tatbikatın, Türk Arama Kurtarma Teşkilatı içinde yer alan askeri ve sivil unsurlar ile Kuzey Kıbrıs Türk Cumhuriyeti Güvenlik Kuvvetleri Komutanlığı'nın iştirakiyle icra edileceğini kaydeden Tuğamiral Tezel, tatbikatın iki senaryo halinde yapılacağını söyledi. ""Türk Arama Kurtarma Teşkilatı 7 gün 24 saat hazır"" Tatbikatın Ulaştırma ve Altyapı Bakanlığı Denizcilik Genel Müdürlüğü Ana Arama Kurtarma Koordinasyon Merkezi, Sahil Güvenlik Komutanlığı Deniz Arama Kurtarma Koordinasyon Merkezi, Hava Arama Kurtarma Koordinasyon Merkezi ile diğer kurum ve komutanlıklara ait acil durum/harekat merkezleri arasındaki koordinasyonu test etmeyi hedeflediğini belirten Tezel, Türk Arama Kurtarma unsurlarının imkan ve kabiliyetlerinin ortaya konacağını dile getirdi.    Tuğamiral Tezel, şu bilgileri verdi: ""Müşterek arama kurtarma faaliyetlerinde iş birliği ve koordinasyonu üst düzeye çıkarmak, Türkiye'nin arama kurtarma imkan ve kabiliyetleri ile Türk Arama Kurtarma Bölgesi içerisindeki uygulamaları uluslararası camiaya duyurmak, tatbikata katılan unsurların arama kurtarma usullerinin uygulanmasına yönelik eğitimlerini geliştirmek, arama kurtarma komuta kontrol sistemlerini denemek de hedeflenmektedir. Türk Arama Kurtarma Teşkilatı tüm unsurlarıyla, her ortamda, 7 gün 24 saat, Türk Arama Kurtarma Bölgesinde ve talep edildiğinde her yerde arama kurtarma harekatı icra etmeye muktedir ve hazırdır."" Türk Arama Kurtarma Bölgesi içerisinde Ege Denizi'nin uluslararası sularında ve Türk hava sahasında gerçekleştirilecek tatbikatı 19 ülkeden 27'si yabancı toplam 47 gözlemci takip edecek. İlk senaryoda Türk Arama Kurtarma Bölgesi'nde su alarak batmakta olan bir ticari gemiden tehlike sinyali alınması üzerine gemi mürettebatının kurtarılması icra edilecek. İkinci senaryoda ise tehlike sinyali alınan ve yanmaya başlayan yolcu motorunun personelinin kurtarılması gerçekleştirilecek."
650,Teröristler mağara ve sığınaklara hapsoldu,"Son dönemlerde yurt içi terör operasyonları mağara ve sığınaklarda yoğunlaştı. Teröristlerin buralara hapsolduğuna değinen uzmanlar, örgütün kuruluş yıllarındaki gibi sadece ‘hayatta kalmaya’ odaklandığı ancak bunu dahi başaramadığı görüşünde.",Savunma,https://www.trthaber.com/haber/savunma/teroristler-magara-ve-siginaklara-hapsoldu-679064.html,"Türkiye’nin terörle mücadelesi yeni bir dönüm noktasında… Karakolların basıldığı, gruplar halinde sızmaların yapıldığı, sadece kırsalda değil ilçe ve kimi kent merkezlerinde dahi teröristlerin görüldüğü dönemler çoğumuzun hafızasında. Ancak özellikle son 10 yılda terörle mücadelede ortaya konan irade çok ciddi sonuçlar doğurmakla kalmadı, terör örgütünün çöküşüne giden yolun da en önemli temeli oldu.   Ağrı’daki operasyon kırılma noktalarından biri Dün ajanslara düşen bir haber son dönemlerin en önemli terör operasyonlarından biriyle ilgiliydi… Kısaca hatırlatmak gerekirse, Eren-Kış Operasyonları kapsamında Ağrı İl Jandarma Komutanlığınca 100 metre uzunluğunda bir mağara tespit edildi.
Bölgede iş makinelerinin çalışabilmesi için 1,5 km yol yapıldı. 7 ekskavatör, 2 dozer, 2 rok makinesi ve teknik cihazlar bölgeye sevk edildi. Tüm hazırlıkların ardından operasyon için düğmeye basıldı ve aralarında sözde bölge sorumlusunun da bulunduğu 11 terörist ölü ele geçirildi. Bu haber kendi başına çok önemli olmakla birlikte aslında puzzle’ın en önemli parçalarından biri olması adına değerli… Çünkü son dönemlerde duyduğumuz yurt içi terörle mücadele operasyonlarının neredeyse tamamı mağara, sığınak ve tünellere yoğunlaşıyor. Peki, ne oldu da karakol basan, pusular atan, bölge halkını sindiren ve zorla istediğini yaptıran terör örgütü çareyi mağaralarda saklanmakta, sığınaklara inmekte buldu? Türkiye’nin terörle mücadelesini ve bölgeyi en iyi bilen isimlerden biri olan Emekli Tuğgeneral, İstinye Üniversitesi Öğretim Üyesi Doç. Dr. Fahri Erenel’e hem bu soruyu hem de operasyonun ne anlama geldiğini sorduk…   PKK yıllar sonra yeniden mağaraya döndü Ağrı’daki operasyonla ilgili net bir söylemle görüşlerini aktarmaya başlıyor Erenel… “Terör örgütünün bitirilmesi aşamasının en önemli işaretlerinden biri bu operasyon.” dedikten sonra bunun sebeplerini sıralıyor. Elde edilen başarının Türkiye’nin terörle mücadelesinde seçilen yeni konseptin meyvesi olduğundan bahsediyor. Erenel’in burada dikkat çektiği iki temel durum var. Birincisi; güvenlik güçlerinin kendisine yönelik bir saldırı beklemeden direkt operasyonlara başlayan bir yaklaşım tarzı seçmesi. Diğeri ise operasyonların sadece yurt içinde değil Irak ve Suriye’nin de kuzeyini kapsayacak şekilde yapılması ve örgütün tüm bu bölgelerden baskılanması.   Kimse endişelenmesin!

Avrupa’nın orta yerinde çocuklara saldıracak kadar alçaklaşan bebek katillerine, hak ettikleri cezayı korkudan saklandıkları inlerine kadar bizzat götürüyoruz!

Yiğitlerimiz, çocuklarımızı üzmeye kalkan teröristleri incitmeye devam edecek! ????????#MSB pic.twitter.com/zIOZP96eIn   Fahri Erenel geçmiş yıllarda terör örgütünün ‘stratejik taarruz’ adını verdiği yöntemle pek çok yerde farklı unsurlarla saldırılar gerçekleştirdiğini anımsatıyor. “Hendek olayları dönemi bu yaklaşımın tavan yaptığı zamandı” diyor ve “Şimdi bırakın taarruz etmeyi adım atacak halleri kalmadı. Şehirlerden kırsala döndüler. Orada da tutunamadılar. Gelinen nokta itibariyle mağara ve sığınaklara saklanmak zorunda kaldılar” görüşünü paylaşıyor.    Bölgeden aldıkları destek yok seviyesine düştü PKK’nın kuruluş yıllarındaki felsefesine döndüğünü söylüyor Erenel… Bunu biraz daha açmasını istiyoruz ve o da anlatmaya devam ediyor: “Örgüt ilk kurulduğunda kendisini kimsenin görmemesini istiyordu çünkü destek yoktu. Aradan geçen onca yılın ardından yine aynı noktaya geldiler. Eleman temin edemiyorlar. Bölge halkından destek görmüyorlar. Lojistik anlamda müthiş sıkıntıdalar. Burada kısaca bazı temel noktaları anımsamak gerek… Hükümetlerin bölgeye yaptığı alt ve üst yapı yatırımları, yerel halk ile kurulan yeni diyalog, iş imkanlarının artması gibi etmenler çok değerli. Bölge insanı terörsüz geçen yılların kendileri için ne denli kritik bir kazanım olduğunu çok iyi gördü. Oradaki vatandaşlarımız PKK’nın en önemli sorun olduğunu anladı. Devletin planlı çalışmalarıyla örgüt ile oradaki bazı sivil unsurların iletişimi kesildi. Aynı dönemde bölgedeki güvenlik unsurlarıyla yerel halk arasında güçlü bir bağ kuruldu. Geçmişte dağda ya da köy merkezinde kendini göstermekten geri durmayan teröristler bugün bölge halkından dahi köşe bucak kaçar oldu. Oradaki duyarlı vatandaşlarımız bu gibi durumları aynı anda güvenlik güçlerimize bildirmeye başladı. Çünkü seyahat özgürlüğünün, ticaret özgürlüğünün, anayasal hakların ne demek olduğunu bu dönemde çok net gördüler. Tüm bunların yanı sıra istihbaratın artan gücü, mücadelede kullanılan askeri araçlarda sağlanan ilerleme, gelişen teknolojinin sağladığı diğer avantajlarla süreç bugüne geldi.    Tek amaçları ‘hayatta kalmak’ Terör örgütü mensuplarının gelinen nokta itibariyle güvenlik güçlerinin ana güzergahlarından uzaklaştığı belirten Erenel, neden mağaraların seçildiği sorusunu da yanıtlıyor: “Mağaralar hep sarp yerlerdedir… Merkezden uzaktadır. Yerel halk dahi sizi göremez. Yakalanan teröristlere dikkat ederseniz bir deri bir kemik olduklarını görürsünüz. Parayla dahi yiyecek temin edemeyecek noktaya geldiler. Baskıyla, korkuyla alamadıkları desteği parayla da alamayınca bazı sonuçlar kaçınılmaz oluyor. Tabi tüm bunların yanında özellikle SİHA’larla düzenlenen nokta operasyonlara da dikkat çekmek gerek. ‘Lider kadro böyle kolay ortadan kaldırılıyorsa bizim de ölmemiz an meselesi’ düşüncesi hakim örgütün genelinde. Eskiden görünüp güç gösteri yapan örgüt mensupları tüm iletişimi kesti. Şu an için tek ve en büyük amaçları hayatta kalabilmek. Tıpkı 80’li yıllarda oldukları pozisyondalar. Bu nedenle Ağrı’daki operasyon örgütün nasıl bir yok oluş sürecine girdiğini göstermesi açısından son derece değerli.”"
651,Yerli tabanca METE güvenlik güçlerine teslim edildi,"Savunma Sanayii Başkanı İsmail Demir, Özgün Yerli Tabanca Geliştirme Projesi kapsamında üretimi süren METE tabancalarının güvenlik güçlerine teslim edildiğini söyledi.",Savunma,https://www.trthaber.com/haber/savunma/yerli-tabanca-mete-guvenlik-guclerine-teslim-edildi-678482.html,"Savunma Sanayii Başkanı İsmail Demir, sosyal medya hesabından METE tabancalarının güvenlik güçlerine teslim edildiğinin bilgisini paylaştı. Demir'in paylaşımında şu ifadeler yer aldı: ''Özgün Yerli Tabanca Geliştirme Projesi kapsamında üretimi süren METE tabancalarımızın teslimatlarına devam ediyoruz. Son olarak güvenlik güçlerimize çok sayıda METE tabancalarından teslim ettik.'' Özgün Yerli Tabanca Geliştirme Projesi kapsamında üretimi süren #METE tabancalarımızın teslimatlarına devam ediyoruz.

Son olarak güvenlik güçlerimize çok sayıda METE tabancalarından teslim ettik.

@SarsilmazSilah
@canikarms pic.twitter.com/j7vcT2e3gS"
652,Su üstü hedefleri de vuran SİHA'lar Ege'de denge değiştirir,"Ukrayna’da SİHA'ların devriye botlarını vurması sürecin Ege ve Doğu Akdeniz’deki muhtemel yansımalarına dair de önemli işaretler taşıyor. Uzmanlar, söz konusu bölgelerde taktik üstünlük sağlanması açısından SİHA’lara kritik roller düşeceği görüşünde.",Savunma,https://www.trthaber.com/haber/savunma/su-ustu-hedefleri-de-vuran-sihalar-egede-denge-degistirir-678207.html,"Türkiye’nin yerli ve milli imkanlarla geliştirdiği Silahlı İnsanız Hava Araçlarının (SİHA) zorlu coğrafyalarda farklı hedefleri başarıyla vurduğu biliniyor. Bugüne kadar ortaya koyduğu performansla kendi sınıfında dünyanın en iyisi olduğunu defalarca ispat eden Bayraktar TB-2 önceki başarılarına rağmen imza attığı kimi işlerle şaşırtmaya devam ediyor. Son günlerde TB-2’lerin bir kez daha gündem olmasında Ukrayna’daki savaştan yansıyan yeni bir görüntü var. Uluslararası medya kuruluşlarında da geniş yer bulan görüntülerde, Ukrayna’ya ait Bayraktar TB-2’lerin Rus devriye botlarını tam isabetle vurduğu görülüyor.   Türkiye bunu daha önce denemiş ve başarmıştı Savunma Politikası Analisti Turan Oğuz’a bu görüntülerin ne anlama geldiğini ve Türkiye için muhtemel bir Ege-Doğu Akdeniz krizinde ne gibi imkanlar sağlayacağını soruyoruz… Oğuz önce kısa bir hatırlatmada bulunuyor… Ukrayna’nın özellikle Deniz Kuvvetleri Komutanlığı için üretilen Bayraktar TB2’leri teslim aldığı Haziran 2021’den itibaren deniz hedeflerinin tespit, takip ve imhası için Karadeniz’de yoğun eğitim ve tatbikatlar yaptığından bahsediyor. Hatta NATO unsurlarının da katıldığı bir tatbikatta dahi bu yöntemin kullanıldığı bilgisini paylaşıyor. Türkiye’nin de daha önceden tatbikatlarda su üstü hedeflerine karşı Bayraktar TB2 + MAM-L ikilisini başarıyla kullandığına dikkat çekiyor Oğuz ve “Bu yeni kabiliyeti sayesinde TSK’nın Ege ve Akdeniz’de muhasım yüzer unsurlar karşısında taktik üstünlük sağlayacağını geçen yıl söylemiştik” hatırlatmasında bulunuyor.    Türk SİHA’ları ve mühimmatları trend belirleyici oldu Turan Oğuz kadrajı biraz daha geniş tutuyor ve Bayraktar TB-2’nin dönüşümünü şöyle anlatıyor: “2014’te sadece keşif-gözetleme için kullanılmaya başlanan basit bir taktik İHA platformu, üzerinden daha 8 yıl geçmeden yeni doktrinler yazdıran, fiyat/performans açısından dünyanın en iyi İHA’sı haline geldi. Bu başarıda kuşkusuz Mini Akıllı Mühimmat (MAM) ailesinin de etkisi çok. İki ürün de yıllar içinde hem kullanıcı hem de üreticilerin insanüstü gayretli çalışmalarıyla sınıfında en üst lige yerleşti. Üstelik hem oyun değiştirici hem de trend belirleyici oldu.”    Ada ve adacık dolu bir alanda SİHA’ların etkisi nasıl olur? Ukrayna’dan yansıyan görüntüler ve Türk SİHA’ların deniz platformlarına yönelik vuruş gücü aslında bizi başka bir soruya götürüyor. Ege Denizi’ndeki çok sayıda ada ve adacık özellikle Yunan güçleri için çok değerli bir ‘saklanma’ alanı oluşturuyor.  SİHA’ların gemilere ve botlara yönelik isabetli atışlarını gördükten sonra Türkiye’nin Ege ve Doğu Akdeniz’deki kabiliyetlerine bu durumun nasıl yansıyacağını merak ediyoruz. Öncelikle bir konunun altını çok net şekilde çiziyor Turan Oğuz ve “MAM-L hücumbot veya daha büyük savaş gemilerini doğrudan batıramaz.” diyor. Ancak burada ilginç bir detaydan da bahsediyor: “Köprü üstü, radar, savaş yönetim merkezi, silah lançeri gibi kritik noktalara zarar verebilirse muhasım gemi muhabere yeteneğini kaybeder ve savaş sahasından çekilmek zorunda kalır. Ya da arkasından gelen bir dost gemi ‘kör ve/veya silahsız kalan’ muhasım gemiyi vurup batırabilir. İkisinin de çok kritik öneme sahip kazanımlar olduğunu unutmamak gerek. Peki, azami 15 kilometre menzile ulaşan MAM-L mühimmatlar taşıyan bir SİHA Ege ve Doğu Akdeniz'de ne ifade eder? Örneğin Yunan donanmasına ait 30’a yakın hücumbot ve gambotun menzili dışına çıkarsınız. Bu da büyük bir taktik üstünlük anlamına gelir.”   Aksungur ve Akıncı çok daha güçlü birer tehdit olacak Türkiye’nin ANKA ve Bayraktar TB-2 sınıfındaki SİHA’lardan aldığı verim ortada. Ancak hem Baykar Savunma hem de TUSAŞ var olan platformlarını daha da geliştirdiler ve Akıncı ile Aksungur gibi iki çok kritik platforma imza attılar. Tabi bu arada diğer ilgili firmalar da MAM-L’nin daha gelişmiş versiyonu olan MAM-T’nin de hizmete girmesi için canla başla çalıştılar. Turan Oğuz da MAM-T’nin etki gücüne işaret ederek sözlerini tamamlıyor “Aksungur, AKINCI ve benzer büyüklükteki İHA platformlarından kullanılabilecek MAM-T daha büyük muhasım gemiler için çok daha uzak mesafelerden çok daha büyük vuruş gücüne sahip bir tehdit olabilecek.” ifadesini kullanıyor. "
653,Havadaki güç: AKSUNGUR İHA,"Türk Havacılık ve Uzay Sanayii tarafından üretilen AKSUNGUR, Mehmetçiğin gücüne güç katıyor. İnsansız hava aracı ANKA'nın gelişmiş versiyonu olan ve 50 saat havada kalabilen AKSUNGUR, terörle mücadelede etkin rol oynuyor.",Savunma,https://www.trthaber.com/haber/savunma/havadaki-guc-aksungur-iha-677724.html,"Yüksek kapasitede faydalı yük taşıyor, hedefleri nokta atışı ile vuruyor... AKSUNGUR, tehditlerin etkin şekilde yok edilmesinde önemli rol oynuyor. 50 saat havada kalıyor ANKA'nın gelişmiş ve daha büyük versiyonu AKSUNGUR, 50 saat havada kalma ve 750 kilogram faydalı yük taşıma kapasitesine sahip. Hassas güdüm kiti ve minyatür bomba taşıyabiliyor. Böylece F-16'ların yükünü azaltıyor. AKSUNGUR, yerli ve milli savunma sanayiindeki başarı hikayelerinden biri. ANKA'nın mirası üzerine inşa edildi. ANKA'daki tecrübeler AKSUNGUR'a aktarıldı Hem üretim hem de tasarım aşaması yani fikirden uçan bir prototipe dönüşmesi sadece 18 ay gibi kısa bir sürede tamamlandı. ANKA'daki tecrübeler AKSUNGUR'a aktarıldı. TUSAŞ İHA Sistemleri Genel Müdür Yardımcısı Ömer Yıldız, ""ANKA'nın arkasındaki motoru kaldırdık. Kanatların altına iki adet motor koyduk. Bunu yaparken de kanat açıklığını 17 metreden 24 metreye çıkardık. Maksimum kalkışı 1700 kilogramdan 3 bin 300 kilograma çıkardık. Faydalı yük taşıma kapasitesini de 350 kilogramdan 750 kilograma artırmış olduk"" dedi.  Mehmetçiğin gücüne güç katıyor AKSUNGUR, Türk Havacılık ve Uzay Sanayii tarafından üretildi. İlk uçuşunu geçen yıl yaptı. Uzun süre havada kalma özelliği ile Mehmetçiğin gücüne güç katıyor. ""Isr dediğimiz keşif uçağı, istihbarat uçağı... Bu uçaklardan beklenen savaş uçağı gibi çok hareketli olması değil. Beklenen uzun süre havada kalması. Gerekirse bir noktaya 20 saat, 24 saat bakması gerekiyor bu uçakların. AKSUNGUR uçağımız da uzun süre havada kalıyor. Türkiye'nin güneyinden başlayıp, Türkiye'nin etrafını dolaşıp tekrar Gürcistan'a kadar gidip geri gelme kabiliyetimiz var."" Baz istasyonu görevi yapıyor AKSUNGUR, istihbarat çalışmalarına da büyük katkı sağlıyor. Silah sistemleri ve hassas sensörler ile çok yönlü şekilde kullanılabiliyor. Yangın, deprem gibi afet durumlarında havadan baz istasyonu hizmeti verebiliyor. Mavi Vatan AKSUNGUR'a emanet Üzerinde faydalı yük olarak kamera da taşıyor AKSUNGUR. Hassas görüş kabiliyeti ile Mavi Vatan'ın savunmasında önemli rol oynuyor. Su altı savunma harbinde düşman denizaltılarını da tespit edebiliyor. ""Deniz Kuvvetleri'nde, çok uzun havada kaldığımız için deniz üstü gözetleme, gemilerin yerini tespit etme gibi görevleri icra ediyor. NATO görevlerine gidiyor. Uzun süre havada kalabildiği için neredeyse bir uçak 3 uçağın görevini yapabiliyor."" AKSUNGUR, önemli görevlerde kabiliyetlerini ispat etmeye devam ediyor. Haber: Duygu Özdemir Kamera: Mehmet Yılmaz Kurgu: Berkay Arslan"
654,"""Mayın avcısı"" yakında Hava Kuvvetleri'nde de kullanılacak","ASELSAN tarafından geliştirilen ve 2019 yılında Deniz Kuvvetleri envanterine giren Sarper Sentetik Açıklıklı Radar (SAR) Sistemi, yakın zamanda Hava Kuvvetlerinde de hizmete başlayacak.",Savunma,https://www.trthaber.com/haber/savunma/mayin-avcisi-yakinda-hava-kuvvetlerinde-de-kullanilacak-677287.html,"Türkiye'nin ""Radar Teknoloji Merkezi"" olan ASELSAN, Savunma Sanayii Başkanlığı koordinasyonunda güvenlik güçlerinin ihtiyaçlarının gelişmiş teknolojiye sahip radar sistemleriyle karşılanmasına yönelik çalışmalar yürütüyor. Şirket, hava platformlarının radar ihtiyaçlarına çözüm sunmak için de yenilikçi çözümlere imza atıyor. Bu kapsamda geliştirilen Sarper SAR başarıyla görev yapıyor. SAR sistemleri, insanlı ve insansız hava platformlarında, yeryüzünün yüksek çözünürlüklü görüntülenmesi ve hareketli hedef tespiti amacıyla kullanılıyor. Her türlü hava koşulunda gündüz/gece kullanılabilen ve bu sayede yağışlı/bulutlu havalarda dahi görüntüleme ve hareketli hedef tespiti yapabilen SAR sistemleri, havadan gözetleme ihtiyaçlarına yönelik olarak çeşitli askeri ve sivil uygulamalarda kullanılabiliyor. Sarper, serseri mayınların tespitinde kullanıldı ASELSAN'ın özgün milli teknolojileri uygulayarak geliştirdiği Sarper SAR, 2019 yılından bu yana Deniz Kuvvetleri Komutanlığı bünyesinde görev yapıyor. Deniz Kuvvetleri envanterindeki Anka insansız hava aracına entegre edilen Sarper sistemleri son olarak denizdeki ""serseri mayınların"" tespitinde kullanıldı. Sarper sistemlerinin yakın zamanda Hava Kuvvetleri Komutanlığında göreve başlaması planlanıyor.   Tek sistemde çok yetenek Sarper, uzun menzilden geniş alanları görüntüleyebilen stripmap (şerit), yüksek çözünürlüklü görüntü oluşturan spotlight (nokta aydınlatma), kara üzerindeki hareketli hedefleri tespit eden GMTI (Ground Moving Target Indicator), su üstü hedeflerin tespiti ve takibini sağlayan deniz arama ve su üstü hedeflerin kimliklendirmeye yönelik görüntülemesini sağlayan ISAR yetenekleri bulunuyor. Çok sayıda gelişmiş özelliği bünyesinde bulunduran ASELSAN Sarper, su üstünde 360 derece gözetleme imkanı sağlıyor ve tüm görüntü tespit/çıktılarını gerçek zamanlı olarak kullanıcılara sunabiliyor.   Sarper'de, SAR görüntüleri üzerinden gözle anlaşılamayacak hassas değişiklikleri algılamaya yarayan faz uyumlu değişiklik tespit ve görüntülerdeki uçak, gemi, yol, bina gibi hedeflerin ya da arazi türlerinin otomatik olarak tespit ve teşhis edilmesini sağlayan yapay zeka destekli otomatik hedef tespit/teşhis kabiliyetleri bulunuyor. Sarper bu özellikleriyle askeri alandaki keşif ve gözetleme uygulamalarının yanı sıra sivil alanda da doğal afet sonrası hasar tespiti ve kriz yönetimi, şehir planlama ve haritacılık uygulamalarında kullanılabiliyor."
655,Türk SİHA'ları birbirlerinin 'gözü' olacak,"AKINCI TİHA’dan yapılacak bir test atışında hedef işaretlemesi Bayraktar TB-2 ile yapıldı. Bunun çok önemli bir kabiliyet olduğuna değinen uzmanlar, Türk SİHA'larının her hava koşulunda operasyon yapabilme becerisinin giderek geliştiği görüşünde.",Savunma,https://www.trthaber.com/haber/savunma/turk-sihalari-birbirlerinin-gozu-olacak-676430.html,"Geçtiğimiz günlerde AKINCI Taarruzi İnsansız Hava Aracı (TİHA) ile TEBER-82 Güdüm Kiti birlikteliğine dair bir test atışı yapıldı. Her ne kadar kamuoyunda testin başarılı olması üzerinde durulsa da aslında arka planda yaşanan bazı gelişmeler gelecek döneme dair de önemli ipuçları taşıyor. Planlamaya göre AKINCI havalanacak ve üzerinde taşıdığı mühimmat ile deniz yüzeyindeki bir hedefi vuracaktı. Aslında plan sahada başarılı şekilde uygulandı ancak bir farkla. Test günü hava oldukça sisliydi. Haliyle hedefin lazer ile işaretlenmesi çok zordu. Karar vericiler farklı bir yol uygulamak istedi ve AKINCI’nın görüş alanı yerine havaya kaldırdıkları TB-2 Bayraktar SİHA ile farklı bir bölgeden hedefi lazerle işaretledi. Yoğun sise rağmen AKINCI mühimmatını ateşledi. Bir süre havada süzülen TEBER-82 ise sisin azaldığı yerde Bayraktar TB-2 tarafından işaretlenen hedefine başarıyla yöneldi ve tam isabetle vurdu. Arka planda gelişen bu ‘işaretleme’ meselesinin detaylarını öğrenmek ve sürecin neden önemli olduğunu anlamak için Savunma Sanayii Araştırmacısı Anıl Şahin ile konuştuk…   Bir ilk yaşandı Test gününde AKINCI TİHA’dan 20 bin feet yükseklikten ilk kez TEBER-82’nin atışı gerçekleştirileceği bilgisini vererek anlatmaya başlıyor Şahin. TEBER-82 gibi lazer arayıcı başlığa sahip mühimmatların kullanılması için lazer işaretleme gerektiğine işaret edip biraz detay da veriyor. AKINCI’nın elektro-optik sistemi aracılığıyla hedefi lazerle işaretlediğini ve TEBER-82 gibi yarı aktif lazer arayıcı başlığa sahip güdümlü mühimmatların da işaretlenen o hedefe yöneldiğini söylüyor. “Ancak sis gibi görüş şartlarını olumsuz etkileyen hava koşulları varken, lazer güdümlü mühimmatlar çok tercih edilmez çünkü lazer işaretleme, randımanlı bir şekilde gerçekleştirilemez.” cümlesiyle de test günündeki doğal şartlara işaret ediyor Şahin.    Havadayken başka bir platform görevi devraldı Burada asıl önemli olan meselenin ‘platformlar arası görev değişimi’ olduğundan bahsediyor Şahin ve devam ediyor: “Test gününde yoğun sisten ötürü atışın ertelenmesi söz konusuydu. Ancak BAYKAR Savunma, farklı bir çözüm buldu. AKINCI TİHA’ya eşlik eden Bayraktar TB2 SİHA, sisin olmadığı farklı bir sektörden hedefe yönelik lazer işaretlemesi gerçekleştirdi. AKINCI TİHA’dan atılan TEBER-82, Bayraktar TB2’nin işaretlediği hedefe yöneldi. Sonrasında da istenen nokta başarıyla vuruldu. Bu oldukça önemli bir kabiliyet.
Ancak madalyonun diğer yüzündeki hikaye de bizim için çok değerli... Düşünün 20 bin feet irtifadan atılan lazer güdümlü bir mühimmatın kontrolünü, lazer işaretleme yeteneği bulunan başka bir platform havadayken devralıyor. Peki, bu neden kritik? Çünkü şu anda SİHA’larımızda kullanılan MAM-C, MAM-L, MAM-T ve TEBER gibi bütün mühimmatlarımız lazer arayıcı başlığa sahip. Tüm bunların yoğun siste dahi hedefi tam isabetle vurması gelecek dönemdeki kabiliyetlerimiz adına oldukça değerli.   Topçu mühimmatları için de son derece kritik Anıl Şahin bu noktada ayrı bir detaya daha dikkat çekiyor… Test günü hedeflemenin başka bir araçla yapılması ve hava şartlarına rağmen lazer arayıcı başlık taşıyan mühimmatın hedefi bulmasını topçu birlikleriyle de ilişkilendiriyor. “Türkiye SİHA’lara yönelik lazer arayıcı başlıklı mühimmat konusuna o kadar çalıştı ki topçu birlikleri tarafından kullanılan bir füzeye bile bu operasyonel konsept dahilinde lazer arayıcı başlık entegre edildi.” diyor Şahin. Şahin’in burada kast ettiği füze Roketsan imzalı TRLG-230... Bu füze aslında oldukça yeni bir konseptin meyvesi. Azami 70 kilometre menzile sahip ve 55+ metre çapında alana nüfuz ediyor. Bu bir topçu füzesi ancak lazer arayıcı başlığa sahip. Örneğin; hedef bölgeye 50 kilometre uzaklıktaki topçu bataryaları TRLG-230’u ateşliyor, hedef bölgeye 10-20 kilometre yakınlıktaki bir SİHA/İHA veya daha yakında özel kuvvetler unsurları tarafından hedefe yönelik lazer işaretleme gerçekleştiriliyor. İlk etapta GPS/INS sistemi aracılığıyla bölgeye ulaşan TRLG-230 Füzesi, terminal aşamada ise lazer arayıcı başlığını aktif hale getiriyor ve bu sayede çok daha hassas bir vuruş gerçekleştiriyor.    Modern topçu birliklerinin vazgeçilmezi olacak Peki, bunun avantajı ne? Anıl Şahin sözlerini bu sorunun yanıtıyla tamamlıyor: “Birincisi, topçu bataryanızın vuruş hassasiyeti muazzam derecede artıyor. İkincisi, riskli bir bölgede insanlı/insansız platform uçurduğunuz zaman daima vurulma riskleri vardır. Ayrıca hava platformlarının faydalı yük dolayısı ile de mühimmat kapasiteleri çok sınırlıdır. Siz bu konsept sayesinde hem hava araçlarınızı çok daha az riske atıyorsunuz hem de istediğiniz kadar hassas güdümlü mühimmat kullanabiliyorsunuz. Bu durumun önemi, zamanla çok daha iyi anlaşılacaktır. Modern topçu birlikleri için güdümlü mühimmatlar bir vazgeçilmez olacak. Dünya, bu yöne doğru gidiyor hatta geç bile kalındı.”"
656,İkinci parti S-400 alınacak mı? İsmail Demir TRT Haber'de açıkladı,"Savunma Sanayii Başkanı İsmail Demir, Rusya'dan satın alınan S-400’lerin ikinci partisinin alımının gündemde olduğunu açıkladı.",Savunma,https://www.trthaber.com/haber/savunma/ikinci-parti-s-400-alinacak-mi-ismail-demir-trt-haberde-acikladi-676018.html,Veri Yok
657,AKINCI TİHA'dan bir başarı daha,Bayraktar AKINCI TİHA bugün Roketsan tarafından geliştirilen Teber-82 Güdüm Kiti ile gerçekleştirdiği ilk atış testini başarıyla tamamladı.,Savunma,https://www.trthaber.com/haber/savunma/akinci-tihadan-bir-basari-daha-674902.html,"Atışlı test faaliyeti ile ilgili olarak Baykar Savunma tarafından yapılan açıklamada, “Bayraktar AKINCI TİHA bugün Roketsan tarafından geliştirilen Teber-82 Güdüm Kiti ile gerçekleştirdiği ilk atış testini başarıyla tamamladı.” ifadelerine yer verildi."
658,Türkiye'nin ilk çoklu bombaatarı TG40-BA göreve hazır,"Türk savunma sanayii tarafından geliştirilen yerli silah sistemlerine bir yenisi daha eklendi. Savunma Sanayii Başkanı İsmail Demir, Türkiye'nin ilk çoklu bombaatar silah sisteminin teslimatının yapıldığını duyurdu.",Savunma,https://www.trthaber.com/haber/savunma/turkiyenin-ilk-coklu-bombaatari-tg40-ba-goreve-hazir-674867.html,"Birden fazla mühimmat atabiliyor, hedefleri başarıyla vuruyor. Türkiye'nin ilk çoklu bombaatarı Türk Silahlı Kuvvetleri'nin gücüne güç katmak için hazır. İlk teslimatlar gerçekleştirildi Türk savunma sanayii güvenlik güçlerinin operasyon sahasındaki ihtiyaçları doğrultusunda harekete geçti. Tamamen yerli ve milli imkanlarla 40 milimetre tamburalı çoklu bombaatar üretildi. Dışa bağımlılığı sona erdirecek o silah sisteminin ilk teslimatları da gerçekleştirildi. İsmail Demir müjdeyi sosyal medyadan verdi Savunma Sanayii Başkanı İsmail Demir, sosyal medya hesabından şu sözlerle duyurdu: ""Cumhurbaşkanımız Sayın Recep Tayyip Erdoğan'ın ifade ettiği gibi bölgemizin en güçlü ordusu olana kadar çalışmaya devam edeceğiz. Bu vizyondan hareketle yerli olarak ürettiğimiz ve birden fazla çeşit mühimmat atabilen ilk çoklu bombaatarımız TG40-BA’nın ilk teslimatlarını gerçekleştirdik."" https://twitter.com/IsmailDemirSSB/status/1517434691812569089?s=20&t=DxFfmuUCVV58dZrdXzZQEA 800 metreye kadar etkili atışlar yapılabiliyor Türkiye'nin ilk çoklu bombaatarı taktik sahada tüm harekat konseptlerine uyumlu.
Ayarlanabilir kızaklı optik nişangahına sahip. Tahrip, sis, göz yaşartıcı ve aydınlatma gibi mühimmatlar ile her türlü hava ve arazi şartında kullanılabiliyor. 800 metreye kadar etkili atışlar yapılabiliyor.
 "
659,AKSUNGUR MAM-L'yi ilk kez ateşledi: Hedef tam isabetle yok edildi,"Yerli ve milli üretim olan mini akıllı mühimmat MAM-L, silahlı insansız hava aracı AKSUNGUR tarafından ilk kez ateşlendi. Mavi Vatan Tatbikatında belirlenen su üstü hedef tam isabetle yok edildi.",Savunma,https://www.trthaber.com/haber/savunma/aksungur-mam-lyi-ilk-kez-atesledi-hedef-tam-isabetle-yok-edildi-674654.html,"İlk kez gerçek bir noktaya nişan alındı, su üstü hedef tam isabetle vuruldu. Türk mühendisliğinin ürünü mini akıllı mühimmat MAM-L, Mavi Vatan Tatbikatı kapsamında yerli SİHA AKSUNGUR'dan ilk defa ateşlendi. Tatbikatta seçkin gözlem günü kapsamında Deniz Kuvvetleri envanterine giren milli silah sistemleri denendi. Mini akıllı mühimmatlardan MAM-L de onlardan biriydi. Testleri başarıyla geçen mühimmatın gerçek atışı yapıldı. ROKETSAN tarafından üretildi

Mini akıllı mühimmat, ROKETSAN tarafından üretildi. Menzili 15 kilometre. Zırh delici ve yüksek infilaklı parçacık etkili harp başlığı taşıyor. Sabit ve hareketli hedeflere karşı vuruş hassasiyetine sahip. AKSUNGUR, mini akıllı mühimmatları etkin kullanıyor Mini akıllı mühimmatlar SİHA'larla özdeşleşmiş durumda.
TUSAŞ tarafından üretilen AKSUNGUR da etkin şekilde bu silahları kullanıyor. AKSUNGUR SİHA, Mavi Vatan'da Mehmetçik'in gücüne güç katıyor. Deniz Harbinde düşman deniz altılarına karşı etkin şekilde görev alabiliyor. Sadece muharebe görevi yapmıyor AKSUNGUR, sadece muharebe vazifelerini yerine getirmiyor. Keşif ve gözetleme faaliyetleri ile istihbarat çalışmalarına da katkı sağlıyor. Orman yangınları ve deprem gibi afetlerde baz istasyonu olarak havadan destek veriyor.

 "
660,Tanksavarların 'yeni dönemi' Ukrayna'da başladı,"Ukrayna’nın savunmasında tanksavarların kullanım şekli ve topçuların yüksek isabet oranı dikkat çekiyor. Uzmanlar, yakın gelecekte daha modüler ve daha fazla patlayıcıyla tanksavarların farklı görevler için de kullanılabileceğini öngörüyorlar.",Savunma,https://www.trthaber.com/haber/savunma/tanksavarlarin-yeni-donemi-ukraynada-basladi-673773.html,"Rusya’nın Ukrayna’ya yönelik müdahalesi başladığında Moskova kaynaklı haberler ’72 saatte Kiev’ iddiasında bulunsa da gelinen nokta itibariyle kağıt üzerindeki planların sahada bambaşka sonuçlara büründüğü net bir şekilde görüldü. Neredeyse iki ayını dolduran savaşta Rusya hedeflerinden uzakta kalırken, Ukrayna ise kimsenin beklemediği ölçüde bir direnç sergiledi. Çok farklı dinamikleri olmakla birlikte ortaya çıkan fotoğrafta Ukrayna’nın tanksavarları kullanım şekli ve topçu birliklerinin çok yüksek isabet oranı öne çıkmayı başardı.   Suriye’de yaşananların daha ileri bir boyutu Savunma Sanayii Araştırmacısı Fatih Mehmet Küçük, Ukrayna’da tanksavar özelinde yaşanan gelişmelerin ilk perdesinin Suriye’de açıldığını hatırlatıyor. “Aslında değişimin en büyük yansıması Suriye’de olmuştu.” diyen Küçük, hem Esed rejiminin eski silah depolarından yağmalanan güdümlü tanksavar füzeleri hem de diğer ülkelerin bölgeye gönderdikleriyle Suriye’nin ‘tanksavar cennetine’ döndüğünü anımsatıyor. Sonrasında zırhlı araçlar, tanklar, makineli tüfek mevzileri, kritik binalar başta olmak üzere neredeyse görülen her hedefe tanksavar füzeleriyle saldırılan bir dönemden bahsediyor.    ABD ve İngiltere’den gelenler dengeleri değiştirdi Tanksavarlarla ilgili konuşmaya devam etmeden önce küçük bir parantez açıyor Küçük ve Suriye’de ortaya çıkan tanksavar tehdidinin ardından Türkiye’nin de bu konuda önlemler aldığını söylüyor. Türkiye, tanklarının durumsal farkındalığını artırmış, lazer uyarı sistemi, yakın mesafe gözetleme sistemi ve aktif koruma sistemi gibi özellikler kazandırmış. Fatih Mehmet Küçük, bu detayın ardından bir kez daha Ukrayna’daki duruma dönüyor: “Ukrayna’daki sahada en önemli değişken tanksavarlar açısından oldu. ABD’nin gönderdiği Javelin ve İngiltere’nin gönderdiği NLAW füzeleri gibi üçüncü nesil diyebileceğimiz yeni nesil tanksavar füzeleri öne çıktı. Bu füzelerin en temel farklılığı at-unut biçiminde olması. En basit haliyle; operatör hedefi seçer, işaretler füzeyi fırlattıktan sonra füze hedefine kilitlenip vurmaya çalışır. Eski füzelerde ise füze hedefi vurana kadar operatörün füzeyi yönlendirmesi / aydınlatması gerekir. Bir diğer husus da her iki füzenin de hedefinin üst kısmında vurma yeteneği… Tankların ve diğer zırhlı araçların zırhının en zayıf noktası üst kısmı olduğu bir gerçek. Haliyle sizin üstten vurabilen bir füzeye sahip olmanız sahadaki dengeleri değiştiriyor. Ukrayna’ya İngiltere tarafından 10 binin üzerinde NLAW füzesi gönderildiği belirtiliyor. Rusya’nın yüzlerce aracı düşünüldüğünde makul gelebilir ancak bu çok büyük bir rakam. İngiltere’nin NLAW envanterinin yarısından bahsediyoruz. Ki çoğu ülkenin bu kadar geniş modern tanksavar füzesi envanteri yok. Bu açıdan bakıldığında diğer ülkelerin de Ukrayna’da ortaya çıkan tablonun ardından daha fazla modern tanksavar füzesine sahip olmak isteyeceği bir gerçek.”   Sayı çok olunca hedef çeşitliliği de artıyor Küçük’e göre tanksavarların bunca farklı hedefe atılmasının temelinde ‘bolluk’ var. Elde bulunan çok sayıda tanksavar piyadelerin atış destek vasıtası gibi görev yapabilmesini beraberinde getiriyor ve sonuç olarak helikopterin dahi tanksavarla düşürüldüğü görüntüler ortaya çıkıyor. Ukrayna’da yaşanan bu durumun tanksavarlar için yeni bir dönem başlatabileceği uyarısında bulunuyor Küçük: “Bu füzelerin daha modüler yapılarda inşa edilmesi ve zırh delicinin yanı sıra yüksek patlayıcı, parçacıklı mühimmat gibi harp başlıkları ile güçlendirilerek piyadelerin destek atış vasıtası gibi daha geniş tanımda görev yapmaları beklenebilir. Hatta güdüm sistemleri gelişen tanksavar füzelerinin sadece hover durumundaki değil yavaş hareket eden bazı hava unsurlarına karşı da kullanıldığını da görebiliriz. Bu açıdan Türkiye’de Roketsan’ın geliştirdiği Javelin benzeri Karaok tanksavar füzesinin de sahaya kısa sürede çıkması halinde ciddi bir ihracat potansiyeli olduğunu unutmayalım. Ukrayna’dan yansıyan görüntülerin Türkiye başta olmak üzere çok sayıda ülkenin savunma sanayii karar vericileri tarafından dikkatle izlendiğini not etmek gerekiyor. Buradan çıkarılacak sonuçların yansımalarını gelecek dönemlerde görebiliriz.”    SİHA ile entegre topçu birlikleri fark yaratıyor Ukrayna’da gözden kaçmayan bir diğer duruma geçiyoruz… Topçu birlikleri çok yüksek hassasiyetle Rus unsurlarını vurmayı başarıyor. Bunun reçetesini soruyoruz Küçük’e… Kiev yönetiminin Bayraktar-TB2 veya daha küçük sınıfta bulut altı İHA’ları topçuları ile entegre kullanarak oldukça başarılı işlere imza attığını söylüyor Küçük. Ukrayna’nın bazı topçu atışlarının güdümlü füze kadar isabetli olmasının perde arkasını anlatıyor: “Rusya’nın 152 mm lazer güdümlü obüs mühimmatı olan Krasnopol’un geliştirme aşamasına Ukrayna da katılmıştı. Parçalar Rusya’dan geliyor ve Ukrayna’da her şey tamamlanıyordu. 2014 yılında Ukrayn-Rusya arasındaki olaylar başlayınca Ukrayna Kvitnik adı ile kendi mühimmatını geliştirdi. 2018 yılında bu ürünün hazır hale geldiği söylendi. Bu kadar geniş bir cephenin tamamında sürekli lazer güdümlü topçu mühimmatı kullanmak mümkün olmasa da Ukrayna’nın bazı hassas saldırılarda Kvitnik mühimmatını kullandığı ifade ediliyor. Ukrayna’daki yüksek isabetli topçu atışlarının ardında doğru ve hızlı istihbarat akışı, koordineli savaş unsurları ve nihayetinde hedefi bulma kabiliyeti yüksek mühimmatlar var.”"
661,Türk zırhlıları her koşulda göreve hazır,"Türk zırhlıları, uluslararası pazarlarda fiyat ve performanslarının yanı sıra sunulan ürün destek hizmetiyle de fark yaratıyor.",Savunma,https://www.trthaber.com/haber/savunma/turk-zirhlilari-her-kosulda-goreve-hazir-673326.html,"Türk savunma sanayii, geliştirdiği ürünlerin yüksek performansı yanında farklı coğrafyalarda sunduğu destek hizmetleriyle araçları en zorlu koşullar için hazır tutuyor. Türkiye'nin askeri kara aracı üreticilerinden Nurol Makina; Ejder Yalçın, Yörük, Ilgaz II, Ejder Kunter ve Ejder TOMA gibi bir dizi araçla başta Türk Silahlı Kuvvetleri ve Emniyet Genel Müdürlüğü olmak üzere yurt içi ve dışındaki kullanıcıların ihtiyaçlarını karşılıyor. Türk zırhlılarının tercih edilmesinde fiyat ve performanslarının yanında verilen ürün destek hizmeti de etkili oluyor.    Nurol Makina Ürün Destek Müdürü Özgür Bayar, şirket olarak ürettikleri 1000'den fazla taktik tekerlekli zırhlı aracın 4 kıta ve 10'larca ülkede görev yaptığını söyledi. Bayar, ""Ürün Destek"" birimi olarak müşteriye sunulan bu araçların her koşulda faal tutulmasını sağlayacak çalışmalar yaptıklarını dile getirdi. Ürün Destek faaliyetlerinin ""Entegre Lojistik Destek"" ve ""Satış Sonrası Hizmetler"" başlıklarında toplandığını anlatan Bayar, Entegre Lojistik Destek biriminin projelerin teklif aşamasından başlayarak araçların nasıl destekleneceğini, ürünün arkasında nasıl durulacağını planladığını söyledi.    Bayar, eğitim ve teknik dokümanların hazırlanması, sahadan gelen verilerin analizleri, yeni çıkan araçlar ve bunların bakım süreçlerin iyileştirilmesi çalışmalarının da Entegre Lojistik Destek kapsamında yürütüldüğünü kaydetti. Fabrikadan çıkan araçların ""Satış Sonrası Hizmetler"" birimine emanet edildiğini anlatan Bayar, sahadaki tüm servis ve bakım operasyonlarının da bu birim tarafından gerçekleştirildiğini söyledi. Bayar, bunun için arka planda büyük bir yedek parça desteği sunulması, yurt içi ve dışındaki tüm sevkiyatlar, müşteri memnuniyeti gibi faaliyetlerin de bu kapsamda yapıldığını belirtti.    Uçak ve helikopterlerle üs ziyareti Bayar, kimi zaman talep üzerine kullanıcıya gittiklerini kimi zaman da önleyici faaliyetlerle kullanıcı daha fark etmeden arızayı önlediklerini, bakımları yaptıklarını söyledi. Bayar, ""Kimi zaman bunu müşteriyle ortak yapıyoruz. Entegre Lojistik Destek tarafımız eğitimler hazırlıyor. Bunlar kullanım ve bakım eğitimleri. Müşterimizi eğitiyoruz, yanımızda bakım yapmayı öğreniyorlar ve daha sonra kendi idameleri için onlara devrediyoruz aracı. Yine her zaman yanlarındayız, yardım istediklerinde her zaman teknik destek veriyoruz."" dedi. Bazen hesapta olmayan ama müşterinin yanında bulunmaları gereken durumların da ortaya çıkabildiğini dile getiren Bayar, şöyle konuştu: ""Afrika'daki bir müşterimize araçlarımız ilk defa giriş yaptı. Daha sonra Birleşmiş Milletler (BM) görevinde görevlendirildi ve ülke dışında bir çöl ülkesine gitti. Çölün, hiçliğin ortasında Birleşmiş Milletler üslerine gittiler. Bu araçların bakımı geldi, biz de araçların desteklenmesi gerektiğini düşünüyorduk. Çok aktif kullanıyordu, çok saldırıya maruz kalıyordu. Müşterimizle ortak bir plan yaptık. Sevkiyatı müşterimizin ülkesine gönderip daha sonra onların askeri uçağıyla BM üssüne gittik. Oradan helikopterle bütün üslerdeki araçlarımızı ziyaret ederek tüm bakım-onarımlarını yaptık. Müşteri de bundan inanılmaz memnun kaldı. O siparişin devamı geldi. Bu sayede o ülkede çok da büyük bir filoya ulaştık.""    Toplanan verilerle araçlar da iyileştiriliyor Özgür Bayar, tüm bu süreçlerde yaptıkları her işlemi kayıt altına aldıklarını, fotoğraflarla desteklenen detaylı bir kayıt sistemine sahip olduklarını söyledi. Hangi işçiliğin uygulandığı, hangi parçaların kullanıldığı, hangi arıza ile karşılaşıldığı bilgileriyle büyük bir veri elde ettiklerini anlatan Bayar, şunları kaydetti: ""Bu veriyi anlamlı hale getirmek için analizler yapıyoruz. En çok hangi parçayı değiştirmişiz, en çok hangi işçiliği yapmışız... Trend analizleri yapıyoruz. Eğer bir yere doğru trend görüyorsak fabrika içindeki süreçlere girdide bulunarak, iyileştirme faaliyeti başlatılması gerekiyorsa bunu sağlıyoruz. Bunu verilerle destekliyoruz. Tasarım değişikliği gerekiyorsa tasarım değişikliğine kadar süreci götürüyoruz. Araçların başarısının arkasında da saha verilerinin, yapılan analizlerin büyük önemi var."""
662,AKINCI B TİHA'dan gururlandıran performans,"AKINCI B TİHA, 35 bin feet'teki 8 saatlik dayanıklılık test uçuşunu başarıyla gerçekleştirdi. Uçuşa ilişkin görüntüleri paylaşan Selçuk Bayraktar, ""AKINCI da orucunu 35.000 feet'te bizimle birlikte açtı. Hayırlı Ramazanlar..."" notunu düştü.",Savunma,https://www.trthaber.com/haber/savunma/akinci-b-tihadan-gururlandiran-performans-672861.html,"Baykar Teknoloji Lideri Selçuk Bayraktar, AKINCI B TİHA'nın performans dayanım test uçuşuyla ilgili görüntülerini paylaştı. Yeni TİHA'ların özelliklerine ilişkin bilgi verdi.   ""Kabinde iftar yaptığımız dönemleri hatırlatıyor bize"" AKINCI B'nin eğitimlerinin devam ettiğini duyuran Bayraktar şu şekilde konuştu: ""14 Nisan 2022… Bugün AKINCI B'nin ilk uzun dayanım uçuşunu takip etmeye geldik. Aynı zamanda Çorlu Hava Üssü'ndeki ekip arkadaşlarımızla iftar yapmaya geldik. Bir yandan AKINCI B'nin eğitimleri de devam ediyor. Bir uçağımız Saros Körfezi üzerinde 35 bin ft'te diğer hava aracımız da piste iniş kalkış eğitimlerine devam ediyor. #AKINCI B Performans dayanım test uçuşu...#AKINCI da orucunu 35.000 ft'te bizimle birlikte açtı. ✈️????????

Hayırlı Ramazanlar...#MilliTeknolojiHamlesi pic.twitter.com/3gwHcQLKBE Bizim için özellikle tüm geliştirdiğimiz hava araçlarının en güzel taraflarından biri de sahada olan testleri. Geliştirme faaliyetleri, eğitim faaliyetleri ve onun da ötesinde harekat sahasındaki kullanım faaliyetlerine mühendisler olarak destek olabilmek. En ufağından mini İHA'mızdan başlamak üzere özellikle Ramazan aylarında gerçekleştirdiğimiz test faaliyetleri bizim için çok önemli hatıralar barındırıyor. Kabinde iftar yaptığımız dönemleri hatırlatıyor bize. İlk uzun dayanıklı test uçuşunu bugün yaklaşık 8 saat önce kalkışını gerçekleştirerek başlamıştı. 35 bin ft'te Saros Körfezi üzerinde uçuşuna devam ediyor."""
663,Milli savaş gemilerinde 'elektrikli motor' dönemi,"Türkiye, Açık Deniz Karakol Gemisi için de kolları sıvadı… Bu platformlarda ‘dizel-elektrik’ olarak bilinen motorlar kullanılacağına değinen uzmanlar, ülkemizin yakın bir gelecekte yerli ve milli elektrikli gemi motorlarını üretebileceği görüşünde.",Savunma,https://www.trthaber.com/haber/savunma/milli-savas-gemilerinde-elektrikli-motor-donemi-672557.html,"Son dönemlerde Türkiye’nin deniz platformlarında art arda önemli işlere imza attığı dikkatlerden kaçmıyor. Geçtiğimiz günlerde Milli Savunma Bakanlığı tarafından duyurulan bir gelişme de bu işlerden biri olarak tarihe not düşüldü. Bakanlığın açıklamasına göre, yüksek yerlilik ve gelişmiş teknolojiyle inşa edilecek Açık Deniz Karakol Gemisi’nin (ADKG) üretimine başlandı. Peki, Türkiye gibi tansiyonun kimi zaman çok yükseldiği denizlere komşu olan bir ülke için ADKG ne anlama geliyor? Savunma ve Denizcilik Araştırmacısı Kozan Selçuk Erkan ile hem bu sorunun yanıtını hem de söz konusu platformların imkan ve kabiliyetlerini konuştuk…   Mavi Vatan’ın yılmaz bekçilerinden biri olacak Erkan da gemi inşa konusunda Türkiye’nin hızlanmaya başladığı gerçeğine işaret ederek başlıyor anlatmaya. En önemli meselelerden birinin de ‘ihtiyaçlarımıza göre maliyet etkin çözümleri hızla üretebilmek’ olduğuna işaret ediyor. Sonrasında Açık Deniz Karakol Gemileri’nin savaş gemilerine göre denizlerde daha uzun süre yaptığı bilgisini paylaşıyor. “Bilindiği üzere denizde karada olduğu gibi sınır taşları bulunmaz” diyor Erkan ve devam ediyor: “Münhasır ekonomik denizalanı kavramında sınırlar daha da zorlu bir hal alır. Bu sınırları belirlemek ancak ve ancak kontrol edebildiğiniz sürece olur. Yani sınırı bildiren değil, orada bayrak gösterip bölgeyi koruma ve sorumlulukları yerine getirenin deniz alanının adına biz ‘Mavi Vatan’ diyoruz. Mavi Vatan’ı korumanın en verimli yolu Açık Deniz Karakol gemileridir. Genelde ağır savaş gemilerine göre daha az silahlı olurlar. Barış zamanının en önemli savunma araçlarından biridir. Saldırıdan ziyade koruma amacı güttüğü için tahrik ederek değil aksine bayrağını göstererek işlerini tamamlar. Koruma, devriye gezme, arama-kurtarma gibi işler için biçilmiş kaftandır. Dünyada büyük ülkelerin denizlerde en fazla zaman geçiren gemileri bu sınıftadır. Doğu Akdeniz, Karadeniz, Ege ve KKTC çevresinde devriye gezip iktisadi menfaatlerimizi korumak konusunda en verimli çözüm Açık Deniz Karakol Gemisi’dir.”   Kendi sınıfının en ağır silah yüklerinden birine sahip olacak Kozan Selçuk Erkan, ADKG hakkında çizdiği genel çerçevenin ardından daha detaylı bir konuya geçiyor ve bu platformların nasıl bir silah yüküne sahip olacağını anlatıyor… Türkiye’nin iyi bildiği bir gemi sınıfını daha da verimli ve maliyet etkin hale getirdiğinin altını çiziyor Kozan. Aynı büyüklükteki Ada sınıfı korvetlerimize göre daha uzun menzilli, daha az personelle çalışacak, biraz daha az silah yükü ve sürati olan özel bir sınıf gemiden bahsediyor. Her ne kadar Ada sınıfına göre silah yükü daha az olsa da kendi sınıfının en ağır silah yüklerinden birine sahip olacağını öğreniyoruz ADKG’lerin… Zaten Erkan da bu konuya işaret ediyor ve “Geminin daha az silahlı olması daha güçsüz olduğu anlamına gelmesin. Artık sınırlarımızın çok ötesinde açık denizlerde görev yapan bir deniz gücüne dönüşmeye başladık. TCG Anadolu ve istif sınıfları buna en güzel örnekler. Bu gemiler görevler için gittiklerinde yakın sularımızı koruyacak ana sınıf gemilere ihtiyacımı olacak. Açık deniz karakol gemilerimiz bu rolü de üstlenecek.”    Dizel-Elektrik konusu önümüzdeki yıllarda sıkça konuşulacak Geminin imkan ve kabiliyetlerini, üzerine konulacak sistemleri de kapsayacak şekilde anlatıyor Erkan: “Bu gemiler dünyadaki örneklerine göre iyi derecede silahlılar… En önemlisi ana sensör ve silahlarda çok önemli oranda yerli katkı sağlanıyor. Yerli ana arama radarı, yerli baş topu, yakın hava savunma sistemi, kısa menzil çok amaçlı füze atıcıları ve stabilize silahlar göze çarpıyor. Bunların hepsi yerli ve bu çok önemli bir kazanım. Daha da önemlisi; üzerlerinde uzun menzilli füzeler olmasa dahi yeri ve kurulum sistemi hazır. Bu ne demek? Herhangi bir krizin çatışmaya yönelme ihtimali olduğunda bu gemileri hızla bu tip füze ve silahlarla donatabilirsiniz demek. Barış zamanı bu tür silah yüklerini ve haliyle gelecek maliyet artışını taşımadan görev yapması büyük avantaj. Sevk sisteminde dizel-elektrik tercih edilmesi konusu son derece kritik. Bu tercihin temelinde geminin verimini arttırmak yatıyor. Dizel jeneratörlerin ürettiği elektrik ile elektrik motorları pervaneleri döndürülüyor… Son yıllarda yeni inşa edilen gemilerde bunu yükselen bir trend olarak görüyoruz. Bu bilgi birikiminin dünyada askeri gemi inşaat pazarında büyüyen bir oyuncu olarak var olabilmemiz için bizde de olması şart. Ayrıca elektrik motor sistemleri konusunda son yıllarda Türk sivil tersaneleri oldukça yenilikçi gemiler yaptı. Yakın bir gelecekte kendi elektrik motorlarımızı üretebilmemiz gerçekten de mümkün. Silahlı kuvvetlerimizin tüm unsurları için üretmeye en çok ihtiyaç duyduğumuz başlıklardan biri sevk sistemleri. Şimdi bir alternatif yol bulma aşamasındayız. Dizel-elektrik motor konusunu bir an önce öğrenip geliştirmemiz için ADKG projesi çok önemli.”    Gelişmekte olan donanmalar için iyi bir tercih olabilir Bu noktada, “Türkiye’nin kendi ürettiği Açık Deniz Karakol Gemileri envantere girdiğinde nasıl bir değişim bekleniyor?” sorusu da önem kazanıyor… Kozan Selçuk Erkan, bu gemilerin tamamlandığında Burak sınıfı korvetlerin yerini alacağından bahsediyor. Burak sınıfının iyi olduğunu ancak yavaş yavaş değişmesi gerektiğini belirtiyor. Son sözünü platformun muhtemel ihracat potansiyeline ayırıyor Erkan ve “Başarılı olması halinde gelişmekte olan ülke donanmaları için Çakır füzeleriyle beraber uygun maliyetli özel bir alternatif sınıf olabilirler” bilgisini paylaşıyor."
664,Türkiye'nin ilk mayın avlama sonarı 'Nusrat-1915' için geri sayım başladı,Türkiye'nin ilk milli mayın avlama sonarı Nusrat-1915'in bu yılın üçüncü çeyreğinde Deniz Kuvvetleri Komutanlığı kullanımına sunulması hedefleniyor.,Savunma,https://www.trthaber.com/haber/savunma/turkiyenin-ilk-mayin-avlama-sonari-nusrat-1915-icin-geri-sayim-basladi-672221.html,"ARMELSAN Genel Müdürü Can Emre Bakım, Deniz Kuvvetlerinin su altı akustik sistemler ve özellikle sonar sistemleri alanındaki dışa bağımlılığını sona erdirmek amacıyla 10 yıldır faaliyet gösterdiklerini söyledi. Bu çerçevede yürüttükleri Ar-Ge projeleri ve bunların çıktısı ürünleri bulunduğunu ifade eden Bakım, Aras 2023 Dalgıç Tespit Sonarı'nın Türkiye'nin en büyük askeri gemisi TCG Anadolu'nun (Çok Maksatlı Amfibi Hücum Gemisi-LHD) dalgıç tehdidine karşı korunmasında kullanılacak olmasını örnek gösterdi. Bakım, sonarın kabul testlerinin tamamlandığını ve gelecek dönemde sahada görüleceğini kaydetti.   ""Deniz Kuvvetlerimizin dışa bağımlılığını sona erdirecek"" Ukrayna'dan gelen mayınlar dolayısıyla Türk Boğazları'nda güncel bir tehdit yaşandığını anımsatan Bakım, bu tür tehditlere yönelik 3 yıl önce Ar-Ge projesi başlattıklarını anlattı. Bakım, şöyle konuştu: ""Yine Deniz Kuvvetlerimizin dışa bağımlılığını sona erdirecek, ilk milli mayın avlama sonarını geliştirme projesini hayata geçirdik. Adını da 1. Dünya Savaşı'nın kaderini değiştiren Nusrat gemisinden alıyor, Nusrat-1915. Buradaki temel gayemiz demirli ve dip mayını yaklaşık 1 kilometre mesafeden tespit edecek, 250 metreden sınıflandırma yapabilecek, çift frekanslı, yerli ve milli olarak geliştirilmiş bir aktif sonar sistemi geliştirmekti. 2021 yılı sonlarında gerçekleştirilen IDEF'te Sayın Savunma Sanayii Başkanı'mız İsmail Demir'in de teşrifleriyle Nusrat-1915'in lansmanını yaptık. Son fabrika kabul entegrasyon testlerini tamamlıyoruz. Bu yılın üçüncü çeyreği itibarıyla da Deniz Kuvvetlerimize sunabileceğimiz bir ürün haline gelecek Nusrat-1915 Mayın Avlama Sonarı'mız.""   Nokta atışı mayın tespiti Nusrat-1915'in kullanım konseptine ilişkin de bilgi veren Bakım, öndeki mayın avlama gemisinin tehlikeli, riskli kanalı tarayarak arkadan gelecek büyük platformlar için sahayı temizlediğini söyledi. Bakım, şunları kaydetti: ""Örneğin LHD gemimiz bir alana intikal ederken eğer güvenli bulunmayan saha ise önden mayın avlama gemisine entegre edilmiş Nusrat-1915 Sonarı ile saha belirli bir süratle taranır. Tehlikeli bir obje varsa yaklaşık 1 kilometre mesafeden sistem, mayın veya mayın benzeri obje diye sınıflandırır. Sonrasında yüksek frekansa geçerek yaklaşık 250 metre mesafeden bunun net sonucunu söyler. Eğer mayınsa mayın avlama gemimizde bulunan sistemlerle mayın ya nötralize edilir ya da uygun şekilde alınarak saha temizlenir. Bu temiz kanal dediğimiz bölgeden diğer gemiler intikal ederek güvenli şekilde görev bölgelerine ulaşmış olurlar."" Mayın imhası için insansız çözümler yolda Karadeniz'de son dönemde ""başıboş mayın"" tehlikesi söz konusu olduğunu hatırlatan Bakım, mayın avlama sonarlarının mayınlar demirinden kopmadan önce bunları tespit etmeye yönelik olarak geliştirildiğini söyledi. Bakım, SAT komandoları tarafından toplanan mayınların kıyıda nötralize edildiğine dikkati çekerek, ""Bunların güncel teknolojiler kapsamında farklı yöntemlerle nötralize edilebilme şansları var. Mesela uzaktan kumandalı su altı robotlarına yerleştirilen uzaktan patlatma mekanizmalarıyla bu mayınlar güvenli şekilde, personel riske atılmadan patlatılabilir ya da robotların önünde bulunan kollarla uygun şekilde kıyıya tehlike arz etmeden alınabilir. Buna yönelik de bazı Ar-Ge faaliyetlerimiz devam etmekte"" dedi. İnsansız deniz araçları için Nusrat-1915'e kardeş Can Emre Bakım, geliştirdikleri ürünlerle ülke ihtiyaçlarını karşılarken ihracat yoluyla ülke ekonomisine katkı sağlamayı amaçladıklarını belirterek, şu değerlendirmede bulundu: ""Özellikle Orta Doğu, Uzak Doğu pazarında, dost ve kardeş ülkelerden ciddi talepler var. Yıl sonunda ürünle ilgili saha testlerini tamamlayıp Kuvvetimizle beraber ilk saha çalışmalarını yaptıktan sonra yakın zamanda bir ihracat bekliyoruz. 2023 başında sonarın pazarda olmasını amaçlıyoruz. Açıkçası dünya büyük platformlardan bir miktar uzaktan kontrol edilebilir su üstü platformlarına doğru evriliyor. Nusrat-1915'in farklı bir versiyonu için de ön çalışmalarımızı yürütüyoruz. Bu da uzaktan kumandalı su üstü araçlarına entegre edilebilecek daha küçük boyutlu bir avlama sonarı olacak. Bu sayede büyük platformları riske atmadan uzaktan kumandalı bir su üstü platformuyla mayın teşhis ve sınıflandırması yapabileceğiz."""
665,ANKA'ya yeni radar sistemi,"Türk Silahlı Kuvvetleri’nin keşif, gözetleme, hedef tespit ve imha ihtiyacını karşılayan ANKA insansız hava aracına yeni bir kabiliyet kazandırıldı. ANKA'lar artık denizdeki serseri mayınları da tespit edebilecek.",Savunma,https://www.trthaber.com/haber/savunma/ankaya-yeni-radar-sistemi-672029.html,"Cumhurbaşkanlığı Savunma Sanayii Başkanı İsmail Demir, denizde sürüklenen serseri mayın tespit çalışmalarının ANKA insansız hava aracına entegre edilen SAR-Sentetik Açıklıklı Radarlar ile başarılı şekilde gerçekleştirildiğini bildirdi. Demir, Twitter hesabından yaptığı paylaşımda, İHA'lara yeni bir kabiliyet daha kazandırıldığını açıkladı. İHA’larımıza yeni bir kabiliyet daha kazandırdık.

Denizde sürüklenen serseri mayın tespit çalışmaları DzKK’nın ANKA İHA’sına entegre edilen SAR-Sentetik Açıklıklı Radarlarımız ile başarılı şekilde gerçekleştirildi. Tebrikler ????

➡️ @TUSAS_TR
➡️ @aselsan
➡️ @MeteksanSavunma pic.twitter.com/nUOesxmjde Demir, paylaşımında, ""Denizde sürüklenen serseri mayın tespit çalışmaları DzKK'nın ANKA İHA'sına entegre edilen SAR-Sentetik Açıklıklı Radarlarımız ile başarılı şekilde gerçekleştirildi. Tebrikler."" ifadelerini kullandı."
666,TSK'daki KARGU'ların sayısı artıyor,"Savunma Sanayii Başkanı Demir, Taşınabilir Döner Kanatlı Vurucu İHA Sistemi KARGU'nun yeni teslimatlarının Türk Silahlı Kuvvetleri'ne gerçekleştirildiğini duyurdu.",Savunma,https://www.trthaber.com/haber/savunma/tskdaki-kargularin-sayisi-artiyor-671304.html,"Cumhurbaşkanlığı Savunma Sanayii Başkanı İsmail Demir, STM Savunma Teknolojileri Mühendislik ve Ticaret AŞ tarafından üretilen sistemin görüntüleriyle birlikte teslimat sürecine ilişkin bilgi verdi. İsmail Demir, Twitter hesabından yaptığı paylaşımda şu sözleri kullandı: ""KARGU teslimatlarına devam ediyoruz. Güvenlik güçlerimizin harekat sahasında elini güçlendiren KARGU'nun yeni teslimatlarını Türk Silahlı Kuvvetlerine gerçekleştirdik. Hayırlı olsun."" #KARGU teslimatlarına devam ediyoruz.

 Güvenlik güçlerimizin harekat sahasında elini güçlendiren, Taşınabilir Döner Kanatlı Vurucu İHA Sistemi KARGU’nun yeni teslimatlarını TSK’ya gerçekleştirdik. Hayırlı olsun.

@STMDefence pic.twitter.com/8n4i56MKpo Daha hızlı, daha güçlü ""Kamikaze İHA"" olarak tanınan KARGU'nun, benzerlerinden üstün özelliklerine dikkat çekilen videoda sistemin artırılmış görev süresi, artırılmış görev irtifası, düşük ses seviyesi ile hızlı, çevik, akılı ve güçlü bir yapıda olduğu belirtildi."
667,Türk SİHA'ları Amerikan medyasında,"Amerikan haber kanalı CNN, Bayraktar TB2 silahlı insansız hava araçlarını mercek altına aldı. Türk SİHA'ların başarılarına dikkat çekildi, Baykar Yönetim Kurulu Başkanı Selçuk Bayraktar ile röportaj yapıldı.",Savunma,https://www.trthaber.com/haber/savunma/turk-sihalari-amerikan-medyasinda-670895.html,"Türkiye’nin savunma sanayii alanındaki adımları yabancı basının gündeminden düşmüyor. Amerikan televizyon kanalı CNN, Türk SİHA'larıyla ilgili özel bir haber hazırladı. Çekimler İstanbul'daki Baykar üretim tesislerinde yapıldı. Türkiye'nin ilk insansız savaş uçağı Kızılelma'dan da bahsedildi ancak odak noktası Bayraktar TB2 SİHA'larıydı. ""SİHA'lar Libya va Karabağ'da savaşın yönünü değiştirdi"" CNN'in özel haberinde Baykar Yönetim Kurulu Başkanı ve Teknoloji Lideri Selçuk Bayraktar ile yapılan özel röportaja da yer verildi. Haberde, Bayraktar TB2 SİHA'larının Libya va Karabağ'da savaşın yönünü değiştiren unsurlar olduğuna da dikkat çekildi. "
668,Türk savunma sanayisi Filipinler'e açılıyor,"Türk savunma sanayisi dünyada adından söz ettirmeye devam ediyor. ATAK helikopterinin ilk yurt dışı teslimatı yapılan Filipinler, ordusuna Türkiye'den yeni ürünler kazandırmayı planlıyor.",Savunma,https://www.trthaber.com/haber/savunma/turk-savunma-sanayisi-filipinlere-aciliyor-670870.html,"2 ülke arasında savunma sanayisindeki iş birliği, Cumhurbaşkanlığı Savunma Sanayii Başkanlığı ve Filipinler Savunma Bakanlığı arasında 2017 ve 2018 yıllarında imzalanan niyet beyanı ve mutabakat metniyle yeni bir boyuta taşındı. Türk şirketleri Filipinler'de Atak helikopteri ve Amfibi Zırhlı Muharebe İş Makinesi (AZMİM) ihracatı ile M113 kule modernizasyonunu içeren 3 projeye devam ediyor.   ATAK'ın ilk yurt dışı teslimatı Atak helikopteri ihracatı kapsamında ilk 2 helikopter teslim edilirken, 6 adetlik ilk paketin bu yıl tamamlanması hedefleniyor. Helikopter sayısının artırılmasına yönelik görüşmeler de sürdürülüyor. FNSS ise Filipinler'e 6 AZMİM teslim edecek. Şirket ayrıca Filipinler zırhlı araçları için 6 Saber silah kulesi tedarik edecek.    FNSS, ASELSAN, Makine ve Kimya Endüstrisi (MKE) AŞ, GİRSAN ve Canik, devam eden bu 3 proje dışında bugüne kadar Filipinler'e zırhlı araç, mühimmat, fişek, tabanca ve gece görüş dürbününün de aralarında bunduğu birçok ürün ihracatını tamamladı. Havada, karada, denizde yeni fırsatlar Türk savunma sanayisi şirketleri üstlendikleri projelerdeki başarıları ve kurulan güven ilişkisiyle Filipinler'de yeni sorumluluklar üstlenmeye hazırlanıyor.   TAIS karakol gemisi, Baykar silahlı insansız hava aracı (SİHA), Nurol Makina Ejder Yalçın 4x4 taktik tekerlekli zırhlı araç, MKE AŞ ve ROKETSAN Atak mühimmatı, ASELSAN Gökdeniz Yakın Hava Savunma Sistemi ile Filipinler'in ihtiyaçlarını karşılamada öne çıkıyor. 6 karakol gemisi için bilgi istek dokümanını yanıtlayan TAIS, pazarlama faaliyetlerini sürdürürken, Filipinler Savunma Bakanlığı heyeti geçen yıl TAIS tersanelerini ziyaret etmişti.    SİHA'lara yakın takip SİHA tedarik planlaması bulunan Filipinler, Baykar ile bu konuda görüşmeler gerçekleştirdi. Filipinler Hava Kuvvetleri Komutanı da İHA Komuta Kontrol Merkezi ve Baykar tesislerine ziyarette bulundu. Filipinler'in ilgilendiği bir diğer Türk savunma sanayisi ürünü de Ejder Yalçın 4x4. Nurol Makina, söz konusu araç için pazarlama faaliyetlerine devam ediyor. Filipinler Kara Kuvvetleri Komutanlığı heyeti de araçların üretildiği fabrikaya ziyaret gerçekleştirdi.   Hava savunma sistemi Gökdeniz Yakın Hava Savunma Sistemi'nin de Filipinler Deniz Kuvvetlerinin ihtiyaçları doğrultusunda ASELSAN tarafından tedariki planlanıyor. Güney Kore'nin Hyundai firmasından alınan 2 açık deniz karakol gemisinde Gökdeniz silah sisteminin yer alması öngörülüyor.    Atak helikopteri için açılacak 20 milimetre fişek ve MK82 uçak bombası ihalelerine MKE AŞ tarafından katılım sağlanacak. Atak helikopterinin Filipinler Hava Kuvvetleri envanterine girmesiyle güdümlü mühimmatlar konusunda da ROKETSAN için önemli iş birliği fırsatları ortaya çıktı."
669,MMU gelene kadar en iyi seçenek: F-16 Blok 70,"Türkiye’nin istediği F-16 Blok 70 savaş uçakları ve modernizasyon talebine ABD Dışişleri’nin ‘olumlu’ yanıtı oldukça önemli. Uzmanlar, Türkiye’nin kendi savaş uçaklarını hizmete alana kadar doğacak boşlukta en iyi seçeneğin bu adım olduğu görüşünde.",Savunma,https://www.trthaber.com/haber/savunma/mmu-gelene-kadar-en-iyi-secenek-f-16-blok-70-670797.html,"Ukrayna ile Rusya arasında yaşanan krizin Türkiye’ye en önemli etkilerinden biri de hiç şüphesiz savunma sanayiinde oldu. Batılı ‘müttefiklerin’ kimi zaman doğrudan kimi zaman örtülü olarak uyguladığı ambargoların ne denli sonuçları olabileceği bir kez daha görüldü. Ortaya çıkan bu yeni gerçekliğin ardından Kanada’dan İngiltere’ye, Almanya’dan ABD’ye kadar çok farklı ülkelerden Türkiye’ye yönelik kısıtlamaların kaldırılacağına dair sinyaller gelmeye başladı.   ABD Dışişleri’nin mektubu ne anlama geliyor? Tam da böyle bir ortamda kritik gelişmelerden biri de F-16 Blok 70 savaş uçakları ve modernizasyon kitinde yaşandı. Hatırlanacağı üzere F-35 projesinden çıkarılmasının ardından Türkiye, ABD'den 40 adet F-16 Blok 70 ve mevcut filolarında yer alan savaş uçaklarını modernize etmek için de 80 adet kit almak istediğini bildirmişti. ABD Dışişleri Bakanlığı, satış için izni şart olan Senato’ya konuyla ilgili görüşünü bir mektupla bildirdi. Rusya’nın Ukrayna saldırısının ardından değişen jeopolitik gereksinimlere atıf yapılan mektupta, ""Yönetim, NATO ittifakının uzun vadeli bütünsel kapasitesi çıkarlarının yanı sıra ABD'nin Türkiye ile uygun savunma sanayi ilişkileri ile desteklenen ulusal güvenlik, ekonomik ve ticari çıkarları olduğuna inanmaktadır"" ifadesine yer verildi. Bu cümleler de haliyle Türkiye’ye söz konusu satışın yapılmasına ‘yeşil ışık’ olarak kabul gördü.    F16 Blok 70’ler Türkiye için neden önemli? Peki, Türkiye gibi hava kuvvetlerini son derece etkin kullanan bir ülke için ABD’den gelecek F-16 Blok 70 savaş uçakları ve modernize kiti neden önemli? F-35 projesinden çıkarılan ve son dönemlerde kan kaybettiği iddia edilen Türk Hava Kuvvetleri’nin söz konusu gelişmelerden nasıl etkilenecek? Bu soruların yanıtını Savunma Sanayii Araştırmacısı Anıl Şahin ile konuştuk. Şahin önce mevcut durumu anlatıyor “Türk Hava Kuvvetleri’nin insanlı vurucu gücünü halihazırda 238 adet F-16 ve 30 civarındaki F-4E 2020 Terminatör savaş uçağı oluşturuyor. 3. Nesil F-4E’ler peyderpey hizmetten çıkarılıyorlar. 4. Nesil F-16’ların ise büyük bir kısmı 30’lu yaşlarda.” bilgisini paylaşıyor.   “Türkiye için en iyi tercih” Türk Hava Kuvvetleri’nin savaş uçağı filolarının mevcut durumda hem nitelik hem de nicelik olarak bir artışa ihtiyacı olduğunun altını çizen Şahin’e göre bir diğer kritik husus da çevremizdeki ülkelerin kazanmaya başladığı imkan ve kabiliyetler… “Çevremizdeki birçok ülke 4.5 nesil savaş uçağı tedarik ediyor. Bu ülkelerin başında da F-16 Blok 70 Modernizasyonu ve Rafale tedariki ile Yunanistan geliyor.” cümlesiyle fotoğrafı daha da netleştiriyor Şahin. Sonrasında devam ediyor: “4.5 Nesil F-16 Blok 70 uçakları, şu anda Türkiye için en iyi tercih diyebiliriz… Bunun temel sebebi, ABD’den sonra İsrail ile F-16’ları en çok kullanan ülke olmamız. Dolayısıyla hem bakım ekiplerimiz hem de pilotlarımız, F-16’ları çok iyi şekilde kullanabiliyor. Tüm bunlar F-16 Blok 70 savaş uçaklarını da çok hızlı bir şekilde kullanabileceğimiz anlamına geliyor. Tabi burada atlanmaması gereken bir diğer husus da Ankara’nın talep ettiği ‘kitler’ meselesi… İstediğimiz kitlerin gelmesiyle birlikte F-16 Blok 40 uçaklarımızın belirli bir kısmını da Blok 70 seviyesine modernize edeceğiz. Yani sadece hazır bir şekilde uçak tedarik etmiyoruz, ayrıca eldeki uçaklarımızın belirli bir kısmını da daha üst bir seviyeye taşımış oluyoruz.”    Hava-Hava görevlerinde kritik roller oynayacaklar Bu noktada Blok 70’lerin ne gibi görevler üstlenebileceği sorusu önem kazanıyor… Anıl Şahin, Türkiye’nin ABD’den talebinin kabul görmesi halinde 100’ün üzerinde modern savaş uçağına sahip olacağına değiniyor. Bu uçakların özellikle AESA radara sahip olmaları sebebiyle hava-hava angajmanında kritik rol oynayacaklarını öğreniyoruz. Şahin, Türkiye’nin şu anda yerdeki hedefleri havadan vurmakla ilgili en ufuk bir sorunu olmadığının altını çiziyor ve “Asıl önemli olan hava-hava muharebesi. Bunun için de gelişmiş savaş uçaklarına ve mühimmatlara ihtiyacımız var. F-16 Blok 70, modern aviyoniklerinden ötürü kesinlikle gelişmiş bir platform. HÜRJET ve Milli Muharip Uçak (MMU) platformları hizmete girene kadar Türkiye’yi idare edecek en doğru tercih” diyor.   MMU ve Hürjet gelene kadar işimizi görecek Konuya hakim olmayanlar ABD’den gelecek modern F16’ların F-35 projesindeki boşluğu doldurabileceğine dair söylemlerde bulunuyor. Tabi ki durum öyle değil… Anıl Şahin de bu gerçeğe işaret ediyor: “Kesinlikle F-16 Blok 70, F-35’in alternatifi değil. Şu anda hem F-35’ler için ödediğimiz paramızı kurtarmamız gerekiyor hem de MMU ve HÜRJET Platformları hizmete girene kadar modern bir savaş uçağı ihtiyacımız bulunuyor. Halihazırda F-16 Blok 70 bu ihtiyacımıza cevap verebilecek tek türün. Başka ülkelerden uçak tedarik etmemiz hem kolay değil hem de uzun sürer. Dolayısıyla teslimat süreçleri, MMU ve HÜRJET projeleri ile çakışacaktır. Bu ve benzer nedenlerle ülkemizin MMU ve HÜRJET’te başarısız olma gibi bir lüksü yok. Ayrıca F-16 Blok 70’ler, Türkiye’ye önemli bir caydırıcılık da sağlayacak. Özellikle Doğu Akdeniz ve Ege’deki durum için… Suriye ve Irak’ta ise F-16 Blok 40 ve 50/50+ platformlarımız yeterli. Şu anda Milli Muharip Uçak Projesi ile daha çok F-22 muadili diyebileceğimiz bir savaş uçağı geliştiriyoruz. Eğer gerçekten 10-15 yıl içerisinde böyle bir uçak ortaya çıkarabilirsek, Türk Hava Kuvvetleri’nin caydırıcılığı önemli oranda artacak ve bölgesinin en önemli aktörlerinden biri olmaya devam edecek.”
 "
670,Türk savunma sanayiinden ihracat atağı,"Atak helikopterinin ilk yurt dışı teslimatıyla ihracat faaliyetlerinde önemli bir adım atan Türk savunma sanayii, Filipinler ve farklı ülkelerde yeni ihracatları duyurmaya hazırlanıyor.",Savunma,https://www.trthaber.com/haber/savunma/turk-savunma-sanayiinden-ihracat-atagi-670163.html,"Cumhurbaşkanlığı Savunma Sanayii Başkanı İsmail Demir, 2 Atak helikopteri ve bir C-295 nakliye uçağının Filipinler ordusunun envanterine girmesi dolayısıyla Col Jesus Villamor Hava Üssü’nde düzenlenen törende değerlendirmede bulundu. Demir, 2018'de taraflar arasında ""devletten devlete anlaşma"" imzalandığını anımsatarak, bu tür anlaşmaların çok kritik ve resmi anlamda savunma sanayisinin önünü açtığını söyledi. Sonrasında yürütülen çalışmalarla Atak ihracatı ve teslimatının gerçekleştirildiğini belirten Demir, şöyle konuştu: ""Atak yanında konuştuğumuz bir dizi proje var. Devletten devlete anlaşma çerçevesinde savunma sanayisindeki ilişkilerimizi geliştirme esaslı bir gidişimiz oldu. Çeşitli şirketlerimizin burada devam eden bazı çalışmaları var. O çalışma neticesinde inşallah Atak'tan sonra başka ürünlerin de devreye girmesi mümkün. Hatta Atak ihracatımızın sayısını artırmak için de çalışıyoruz. Bugünkü tören de bu açıdan Türkiye'nin uzak bir coğrafyaya ihraç ettiği Atak'ın teslim töreni olması hasebiyle bizim için çok önemli. Hem ilişkilerimizin daha da geliştirilmesi hem de bu önemli olayı tekrar kutlamak açısından burada bulunuyoruz. Bizim için önemli bir adım.""   Demir, Filipinler'e ilave Atak ihracatına yönelik opsiyonun devreye girip girmeyeceğine ilişkin soruya, ""Opsiyonları gündemde ve ciddi şekilde konuşuluyor. Bugün de Sayın Savunma Bakanı ile burada bu konuyu da görüşeceğiz. İnşallah o konuda da iyi adımlar atmış oluruz. Çünkü şuna inanıyoruz, helikopterimizi kullandıkça, performansını gördükçe, o konudaki iştah daha da artacaktır. Hatta belki ileri planlama, daha fazla sayılar gündeme gelebilecektir."" yanıtını verdi. 6 Atak helikopterine daha yol göründü Türk Havacılık ve Uzay Sanayii AŞ (TUSAŞ) Genel Müdürü Temel Kotil de toplam 6 helikopterin Filipinler'e teslimatını bu yıl tamamlayacaklarını söyledi. Filipinler'in ilave talepleri bulunduğunu ifade eden Kotil, ""Bunlar görüşülüyor, tekliflerimiz de var. Belki burada imzalamayabiliriz ama önümüzdeki günlerde onu da imzalarız inşallah."" dedi. Atak'ın çok ilgi gören bir helikopter olduğunu vurgulayan Kotil, Pakistan'a ihraç edilecek 30 helikopter için ihracat lisansının beklendiğini anımsattı. TUSAŞ'ın yeni ihracat imzaları attığını dile getiren Kotil, şu değerlendirmede bulundu: ""Bunun dışında birçok yere de imza attık aslında. Bu imzaları sizlerle teslimatta paylaşmak isteriz. Atak çok satacak bir helikopter, kendi klasında dünyanın en iyisi, motoru çok güçlü, yeni aviyonikleri, silah sistemleri var. ROKETSAN, ASELSAN, HAVELSAN bütün vakıf şirketleri ile oluşan bir helikopter, ana yüklenici olarak TUSAŞ var ortada. Bu ihracat ülkemize bereket, para getirecek. Böyle bir savunma aracının ihracatı önemli. Bu sayının artmasını bekliyoruz."" Türkiye'de 76 Atak helikopterinin serviste olduğu bilgisini veren Kotil, sayının bu yıl 83'e ulaşacağını bildirdi. Kotil, ""Burada 6 tane var, diğer bir ülkede 6 tane daha var, onu da teslimatta paylaşacağız. Buradaki sayı artabilir, bunun katları ortaya çıkabilir. İnşallah Atak helikopteri Türkiye'nin yüzünü güldürür."" ifadelerini kullandı. Anka, Hürkuş, Gökbey gibi ürünler için de pazarlama çalışmaları yürüttüklerini, yakında onların da sesinin duyulabileceğini vurgulayan Kotil, şunları kaydetti: ""Asya-Pasifik'te ilgiler artmak üzere, Ukrayna-Rusya burayı bile etkiledi. Yalnız Filipinler değil, Malezya, Endonezya var, bu yörede bir hareketlilik mevcut. TUSAŞ için de satış anlamına geliyor bu. Filipinler'de şu anda Atak özelinde teklifimiz var ama diğer ürünlerimizi de buraya pazarlıyoruz. Ürün satışıyla Hava Kuvvetleri ve TUSAŞ'ın diyalogu oluşmuş, diğer ürünlerin önünü açmış oluyor."" ASELSAN yeni Gökdeniz ihracatına hazırlanıyor ASELSAN Yönetim Kurulu Başkanı ve Genel Müdürü Haluk Görgün, Türkiye'den kilometrelerce uzakta tarihi bir ana şahitlik ettiklerini söyledi. Türkiye'de geliştirilen yerli ve milli sistemlerin ihraç edilmesinin son zamanlarda arttığına işaret eden Görgün, özellikle platform seviyesinde bunların müttefik, dost ülkelere satılmasıyla yeni boyutlara çıkıldığını ifade etti. Görgün, kara ve deniz araçlarından sonra hava araçlarının da bu sürece katıldığına dikkati çekerek, şunları söyledi: ""Ülkemizde geliştirilen tüm platformlarda, askeri elektroniğin olduğu her alanda sistem tasarımı ve üretimi yapıyoruz. Bu helikopterde de aviyonik sistemlerinden pilotun kafasındaki kask Avcı'ya kadar, helikopterin üzerindeki elektro-optik keşif ve gözetleme sistemine varana kadar yerli ve milli üretiyoruz. Vakıf şirketlerimiz, bizlerle birlikte çalışan, ekosistemin içinde olan tüm alt yüklenicilerle beraber yaşadığımız milli bir gurur günü bugün. ASELSAN olarak Filipinler ile diğer alanlarda da iş birliklerimiz, geçmiş yıllardan süregelen bir ticaretimiz mevcut. Özellikle elektro-optik görüntüleme, gece-gündüz görüş sistemleri, gemiler için verdiğimiz Smash, uzaktan komutalı silah sistemlerimiz var. Yeni projelerde özellikle Gökdeniz (yakın hava savunma sistemi) burada bir popülarite kazanmak üzere ve çeşitli platformlar için bunları öneriyoruz. Yakın zamanda inşallah bunların da güzel haberlerini duyuruyor olacağız."" Atak'ın silahları ROKETSAN'dan ROKETSAN Genel Müdürü Murat İkinci de savunma sanayisi açısından gurur günlerinden birinin yaşandığını bildirdi. Atak helikopterinin savunma sanayisindeki tüm kabiliyetlerin birleştirildiği ""göz bebeği"" projelerden biri olduğunu dile getiren İkinci, ana yüklenici TUSAŞ'ın çabalarıyla Filipinler'de Atak helikopterini görmenin göğüslerini kabarttığını ifade etti. İkinci, Atak helikopterinin bütün güdümlü mühimmatlarını ROKETSAN'ın ürettiğine dikkati çekerek, şunları kaydetti: ""Bu güdümlü mühimmatları dost ve kardeş ülkelerle paylaşmak, onlara ihracat potansiyelini artırmak için çabalarımız devam ediyor. TUSAŞ'ın açmış olduğu yolda inşallah bundan sonra ROKETSAN da güdümlü mühimmatlar konusunda ihracatı gerçekleştirecek ve Filipinler de mühimmatlarımızı kullanan ülkelerden biri haline gelecek. Bu konu bizim açımızdan çok sevindirici. Çünkü her platformun ihracıyla birlikte aslında Türk savunma sanayisinin üretmiş olduğu yan ürünler, mühimmatlar da ihracat şansını yakalayabiliyor. Buna sadece Atak helikopterinin ihracatı şeklinde bakmamak lazım. Savunma sanayisinin kümülatif, tamamen beraber çalışmasının bir eserini burada hep beraber görüyoruz. İnşallah bunun da devamı gelecek."""
671,Atak helikopteri Filipinler ordusuna güç verecek,"T129 Atak Taarruz ve Taktik Keşif Helikopteri'nin ilk yurt dışı teslimatı Filipinler Hava Kuvvetlerine gerçekleştirildi. Teslim töreninde konuşan Filipinler Savunma Bakanı Lorenzana, ""Filipin Hava Kuvvetlerinin rüyası gerçekleşti"" dedi.",Savunma,https://www.trthaber.com/haber/savunma/atak-helikopteri-filipinler-ordusuna-guc-verecek-670105.html,"İki Atak helikopteri ve bir C-295 nakliye uçağının Filipinler ordusunun envanterine girmesi dolayısıyla Col Jesus Villamor Hava Üssü’nde tören düzenlendi. Törene, Filipinler Savunma Bakanı Delfin Lorenzana, Türkiye'den Cumhurbaşkanlığı Savunma Sanayii Başkanı (SSB) İsmail Demir, Türkiye'nin Manila Büyükelçisi Artemiz Sümer, Türk Havacılık ve Uzay Sanayii AŞ (TUSAŞ) Genel Müdürü Temel Kotil, ASELSAN Yönetim Kurulu Başkanı ve Genel Müdürü Haluk Görgün, ROKETSAN Genel Müdürü Murat İkinci ile Filipinler Hava Kuvvetleri Komutanı Tümgeneral Connor Anthony Canlas'ın da aralarında bulunduğu askeri ve sivil yetkililer katıldı.   Törende konuşma yapan Lorenzana, yeni teslimatlar dolayısıyla Filipinler Hava Kuvvetleri için ""harika bir gün"" yaşadıklarını söyledi. ""Filipin Hava Kuvvetlerinin rüyası gerçekleşti"" Atak helikopterinin Filipinler için bir ilk olduğunu vurgulayan Lorenzana, bu alandaki filolarını yeniden yapılandırdıklarını ifade etti. Lorenzana, Atak helikopterinin Filipinler'in terörle mücadelesine destek vereceğini belirterek, ""Filipin Hava Kuvvetlerinin rüyası gerçekleştiği için çok mutluyum ancak evimizi tam olarak donatmak için hala uzun bir yolumuz var"" dedi.    İsmail Demir de iki dost ülke için böylesine tarihi bir ana tanıklık etmekten duyduğu mutluluğu dile getirdi. ""Savunma sanayisi iş birliğini geliştirmek için bir çerçeve oluşturduk"" SSB ile Filipinler Savunma Bakanlığı arasında imzalanan Savunma Sanayii İşbirliği Mutabakat Zaptı ile bu alandaki iş birliğinin devletler arası düzeye ulaştığını vurgulayan Demir, ""Dostluk ve ortak çıkar temelinde savunma sanayisi iş birliğini geliştirmek ve güçlendirmek için bir çerçeve oluşturduk. Bu amacı etkin bir şekilde sürdürmek için Ortak Savunma Sanayii Çalışma Grubunun ilk toplantısını Türkiye'de veya Manila'da yapmayı teklif ediyorum"" diye konuştu.   ""Türk savunma sanayisi şirketleri küresel oyuncular haline geliyor"" Türk savunma sanayisinin NATO standartlarına uygun ürünler ürettiğine ve AR-GE projelerine yaptığı yatırımlarla üretim çeşitliliğini artırdığına dikkati çeken Demir, Türk Silahlı Kuvvetlerinin ihtiyacının yüzde 80'den fazlasının yerli olarak karşılandığını bildirdi. Demir, şu değerlendirmede bulundu: ""Türk savunma sanayisi şirketleri, kendini kanıtlamış sistemleri ve ürünleriyle küresel oyuncular haline geliyor. Bugün Türkiye'nin önde gelen savunma şirketleri TUSAŞ, ASELSAN ve ROKETSAN'ın üst düzey yöneticileriyle birlikteyim. Şirketlerimiz, teknoloji transferi, ortak üretim ve ortak pazarlamayı içeren kazan-kazan stratejisine dayanan uzun vadeli bir ilişki içinde dost ülkelerle iş birliği yapmaya isteklidir. Pandeminin tüm ekonomiler üzerindeki sert etkisine rağmen Asya-Pasifik Bölgesi'nde artan savunma harcaması rakamları, bize Asya ülkelerinin savunma tedariki konusundaki önceliklerinin hala önemli olduğunu ve yakın gelecekte artacağını gösteriyor. Bölgeyle ilgili vizyonumuz sadece ticaret ortaklığı kurmak değil, müttefik ve dost ülkelerin güvenilir savunma sanayisi ortağı olmak istiyoruz. Savunma Sanayii Başkanlığı, gelişmiş savunma sanayisi hizmetleri için sürekli fikir ve yenilik alışverişini kolaylaştırmaya hazırdır.""    İkinci Atak paketi için görüşülüyor Türk savunma sanayisi firmaları Filipinler'e bugüne kadar zırhlı araç, mühimmat, fişek, tabanca ve gece görüş dürbünün aralarında bunduğu bir dizi ürün ihraç etti. İki ülke arasında savunma sanayisindeki iş birliği, SSB ve Filipinler Savunma Bakanlığı arasında İstanbul’da 2017’deki Uluslararası Savunma Sanayii Fuarı'nda imzalanan Niyet Beyanı ile yeni bir boyut kazandı. 2018 yılında Filipinler'de imzalanan mutabakat metni ise Atak helikopterlerini de kapsayan bir dizi ürünün ihracatı için kapıyı araladı. Bu kapsamda 2020 yılında 6 Atak helikopteri için sözleşme imzalandı. Kabul ve test faaliyetlerinin başarıyla tamamlanmasıyla ilk 2 helikopter Filipin Hava Kuvvetleri envanterine girdi. Helikopterlerle birlikte yedek parça ve yer destek cihazlarının teslimatı gerçekleştirildi. Bugüne kadar 4 pilot ve 19 teknisyene eğitim verilirken toplamda 13 pilot eğitim görecek. İkinci paket Atak helikopteri satışı kapsamında Filipinler tarafına taslak fiyat teklifi verildi ve görüşmelere başlandı. Yeni helikopterlerin yolunu açtı Türk Silahlı Kuvvetlerinin taarruz helikopteri ihtiyacını karşılamak amacıyla Türkiye'ye özgü milli kabiliyetler kullanılarak geliştirilen Atak, kendi sınıfındaki en etkin taarruz helikopteri olarak dikkati çekiyor. İlk teslimatı 2014 yılında Kara Kuvvetleri Komutanlığına yapılan Atak'tan bugüne kadar 70'ten fazla üretildi. Türk savunma sanayisinin yeni kabiliyetler kazandırdığı Atak helikopteri, güvenlik güçleri tarafından etkin şekilde kullanıyor. 3 saat havada kalabilen, 5 ton kalkış ağırlığına sahip Atak, taarruz, hassas angaje, silahlı keşif, silahlı destek, silahlı koruma, hava savunma sistemlerini tahrip, derin taarruz, meskun mahal muharebesi gibi görevleri başarıyla yerine getiriyor. Atak helikopterinin üretim ve geliştirme sürecinde elde edilen kabiliyetlerle TUSAŞ, Gökbey Genel Maksat Helikopteri, Atak-2 Ağır Sınıf Taarruz Helikopteri ve 10 Ton Sınıfı Genel Maksat Helikopteri gibi özgün projeler hayata geçirildi."
672,Türkiye'nin ATAK'ı Filipinler'de uçacak,"Savunma Sanayii Başkanı İsmail Demir, TUSAŞ tarafından yerli ve milli imkanlarla geliştirilen ATAK helikopterinin ilk yurt dışı teslimatının bugün yapılacağını açıkladı.",Savunma,https://www.trthaber.com/haber/savunma/turkiyenin-ataki-filipinlerde-ucacak-670027.html,"Türk savunma sanayii gurur günlerinden birini daha yaşıyor. Yerli ve milli imkanlarla geliştirilen T129 ATAK helikopterinin yurt dışında ilk teslimatı Filipinler'e yapılacak. Savunma Sanayii Başkanı İsmail Demir, gelişmeyi sosyal medya hesabından duyurdu. Demir, ATAK helikopterinin bugün Filipinler'e teslim edileceğini açıkladı. Savunma sanayiimizin gurur günlerinden biri daha!

ATAK helikopterlerimizi yurt dışında ilk kez Filipinler’e teslim ediyoruz.

 6 Nisan 2022

Manila/Filipinler pic.twitter.com/qfVx0EVPjW Milli taarruz helikopteri ATAK ATAK, Türk Silahlı Kuvvetleri'nin taarruz helikopteri ihtiyacını karşılamak amacıyla Türkiye'ye özgü milli kabiliyetler kullanılarak geliştirildi. Güvenlik güçlerinin ihtiyaçları için bugüne kadar yaklaşık 70 helikopter teslimatı gerçekleştirildi.   ATAK helikopterine güvenlik güçlerinin ihtiyaçları doğrultusunda yeni yetenekler kazandırıldı.   "
673,TUSAŞ gözünü Malezya'ya dikti,"TUSAŞ Genel Müdürü Kotil, Malezya'nın elektronik konusundaki altyapı ve insan kaynaklarından faydalanmak istediklerini söyledi. ""Pasifik'te TUSAŞ'ı daha çok göreceğiz"" diyen Kotil, ilgiden dolayı memnun olduklarını söyledi.",Savunma,https://www.trthaber.com/haber/savunma/tusas-gozunu-malezyaya-dikti-669458.html,
674,Hezarfen Paraşüt Simülatörü ilk ihracatına hazırlanıyor,Savunma sanayisi ihracatı ürünlerine bir yenisi daha ekleniyor. HAVELSAN'ın komando ve özel kuvvetler tarafından kullanılan Hezarfen Paraşüt Simülatörü'nün ilk ihracatının Malezya'ya gerçekleştirilmesi için imzalar atıldı.,Savunma,https://www.trthaber.com/haber/savunma/hezarfen-parasut-simulatoru-ilk-ihracatina-hazirlaniyor-669252.html,
675,Avrupa'nın yeni sorunu 'Ukrayna’da savaşanlar' mı olacak?,"Ukrayna’ya dünyanın dört bir yanından paralı/gönüllü savaşçı geldi. Savaş sonrasında bu isimlerin bireysel ya da toplu eylemlere yönelebileceğine değinen uzmanlar, 'yalnız kurtların' Avrupa’nın geleceğinde ciddi sorunlara neden olabileceği görüşünde.",Savunma,https://www.trthaber.com/haber/savunma/avrupanin-yeni-sorunu-ukraynada-savasanlar-mi-olacak-668669.html,"ABD’nin Irak ve Afganistan’da attığı adımlar, aldığı sonuçlar ve bunların küresel yansımaları herkesin malumu. Ancak bu süreci yakından takip edenlerin ısrarla dikkat çekmek istediği mesele biraz daha farklı. Savaş bölgesinden dönen askerlerin kendi ülkelerindeki normal hayata bir türlü uyum sağlayamadığı ve şiddete çok elverişli oldukları gerçeği. Konuyla ilgili yayınlanan kimi raporlara göre Afganistan ve Irak’ta savaşan her üç askerden biri görev sırasında ya da ülkesinden dönüşünde psikiyatrik tedaviye ihtiyaç duyuyor. Uzmanlara göre bu gerçek, ABD içerisinde 35 yıl ve daha uzun süre bakıma muhtaç olan akli dengesi bozuk 200 binin üzerinde eski asker olduğunu gösteriyor.   Ukrayna’da benzer bir tablo yaşanıyor Rusya’nın Ukrayna’ya yönelik müdahalesi, ardından batı ülkelerinin neredeyse tek blok olarak Moskova’ya karşı durması yeni bir süreci daha tetikledi. Destek sadece politik ya da ekonomik olmadı. Askeri ve istihbari açıdan da Ukrayna’ya ciddi bir katkı verildi. Sonrasında dünyanın dört bir yanından ülkeye gelen gönüllü ya da paralı savaşçıları, caddelerde dağıtılan silahları ve elden ele dolaşan çok gelişmiş saldırı sistemlerini gördük. Ukrayna’ya gelen yabancı savaşçı sayısını henüz net olarak bilmiyoruz. Gerçek olan bir şey varsa o da bu savaşçıların bir gün yeniden evlerine dönecekleri… Peki, Avrupa ülkeler için de ABD’nin yaşadığı benzer bir senaryo mümkün olabilir ve ‘yalnız kurtlar’ savaşın ardından Avrupa’nın güvenliğini tehdit eder mi?    “Savaşçılar elbet bir gün evine dönecek” Tolga Ökten, özellikle istihbari ve askeri konularda önemli çalışmaları bulunan bir isim… Ökten, küresel çapta aşırı sağ akımların ve örgütlerin yükselişe geçtiği bir dönem yaşandığına işaret ediyor. Ağırlık merkezini El Kaide ve türevlerinin oluşturduğu terör dalgası sona ermeden aşırı sağ akımlarca temsil edilen yeni bir dalganın ortaya çıktı görüşünü hatırlatan Ökten’e göre her iki dalganın ortak yönlerinden biri de çatışma bölgelerinden besleniyor olmaları. Bu çerçevede Afganistan ve Ukrayna arasında yoğun bir benzerlik göze çarptığına dikkat çekiyor Ökten ve devam ediyor: “Tıpkı Sovyetler’in Afganistan’ı işgali sonrasında özellikle yabancı gönüllülerce oluşturulan ağın El Kaide’ye evrilmesi gibi 2014’ten beri Ukrayna’da yaşanan sürecin de aşırı sağ bir taban yaratmasından endişe ediliyor. Hali hazıra ABD de Avrupa ülkelerinde faaliyet gösteren Atomwaffen Division, Sonnen Krieg Division ve Proud Boys gibi radikal örgütlerin Ukrayna’da merkezli Azov Taburları ile irtibatta oldukları değerlendiriliyor. Rusya Devlet Başkanı Vladimir Putin’in ‘Nazi’ vurgusu da aslında bu endişeyi kullanma amacı taşıyor.”   Savaşçıların içine girdiği ‘sosyal ağ’ peşlerini bırakmıyor Tolga Ökten, Ukrayna Savaşı’nın aşırı sağ yapılanmalar üzerinde iki önemli etkisi olabileceğinden bahsediyor. Birincisi dünyanın dört bir yanından gönüllülerin bu savaşa dahil olarak aslında bir sosyal ağın içerisine girmeleri… Bu ağ içerisinde örgütlenebilecek olan aşırı sağ radikal grupların, savaş sonrasın irtibatlarını devam ettirerek eylemsellik sürecine geçmelerinin çok olası olduğu uyarısında bulunan Ökten, ilginç bir örnek veriyor ve “Türkiye’de gerçekleştirilen El Kaide bağlantılı saldırıların hemen hemen hepsinde Afganistan’da eğitim almış örgüt mensuplarına bağlı hücreler yer aldı. Benzer bir durum Suriye iç savaşı sürecinde DEAŞ için de geçerli. Bu sosyal ağın geçmişte El Kaide’yi oluşturan ağ kadar etkili olup olmayacağını savaş sona erdikten sonra görülecek.” görüşünü paylaşıyor.   Dağıtılan silahlar Avrupa için ciddi bir tehdit Ökten’in dikkat çektiği bir diğer husus ise Ukrayna genelinde kontrolsüzce dağıtılan silahların kaçakçılar vasıtasıyla diğer Avrupa ülkelerine yayılması tehlikesi… Aralarında MANPADS ve patlayıcı maddelerin de bulunduğu bu silahların önümüzdeki süreçte Avrupa için çok önemli bir tehdit unsuru olabileceğinin altını çiziyor Ökten: “Bu silahlar sadece aşırı sağ değil diğer terör örgütleri açısından da önemli bir fırsat olarak görülecektir. El Kaide ve DEAŞ’a bağlı hücrelerin ve yalnız hareket eden aktörlerin bu silahlara erişiminin engellenmesi hususunda ne kadar başarılı olunacağı ise büyük bir soru işareti. Örnek vermek gerekirse, 1990’lı yıllarda Yugoslavya’nın dağılma süreci ve Arnavutluk’ta yaşanan iç karışıklar sırasında izi kaybedilen silahların Avrupa’da gerçekleştirilen eylemlerde kullanıldığı değerlendiriliyor. Bu nedenle, savaşın orta vadeli dolaylı etkilerinden bir tanesi Avrupa’da artan terör eylemleri olabilir.”    İstihbarat örgütleri için de ciddi bir sınav Tabi burada ayrı bir nokta daha öne çıkıyor. Bu kadar savaşçının, bunca silahın ve grupların olduğu bir alanda istihbarat servislerinin hamleleri… Ukrayna’ya gelen savaşçıların kendi evlerine ya da başka bir ülkeye döndüklerinde istihbarat servisleri tarafından ne denli izlenebileceğini soruyoruz Tolga Ökten’e: “Ukrayna Savaşı kapsamında oluşacak olan bu tarz güvenlik tehditlerine karşı koymak çok kolay değil. Süreç çok hızlı ve kontrolsüzce gerçekleşti ancak istihbarat ve diğer güvenlik teşkilatları, radikalleşme emareleri gösteren bireylerin ve örgütsel faaliyetlerinin tespiti amacıyla çatışma bölgesine giden vatandaşları kontrol altında tutmak isteyecektir. Almanya’nın Neo Nazi geçmişi olan şahısların Ukrayna’ya gitmesini engellemeye çalıştığı biliniyor. İstihbarat teşkilatlarının Ukrayna’ya kendi kaynaklarını göndererek biyografik istihbarat toplamaya ve oluşturulan ağlara sızmaya çalıştığı da değerlendirilebilir. Diğer taraftan bu süreçte bütün radikallerin ve silahların tespit edilmesi mümkün değil. El Kaide ve DEAŞ bağlantılı hücre ve aktörlerin tespiti için zaten yoğun şekilde mesai harcayan istihbarat birimlerinin yükü daha da artacak gibi gözüküyor. Önümüzdeki dönemde ülkeler arasında ortak veri havuzu oluşturulması ve istihbarat paylaşımı yapılması da büyük önem arz ediyor."""
676,ASELSAN Genel Müdür Yardımcısı Karataş: Tasarlayamayacağımız hiçbir şey yok,"ASELSAN Genel Müdür Yardımcısı ve Savunma Sistem Teknolojileri Sektör Başkanı Behçet Karataş, şu anda tasarlayamayacakları hiçbir şeyin olmadığını belirterek, ""İhtiyacımız varsa ve hayatiyse kesinlikle kendimiz yapıyoruz"" dedi.",Savunma,https://www.trthaber.com/haber/savunma/aselsan-genel-mudur-yardimcisi-karatas-tasarlayamayacagimiz-hicbir-sey-yok-668682.html,"Sakarya Büyükşehir Belediyesi Kültür Sanat Etkinlikleri kapsamında Adapazarı Kültür Merkezi'nde düzenlenen ""Bağımsız Savunma Sanayi Yolunda: ASELSAN"" konulu konferansa konuşmacı olarak katılan Karataş, kurumun faaliyetleri hakkında bilgi verdi. ASELSAN'ın, Türk Silahlı Kuvvetlerinin (TSK) her türlü elektronik cihaz ve sistem ihtiyacını karşılayarak dışa bağımlılığı azaltmak üzere kurulduğunu aktaran Karataş, bunun sürdürülebilir hale getirilmesinin amaçlandığını kaydetti. Kurumda yaklaşık 9 bin 600 personel çalıştığını, bunların yüzde 60'ını mühendislerin oluşturduğunu dile getiren Karataş, geçen yıl 2,3 milyar dolarlık satış gerçekleştirdiklerini bildirdi. ""İhtiyacımız varsa ve hayatiyse kesinlikle kendimiz yapıyoruz"" Karataş, birçok ürünü ihraç ettiklerini vurgulayarak, şunları söyledi: ""Bayraktar'ın CATS denilen görüş sistemleri var. Kanada'dan alıyorlardı, ambargo konunca kendimiz geliştirdik. Ambargoları çok seviyoruz, onu da yerlileştirdik. Bunları sizin çocuklarınızla, kardeşlerinizle yaptık. Allah'a şükür şu anda tasarlayamayacağımız hiçbir şey yok. Sadece ekonomik boyutuna bakmamız gerekiyor, değer mi değmez mi diye. İhtiyacımız varsa ve hayatiyse kesinlikle kendimiz yapıyoruz."" ""Savunma sanayi milli ve yerli olmak zorunda"" Ambargolardan Türkiye'nin etkilenmediğini vurgulayan Karataş, ""Sadece Türk Silahlı Kuvvetlerinin değil, tüm dost ülkelerin ihtiyacını karşılayabilecek hem bilgi birikimimiz hem kapasitemiz hem de üretimimiz var. Geçmişte savunma sanayimiz ihmal edilmiş, çivi yapamaz hale dönüşmüş. Halkın hafızasından bunun silinmemesi lazım. Savunma sanayi milli ve yerli olmak zorunda, ihmal edilmemeli"" değerlendirmesinde bulundu. Karataş, ASELSAN'ın Ar-Ge faaliyetine geçen yıl 500 milyon dolarlık bütçe ayırdığını belirterek, teknolojiyi geliştirmek için gençlerin çok çalışması ve kendilerini iyi yetiştirmeleri gerektiğini söyledi."
677,Türk savunma sanayiinin yükselişi sürüyor,Türkiye'de savunma alanında üretim yapan şirket sayısı giderek artıyor. İhracat hedefini büyüten savunma sanayii bu yıl 4 milyar doları aşmayı planlıyor.,Savunma,https://www.trthaber.com/haber/savunma/turk-savunma-sanayiinin-yukselisi-suruyor-668298.html,"Türk savunma sanayii günden güne güçlenirken firma sayısı da hızla artıyor. İnsansız hava araçlarıyla ünlenen Türk savunma sanayii, farklı alanlarda da dikkat çekiyor. Sektör temsilcilerinin ihracat beklentisi de yüksek. ""Önümüzdeki yıl için artış bekleniyor"" Şu anda 1500 civarında savunma sanayii için faaliyet gösteren firma olduğunu söyleyen SAHA Yönetim Kurulu Üyesi İlhami Keleş, şu şekilde konuştu: ""Bizim sanayicilerimiz dünyanın hiçbir ülkesinde olmadığı kadar milliyetçi. Yani kendi ordusunda, kendi ürettiği bir ürünün olmasının verdiği hazzın maddi bir karşılığı yok. Uydu iletişim sistemleri, siber güvenlik gibi çok değişik alanlarda Türkiye çok önemli yetkinlikler kazandı. İnsansız deniz sistemleri ön plana çıkmaya başladı. TCG Anadolu'yu devreye alıyor olacağız. Uçak gemisi ki orada ona inip kalkabilen TB3'ler, Bayraktar TB3 ve milli insansız savaş uçağı yani Kızılelma bunlar. İşte oyun değiştiren teknolojiler.    2021 yılı için açıklanan ihracat rakamı 3 milyar 224 milyon dolar. 3 milyar eşiği aşılmış oldu bu sene. Önümüzdeki yıl için minimum 4 milyar beklentisi var ama buradaki şeyler artışlar böyle rutin bir artış şeklinde olmayacak. Katlanarak bir artış bekleniyor."" Avrupa’nın ikinci büyük sanayi kümelenmesi SAHA İstanbul'un, savunma alanına önemli katkıları bulunuyor. Yerlilik oranını artırmak ve iş birliğini geliştirmek SAHA İstanbul'un hedefleri arasında. Ekim ayında düzenlenecek fuarla ihracata büyük katkı sağlanması bekleniyor. "
678,KIZILELMA'nın vurucu gücü yapay zekası olacak,"KIZILELMA Bayraktar MİUS için heyecanlı bekleyiş sürüyor. Taşıyacağı mühimmatlar, yüksek hızı ve aerodinamik özelliklerinin yanında platformun en değerli gücünün yapay zeka olacağına değinen uzmanlar, muharebe konseptleri için TSK’yı işaret ediyor.",Savunma,https://www.trthaber.com/haber/savunma/kizilelmanin-vurucu-gucu-yapay-zekasi-olacak-668017.html,
679,"""Vazgeçilmez müttefiğe"" NATO ülkelerinin ambargoları gevşer mi?","Rusya-Ukrayna krizindeki barış adımlarıyla başrol oynayan Türkiye NATO'nun güvenini bir kez daha pekiştirdi. Peki bu Türkiye'ye uygulanan ambargoları gevşetebilir mi? ""Vazgeçilmez müttefiklik"" ikili ilişkilere nasıl yansır?",Savunma,https://www.trthaber.com/haber/savunma/vazgecilmez-muttefige-nato-ulkelerinin-ambargolari-gevser-mi-667500.html,"""Türkiye’nin NATO müttefikleri arasındaki müstesna konumunun ve bölgesindeki kritik rolünün daha iyi anlaşıldığı aşikardır. Hem müttefiklerimiz hem de dünyanın bunun idrakine artık daha fazla varmış olduğunu gördüm. 

Türkiye bölgesel güvenliğin temini için vazgeçilmez bir müttefiktir. Bunu iftiharla gördük..."" Cumhurhurbaşkanı Recep Tayyip Erdoğan bu sözleri NATO Liderler Zirvesi dönüşü sarf etti. NATO müttefiki ülkeler Rusya Ukrayna savaşına son vermek için harekete geçerken Türkiye ise dürüst ve iki tarafa da güven verici kararlarıyla bir adım öne geçti. İki ülkenin bakanlarını Antalya'da aynı masada buluşturan Türkiye, müzakerelere de kapısını açtı.  Cumhurbaşkanı Recep Tayyip Erdoğan, birçok kez Rusya Devlet Başkanı Vladimir Putin ve Ukrayna Devlet Başkanı Vladimir Zelenskiy ile ateşkesin sağlanması için görüştü.   NATO ülkelerine ambargo tepkisi Türkiye'nin kararlı tutumu NATO'nun güvenini daha da pekiştirdi. Hatırlanacağı üzere Cumhurbaşkanı Erdoğan, NATO zirvesinin ardından açıklamalarda bulunmuş ve “Savunma sanayimizin önüne bizzat bazı müttefiklerimiz tarafından konan kısıtlamaların artık kaldırılması ortak menfaatimizedir” ifadesini kullanmıştı. Erdoğan’ın “Müttefikler arasında gizli-açık ambargoların bırakın uygulanmasını, gündeme dahi gelmemesi gerekir. Bu konudaki beklentilerimizi liderlerle paylaştım” cümlesi de dikkat çeken bir diğer nokta olmuştu.   Tüm bu yaşananlar akıllara bir kez daha NATO ülkeleri tarafından Türkiye’ye uygulanan örtülü ya da açık ambargoları gündeme taşıdı. Türkiye’nin ihtiyaç duyduğu ne tür sistemler verilmiyor, hangi ülkeler bu yolu tercih ediyordu?  Savunma Sanayii Araştırmacı Anıl Şahin, hem bu sorunun yanıtını verdi hem de NATO ülkeleri tarafından Türkiye’ye uygulanan ambargoları değerlendirdi:  En fazla ambargo Fransa'dan “Almanya, ALTAY Ana Muharebe Tankı’nı seri üretimi için gerekli olan güç paketini uzun süredir Türkiye’ye teslim etmiyor. Bu sebepten ALTAY Tankı, uzun müddettir seri üretime geçemiyor. Son olarak, Güney Kore’den motor tedarik edildi. Fransa, Türk savunma sanayiine yönelik en fazla alt sistem ambargosu uygulayan NATO üyesi ülke desek çok yanlış olmaz sanırım. Son dönemde, platform fark etmeksizin birçok ambargo ile Fransa tarafından Türk savunma sanayii hedef alınıyor. Seyir füzelerimiz ve hava savunma füzelerimiz da bu ambargoların hedefi oldu. Yine Kanada, Türk SİHA’larında kullanılan elektro-optik gözetleme sistemleri ile bazı elektronik-harp sistemlerine ambargo uyguluyor. Ambargo uyguladıkları farklı ürünler de var. Bu ambargo yüzünden Kanadalı bir firma battı. ABD, pek çok platform için Türkiye’ye ambargo uyguluyor. Savaş gemilerimizde kullandığımız Dikey Atım Sistemi Mk41 ve RAM Hava Savunma Füzesi, örnek teşkil edebilir. F-35 konusunu zaten kamuoyu yakınen takip ediyor. Ayrıca, ABD’ye satınalma talebinde bulunduğumuz F-16 Blok 70 savaş uçaklarıyla ilgili olarak ise henüz bir dönüşün yapılmadığı biliniyor. Aramızın iyi olduğu İngiltere dahi bazı alanlarda Türkiye’ye ambargo uyguluyor. Ancak İngiltere’nin uyguladığı ambargoların, bir devlet stratejisinden daha çok firmaların kendi inisiyatifinde olduğunu tahmin ediyoruz. Bunların haricinde pek çok ülke, pek çok üründe Türkiye’ye ambargo uyguluyor.” “Ambargoya tabi kritik alt sistemler millileştirildi” Şahin, Türkiye’nin bu ambargolar karşısında birçok sistemin millileştirildiğine değiniyor: “Cumhurbaşkanlığı Savunma Sanayii Başkanlığı tarafından alınan kararlar kapsamında her türlü ekonomik ve iş gücü bedeli göze alınarak, ambargoya tabii kritik alt sistemler millileştirildi. Bu sayede, hava savunma füzelerimiz ile gemi savar ve seyir füzelerimizin seri üretimine tekrar başlanıldı.” “EUROSAM görüşmeleri hızlanabilir” NATO görüşmeleri sonrasında İtalya Başbakanı'nın ""Türkiye, Fransa ve İtalya yeniden üçlü görüşmelere başlayacak"" açıklaması da dikkat çekiciydi. Erdoğan da bunu pekiştiren bir açıklama yaptı. Erdoğan, STAMP-T füzesi ile ilgili Macron ve Draghi ile görüştüklerini, İtalya Başbakanı Draghi'nin de kendisinden sonra Macron ile yaptığı görüşmede bu konuyu açtığını söyledi. Avrupa'nın kendi üretimi olan SAMP-T hava savunma sisteminin üreticisi durumundaki şirketin Türkiye ile de çalışması daha önce gündeme gelmiş ama ilerleme sağlanamamıştı. Anıl Şahin, görüşmeler sonrasında EUROSAM ile yürütülen mevcut projenin hızlanabileceğini söyledi: “Öte yandan biz Fransa ile İtalyan ortaklığındaki EUROSAM Konsorsiyumu ile uzun süredir Uzun Menzilli Hava ve Füze Savunma Sistemi geliştirme amacı güdüyorduk. Bununla ilgili olarak EUROSAM Konsorsiyumu ile Türk makamlar arasında anlaşma da imzalanmıştı. Ancak Fransa’nın tutumları sebebiyle anlaşma ve dolayısı ile çalışmalar, oldukça yavaş ilerliyor. Son dönemde Fransa’nın Türkiye’ye karşı katı tutumunun, Ukrayna’dan alınan dersler neticesinde gevşediği gözlemleniyor. Bu durum, EUROSAM ile yürütülen mevcut projenin hızlanmasını sağlayabilir. “Ambargolar gevşeyebilir” Şahin, son olarak, NATO ülkelerinin uyguladığı ambargoların gevşeyebileceğine dikkat çekerek, sözlerini şöyle bitirdi: “Ambargoların kalkması tamamen ülkeler arasındaki dış ilişkilere bağlı. Ben şu anki ortamdan, gevşemeler olacağını düşünüyorum. Ancak toptan bütün NATO üyesi ülkelerin Türkiye’ye karşı ambargoları kaldırması, kısa veya orta vadede olabilecek bir şey gibi durmuyor.” "
680,Kızılelma'nın kanatları monte edildi,"Baykar Teknoloji Lideri Selçuk Bayraktar, insansız savaş uçağı Kızılelma'nın son halini paylaştı.",Savunma,https://www.trthaber.com/haber/savunma/kizilelmanin-kanatlari-monte-edildi-667400.html,"Baykar Teknoloji Lideri Selçuk Bayraktar, Muharip İnsansız Uçak Sistemi'nin (MİUS) üretim hattına giren gövde görselini paylaşmıştı. Bayraktar, Bayraktar Kızılelma'nın kanatlı halini paylaştı. ????#CEZERİ ✈️????
Bayraktar Mini İHA ✈️
Bayraktar TB1 ✈️#BayraktarTB2 ✈️????
Bayraktar #AKINCI ✈️????????
Bayraktar #KIZILELMA ✈️???????? pic.twitter.com/ef6I3YT8C3 Kızılelma kanatlandı Sosyal medya hesabından fotoğrafları paylaşan Bayraktar ''Pazar günü sülale boyu toplandık. CEZERİ isim babasının yaşadığı yer Diyarbakır'da. Ama KIZILELMA kanadını yeni takıp aramıza katılınca, hemen resim çekilelim dedik.'' ifadelerini kullandı."
681,Türk savunma sanayisi iddiasını Malezya'ya taşıyor,Türkiye'den 32 firma ve kuruluş yeni iş birliği ve ihracat fırsatları için 28-31 Mart'ta Kuala Lumpur'da düzenlenecek Asya Savunma Hizmetleri Fuarı'na katılacak.,Savunma,https://www.trthaber.com/haber/savunma/turk-savunma-sanayisi-iddiasini-malezyaya-tasiyor-667342.html,"Türk savunma sanayisi, Malezya ve bölge ülkelerindeki iş birliklerini artırmak için Asya Savunma Hizmetleri Fuarı'na (DSA 2022) katılacak. DSA 2022 Fuarı, 28-31 Mart'ta Kuala Lumpur'da düzenlenecek. Fuar, Türk savunma sanayisi firmalarının tanıtımı, iş birliği ve kendilerine pazar yaratmalarına fırsat sunuyor. İki yılda bir gerçekleştirilen fuara Türkiye, 1996 yılından itibaren 13 kez ""milli katılım"" sağladı. 32 firma ve kuruluş Türkiye'den Bu yılki fuarda Cumhurbaşkanlığı Savunma Sanayii Başkanlığı koordinatörlüğünde, Savunma ve Havacılık Sanayi İhracatçıları Birliği dahil 32 firma/kuruluş, 2 bin 700 metrekareden oluşan Türk milli alanında yerini alacak. Fuarda, Aksa Motorlu Araçlar, ASELSAN, Ata Silah, BMC, CES Kompozit ve Savunma, DEARSAN, Derya Arms, DESAN, Garanti Giyim Kompozit, HAVELSAN, HOYTEK, Kale Kalıp, Koç Savunma, MKE, Nurol Makina, Nurol Teknoloji, OTOKAR, REPKON, ROKETSAN, SAHA İstanbul, Samsun Yurt Savunma, Simsoft, STM, TAIS, TEI, Transvaro, Turaç, TURMAKS, TUSAŞ, FNSS, Ateşçi ürün ve hizmetlerini tanıtacak. Son yıllardaki atılımıyla dünyada adından sıkça söz ettirir konuma gelen Türk savunma sanayisi bugün ulaştığı noktada, gemilerden helikopterlere, zırhlı araçlardan insansız hava araçlarına, silah sistemlerinden uydu çalışmalarına, hava savunma sistemlerinden elektronik harbe kadar ihtiyaçlarını büyük oranda yerli ve milli olarak üretiyor. Savunma sanayiinde ihracat artışı Türk savunma sanayisi, Türkiye'nin savunma ve güvenlik alanında ihtiyaçlarını yerli ve milli imkanlarla sağlamanın yanı sıra dost ve müttefiklerine de destek oluyor. Türkiye, 170 ülkeye İHA ve SİHA’lar, kara araçları, deniz platformları başta olmak üzere 228 ürün ihraç ediyor. Malezya, Türkiye'nin savunma sanayisinde iş birliği içinde olduğu Güneydoğu Asya’daki önemli ve stratejik müttefikler arasında yer alıyor. Cumhurbaşkanı Recep Tayyip Erdoğan’ın Malezya ziyaretinde savunma sanayisinde faaliyet gösteren firmalar arasında ikili iş birliğini tesis eden 14 mutabakat muhtırası imzalanmıştı. Malezya’ya ihracat geçen yıl 2,6 milyon dolar seviyesinde kalırken önceki 3 yıl boyunca yaklaşık 20 milyon dolar, 2017'de ise 40 milyon dolar seviyesindeki rakamın çok daha iyi seviyelere çıkarılması amaçlanıyor. Yeni iş birlikleri için teklifler masada Türkiye, Malezya'ya bugüne kadar birçok zırhlı araç ihraç etti. FNSS tesislerinde üretimi yapılan zırhlı araçların gövde ve parça montajları DEFTECH tesislerinde imal edilip Malezya ordusuna veriliyor. Bu iş birliği kapsamında DEFTECH'te üretimler devam ediyor. Nurol Makina tarafından yakın zamanda 4x4 zırhlı araç sözleşmesi imzalandı. Yonca-Onuk’un ürettiği MRTP 16 botları Malezya envanterinde yer alıyor. ASELSAN'ın uzaktan kumandalı stabilize silah sistemleri, Malezya Sahil Güvenlik botlarına entegre ediliyor. TUSAŞ’ın Anka İHA'sı için verdiği teklif Malezya Hava Kuvvetleri Komutanlığınca değerlendiriliyor. TUSAŞ, Hürjet ile 18 uçaklık ihale için de teklif sundu. Malezya'da ortak üretim öneren TUSAŞ, bu ülkede bir de ofis açtı. Sene sonuna kadar yaklaşık 100 kişinin istihdam edilmesi öngörülen bu ofis vasıtasıyla İHA'lar, eğitim uçakları, helikopterler ve havacılık eğitimleri alanında iş birliğinin artırılması amaçlanıyor. Benzer bir iş birliği modeli, ASELSAN tarafından, Deniz Karakol Uçağı ve telsiz projeleri kapsamında teklif ediliyor."
682,"TUSAŞ, Malezya'da Hürjet ve Anka'yı sergileyecek","Türk Havacılık ve Uzay Sanayii (TUSAŞ), 28-31 Mart'ta Malezya’da düzenlenecek 17'nci Defence Service Asia (DSA) Fuarı'na katılacak. Fuarda, Hürjet ve Anka sergilenecek.",Savunma,https://www.trthaber.com/haber/savunma/tusas-malezyada-hurjet-ve-ankayi-sergileyecek-667148.html,"Geçen yıl Malezya'da ofis açan TUSAŞ, bu ülke ile savunma sanayisi ve havacılık alanında ortak yeni projeler için çalışmalarını artırıyor. 17'nci Defence Service Asia (DSA) Fuarı'na üst düzey katılım gösterecek TUSAŞ, havacılık ve uzay alanındaki projelerine yönelik olarak Malezyalı savunma sanayisi otoritelerinin yanı sıra dünyanın çeşitli ülkelerinden heyetlerle yeni iş birlikleri ve iş modellerini görüşmek üzere bir araya gelecek. Şirket, fuara katılacak heyetlerle havacılık endüstrisinin gelişimine katkı sağlayacak insansız hava aracı, jet eğitim uçağı, özgün helikopter geliştirme, yapısal kabiliyetler ve modernizasyon programları gibi birçok alanda potansiyel ortak çalışmalara imza atmayı hedefliyor. Anka ve Hürjet sergilenecek Türkiye için özel ayrılan milli pavilyonda yerini alacak TUSAŞ, standında Anka platformunun tam boy modeli ile Hürjet'in yanı sıra geliştirdiği diğer platformlarının maketlerini ve yapısal alandaki kabiliyetlerini sergileyecek. Açıklamada görüşlerine yer verilen TUSAŞ Genel Müdürü Temel Kotil, şunları kaydetti: ""Malezya, Asya ülkeleri arasında teknoloji alanında önemi her geçen gün artan bir merkez konumunda. Burada yer alan ofisimizde Ar-Ge faaliyetlerimizin yanında mühendislik alanında Malezyalı çalışma arkadaşlarımız ile iki ülkenin havacılık ve uzay alanlarında kapasite artırımına yönelik önemli çalışmalar gerçekleştirmeyi hedefliyoruz. Kısa bir zaman geçmesine rağmen önemli iş birliklerine imza attık. Önümüzdeki dönemde bu girişimlerimizi sürdüreceğiz. Dünyanın da yakından takip ettiği Malezya'nın jet eğitim uçağı ihalesinde Hürjet platformumuz ile yarışıyoruz. Bu ihalenin sonucuna bakmaksızın iki ülke arasında havacılık teknolojilerinin kapasitelerinin geliştirilmesine katkı sunmayı sürdüreceğiz."""
683,Milli denizaltıların 'sürpriz' unsuru ezber bozacak,"Yerli savaş yönetim sistemi MÜREN’den milli eğitim torpidosu AKYA ilk kez ateşlendi. Her iki sistemin de diğer ülkeler için 'sürpriz' unsurlar taşıdığına değinen uzmanlar, Türkiye’nin bu alanda 'Şampiyonlar Ligi'ne çıktığı görüşünde.",Savunma,https://www.trthaber.com/haber/savunma/milli-denizaltilarin-surpriz-unsuru-ezber-bozacak-665764.html,"Türkiye yerli ve milli savunma sanayii hamlelerinde tarihe not düşmeye devam ediyor… Bunlardan biri de TCG Preveze denizaltısından yapılan atış… AKYA torpidosu ile ilk defa gerçek hedefe atış yapıldı. Milli Savunma Bakanı Hulusi Akar tarafından Milli Üretim Entegre Savaş Yönetim Sistemi (MÜREN) kullanılarak yapılan atış başarıyla gerçekleştirildi.    Bu atışın neden önemli olduğuna geçmeden önce MÜREN sistemine dair bazı bilgileri hatırlamakta fayda var. Proje kapsamında 20 farklı sensör ve seyir sistemi ile entegrasyon sağlanması, sonar sinyal işleme, hedef hareketleri analizi, gemi navigasyonu, farklı torpidoların yörünge planlaması başta olmak üzere tüm çözümlemelerin yerli ve milli algoritmalarla gerçekleşmesi öngörüldü. Ve tamamen Türk bilim insanlarının çabasıyla ortaya çıkarılan bu proje geçtiğimiz aylarda ilk kez bir denizaltımıza entegre edildi. AKYA ise Türkiye’nin hassas güdümlü, yüksek hıza sahip akıllı roket ve füze sistemlerinin mavi derinliklerdeki yansıması olarak karşımıza çıkıyor. AKYA, denizaltılardan muhtelif su üstü hedefleri ve denizaltılara karşı atılabiliyor. Tamamen milli imkanlarla geliştirilen AKYA ile Türk Deniz Kuvvetleri’nin sualtı platformlarına yönelik önemli bir ihtiyacı karşılanmış oluyor.   MÜREN ve AKYA birlikteliği neden önemli? Savunma ve Denizcilik Araştırmacısı Kozan Selçuk Erkan, geçtiğimiz günlerde gerçekleşen atışın son derece değerli olduğu görüşünde… “Dünyanın en modern torpidolarından birisini üretip bunu yerli savaş yönetim sisteminizle attığınız zaman işler değişiyor” diyor. Sonrasında ‘işlerin nasıl değiştiği’ konusuna açıklık getiriyor ve “Böylece sadece yurt dışına bağımlılıktan kurtulmuş olmayıp, denizaltı konusunda sözü geçen bir ülke olmaya başlıyorsunuz” görüşünü paylaşıyor.    Dünyada sayılı ülke bunu yapabiliyor Erkan’ın dikkat çektiği asıl konu söz konusu atışı dünyada yapabilecek çok az sayıda ülkenin olduğu gerçeği… Nedenini sorduğumuzda şunları söylüyor: “Türkiye kendi yönetim sisteminden milli torpidosunu ve başka bir ülkenin torpidosunu atabilen ülkelerden biri haline geldi. Avrupa’da Almanya, Fransa ve İngiltere’den sonra ilk kez Türkiye bunu başardı. İtalya ve İspanya gibi denizaltı üreten Avrupalı iki ülke belki bizden biraz daha ilerde olsalar dahi kendi savaş sistemlerini ve torpidolarını kullanmıyorlar. Denizaltılar stratejik silahlardır… Denizaltı sadece gemi batırmaz. Gerçek bir harp durumunda her türlü etkiden bağımsız büyük işler başarabilen bir platform olarak düşünmek gerekiyor bu araçları. Örneğin denizaltıların yeni nesil seyir füzeleri atabildiğini, gerekirse sızma istihbarat işleri yapabilen çok özel araçlar olduğunu unutmamak gerek. Savaş yönetim sistemi bütün bu işleri kendi bünyesinde toplayan bir teknoloji harikası… Bilgi işlemeyi, doğru ve hızlı kararlar vermeyi sağlayan bir sistem. Türkiye, MÜREN ile bunu başarıyla test etmiş oldu. Gerçekten de tarihi bir olay…”   Diğer ülkelerin hemen hepsi benzer sistemler kullanıyor Kozan Selçuk Erkan, teknik bazı noktaların ardından fotoğrafın stratejik boyutuna dair de çok değerli bilgiler paylaşıyor… Öncelikle muharebenin en önemli faktörlerinden birinin ‘sürpriz unsur’ olduğunun altını çiziyor. “Karşınızdakinin ne olduğunu bilmediği her silah sürpriz unsuru içerir.” dedikten sonra devam ediyor: “Maalesef şu ana kadar bizdeki Alman torpidolarının aynısından Yunanlılar dahil dünyada 18 ülkede var… Bu ne demek? Bilinmeyen bir tarafı pek de yok demek. Öyle ki bazı donanmaların elinde tek gelişmiş tip torpido olduğu için sizde de aynısı var ise ona karşı önlem almanız daha kolay oluyor. Biraz daha detaya inersek, örneğin rakibinizin size karşı kullanacağı torpidonun arayıcı başlığın frekansı su altında sizin elinizdekiyle aynıdır. Yaklaşma açıları, derinlikleri ve benzer kabiliyetleri de aynı oluyor. Haliyle sizin elinizde olan ve detaylarına vakıf olduğunuz bir sistemden rakibinizde de olması elinizi rahatlatıyor. Çünkü bildiğiniz sisteme karşı savunma yapmanız her zaman daha kolay. AKYA ile bunu bozuyoruz... Müren Savaş yönetim sistemiyle de nasıl davranış sergileyeceğimizi gizlemiş oluyoruz. Yani her iki unsurla aslında çok değerli bir bilinmezliği perçinliyoruz.”    AKYA-MÜREN ikilisi dünyanın yeni gözbebeği olabilir Burada araya giriyoruz ve Türkiye’nin SİHA ve onunla özdeşleşen mühimmatı MAM-L arasındaki bağın bir benzerinin denizaltılarda olup olamayacağını soruyoruz: Kozan Selçuk Erkan’a göre işin güzel taraflarından biri de bu… “Biz, tek tip bir denizaltıya bağımlı olmayan yeni bir dinamik ikili geliştirdik. Yani neredeyse batı dünyasındaki tüm dizel elektrik denizaltı sınıflarına kurulabilecek bir savaş sistemi ve atılabilecek iyi bir torpido yaptık” diyor. Eğer bunu tıpkı SİHA’larda olduğu gibi maliyet etkin bir şekilde sunabilirsek dengelerin değişeceğinden bahsediyor: “Bu gelişimi, çok pahalı olan denizaltı modernizasyon işlerinde maliyet etkin olarak sunabilirsek dünyadaki en önemli oyunculardan birisi oluruz. Dünyada bu tip yüksek teknoloji çözümleri sunabilen ülke sayısı bir elin parmağını geçmez. Bunları maliyet etkin sunabilen ise yok. Eğer mühendislerimizin bu başarıları gerçekten desteklenirse çok büyük kazanımlar sağlanacak. Şu anda Pakistan’a ait olan eski Fransız denizaltılarını modernize ediyoruz. Dünyada bu konuda yeni bir pazar oluşturabiliriz. Türkiye olarak bu pazara sadece torpido değil en gelişmiş savaş yönetim sistemini de sunuyoruz. Burada milli denizaltılarımız için de parantez açmak gerek… Yapılan her modernizasyon milli denizaltı için konulmuş bir yapı taşıdır. Bugün bu modernizasyon ile milli denizaltımızın beynini yaptık. Milli torpidomuzu atarak alt sistemlerde bağımsızlığımızı taçlandırmış olduk. Bunlar tarihe dönüm noktası olarak not düşülecek adımlar…”
 "
684,Türkiye'nin ilk lityum iyon pil üretim tesisi seri üretim aşamasına geldi,"Türkiye enerji alanında çok önemli bir adım daha attı. Türk Silahlı Kuvvetleri Güçlendirme Vakfı'na bağlı ASPİLSAN Enerji, Lityum İyon Pil Üretim Tesisi'nde seri üretim aşamasına geldi. Kayseri'de kurulan yeni tesisi ilk kez TRT Haber görüntüledi.",Savunma,https://www.trthaber.com/haber/savunma/turkiyenin-ilk-lityum-iyon-pil-uretim-tesisi-seri-uretim-asamasina-geldi-665501.html,"Lityum iyon teknolojisine yatırım yapan ülkeler enerji alanında dışa bağımlılığını azaltıyor. Türkiye de yerli ve milli lityum iyon pil üretim sürecinde mutlu sona ulaştı. ASPİLSAN Enerji, Cumhurbaşkanlığı proje desteği ile Kayseri'de kurduğu 25 bin metre kare kapalı alana sahip Türkiye'nin ilk lityum iyon pil üretim tesisisin kapılarını ilk kez TRT Haber için açtı Tesis yılda 22 milyon pil üretecek Lityum iyon silindirik pil üretimi Avrupa'da ilk kez bu kez bu tesiste yapılacak. Yeni tesis 220 megavat saat kapasite ile yılda yaklaşık 22 milyon pil üretecek. Burada üretilecek piller üstün özellikleri sayesinde Türkiye'yi bu pazarda rekabetçi ülke konumuna getirecek.   Lityum İyon Pil Üretimi Proje Direktörü Nihat Aksüt, yaptığı açıklamada, ""Bizim pilimizi ünlü markaların benzer kapasitesindeki pilleriyle kıyasladığınızda daha düşük ısı şartlarında çalışma yeteneğinin olduğunu ve daha yüksek deşarj oranına sahip olduğunu görüyoruz."" dedi. İlk faz seri üretime hazır Yerli ve milli lityum iyon piller, savunma sanayi başta olmak üzere telekomünikasyon, robotik sistemler, ev araçları ve enerji depolama sistemleri gibi çok geniş bir alanda kullanılacak. Üstelik bu üretim, yeni tesisin sadece ilk fazını kapsıyor. Lityum iyon pillerin üretiminde tesisin ikinci faz çalışmaları da başlatıldı. İkinci fazın en önemli kısmını elektrikli otomobiller için pil ve batarya üretimi oluşturuyor. İkinci faz tamamlandığında bu tesis Türkiye'nin yerli otomobili için pil ve batarya üretebilecek. Bu safhada prizmatik piller üreteceklerini söyleyen ASPİLSAN Enerji Genel Müdürü Ferhat Özsoy, şu şekilde konuştu: ""Burada da yine enerji depolama sistemleri, telekom bataryaları ve elektrikli araç bataryalarını yapacak pilleri üretmiş olacağız. Elektrikli araç üreticilerine hücre sağlayacağız. Ondan sonra da o hücreleri kendimiz batarya haline getirip elektrikli araç yapıcılarına satacağız."" Türkiye'nin ilk lityum iyon pil üretim tesisi, mayıs ayı itibari ile seri üretime geçecek ve resmi açılışı yapılacak. Haber: Oğulcan Atılkan Kamera: Aykut Olgun"
685,Kara birliklerinin silahı havan dronla havalandı,"Dronlar, kara birliklerinin en eski silahlarından olan havanı gökyüzüne çıkarıp havadan ateş desteği vermeye hazırlanıyor.",Savunma,https://www.trthaber.com/haber/savunma/kara-birliklerinin-silahi-havan-dronla-havalandi-665306.html,"Ostim Teknik Üniversitesi Öğretim Üyesi Prof. Dr. Sinan Kıvrak ve öğrencileri, yürüttükleri laboratuvar çalışmalarıyla Havan Bırakma Sistemi geliştirdi. Laboratuvar ortamında yapılan testlerin ardından drona entegre edilen sistemle saha testlerine başlandı. Testte, bırakma sistemine 60 ve 81 milimetre 3 havan yüklendi. Dron, uzaktan kumandayla verilen komutla, patlayıcısız test mühimmatlarıyla belirlenen noktaya atış gerçekleştirdi.   ""Sistemimiz gayet güzel çalışıyor"" Kıvrak, test sonrası sahada herhangi bir noktadan görüntü alındığında havan yüklü dronun istenen koordinata yönlendirilip bırakma sistemiyle 3 mühimmat bırakmasının sağlanabildiğini söyledi. ""Bir tane 81, iki tane 60'lık havan bırakan bir sistem geliştirdik. Bu yönde bir ihtiyaç söz konusu oldu ama karşılayamadık. Üniversite, laboratuvar olarak bunu kendimiz yapalım dedik. Piyasadan bulduğumuz ekipmanlar ve kendi yaptığımız elektronik kontrol sistemiyle çok hesaplı bir Havan Bırakma Sistemi gerçekleştirdik ve patent başvurularını yaptık. Süreç içerisinde de denemelerini gerçekleştirdik. Sistemimiz gayet güzel çalışıyor."" Projede dron üreticisi Arı Savunma ile iş birliği yaptıklarını ifade eden Kıvrak, 25 kilogram yük taşıyabilen, yaklaşık yarım saat havada kalabilen, farklı faydalı yüklerin bağlanabildiği dronun yazılım ve donanımıyla yerli olduğunu kaydetti.   Dron yardımıyla nokta atış Kıvrak, sistemin sahada sağlayacağı avantajlara ilişkin şu değerlendirmelerde bulundu: ""Bir karakol çevresinden görüntü alındığını düşünün. Sistemi 2 dron kullanılacak şekilde değerlendiriyoruz. Birisi görüntü alacak diğeri de havanları taşıyacak. Yaklaşık 2-3 kilometre mesafeden görüntü alındığında havanları taşıyan dron gönderilecek ve görüntülü şekilde unsurların üzerine 3 havan mermisini bırakacak. Normal şartlarda yapmaya kalkışırsanız bu koordinatları vurmanız, silahı ayarlamanız sıkıntılı ve zor. Böyle bir sistemde ise çok basit ve uygun yapıyla terörist unsurları ortadan kaldırmış olacağız. Maliyet olarak düşündüğünüz zaman da böyle bir sistemin yaklaşık 1500-2000 liralık bir maliyeti var. İnsansız hava araçları ve bırakma sistemleriyle alakalı ülke olarak çok güzel çalışmalarımız var, dünyada da şu anda duyuluyor. Dolayısıyla hesaplı ve sürdürülebilir ürünler gerçekleştirirsek bir an önce hem kendi silahlı kuvvetlerimizin ihtiyacını karşılamış oluruz hem de şimdi olduğu gibi mazlum milletlerin derdine derman oluruz."""
686,Songar yerli roketleri ateşledi,"Türkiye'nin ilk milli silahlı drone sisteminin silahlarına 40 milimetre çapında mini roket eklendi. Songar, ilk atış testini başarıyla tamamladı.",Savunma,https://www.trthaber.com/haber/savunma/songar-yerli-roketleri-atesledi-665108.html,"Silahlı drone Songar'ı geliştiren Asisguard ile askeri sınıf yüksek infilaklı patlayıcılar, bu patlayıcılarla yüksek etkinlik sağlayabilen harp başlıkları ve mini roketler üreten Troy Teknoloji Savunma'nın iş birliği sahada test edildi. İlk olarak otomatik makineli tüfekle ortaya çıkan ve daha sonra güvenlik güçlerinin envanterine katılan Songar'a geçen sürede farklı silah sistemleri ve mühimmat entegre edildi. Bunlara son olarak yerli imkanlarla geliştirilen mini roketler eklendi.    8 başarılı atış yapıldı Asisguard ve Troy Teknoloji Savunma'nın bir süredir yürüttüğü entegrasyon çalışmaları sonunda ilk kez atış testi gerçekleştirildi. Songar'a yerleştirilen atıcı tüplere monte edilen mini roketlerle 8 başarılı atış yapıldı. 40 milimetre çapındaki roketler mini ve mikro insansız hava araçları (İHA) ile insansız kara araçlarında kullanılabilecek, dışa bağımlılığı olmayan bir çözüm olarak geliştirildi. Döner veya sabit kanatlı, alçak irtifa, mini veya mikro İHA'ların taşıyabileceği yük limitleri içinde kalan mini roket, çok amaçlı kullanım için uygun altyapıya sahip bulunuyor. Yerli olarak üretilen, ihtiyaca göre geliştirilebilen sistemin, iç güvenlik ve sınır ötesi harekatlar ile meskun mahal operasyonlarında kullanımının faydalı olacağı değerlendiriliyor. Tehditlere karşı tek seferde 6 mini roket Uzunluğu 170 milimetre olan mini roket, 550 milimetrelik atıcı tüpten fırlatılıyor. Roketin ağırlığı tek kullanımlık atıcı tüple 500 grama karşılık geliyor. Bir mini İHA'ya 6 adete kadar roket entegre edilebiliyor. 2 kilometre menzile ulaşıyor Mini roket 2 kilometre azami menzile ulaşıyor, 100-500 metre etkili menzil aralığıyla görev yapıyor. Öğrenebilen akıllı tapaya sahip antipersonel harp başlığı 12 metre yarıçapta etkinlik gösteriyor. Zırh delici harp başlığı penetrasyon kabiliyeti STANAG 4569 Level 2 seviyesine karşılık geliyor. Sistemin ana amacını, tehlikeli bölgeye personel göndermeden, kontrollü olarak belirli bir mesafeden tehdit unsurlarını belirlemek veya daha önceden tespit edilmiş hedefleri etkisiz hale getirmek oluşturuyor. Bu sistem yerli ve milli, düşük maliyetli, ihtiyaca göre geliştirilebilir, kullanımı kolay, hafif ve personel tarafından çok adetli taşınabilir oluşu dolayısıyla avantajlar sağlıyor. Mini roketli insansız hava ve kara araçlarıyla zırhsız ve hafif zırhlı araçlar, binalar, küçük yapılar gibi sabit hedeflerin vurulması ve imha edilmesi hedefleniyor."
687,AKYA eğitim torpidosunun denizaltıdan atış testi yapıldı,"Milli imkanlarla geliştirilen AKYA eğitim torpidosunun, Marmara'daki denizaltıdan başarılı bir atış testi yapıldı.",Savunma,https://www.trthaber.com/haber/savunma/akya-egitim-torpidosunun-denizaltidan-atis-testi-yapildi-663456.html,"Savunma sanayiinde gün geçtikçe yeni başarılara imza atılıyor. Millî olarak geliştirilen AKYA eğitim torpidosu denizaltılarından atış testlerine devam ediliyor. Milli Savunma Bakanlığı (MSB), milli imkanlarla geliştirilen AKYA eğitim torpidosunun ilk defa 'MÜREN' savaş yönetim sistemi kullanılarak Marmara Denizi’nde TCG PREVEZE denizaltından başarılı bir şekilde atıldığını duyurdu.  Millî olarak geliştirilen AKYA eğitim torpidosunun denizaltılarımızdan atış testlerine devam ediliyor. İlk defa “MÜREN” savaş yönetim sistemi kullanılarak Marmara Denizi’nde TCG PREVEZE denizaltımızdan başarılı bir atış gerçekleştirildi. pic.twitter.com/VOHGHBQ5dr Milli Savunma Bakanlığı'na ait sosyal medya hesabı üzerinden konu hakkında yapılan paylaşımda, ""Milli olarak geliştirilen AKYA eğitim torpidosunun denizaltılarımızdan atış testlerine devam ediliyor. İlk defa 'MÜREN' savaş yönetim sistemi kullanılarak Marmara Denizi’nde TCG PREVEZE denizaltımızdan başarılı bir atış gerçekleştirildi. Bu başarıya katkısı olan Deniz Kuvvetleri Komutanlığı, Milli Savunma Bakanlığı Tersaneler Genel Müdürlüğü, Savunma Sanayi Başkanlığı, TÜBİTAK, ROKETSAN ve ilgili tüm paydaşlara teşekkür ederiz"" denildi."
688,Selçuk Bayraktar'dan 'Kızılelma' paylaşımı,"Baykar Teknoloji Lideri Selçuk Bayraktar, yerli ve milli teknoloji ile geliştirilen insansız hava araçlarını hangardan kendi özçekimiyle paylaştı.",Savunma,https://www.trthaber.com/haber/savunma/selcuk-bayraktardan-kizilelma-paylasimi-663392.html,"Selçuk Bayraktar, sosyal medyadan paylaştığı videoyla yerli ve milli teknoloji ile geliştirilen İHA ve SİHA'lardan Kızılelma'ya hepsini tek tek anlattı.  Videoda hangarda yer alan Bayraktar TB modellerine değinen Bayraktar, ""Herkese iyi akşamlar. Arkamda Bayraktar TB 1'i görüyorsunuz. Bayraktar TB2'nin ilk prototipi. İlk uçuşunu 2009'da yapmıştı. Tam otomatik bir şekilde pist başına gidip, otomatik kalkış yapıp, sekiz saat havada kalıp, otomatik bir şekilde inmişti. O dönemde yurt dışından aldığımız İHA'larda dahi bu özellik yoktu. Yine Bayraktar TB2, bütün dünyaya nam salmış Bayraktar TB2 duruyor. O da ilk uçuşunu 2014'te yaptı."" dedi. ""Bizleri en fazla motive eden şey ülkemizin tam bağımsız yarınları"" Ardından biraz daha yakın zamanda gerçekleştirilen yeni bir platformu, Cezeri'yi tanıttı:  ""Hemen ileriye doğru gidince biraz daha yakın zamanda ilk uçuşunu yaptığımız bir platform var. O da geleceğin dron taksileri diyebileceğimiz, uçan arabaları diyebileceğimiz Cezeri."" İnsansız Savaş Uçağı: Bayraktar Kızılelma hakkında da açıklamalar yapan Bayraktar, ""Tabii ailemizin en genç ve en iri üyesi Bayraktar Kızılelma var. O da ilk uçuşuna gün sayıyor. Bizler için tabii mühendisler olarak bu platformları ekip olarak hayata geçirmek çok büyük bir gurur kaynağı. Ama bizleri en fazla motive eden şey yukarıda gördüğümüz ülkemizin tam bağımsız yarınları. Tekrardan herkese iyi hafta sonları. Allah'a emanet olun."" ifadelerini kullandı."
689,"Mavi Vatan ""Bayraktar Kızılelma"" ile korunacak","Baykar tarafından geliştirilen insansız savaş uçağı Bayraktar Kızılelma TCG Anadolu gemisi gibi kısa pistli gemilere iniş, kalkış kabiliyetine sahip olacak. Bu kabiliyetiyle Mavi Vatan'ın korunmasında aktif rol oynayacak.",Savunma,https://www.trthaber.com/haber/savunma/mavi-vatan-bayraktar-kizilelma-ile-korunacak-663216.html,"Muharebe sahasında oyun değiştirici olarak gösterilen ve performansıyla harp literatüründe köklü değişikliğe neden olan Bayraktar TB2 SİHA'ları geliştiren Baykar, muharip insansız savaş uçağı çalışmalarında önemli bir aşamayı geride bıraktı. Bayraktar Kızılelma, gerçekleştireceği agresif manevralar ve gelişmiş yapay zeka ile gelecekte güvenlik güçlerinin muharebe sahasındaki en güçlü unsurları arasında yer alacak. Tasarım ilk kez 20 Temmuz 2021'de paylaşılmıştı Baykar Teknoloji Lideri Selçuk Bayraktar, Baykar'ın yürüttüğü Muharip İnsansız Uçak Sistemi (MİUS) projesine Bayraktar Kızılelma adının verildiğini duyurdu. Bayraktar Kızılelma kavramsal tasarım çalışmaları kamuoyuyla ilk kez 20 Temmuz 2021 tarihinde Kurban Bayramı'nın ilk gününde bayram hediyesi olarak paylaşılmıştı.   Denizaşırı görevlerde önemli rol üstlenecek Kısa pistli gemilere iniş-kalkış kabiliyeti de yine ilk kez bu tarihte ilan edilmişti. Aradan geçen 8 ayın ardından Bayraktar Kızılelma, Özdemir Bayraktar Milli İHA Ar-Ge ve Üretim Kampüsü'nde yer alan tesislerde entegrasyon hattına dahil oldu. Türkiye'nin inşa ettiği ve halihazırda seyir testlerini gerçekleştirdiği TCG Anadolu gemisi gibi kısa pistli gemilere iniş, kalkış kabiliyetine sahip olacak olan Bayraktar Kızılelma, bu sayede denizaşırı görevlerde önemli rol üstlenecek. Bu kabiliyetiyle Mavi Vatan'ın korunmasında aktif görev alacak.   Harp sahasında dengeleri değiştirecek Yerli ve milli imkanlarla geliştirilen ve dünyada büyük yankı uyandıran insansız hava araçlarından farklı olarak agresif manevralarla insanlı savaş uçakları gibi hava-hava muharebesi gerçekleştirebilecek olan Bayraktar Kızılelma, bu özelliğiyle harp sahasında dengeleri değiştirecek. Bayraktar TB2 ve Bayraktar Akıncı'dan elde edilen tecrübelerle tamamen Türk mühendis ve teknisyenleri tarafından geliştirme çalışmaları sürdürülen hava aracı, yerli hava-hava mühimmatları ile hava hedeflerine karşı etkinlik sağlayacak. İnsanlı savaş uçaklarının tasarım süreçlerinde en kritik hususlardan biri olarak değerlendirilen düşük radar kesitine sahip olma özelliği, Bayraktar Kızılelma'nın tasarımında da öncelikli olarak dikkate alındı.   6 ton kalkış ağırlığına sahip olacak Düşük radar izi sayesinde en zorlu görevleri başarıyla gerçekleştirecek olan Bayraktar Kızılelma'nın 6 ton kalkış ağırlığına sahip olması hedefleniyor. Türk mühendisleri tarafından milli olarak geliştirilen tüm mühimmatları kullanacak olan hava aracı, planlanan 1500 kilogram faydalı yük taşıma kapasitesiyle büyük bir güç çarpanı olacak. 500 nm görev yarıçapı ile 5 saat havada kalması hedeflenen Bayraktar Kızılelma, entegre edilecek AESA radar ile yüksek durumsal farkındalığa da sahip olacak.   İlk uçuş testi 2023'te Bayraktar Akıncı'yı geliştirerek Türkiye'yi taarruzi sınıfta insansız hava aracı geliştirebilen sayılı ülkeler arasına sokmayı başaran Baykar, Bayraktar Kızılelma'nın ilk uçuş testini 2023 yılında gerçekleştirmeyi hedefliyor. Bayraktar Akıncı Taarruzi İnsansız Hava Aracı da (TİHA) 2018'de entegrasyon hattına girmiş ve bir yıl sonra 6 Aralık 2019'da ilk uçuşunu başarıyla tamamlamıştı. Akıncı ilk uçuşundan yaklaşık 1,5 yıl sonra 29 Ağustos 2021'de envantere girerek operasyonel göreve başladı. Selçuk Bayraktar'ın liderliğindeki Baykar ekibi tarafından Bayraktar Kızılelma için de benzer bir proje süreci yürütülmesi planlanıyor.   ""Ulaştıkça daha ileri giden, hep peşinden koşulan bir hedef"" Açıklamada değerlendirmelerine yer verilen Baykar Teknoloji Lideri Selçuk Bayraktar, Kızılelma'nın ulaştıkça daha ileri giden, hep peşinden koşulan bir hedef olduğunu belirtti. Bayraktar, şunları kaydetti: ""Bizi hep daha ileriye ve geleceğe taşıyacak. Bayraktar Kızılelma ile asırlardır hür yaşayan milletimizin Milli Teknoloji Hamlesi vizyonuyla yüksek teknoloji geliştirerek semalarda ve uzayda hak ettiği yeri almasını istiyoruz. Bugün ihtiyacımız olan fetihlerin kalplerin fethi olduğunu biliyor; merhametten, hürriyetten ve adaletten söz ediyoruz. Bu değerlerle insanlığı buluşturmak için yüksek teknoloji geliştirmek olmazsa olmaz bir kaide. Bu nedenle Milli Teknoloji Hamlesi de kritik bir önemi haiz. Kızılelma'nın milletimize ve insanlığa hizmet edeceğini düşündüğümüz için kadim medeniyetimizin geçmişinden gelen bu isimde karar kıldık. Dünya 5. nesil avcı uçaklarıyla insanlı son muharip uçakları izliyor. Artık insanlı savaş uçakları geliştirilmeyecek. Bundan böyle muharebe sahasının en güçlü unsurları insansız sistemler olacak. Biz de geleceğin yarışlarında ülkemizi var edebilmek için çalışıyoruz."""
690,AKINCI B'den yeni irtifa rekoru,"Baykar Teknoloji Lideri Selçuk Bayraktar, AKINCI B'nin 40 bin 100 feet ile yeni bir irtifa rekoru kırdığını açıkladı.",Savunma,https://www.trthaber.com/haber/savunma/akinci-bden-yeni-irtifa-rekoru-662944.html,"Türkiye'nin gururu olmaya devam ediyor, rekor üstüne rekor kırıyor. Türkiye'nin bölgede en güçlü ülkelerden biri olmasına büyük katkı sağlıyor. Türkiye, insansız hava araçlarında dünyanın en önemli aktörlerinden. Geliştirilen teknolojilerle bu alanda önemli mesafeler kat edildi. Test uçuşları hali hazırda devam eden taarruzi insansız hava aracı Bayraktar AKINCI B'den bir rekor haberi geldi. Test uçuşunda 40 bin 100 feet yüksekliğe çıktı Baykar Teknoloji Lideri Selçuk Bayraktar, AKINCI B'nin 40 bin 100 feet ile yeni bir irtifa rekoru kırdığını duyurdu. Bayraktar, Twitter hesabından yaptığı paylaşımda, şu ifadeleri kullandı: ""AKINCI 40 bin 100 feette. AKINCI B kendisine ait olan irtifa rekorunu az önce kırdı. Milli ve özgün tasarım bir hava aracıyla çıkılmış en yüksek irtifaya çıktı. Vatanımıza, milletimize hayırlı ve uğurlu olsun.""   #AKINCI 4️⃣0️⃣.1️⃣0️⃣0️⃣ ft'te!#AKINCI B kendisine ait olan irtifa rekorunu az önce kırdı.

Milli ve özgün tasarım bir hava aracıyla çıkılmış en yüksek irtifaya çıktı.

Vatanımıza, milletimize hayırlı ve uğurlu olsun.#MilliTeknolojiHamlesi ✈️???????????????????? pic.twitter.com/DJdbUPssXS   Dünyanın gözü AKINCI B'de 29 Ağustos 2021'de Cumhurbaşkanı Recep Tayyip Erdoğan'ın katıldığı törenle envantere giren Bayraktar AKINCI TİHA, 8 Temmuz 2021'deki uçuş testinde 38 bin 39 feet yüksekliğe çıkmıştı. Bayraktar AKINCI TİHA'lar halihazırda güvenlik güçleri tarafından aktif olarak operasyonel görevlerde kullanılıyor. Dünyada da büyük ilgi görüyor.   Bayraktar AKINCI C TİHA'nın da ilk uçuşunu yakın zamanda yapması hedefleniyor.  "
691,Türk jetleri yerli motorla piste güvenle iniyor,"TÜMOSAN Motor ve Traktör Sanayi AŞ (TÜMOSAN) Genel Müdürü Halim Tosun, şirketin üretimi olan uçak durdurma sistemlerinin jet ve uçakların kısa pistlerde güvenli durmasını sağladığını söyledi.",Savunma,https://www.trthaber.com/haber/savunma/turk-jetleri-yerli-motorla-piste-guvenle-iniyor-662049.html,"TÜMOSAN Motor ve Traktör Sanayi AŞ (TÜMOSAN) Genel Müdürü Halim Tosun, KTO-TÜYAP Konya Uluslararası Fuar Merkezi'nde, askeri ve sivil alanda kullanılan kara ve deniz araçlarının motor ihtiyaçlarını karşılamak için yürüttüğü çalışmalarla TÜMOSAN'ın savunma sanayine hizmet üreten şirket olduğunu aktardı. Araç üstü testlerle süreç tamamlanacak Cumhurbaşkanlığı Savunma Sanayii Başkanlığının hizmetine sundukları özel maksatlı, taktik tekerlekli zırhlı araçlarda kullanılacak TÜMOSAN'ın TMSN X7 motoru olduğunu belirten Tosun, 2022 Ağustos sonu itibarıyla araç üstü testlerle sürecin tamamlanacağını dile getirdi. Tosun, 2023'ün başında seri üretime geçmiş olacaklarını belirterek, 2023'ten sonra 530 beygir ve altı güçlerde Türk Silahlı Kuvvetleri envanterinde olan birçok zırhlı araçta TÜMOSAN motorunun görülebileceğini aktardı.    Jet ve uçakların kısa pistlerde güvenli durmasını sağlıyor TÜMOSAN'ın üretimi ""uçak durdurma sistemleri geri sarma motoru""nun Hava Kuvvetleri Komutanlığınca kullanıldığını anlatan Tosun, şu bilgileri verdi: ""Geçen yıl 60'ını Hava Kuvvetleri Komutanlığının hizmetine sunduk. Şu anda kullanılıyor. Söz konusu sistemin muadili ithaldi, yerlisi bulunmamaktaydı. Bu alanda da yabancı bir firmanın yerli ikamesini gerçekleştirdik. İnşallah devam eden süreçte de başka yabancı ürünlerin yerli ikamesi konusunda çalışmalarımızı sürdüreceğiz."" ""Üretiminizi güçlü tutuyorsanız kuvvetlisiniz"" Tosun, şirketin üretimi 6 silindirli marin motorun Milli Savunma Bakanlığı Tersaneler Genel Müdürlüğü bünyesinde Gölcük Tersanesi'nde itici-çekici teknelerde kullanıldığını vurgulayarak, şunları kaydetti: ""Yüksek güçlü gemilerde değil, o konuda çalışmalar devam ediyor ama daha küçük ölçekli çekici-itici unsurlarda TÜMOSAN motorlarını görebileceksiniz. Burada yerli ve millilik önemli. Yani Ukrayna-Rusya savaşında görüyorsunuz, üretiminiz varsa güçlüsünüz. Dışarıdan tedarik ile olmuyor. Eğer üretiyorsanız, üretiminizi güçlü tutuyorsanız, kuvvetlisiniz. O yüzden Türkiye'nin bu alanda güce ihtiyacı var. Ülkenin yerli üretime, mühendisine ve çalışanına ihtiyacı var, TÜMOSAN olarak bunu yapıyoruz."" Forklift üretimine başladıklarına değinen Tosun, şöyle konuştu: ""TÜMOSAN 2017'de başlattığı özgün forklift çalışmasında; pazardaki mevcuda göre yüksek yerlilik oranına sahip, tamamı yerli motor içeren, TÜMOSAN mühendislik, tasarım, üretim ve marka kalitesini barındıran, müşterinin ihtiyaçlarına cevap verebilen, bakım ve işletme maliyeti düşük, ergonomik ve konforlu çalışma ortamı sunan, bakım ve idamesi kolay, son teknolojik alt sistemleri bünyesinde barındıran ve teknolojik gelişmeye açık, yaygın servis ağıyla ürün destek programı sunan bir ürün ailesi hedeflemiş ve oluşturulan prototipler ile kalifikasyon testleri tamamlanmıştır."" Jeneratörde ilk ürün yakın zamanda seri üretime geçecek Jeneratör üretimi konusunda belli bir kademeye geldiklerini anlatan Tosun, ""Jeneratör projelerinde S8000 mekanik motorları ile muhtelif alternatör çeşitleri kullanılarak 80-100 kva seviyelerinde prototipler gerçekleştirildi. Test ve kalifikasyon süreçlerinin tamamlandı. Çalışmalar, TÜMOSAN'ın geliştirdiği yeni nesil motorlar ile entegre şekilde devam ediyor. İlk ürün ailesi yakın zamanda seri üretime geçecek"" diye konuştu."
692,Milli taarruz helikopteri ATAK'a büyük ilgi: İlk ihracat Filipinler'e yapıldı,"Türk Havacılık ve Uzay Sanayii (TUSAŞ), Filipinler'e ihraç ettiği T129 Atak Taarruz ve Taktik Keşif Helikopteri'nin teslimatına başladı. 6 adet ATAK için sözleşme imzalanan Filipinler, helikopter sayısını ilerleyen zamanda artıracak.",Savunma,https://www.trthaber.com/haber/savunma/milli-taarruz-helikopteri-ataka-buyuk-ilgi-ilk-ihracat-filipinlere-yapildi-662019.html,"ATAK, Türk Silahlı Kuvvetleri'nin taarruz helikopteri ihtiyacını karşılamak amacıyla Türkiye'ye özgü milli kabiliyetler kullanılarak geliştirildi. Güvenlik güçlerinin ihtiyaçları için bugüne kadar 70 helikopter teslimatı gerçekleştirildi. ATAK helikopterine güvenlik güçlerinin ihtiyaçları doğrultusunda yeni yetenekler kazandırıldı.   ATAK alımı için 36 sözleşme imzalandı Kendi sınıfında en etkili taarruz helikopteri olan ATAK, yurt dışında da ilgi gördü. Pakistan ve Filipinler'in ATAK helikopterine ilgisi ihracat sözleşmesine dönüştü. Pakistan ile 30, Filipinler ile 6 helikopter için sözleşme imzalandı. Pakistan için üretilecek helikopterlerde kullanılacak motorlar için ihracat izni beklenirken Filipinler'in helikopterleri teslimat aşamasına geldi.   Üretim ve testleri tamamlanan 2 ATAK helikopteri ve ekipmanları, 2 nakliye uçağıyla Filipinler'e gönderildi. TUSAŞ, diğer helikopterlerin teslimatını da kısa süre içinde tamamlayacak.   Filipinler ATAK sayısını artıracak Hava filosunu güçlendirmek için arayışta olan Filipinler, pilotların yaptığı test uçuşlarının ardından tercihini ATAK helikopterinden yana kullanmıştı. ATAK helikopteri ihracatının kapısı, Savunma Sanayii Başkanı İsmail Demir'in 2018 yılında yaptığı ziyaret ve Türkiye ile Filipinler arasında imzalanan Savunma Sanayisi İşbirliği Mutabakat Muhtırası ile açıldı.   Filipinler'e ihraç edilen helikopter sayısının opsiyonlarla artması bekleniyor.  "
693,Genç mühendislerden tarihi başarı: NATO ülkesine ihraç ettiler,"Türk savunma sanayiinin geldiği nokta yeni kapılar da açıyor. Genç mühendislerin kurduğu bir firma sayesinde Türkiye, ilk kez bulut altı insansız hava araçlarında kullanılan bir kamera sistemini NATO üyesi bir Avrupa ülkesine ihraç etmeyi başardı.",Savunma,https://www.trthaber.com/haber/savunma/genc-muhendislerden-tarihi-basari-nato-ulkesine-ihrac-ettiler-661908.html,"Yerli ve milli savunma sanayiinde önemli başarılar elde eden Türkiye, kurduğu ekosistem ile genç ve başarılı mühendislerin de bu alanda çok değerli işlere imza atabilmesinin önünü açıyor. Üniversitelerinden yeni mezun olmuş genç mühendisler tarafından kurulan İstanbul merkezli Blitz Systems firmasının Genel Müdürü Kadir Doğan, savunma sanayii sektörünün yakından tanıdığı bir isim. Doğan ve arkadaşları Türk savunma sanayii tarihinde bir ilke imza attılar ve NATO üyesi bir Avrupa ülkesine bulut altı insansız hava araçlarında kullanılabilecek bir kamera sistemini doğrudan ihraç etmeyi başardılar. İhracat haberinin ardından Doğan ile bir araya geldik ve bu durumun neden önemli olduğu konusu ile bundan sonraki hedeflerini konuştuk.   TB-2 ve ANKA’dan daha küçük platformlar için üretiyoruz Bulut altı sınıfta insansız sistemler için görüntü sistemleri çözümü ürettiklerinden bahseden Doğan, ana uygulama alanlarının 3-4 metre kanat açıklığına sahip, Bayraktar TB-2 ve TUSAŞ ANKA’lardan daha küçük platformlar olduğunu belirterek anlatmaya başlıyor… Çeşitli sensörlerle, farklı yapay zeka yazılımlarıyla desteklenmiş, değişik kullanım konseptlerine göre geliştirilmiş ürünler hayata geçirdiklerine değinen Doğan, “Bunların içindeki en önemlilerden biri de içerisinde gündüz kamerası, kızılötesi kamera, lazer mesafe ölçer bulunan ve içinde dahili görüntü işleme yazılımları olan bir gimbal kamera” diyor.    Bir ihracat haberinin çok daha ötesi Söz konusu kameranın aynı zamanda NATO üyesi olan bir Avrupa ülkesine ihraç edilmesi yönünde kısa süre önce imzaların atıldığını ifade eden Doğan, şöyle devam ediyor: “Böylece Türkiye ilk kez bulut altı insansız hava araçları (BİHA) için kullanılabilecek bir kamerayı NATO ülkesine doğrudan ihraç edebildi. Hatırlanacağı üzere daha önce Türkiye NATO üyesi bir ülkeye S/İHA ihraç etti. O ihracatta kamera platform üzerinde satılmış oluyor. Dolayısıyla daha önce doğrudan bir kamera satışı olmadı. Aslına bakarsanız bu durum bir ihracat başarısının çok daha ötesinde… Ülkemizin, Suriye’deki operasyonlarının ardından Kanadalı firmanın Anka ve TB-2’lerin kamerasına ambargo uygulamasını hatırlayın. Sonrasında Aselsan’ın ciddi çabalarıyla bu araçlardaki kameralar milli imkanlarla üretildi. Ekip arkadaşlarımla birlikte bu tür durumların gelecekte daha küçük platformlar için de yaşanabileceği gerçeğinden yola çıktık. Bu nedenle biz de yerli olarak o ürünlerin daha küçüklerini, BİHA’lar için üretmeye başladık. Ve bunu Avrupa’ya da doğrudan ihraç ederek çok önemli bir pazara giriş yapmış olduk.”   Teknoloji lideri olan ülkelere yapılan satışlar çok önemli Peki bu satışın bir NATO üyesi ülkeye yapılması neden önemli? Avrupa ülkelerinin ve ABD’nin özellikle bu tür teknolojilerde dünyanın lideri olduğuna dikkat çekiyor Doğan ve “Bu kadar yüksek teknolojiye sahip bu ülkelere bu gibi yüksek teknoloji ürünleri ihraç edebilmek iki açıdan önemli. Bu yolla hem ülkemizin yüksek teknolojili ürün ihracatındaki payını artırıyoruz hem de bir Türk firması olarak batı pazarına güçlü bir giriş yapmış oluyoruz” ifadesini kullanıyor.    Kameradaki yazılım tamamen yerli ve milli NATO üyesi ülkelerin askeri bir sistem alırken çok üst düzey standartları olduğunu biliyoruz. Kadir Doğan da benzer bir noktaya işaret ediyor: “Bir NATO üyesi ülkeye askeri sistem satabilmek gerçekten de meşakkatli bir süreç. Oldukça yüksek standartları var. Yüksek teknoloji ürünlerin kendi platformlarına ve NATO sistemlerine entegre edilmesi de ciddi şartlar gerektiriyor. Biz bu şartları sağlayan ürünler geliştirdik. Ayrıca bir başka husus da Avrupalılar genelde bu tür ürünleri kendi pazarlarından satın almak ister. Biz bunu da sahip olduğumuz teknoloji ve maliyet etkinliğimiz ile aştık ve ihracatı gerçekleştirdik. Bizim ürünün en önemli özelliklerinden biri de içerisinde yer alan dahili görüntü işleme, haberleşme ve elektronik motor kontrol yazılımları. Biz şirket olarak bu yazılımların hepsini kendi imkanlarımızla geliştiriyoruz. Bunlar teknolojinin üst noktaları. Havadaki platformdan yerde olan biteni kontrol edebiliyorsunuz, takip ettiğiniz bir aracın GPS konumunu net olarak belirleyebiliyorsunuz, farklı sensörlerden gelen görüntüleri anlık olarak yerdeki istasyona gönderebiliyorsunuz. Bu işlemleri bizim ekip arkadaşlarımızla geliştirdiğimiz milli yazılımımız yapıyor. Haliyle biz de henüz 1 yaşını yeni doldurmuş genç girişim olarak böyle bir işi yapmanın gurunu yaşıyoruz.”
 "
694,"Milli siber güvenlik duvarı Kalkan, gücünü ispatladı",HAVELSAN'ın web uygulamalarını korumak üzere özel olarak geliştirdiği Kalkan'ın sahip olduğu yetkinlikler uluslararası düzeyde belgelendi.,Savunma,https://www.trthaber.com/haber/savunma/milli-siber-guvenlik-duvari-kalkan-gucunu-ispatladi-660561.html,"Türk savunma sanayisi bünyesinde yazılım tabanlı çözümler üreten HAVELSAN, etkin, güçlü, kaliteli, yerli ve ulusal siber savunma sistemlerinin geliştirilmesi, uygun çözüm ve hizmetlerin sunulması, siber tehditlerin ve kötücül yazılımların siber güvenlik laboratuvarında analiz edilmesi, etkilerinin canlandırılması için çeşitli ürünler oluşturuyor. Bu çözümlerden HAVELSAN Kalkan, web uygulamalarına yönelik saldırıları tespit edip engelleyebilen, çok yüksek seviye ağ trafikleri için yük dengeleme sağlayan ""Web Uygulama Güvenlik Duvarı"" olarak görev yapıyor. Web uygulamalarını korumak üzere özel olarak tasarlanan ürünle, klasik güvenlik duvarları, saldırı engelleme sistemleri gibi yazılımlar tarafından tespiti mümkün olmayan saldırıların önlenmesine imkan sağlanıyor. Sahip olduğu yetkinlikleri uluslararası düzeyde de belgelemeyi başaran HAVELSAN Kalkan, Uluslararası Ortak Kriterler Sertifikası olan EAL 4 sertifikası aldı. Şirketin öz kaynaklarıyla geliştirilen HAVELSAN Kalkan, alanında EAL 4 belgeli ilk Türk siber güvenlik ürünü oldu. Uluslararası alanında en yüksek standarda ulaştı HAVELSAN Kalkan böylece, dünyaca ünlü bazı markaların ürünlerinin EAL 4 sertifikasına sahip olduğu ""Web Uygulama Güvenlik Duvarı"" alanında en yüksek uluslararası standarda ulaştığını belgeledi. Uluslararası Ortak Kriterleri belirleyen EAL sertifikası, bir ürünün ya da sistemin güvenlik özelliklerini tespit ederek garanti seviyesini belirliyor. Sertifika, ara yüz, fonksiyon, sızma testleri gibi değerlendirmeler sonucunda veriliyor. EAL 4 sertifikasına sahip HAVELSAN Kalkan, halihazırda Türkiye'de çeşitli kamu kurumlarında ve askeri kuruluşlarda kullanılıyor."
695,Selçuk Bayraktar: İnsansız savaş uçağının ilk prototipi 2023'te uçacak,"Baykar Teknoloji Lideri Selçuk Bayraktar, insansız savaş uçağı geliştirme faaliyetlerinin devam ettiğini belirterek, ""Onun ilk prototipi inşallah 2023'te uçacak. Çalışmalarımız hızla devam ediyor"" dedi.",Savunma,https://www.trthaber.com/haber/savunma/selcuk-bayraktar-insansiz-savas-ucaginin-ilk-prototipi-2023te-ucacak-660405.html,"İstanbul Sabahattin Zaim Üniversitesi Halkalı yerleşkesinde düzenlenen etkinlikte öğrenciler ile bir araya gelen Baykar Teknoloji Lideri Selçuk Bayraktar, Milli Teknoloji Hamlesi ve Havacılık, Uzay ve Teknoloji Festivali TEKNOFEST'e ilişkin değerlendirmelerde bulundu ve projelerini ilişkin detaylar paylaştı. Türkiye'nin sahip olduğu medeniyetin geçmişte pozitif ilme çok önemli katkılar sağladığını kaydeden Bayraktar, uzaycılığa da önemli katkılar sağladıklarını ancak 17. yüzyıldan sonra teknoloji ve bilimin gelişimine uzak kaldıklarını söyledi. Türkiye'de 1950'lere kadar hayata geçirilen uçak projelerine değinen Bayraktar, ilk dalgasını yakaladıkları havacılıkta 1950'den sonra geri kaldıklarını kaydetti. Bayraktar, Baykar'ın kuruluş ve sonraki aşamalarına işaret ederek, 2000'li yılların başında bir aile şirketi olarak küçük bir ekiple çalışmaya başladıklarını, 2004'te Türkiye'nin ilk robot uçağının uçtuğunu, 2007'de Türk Silahlı Kuvvetleri'nin envanterine küçük de olsa ilk kez milli bir uçağın girdiğini, 2008'de 5 metrelik uçağın, 2009'da 9 metrelik Bayraktar'ın ilk uçuşunu gerçekleştirdiğini anlattı.    Hava araçlarında 6 kilogramdan 6 tona uzanan yolculuk Selçuk Bayraktar, savaşın seyrini dünyada değiştiren, şu anda bütün dünyada kendi sınıfının en iyisi olarak görülen ve hakkında her gün yazılar çıkmaya devam eden Bayraktar TB2'nin 2014'te uçuşunu gerçekleştirdiğini hatırlatarak, sözlerini şöyle sürdürdü: ""Bayraktar TB2, 2016'da Roketsan'ın geliştirdiği akıllı mühimmatlarla silahlandırıldı. 2019'da da sadece dünyada üç ülkenin yapabildiği 6 tonluk kendi sınıfının en moderni Bayraktar Akıncı'nın ilk uçuşu gerçekleşti. Yani 6 kilogramdan 6 tona... 19 yılda böyle bir hikaye... Bu sürede sadece 3 tane insansız hava aracı yaptık aslında. Ancak baktığımızda sadece insansız hava aracı yaptık. Bu da önemli bir nokta. Yani burada teknoloji girişimini kurmayı düşünenlere veya dünyada bu alanların nasıl büyüdüğüne dair bir ipucu..."" Geleceğin teknolojisi olarak görülen insansız hava araçları konusundaki çalışmalara değinen Bayraktar, Cezeri hakkında bilgi verdi. ""İHA'larımızda yerlilik oranı rekor düzeyde"" Baykar Teknoloji Lideri Bayraktar, 2000'li yılların başından bu yana Türkiye'nin insansız hava araçlarında vizyonunu değiştirerek geldiği noktaya işaret etti. Bayraktar, devamla şunları kaydetti: ""Türkiye, sadece bakış açısını ve vizyonunu değiştirerek yüzde 15'lerde olan yerli katkıdan yüzde 70-80'lere yaklaştı. Bizim insansız hava araçlarımızda bu, yüzde 93 oranında gerçekleşti. Bütün tasarımları bize ait bir insansız hava aracından bahsediyoruz. Bu, dünyada da rekor sayılabilecek bir yerlilik düzeyidir. Öyle bir devirde yaşıyoruz ki üretimin kendisinin de biraz daha önemsiz olduğu bir devir... Mesela bu telefon nerede üretiliyor? Hepsi Çin'de... Peki parayı Çin mi kazanıyor? Çin 100 lira kazanıyorsa diğer taraf 1.000 lira kazanıyor. Niye üreten kazanamıyor? Çünkü katma değeri satıyor. Fikri hak kimdeyse, kim tasarladıysa o kazanıyor.""    ""Başarı için özgün olmalı, ahlaka ve etiğe riayet etmelisiniz"" Selçuk Bayraktar, bu teknolojilere sahip olanın istediği an sistemi kilitleyebildiğini, kimseye yardım etmeyebildiğini belirterek, yıllarca bu teknolojilerin verilmediği Türkiye'nin şimdi kendi İHA'larını geliştirdiğini söyledi. Bu teknolojilerin özgün olması gerektiğini aktaran Bayraktar, gençlerin özellikle batıdan kopyalanarak yapılan projelerden uzak durması gerektiğini aktardı. Bayraktar, ""Başkasının kopyası olmaması lazım. Özgün olması, benzerinin bulunmaması gerekiyor. Yaptığınızı ahlaka ve etiğe riayet ederek yapmalısınız. Yaptığımız işin genetik kodu etik ve ahlaka riayet etmek. Temeli ahlaka, adalete oturmuyorsa uzun vadeli yaşayacak bir eser çıkması mümkün değil"" dedi. Gençlere ""bugünün değil geleceğin yarışına hazırlanmaları"" tavsiyesinde bulunan Bayraktar, gençlerde son dönemde ""artık biz yapabiliriz"" şeklinde değişen vizyondan bahsetti. ""Muharebede devrim yapacak TB3'ü bu yıl uçurmayı hedefliyoruz"" Baykar Teknoloji Lideri Bayraktar, yerli ve milli imkanlarla geliştirilen Bayraktar Akıncı TİHA'nın ilk uçuşu ve sonraki süreçlerine değinerek, özelliklerine ilişkin bilgiler verdi. Akıncı'nın B modelinin dün gökyüzüyle buluştuğunu bildiren Bayraktar, şu değerlendirmelerde bulundu: ""Dünya, 'Türk SİHA'ları dünyada filolar halinde uçarak SİHA'larla kazanılan ilk savaşı kazandı' diye yazdı Bayraktar TB2 SİHA'ların Azerbaycan'da uçması için... Bayraktar TB3, gemiye iniş-kalkış yapabilme kabiliyetine sahip olacak, kısa pistli gemilere. Muharebede devrim yapacaklarını şimdiden öngörüyorum. Bunu, bugünden söylemiş olayım ki ileride dönüp baktığımızda tarihe bir not düşmüş olalım. Şu anda o hava aracımızı geliştirme faaliyeti devam ediyor. Bu yıl içinde uçurmayı hedefliyoruz."" ""İnsansız savaş uçağı çalışmalarımız devam ediyor"" Selçuk Bayraktar, bir yandan da insansız savaş uçağını geliştirdiklerini belirterek, ""Onun ilk prototipi inşallah 2023'te uçacak. Çalışmalarımız hızla devam ediyor"" dedi. Akıncı'dan elde ettikleri tecrübeleri bu insansız savaş uçağını uçurmak için kullandıklarını belirten Bayraktar, ""Bundan sonraki savaş uçaklarının hepsi insansız olacak. Türkiye'nin ilk insansız savaş uçağı olmak üzere bu çalışmamız devam ediyor"" sözlerini kullandı. Bayraktar, toplamda 2 bin 100 kişilik ekibe sahip Baykar'ın 18 ülkeyle dünyada da en fazla ülkeye ihraç edilmiş insansız hava aracını (Bayraktar TB2) ürettiğini belirterek, ""Akıncı'ya da şu anda yoğun bir ilgi var. Akıncı'nın Türkiye dışında 2 ülke ile sözleşmesi imzalandı"" diye konuştu."
696,ASELSAN büyümeye devam ediyor,"ASELSAN’ın 2021 yılı cirosu geçen yıla göre yüzde 25 büyüyerek 20,1 milyar liraya ulaştı.",Savunma,https://www.trthaber.com/haber/savunma/aselsan-buyumeye-devam-ediyor-659751.html,"ASELSAN'dan yapılan açıklamaya göre, yatırımlarıyla sürdürülebilir büyümesine devam eden şirketin faiz, amortisman ve vergi öncesi karı (FAVÖK) 5,5 milyar liraya yükselirken net karı da 7,1 milyar lira seviyesine ulaştı. Şirketin öz kaynaklarının aktife oranı yüzde 56 olarak gerçekleşirken faaliyetlerinden elde edilen nakit akışları geçen seneye göre yüzde 42 artış göstererek 2,4 milyar lira oldu. ""İstikrarlı büyümeye devam ettik"" Açıklamada görüşlerine yer verilen ASELSAN Yönetim Kurulu Başkanı ve Genel Müdürü Prof. Dr. Haluk Görgün, savunma sanayii alanında lider olarak 46 yılı geri bırakan şirketlerinin belirsizliklerin kendini fazlaca gösterdiği 2021 yılında 2 milyar dolar üzerinde yeni iş aldığını bildirdi. ASELSAN’ın bakiye siparişlerinin ise 2021 sonu itibarıyla 8,5 milyar dolar olduğunu belirten Görgün, ""Satış ve üretim ağımızla küresel çaptaki etkinliğimizi hızla büyütmeye devam ettik. 2021 yılında, bugüne kadar hiç satış yapılmamış 6 yeni ülkeye daha ASELSAN ürünlerinin satışını gerçekleştirdik. Son 3 yılda kullanıcımız olan ülke sayısına 15 yeni ülke ekleyerek bu sayıyı 78’e yükselttik."" ifadelerini kullandı. İstikrarlı büyümelerini teminen 2021’de de Ar-Ge faaliyetlerine 5 bini aşkın Ar-Ge personelleriyle devam ederek, 632 milyon dolar Ar-Ge harcaması yaptıklarını aktaran Görgün, şunları kaydetti: ""2021 yılında Ar-Ge 250 Türkiye’nin En Çok Ar-Ge Harcaması Yapan Şirketleri araştırmasında birinciliği elde ettik. Savunma Sanayii Başkanlığımız öncülüğünde bağımsız milli teknolojiler hedefiyle yürüdüğümüz yolda bir seneyi daha geride bırakırken her günümüzü daha güçlü Türkiye için çalışarak geçirdik. Pandeminin ikinci yılında da ASELSAN, yatırımları ile büyümeye devam etti. Yüksek teknolojilerimizi dünyanın hizmetine sunarken ihracat odaklı büyüme hedefimiz doğrultusunda ilerledik. Ülkemize yönelik sorumluluğumuzu yerine getirirken toplam satışlarımızı yüzde 25 artışla 20 milyar liranın üzerine taşıyarak ekonomimize katkı sağlamayı sürdürdük."" ""Önceliğimiz millileştirme"" Haluk Görgün, ASELSAN olarak ürün ve sistemlerini milli imkanlarla geliştirmek, savunma sanayinde dışa bağımlılığı azaltmak, geleceğin ürünlerine yatırım yapmak, ülkemiz savunma sanayii ekosistemine tedarik zinciri yönetimi açısından yüksek ölçüde destek vermek amacıyla kesintisiz çalıştıklarını belirtti. Görgün, şöyle devam etti: ""Geride bıraktığımız yılda 3 bin 300’ü yurt içi olmak üzere, 5 bin 500’ün üzerinde tedarikçimize 1,5 milyar dolar tutarında satın alma siparişi verdik. Bu siparişlerin 1 milyar doların üzerinde kalan kısmını yurt içi tedarikçilerimize verilen siparişler oluşturdu. Tedarikçilerimizi 2021 yılında da finansal anlamda güçlü bir şekilde desteklemeye devam ettik. 2021 yılında pandeminin olumsuz etkilerine rağmen yurt içi tedarikçilerimize 1 milyar doları aşan bir tutarı aktardık."" Tam bağımsız tedarik zinciri ekosistemi için tüm imkanları seferber ettiklerini aktaran Görgün, ""2021 yılında 197 ürünün millileştirilmesini başarı ile tamamladık. Böylelikle son üç yılda millileştirdiğimiz ürün sayısını 500’ün üzerine çıkartarak 200 milyon dolara yakın bir büyüklüğün ülkemizde kalmasını sağladık."" değerlendirmesinde bulundu. Görgün, şunları kaydetti: ""Güvenlik güçlerimizin ihtiyaçlarını milli kaynaklarla karşılama ve küresel düzeyde güvenilir bir iş ortağı olma hedefiyle çalışmalarımıza hız kesmeden devam ediyoruz. ASELSAN, savunma alanıyla sınırlı kalmayıp; ulaşım, güvenlik, enerji, sağlık ve finansal teknolojilerde millileştirme çalışmalarını sürdürüyor. Bunun yanı sıra uydu ve uzayda da geliştirdiğimiz görev yükü ve ekipmanlarla savunma sanayinde tam bağımsızlık hedefi doğrultusunda ülkemizin dışa bağımlılığını ciddi ölçüde ortadan kaldırdık. Bu kapsamda 19 Aralık 2021’de yörüngeye oturtulan TÜRKSAT-5B ile şirketimiz global düzeyde güvenirliliğini bir kez daha kanıtladı. TÜRKSAT-6A ve TUMSİS X-Bant Görev Yükü kapsamında geliştirilen sistemler ile ASELSAN uzay alanında yetkin ürünler geliştirmeye devam etti."" ""Sürdürülebilir bir gelecek için çalışıyoruz"" ASELSAN Yönetim Kurulu Başkanı ve Genel Müdürü Görgün, ASELSAN'ın, profesyoneller için her zaman bir cazibe merkezi olduğuna işaret ederek, 2021’de iş sürekliliğini daha kaliteli hale getirecek insan kaynakları uygulamalarına imza attıklarını belirtti. Görgün, ASELSAN ailesine 1.176 kişiyi daha katarak, böylece çalışan sayılarının 9 bin 460 kişiye ulaştığını bildirdi. Ülkenin sahip olduğu öncelikler ASELSAN için yol gösterici olduğunu belirten Görgün, şöyle devam etti: ""Sürdürülebilirlik, odak konularımızın başında yer almaktadır. Şirketimizin operasyonlarında ve stratejisinde ön planda tuttuğu bütüncül sürdürülebilirlik yaklaşımını, Karbon Salınım Raporlaması ile sağlanan uluslararası düzeydeki başarı ile hem yatırımcılarımızın hem de tüm paydaşlarımızın bilgisine sunduk. ASELSAN olarak küresel ortalamanın üzerinde bir puan alarak iklim değişikliği çalışmalarımızı sürdürdük. 2021’de şirketimiz yıllardır koruduğu İklim Lideri unvanına bir yenisini daha ekleyerek Yeşil Dünya Elçisi oldu ve Uluslararası Green Apple Çevre Ödülleri’nde gümüş ödülü aldı. Kullandığımız kaynakların sorumlu ve etkin yönetimi doğrultusunda, faaliyetlerimizde bilinçli ve verimli enerji kullanımını gözeten bir yönetim yaklaşımı olan ISO 50001:2018 Enerji Yönetim Sistemi’nin uygulama sürecini başarıyla yönetmeye 2021’de de devam ettik."" Bu başarılara yetkin insan kıymetleri ve tedarikçileriyle birlikte koştuklarını ifade eden Görgün, ""Tüm paydaşlarımıza bize güvendikleri ve hep yanımızda oldukları için teşekkür eder, başarımızın artarak devam etmesini temenni ederim"" ifadesini kullandı."
697,Sınırlar ASELSAN teknolojileriyle güçlendiriliyor,"ASELSAN'ın geliştirdiği teknolojilerin, Avrupa Birliği tarafından desteklenen proje kapsamında 352 sınır noktasına ait elektronik gözetleme sistemlerine kurulması amaçlanıyor.",Savunma,https://www.trthaber.com/haber/savunma/sinirlar-aselsan-teknolojileriyle-guclendiriliyor-659308.html,"ASELSAN, geliştirdiği sınır güvenlik çözümleriyle sınır bölgesi tehditlerinin çeşitli hareketli ve sabit, insanlı ve insansız entegre sensör sistemleri ile 7 gün 24 saat esasına göre tespit/teşhis, tanıma, sınıflandırma ve takip edilmesine imkan sağlıyor. Bu çözümler çeşitli projelerle güvenlik güçlerinin kullanımına sunuluyor. Avrupa Birliği (AB) ve aday ülke menşeili firmaları kapsayacak şekilde yapılan ihaleyi en uygun fiyat ve teknik çözümle birinci olarak kazanan ASELSAN, AB-SGS Sınır Güvenlik Projesi kapsamında çalışmalarını sürdürüyor.   352 sınır noktasına kurulması amaçlanıyor Projeyle Hakkari, Van, Ağrı, Iğdır, Kars, Edirne ve Kırklareli’nde yer alan 352 sınır noktasına ait elektronik gözetleme sistemlerinin üretimi ve kurulumu amaçlanıyor. ASELSAN'ın yaptığı çalışmalar şu ana kadar 170 noktada kabulle sonuçlandı ve entegre sınır yönetimi açısından önemli kazanımlar elde edildi. ASELSAN ana yükleniciliğinde yürütülen projede Ladin Ağ Kayıt Birimi, Ekinoks Görüntüleme Ailesi, yapay zeka destekli 4K ve PTZ kameralar, Odin Akıllı Video Analiz Birimi, Şahingözü OD - Elektro-Optik Sensör Sistemi, Acar Kara Gözetleme Radarı ve Seda Akustik Atış Yeri Tespit Sistemi, Mirsad Güvenlik Yönetim Yazılımı'na entegre edilerek bütünsel güvenlik çözümü sağlanıyor.  Projede yer alan teknolojiler ve kullanım alanları Ekinoks Görüntüleme Ailesi, 30X'e kadar optik yakınlaştırma yapabilen, yüksek çözünürlüklü ve gece-gündüz eşit performans sunan sabit ve hareketli görüntüleme sistemlerinden oluşuyor. Şahingözü-OD, yüksek performanslı termal kamera sayesinde kullanıcısına gündüz, gece ve olumsuz hava koşullarında görüş sağlıyor. Şahingözü-OD, hedef koordinatlarının yüksek hassasiyetle tespit edilmesine imkan veriyor. Acar Kara Gözetleme Radarı, çoklu hedef takibi, otomatik hedef sınıflandırma, uzaktan komuta gibi özelliklerle sınır güvenliği, hassas bölge koruma, anayurt güvenliği gibi gözetleme uygulamalarında kullanılıyor. Seda Akustik Atış Yeri Tespit Sistemi, her türlü hava koşulunda, gece/gündüz, mobil/sabit birliklere yönelik gerçekleşebilecek silahlı saldırılarda atıcı yerinin tespitine olanak sağlıyor. Mirsad Güvenlik Yönetim Yazılımı ise sınır güvenlik, üs güvenlik, kritik tesis güvenlik ve mobil güvenlik sistemlerinde durumsal farkındalığın sağlanması, algılama ve müdahale sistemlerinin entegrasyonu, algılama sistemlerinde oluşan alarmların kullanıcıya gösterilmesi, alarm ve görüntülerin kayıt altına alınarak etkin raporlanması gibi görevleri yerine getiriyor."
698,"Preveze denizaltısının ""kalbi"" millileşti",Türk savunma sanayisinin Deniz Kuvvetleri Komutanlığı ile yürüttüğü projeyle milli olarak geliştirilen Denizaltı Bilgi Dağıtım Sistemi'nin Preveze denizaltısına kurulumu yapıldı.,Savunma,https://www.trthaber.com/haber/savunma/preveze-denizaltisinin-kalbi-millilesti-658001.html,"Preveze Sınıfı Milli Üretim Entegre Savaş Yönetim Sistemi (MÜREN-Preveze) Projesi Sözleşmesi kapsamında Denizaltı Bilgi Dağıtım Sistemi (DBDS-P) HAVELSAN tarafından sağlanıyor. Sistem, denizaltıların tüm harekat görevlerini verimli şekilde yerine getirmesi için farklı sensör ve sistemlerden gelen verilerin alınması, kesintisiz ve yedeklenerek ilgili birimlere dağıtılması için tasarlandı. DBDS, üstlendiği bu görevler dolayısıyla denizaltının ""kalbi"" olarak nitelendiriliyor. Uzay araçlarından sonra en karmaşık teknolojiye sahip denizaltılardaki silah, sensör ve navigasyon sistemlerinin tam entegre olarak görev yapabilmesi, bu sistemlerin veri entegrasyonunun doğru yapılması ve tüm savaş sisteminde geçerli tek doğru verinin dolaşması Platform Veri Dağıtım Sistemleri ailesinin bir parçası olan DBDS sayesinde sağlanıyor.   DBDS üzerinden birbirine entegre edilen sistemler arasındaki veriler, harekat etkinliği konularında analiz yapılabilmesi maksadıyla kayıt altına alınabiliyor. DBDS-P'nin MÜREN-Prezeve Projesi'nin ilk gemisi olan Türk Deniz Kuvvetleri envanterindeki TCG Preveze denizaltısına kurulumu, montajı, liman ve deniz testleri başarıyla tamamlanarak eksiksiz olarak teslimatı yapıldı. DBDS entegrasyonunda önemli rol oynayan DBDS-P'nin veri akışını yedekli ve kesintisiz sağlaması sayesinde Preveze sınıfı denizaltıların harekat görevlerini en etkin şekilde icrası mümkün olacak. Türk Deniz Kuvvetlerinin savunma projelerine program mantığıyla yaklaşımının örneği olan Platform Bilgi Dağıtım Sistemi, bugüne kadar 47 platform için tercih edildi ve 36 platform için teslimatı yapıldı. "
699,Kalibr füzeleri Ukrayna için büyük tehdit,"Rusya’nın Donbas’a başlattığı işgalin ilk saldırılarında Kalibr füzeleri başrolde. Uzmanlara göre, güçlü bir harp başlığı ve uzun menzile sahip Kalibr füzelerine karşı cılız hava savunma sistemlerinin şansı yok.",Savunma,https://www.trthaber.com/haber/savunma/kalibr-fuzeleri-ukrayna-icin-buyuk-tehdit-657949.html,"Tüm dünyanın gerginlikle beklediği Rusya’nın Donbas harekatı sabah saatlerinde başladı. Hem Rusya hem de Ukrayna tarafından farklı açıklamalar gelse de bölgeden yansıyan görüntülere göre Donbas ve diğer bazı bölgelerde çok sayıda patlama yaşandı, Ukrayna’nın kimi kritik tesisleri vuruldu.    Savaş gemilerinden atılıyor Uluslararası ajanslara ve sosyal medyaya düşen ilk görüntülerde yerin hemen üzerinde uçan ve cılız bir görünüme sahip füzeler dikkat çekti. Söz konusu füzelerin tüm dünyanın Kalibr olarak bildiği Rus füzeleri olduğu öğrenildi. Peki, Kalibr füzesi neden önemli, ne tür özelliklere sahip ve Ukrayna hava savunma sistemi nasıl oldu da bu füzeye karşı koyamadı? Savunma Sanayii Araştırmacısı Anıl Şahin, Kalibr füzelerinin Rusya’nın uzun menzilli seyir füzesi olduğunu belirtiyor. ABD’nin Tomahawk füzeleri gibi savaş gemilerinden yani deniz üzerinden hedefe atılan bu füzeler turbo jet motorlara sahip. Bu da söz konusu füzenin menzilinin çok yüksek olduğunu anlamına geliyor. “Uygun atış tekniklerinde 2 bin 500 kilometre menzile ulaşabilir.” diyor Anıl Şahin ve bu füzelerin gemilerdeki dikey atım sistemleri tarafından ateşlendiğini, haliyle bir gemide çok sayıda Kalibr füzesi taşınabileceği bilgisini paylaşıyor.    Oldukça güçlü bir harp başlığı var Görüntülerde füzenin ‘sıska’ görünmesinin aldatıcı olmaması gerektiğine de dikkat çekiyor Şahin ve devam ediyor: “Üzerinde yaklaşık 450 kilogram harp başlığı var. Normal patlayıcılara ilaveten nükleer harp başlığı da takılabiliyor. Tamamen Rus yapımı bir füze. Cılız yapısı kimseyi aldatmasın son derece güçlü bir füzeden bahsediyoruz. Güdüm yeteneği de oldukça yüksek. Bu nedenle kendisine verilen hedefleri çok küçük sapmalarla vurabiliyor. Görüntülere baktığımızda en çok dikkatimizi çeken şeylerden biri de füzelerin adeta yerin hemen üzerinde uçması. Aslında seyir füzelerinin doğası da bunu gerektiriyor. O kadar alçaktan uçunca haliyle hava savunma sistemleri için de çok tehlikeli bir hal alıyorlar. Ancak çok katmanlı bir hava savunmasının olduğu, oldukça alçak irtifada görev yapabilen alçak irtifa hava savunma sisteminin bulunduğu bir yerde Kalibr füzelerini durdurmak mümkün olabilir.”   Avrupa’nın diğer başkentleri de menzil içinde Anıl Şahin son olarak ilginç bir detaydan daha bahsediyor ve söz konusu füzelerin gemiden atıldığı bilgisinden yola çıkarak, “Karadeniz’deki bir Rus savaş gemisinden bu füze ateşlendiğinde ve 2 bin 500 kilometre menzili olduğu düşünüldüğünde sadece Ukrayna ile sınırlı kalacak bir tehdit olmadığı daha net anlaşılabilir” diyerek sürecin bir başka boyutuna dikkat çekiyor."
700,Türkiye ile Senegal arasında Askeri Çerçeve Anlaşması imzalandı,"Milli Savunma Bakanı Hulusi Akar ile Senegal Silahlı Kuvvetler Bakanı Sidiki Kaba, iki ülke arasında Askeri Çerçeve Anlaşması'nı imzaladı.",Savunma,https://www.trthaber.com/haber/savunma/turkiye-ile-senegal-arasinda-askeri-cerceve-anlasmasi-imzalandi-657468.html,"Cumhurbaşkanı Recep Tayyip Erdoğan'ın Senegal ziyaretine eşlik eden Milli Savunma Bakanı Hulusi Akar, Senegal Silahlı Kuvvetler Bakanı Sidiki Kaba ile görüşme gerçekleştirdi. İkili ve bölgesel savunma ve güvenlik konularında görüş alışverişinde bulunan bakanlar Akar ve Kaba, Askeri Çerçeve Anlaşması'na imza attı.   Cumhurbaşkanımız Sn. Erdoğan’ın Senegal ziyaretine eşlik eden Millî Savunma Bakanı Hulusi Akar, Senegal Silahlı Kuvvetler Bakanı Sidiki Kaba ile görüşme gerçekleştirdi. Görüşmede Askerî Çerçeve Anlaşması imzalandı.https://t.co/g1qhHr6igh#MSB #HulusiAkar pic.twitter.com/48pMDQbU6y"
701,Hisar'ın yeni kabiliyeti ambargoları da boşa düşürecek,HİSAR O+ ailesinin ilk RF arayıcı başlıklı test füzesi atışı başarıyla gerçekleşti. Türkiye bir ambargoyu daha milli çözümle aşmış oldu. Uzmanlara göre bu kabiliyet diğer sistemlere de katkı sunacak.,Savunma,https://www.trthaber.com/haber/savunma/hisarin-yeni-kabiliyeti-ambargolari-da-bosa-dusurecek-656636.html,"Savunma Sanayii Başkanlığı (SSB) öncülüğünde geliştirilen kritik projeler ardı ardına hayata geçmeye devam ediyor. SSB Başkanı Prof. Dr. İsmail Demir’in; “HİSAR 2022’ye hızlı başladı! HİSAR O+ Sisteminin ilk RF (Radyo Frekansı) Arayıcı Başlıklı Test Füzesi atışında hedef imha edildi ve hava savunmamıza yeni bir kabiliyet eklendi” mesajı bu yılın önemli gelişmelerinden biri olarak kabul ediliyor. Hatırlanacağı üzere HİSAR O+ Hava Savunma Füze Sistemi, 2021’in son günlerinde tüm unsurlarıyla TSK’ya teslim edilmişti. Daha önce Kızıl Ötesi Arayıcı Başlıklı Füze atma kabiliyetine sahip olan sistem, son test atışıyla beraber RF (Radyo Frekansı) Arayıcı Başlıklı Füze atma yeteneğine de ulaşmış oldu. Peki bu ne anlama geliyor? RF Arayıcı Başlıklı bir Hisar O+ füzesinin ilgili kuvvetlere katkısı ve sahaya yansıması nasıl olacak?   Gelişim süreci durmadan devam ediyor Savunma Sanayii Araştırmacısı Ahmet Alemdar, HİSAR hava savunma sisteminin kendi içinde olgunlaşan ve yeni kabiliyetler kazanan bir yapıya sahip olduğuna işaret ediyor. İlk başta tespit edilen özelliklere ulaşılmaya çalışılırken bu süreç içerisinde ‘hedef setinin’ de kabiliyetlerinin geliştiğinden bahsediyor. Daha net bir ifadeyle, rakibin de boş durmadığına dikkat çekiyor. Durum böyleyken geride kalmamak adına geliştirmeler ve yeni kabiliyetler kazanmak gerektiğini belirten Alemdar, Türkiye’nin de böyle bir çalışma yöntemini başarıyla uyguladığına değiniyor.    RF arayıcı başlık eklenmesi ne anlama geliyor? Ahmet Alemdar, hava savunma füzelerinin hareketli hedeflere karşı hassas vuruş kabiliyetinin geliştirilmesinde arayıcı başlığın kritik önemde olduğu görüşünde. HİSAR RF füzesinin arayıcı başlık radarının ASELSAN tarafından geliştirildiğini ve seri üretimlerin devam ettiğini söyleyen Alemdar şöyle devam ediyor: “HİSAR RF füzesi terminal safhaya ulaştığında arayıcı başlığındaki radarı sayesinde diğer platformların hedef aydınlatmasına ihtiyaç duymuyor. RF arayıcı başlık radarıyla hedef tayinini yapıp imha etmek üzere hedefine güdümlenebiliyor. HİSAR RF’in geliştirilme süreci HİSAR O+ füzesi ile birçok alt sistemin ortak olmasından dolayı oldukça kısa sürede gerçekleşti. HİSAR O+ ile HİSAR RF cephesinden yansıyan görüntülere göre önemli bir yapısal farklılık söz konusu. Özellikle başlık bölgesi ile kanat kontrol ve denge yüzeylerinin yapısı ve konumlandığı bölgede bu durum dikkat çekiyor. Kanat kontrol yüzeylerinin HİSAR O+ füzesine göre daha yukarıda konumlandığı ve farklı bir yapıya sahip olduğu görülüyor. Denge kanat yüzeyleri ise daha geniş bir yapıda. Ayrıca arayıcı başlık ile patlayıcı bölgesi daha geniş çapa sahip. RF arayıcı başlık yapısından dolayı çapın artmış olması muhtemel. HİSAR RF yapısal olarak Siper Blok-1 füzesi ile önemli ölçüde örtüşüyor. HİSAR füzeleri halihazırda çift darbe itki sitemi ile terminal safhada enerjisini artırarak hedefine yaklaşıyor.”   Deniz Kuvvetleri için de son derece önemli bir gelişme Türkiye’nin doğrudan ya da örtülü ambargolara maruz kaldığı artık herkesin bildiği bir konu. ABD'nin Mk41 ve Deniz Serçesi adıyla bilinen hava savunma sisteminde ambargosu mevcut. İ Sınıfı Firkateynler için de talebimize henüz cevap verilmediğini biliyoruz. Alemdar, söz konusu gelişmeyi bir de bu penceren yorumluyor ve “HİSAR O+ halihazırda Kara Kuvvetleri Komutanlığı bünyesinde kullanılıyor. Bu sistemin RF arayıcı başlıklı versiyonunun özellikle Deniz Kuvvetleri Komutanlığı tarafından tercih edilmesini bekliyorum. Ayrıca Hava Kuvvetlerinin de bahsi geçen versiyonunu kullanması sürpriz olmaz” yorumunda bulunuyor. Cumhurbaşkanı Recep Tayyip Erdoğan İstanbul fırkateyninin suya iniş töreninde Milli Dikey Atım Sistemi ile yerli füzenin bu platformda kullanılacağını açıklamasını anımsatan Alemdar, devam ediyor: “Türk Deniz Kuvvetleri’nin teslim edilmesi planlanan İ sınıfı fırkateynlerde HİSAR RF sistemi yine yerli dikey atım sistemi ile konuşlandırılabilecek. RF arayıcı başlık hava şartlarından daha az etkileniyor. Böylece olumsuz hava koşullarında dahi hedef tespitini yüksek doğrulukta gerçekleştirebiliyor. Tüm bu kazanımlar hem deniz hem hava kuvvetleri tarafından sisteme daha sıcak bakılmasını sağlıyor. Hava savunma sistemlerinde arayıcı başlık kritik önem sahip. Bu noktada dışa bağımlılık bazı konularda ürettiğiniz çözümlere engel olabiliyor. Bu nedenle olabildiğince bağımsız olmak gerekiyor. Türk hava savunma füze sistemlerine yurt dışından yoğun ilgi mevcut. Sistemlerdeki kritik teknolojilerde dışarıya bağımlı olunması durumunda mevcut ve potansiyel ihracat faaliyetleri büyük risk altında icra edilecekti. Belki de olumsuz sonuçlanacaktı. HİSAR RF füzesinde kullanılan ve ASELSAN tarafından geliştirilen aktif radar arayıcı başlığın aynı zamanda TÜBİTAK SAGE tarafından yürütülen GÖKTUĞ hava-hava füzesi ailesinde de kullanılması bekleniyor. Alt sistem bazındaki kabiliyet kazanımları farklı ürünlerde kullanılabiliyor. Ki bu da son derece kritik bir kazanım aslında.”    İhraç ettiğimiz deniz unsurları için çok değerli bir gelişme Ahmet Alemdar ile sohbetimizin sonunda sürecin muhtemel ‘ihracat’ tarafına da kısaca değinmek istiyoruz. Deniz platformlarında hava savunma füze sistemlerinin stratejik bir yeri olduğu bilgisiyle giriyor konuya. Türkiye’nin gemi inşa ve modernizasyon projelerinde HİSAR RF gibi ailenin diğer hava savunma füzelerinin önemli kazanımlar sunacağından bahsederek, “HİSAR sistemi ile 'İ' sınıfı fırkateynlerde yerlilik artacak, Türk Donanma unsurlarının hava savunması yerli ve milli sistemlerimize emanet edilecek. Ayrıca bu gelişme ihracat noktasında önemli avantajlar sağlayacak. Yurt dışına komple hava savunma füze sistemi olarak ihraç edilebileceği gibi Pakistan için üretilen gemilere ve diğer projelere de hava savunma füze çözümü olabilir. Böylece Türk savunma sanayii ekosisteminin pazardaki katkı payını artmasına da katkı sağlayacak” diye sözlerini tamamlıyor."
702,HİSAR-RF hava savunma füzesinden tam isabet,HİSAR O+ hava savunma füze sisteminin ilk RF (Radyo Frekansı) arayıcı başlıklı test füzesi atışında hedef imha edildi. Böylece hava savunma sistemlerine yeni bir kabiliyet eklenmiş oldu.,Savunma,https://www.trthaber.com/haber/savunma/hisar-rf-hava-savunma-fuzesinden-tam-isabet-656359.html,"Milli hava savunma füze sistemi HİSAR O+ yeni bir kabiliyet kazandı. Gelişmeyi Cumhurbaşkanlığı Savunma Sanayii Başkanı Prof. Dr. İsmail Demir, son gelişmeyi sosyal medya hesaplarından şu ifadelerle duyurdu: “HİSAR 2022’ye hızlı başladı! HİSAR O+ Sisteminin ilk RF (Radyo Frekansı) Arayıcı Başlıklı Test Füzesi atışında hedef imha edildi ve hava savunmamıza yeni bir kabiliyet eklendi. Seri üretimi sürdürürken yeni yeteneklere yönelik çalışmalarımız da tüm hızıyla devam edecek.” 2021'de TSK'ya teslim edilmişti HİSAR O+ Hava Savunma Füze Sistemi, 2021’in son günlerinde tüm unsurlarıyla TSK’ya teslim edilmişti. Daha önce Kızıl Ötesi Arayıcı Başlıklı Füze atma kabiliyetine sahip olan sistem, son test atışıyla beraber RF (Radyo Frekansı) Arayıcı Başlıklı Füze atma yeteneğine de ulaşmış oldu. 25 km önleme menzili bulunuyor Cumhurbaşkanlığı Savunma Sanayii Başkanlığı Projesi olarak, ASELSAN-ROKETSAN işbirliğinde yerli ve milli olarak geliştirildi. Harp başlığı ise TÜBİTAK SAGE tarafından geliştirildi. 360 derece etkinliğe sahip sistem, en az 9 hedefe aynı anda angajman ve ateşleme yapabiliyor. HİSAR O+ Sisteminin önleme menzili 25 km’yi buluyor. Uzun menzilli hava savunma sistemi SİPER 2023'te kullanıma sunulacak Her türlü hava koşulunda çalışma yeteneğine sahip HİSAR, savaş uçakları, helikopter, havadan karaya füzeler, seyir füzeleri ve silahlı/silahsız insansız hava araçlarına (İHA/SİHA) karşı etkili oluyor. Stratejik ve kritik tesislere sahip ülkemizde mevcut ihtiyaç ve tehditlere uygun olarak tasarlanan HİSAR, ülke hava savunmasında ciddi bir güç çarpanı olacak. Yerli ve milli imkanlarla geliştirilen HİSAR O+ Sistemi dağıtık ve esnek mimari yeteneğiyle nokta ve bölge hava savunma görevleri icra edecek. HİSAR O+ Sisteminin batarya ve tabur yapılarında teşkilatlanma alt yapısı bulunuyor. Sistem; Atış Kontrol Merkezi, Füze Fırlatma Sistemi, Orta İrtifa Hava Savunma Radarı, Elektro Optik Sistem, Kızıl Ötesi Arayıcı Başlıklı Füze ve RF Arayıcı Başlıklı Füze unsurlarından oluşuyor. HİSAR hava savunma füze sistemlerinde ilk olarak HİSAR A+ teslim edilmişti. Test atışları süren uzun menzilli hava savunma sistemi SİPER’in ise 2023’te kullanıma hazır hale gelmesi hedefleniyor. "
703,Türkiye'nin gökyüzündeki yeni gözü: BİHA'lar,"Ürettiği S/İHA’lar ile dünyada bu alandaki dengeleri değiştiren Türkiye, Bulut Altı İnsansız Hava Aracı (BİHA) için de çalışmalarını hızlandırdı. Çok farklı görevlerde kullanılabilecek yerli BİHA’ların ihracat potansiyeli de yüksek.",Savunma,https://www.trthaber.com/haber/savunma/turkiyenin-gokyuzundeki-yeni-gozu-bihalar-655555.html,"Yerli ve milli savunma sanayii ürünleri konuşulduğunda hemen herkesin aklına ilk gelen S/İHA’lar oluyor. Ortaya koydukları performansla ülkemizi bu alanda en üst sıralara taşıyan S/İHA’ların ardından Türk mühendislerin hedefi benzer başarıya farklı bir platformla daha imza atmak. Bulut Altı İnsansız Hava Aracı (BİHA) da yeni başarı hikayesinde önemli roller oynayabilecek bir araç olarak öne çıkıyor. Peki böylesine gelişmiş S/İHA’larımız varken, hatta TİHA’yı da üretmiş ve envantere almışken gerçekten de Türkiye’nin BİHA’lara ihtiyacı var mı?   Havalimanı ya da hava üssüne ihtiyaç duymuyorlar Savunma Sanayii Araştırmacısı Fatih Mehmet Küçük, Türkiye’nin S/İHA’ları çok aktif kullandığı bilgisini vererek başlıyor anlatmaya. Bu araçların yüksek irtifadan geniş alanlarını gözetlediğini belirten Küçük, kimi görevler için daha alçaktan uçabilecek ve daha az maliyetli platformlara ihtiyaç duyulduğunu söylüyor. BİHA’ların havalimanına/hava üssüne ihtiyaç duymadan çok farklı yerlerden kalkabilecek ve kumanda edilebilecek sistemlerden biri olduğunun altını çizen Küçük, “Gerek askeri üs ya da sınır bölgelerindeki gözetleme ve karakol faaliyetleri gerek hassas operasyonlarda daha küçük insansız araçlarla görev yapmak çok maliyet etkin. Bulut altı insansız hava aracı dediğimiz BİHA’lar bu tarz görevler için biçilmiş kaftan” görüşünü paylaşıyor.    Donanma unsurları da kullanabilir BİHA’ların keşif ve gözetleme yeteneği üzerinde duran Küçük, söz konusu araçların sadece kara unsurlarının kullanımıyla sınırlı kalmayabileceğine değiniyor ve ABD’nin bu kategoride sayılabilecek hava platformunu yıllardır donanma için kullandığı bilgisini veriyor. Türkiye’nin de bu tür ‘daha hafif ve yetenekli’ uçar unsurları desteklemesi gerektiğinin önemine işaret eden Fatih Mehmet Küçük, şöyle devam ediyor: “BİHA’lar özellikle keşif ve gözetleme faaliyetleriyle öne çıksalar da ROKETSAN’ın METE füzesi gibi minyatür mühimmatların ortaya çıkması ile cerrahi operasyon icra kabiliyeti de kazandılar. Ayrıca, taşıdıkları sensör paketlerinin gelişmesiyle atış destek vasıtaları için de adeta uçan birer göz haline gelmeleri de onların değerini artırıyor. Dünyada BİHA’ların topçu vasıtaları ile entegre kullanımı üzerine ciddi çalışmalar yürütülüyor. Hatta bizzat kullanımları özellikle tatbikatlarda görülüyor. Türkiye için de benzer bir senaryo görebiliriz.”   İhracat potansiyeli oldukça yüksek Türkiye’nin halihazırda S/İHA ihracatındaki başarılarını hatırlatıyoruz Küçük’e ve gelecek dönemde BİHA’lar için de benzer bir potansiyel olup olmadığını merak ediyoruz… “Açıkçası çok uzun yıllar daha yüksek irtifada görev yapabilecek büyük sistemlere odaklandığımız için BİHA’ları ihmal etmiştik” diyor Küçük. Ancak mevcut durumda BİHA’lara ilgi gösteren şirketlerin arttığını anlatarak, “Şüphesiz Türkiye’nin SİHA’lardaki etkinliği BİHA pazarındaki başarısına da olumlu katkı sağlar. BİHA’ların uygun maliyetler ile çeşitli ülkelerin büyük açıklarını kapatma ihtimali ihracat potansiyelini de doğrudan destekliyor” cümlesiyle sürece bakışını özetliyor.   UÇBEY’in sahada kullanılması önemli Emniyet Genel Müdürlüğü’nün BİHA kullandığını ve geçmişte çok kritik kimi operasyonlar bu platformların sahada bizzat görevler üstlendiğini biliyoruz. Fatih Mehmet Küçük bunun önemini şöyle anlatıyor: “UÇBEY’in kullanılması önemli... Ülkemizde sergilenen BİHA’ların sayısı artıyor. Lakin kağıt üstündeki performanslardan ziyade sahadaki kullanım ve sonrasında gelen başarıya bakmak gerekiyor. Çünkü bu durum hem ürünün gelişimini olumlu etkiliyor hem de şirketlerimiz ihracat imkanını oldukça artırıyor. Emniyet güçlerimiz tarafından aktif olarak kullanılan UÇBEY’in POLSAN ve Havelsan bağlı ortaklığı olan BİYOTEKSAN firması tarafından geliştirilerek üretildiğini biliyoruz. UÇBEY sahadan gelen dönüşlere göre geliştirilmeye devam ederken yerlilik oranı da artıyor. Elektrikli motorlara sahip olan BİHA’nın batarya paketi de yerli. Nitekim yerli otopilot ile ilgili çalışmalar devam ediyor. Ayrıca UÇBEY’in deniz platformlarında da kullanılabilmesi planlanıyor. Tüm bunlar göz önüne alındığında BİHA kullanımının ülkemiz açısından büyük bir potansiyel taşıdığını görüyoruz. Gelecek dönemde söz konusu platformların adını daha sık duyabiliriz…”"
704,Şimşek sahadaki senaryoları değiştirmek için hızlanacak,"Türkiye’nin hedef uçağı Şimşek’in süpersonik hıza ulaşan modeli yolda… Uzmanlar, bu hızda uçan Şimşek’in düşman hava savunma sistemleri tarafından ‘gerçek savaş uçağı’ olarak algılanacağını bunun da sahadaki senaryoları değiştirebileceği görüşünde.",Savunma,https://www.trthaber.com/haber/savunma/simsek-sahadaki-senaryolari-degistirmek-icin-hizlanacak-652724.html,"Yerli ve milli savunma sanayii ürünleri açısından son dönemlerde dikkate değer işlerden biri de platformların çok hızlı bir şekilde dönüştürülebilmesi. Şimşek hedef uçak da hızla dönüşen ve dönüştükçe kritik kabiliyetler kazanan projelerden biri. Aslında Şimşek projesi bir hedef uçak olarak ortaya çıktı. Buna göre, yerli ve milli hava savunma füzelerinin testleri için yurt dışından ürün alımı sona erdirilecek ve Şimşek ile bu ihtiyaç giderilecekti.   Bu görevi başarıyla tamamlayan Şimşek sonrasında GPS güdümlü otonom uçuş ile uzun menzildeki hedefleri vuran bir ‘füzeye’ dönüştürüldü. Bu dönüşüm ‘Hava atışlarında hedef olarak kullanılan Şimşek artık kamikaze İHA olarak da görev yapacak’ anlamına geliyordu. Gelinen noktada Şimşek’in 450 knot olan hızının daha da artacağı ve süpersonik bir versiyonu üzerinde çalışmaların sürdürüldüğü biliniyor... Peki, Şimşek’in bu hızlara yükselmesi ne anlama geliyor? Bu durumun sahaya yansıması nasıl olacak?   Hangi hız ne anlama geliyor? Savunma Sanayii Araştırmacısı Anıl Şahin, Şimşek’e dair sorularımızı yanıtlamadan önce bazı temel bilgiler paylaşıyor… Hava platformları için hızların nasıl gruplandığını anlatarak konuya giren Şahin, 1 Mach hızın altındaki platformların Subsonik, 1 Mach hıza ulaşabilen araçların Transonik, 1 Mach hızın üzerine çıkabilenlerin Süpersonik ve 5 Mach barajını geçenlerin Hipersonik olarak adlandırıldığını söylüyor. Milli bir mühimmat üzerinden örnek veriyor Şahin ve “Bir SOM Seyir Füzesi veya ATMACA Gemisavar Füzesi’nin hızları 0.8 ila 0.9 Mach aralığında olduğu için Subsonik sınıfında. Özellikle hava savunma füzeleri süpersonik hızlara sahip olmak zorunda. Çünkü birçok modern savaş uçağı rahatlıkla süpersonik hızlara çıkabiliyor” ifadesini kullanıyor. Türkiye tarafından geliştirilen HİSAR-A+, HİSAR-O+, HİSAR-RF, BOZDOĞAN, GÖKDOĞAN, SİPER ve SUNGUR gibi birçok hava savunma füzesi ya da havadan havaya füzenin 3-4 Mach’a ulaşabildiğini, yani süpersonik hıza sahip olduğunu biliyoruz.    Milli sistemler daha uygun şartlarda test edilecek “Bu füzelerin geliştirilme süreci boyunca çok sayıda atışlı test gerçekleştirildi.” diyor Şahin. Eğitim faaliyetlerinde de birçok atışlı test gerçekleştirileceğinin altını çiziyor. Halihazırda bu testlerin Şimşek ve yabancı menşei hedef uçaklara karşı yapıldığını belirten Şahin, “Uçaklar katapult aracılığıyla havalanıyor. Hava savunma sistemleri tarafından da tespit, teşhis, takibin ardından imha ediliyor. Ancak bu hedef uçaklar, subsonik hızda. Yani siz süpersonik hava hedefleri için geliştirdiğiniz sistemlerin testlerini, onlardan daha yavaş olan subsonik hıza sahip hedef uçaklar üzerinde gerçekleştiriyorsunuz” bilgisini paylaşıyor. Şahin’in anlattıklarından, süpersonik hızlarda test gerçekleştirmek için ya QF-16 gibi hedef savaş uçağı platformlarına ya da yine yabancı menşei farklı sistemlere ihtiyaç olduğunu öğreniyoruz. Şimşek’in hızının artmasını “TUSAŞ tarafından geliştirilen Süpersonik Hedef Uçak ile milli füzelerimizi daha uygun şartlarda test edebileceğiz. Bu hızlara ulaşabilen hedef uçaklar için yurt dışı bağımlılığından da kurtuluyoruz” diye değerlendiriyor Şahin.   Sahadaki harp senaryoları değişebilir Bu noktada önemli bir ayrıntıdan da bahsediyor Anıl Şahin… Şimşek’in hep hedef uçak rolünden bahsedildiğini ancak söz konusu platformun aslında bir insansız hava aracı olduğu gerçeğinin ıskalandığı uyarısında bulunuyor. “İçerisine farklı faydalı yükler koyabiliyor, algoritmalarını da o yüke uygun şekilde güncelleyebiliyorsunuz. Harp başlığı faydalı yükü koyup, ANKA SİHA’dan atıp, füze olarak kullanabiliyorsunuz” örneğini verdikten sonra da devam ediyor: “Ya da kızılötesi / radar iz arttırıcı faydalı yükle doldurup, sahte hedef gibi kullanabiliyorsunuz. Bu bahsettiğimiz süreç tabi ki çok basit bir olay değil ancak ilgili kurumların eğilimi Şimşek’i bu şekilde kullanmayı da kapsıyor. Şöyle bir örnek düşünelim… F-16 ile aynı hıza ve radar izine sahip bir hedef uçak geliştirdiniz. Bunları sürü halde uçaklarınız ile harekat alanına sürdünüz… Düşman hava savunma bataryası, radarda gördüğü bu hedeflerden hangisine atış gerçekleştirecek? Hepsini vurabilecek mühimmatı var mı? Hepsini vurursa kaç mühimmatı boşa gidecek? Mühimmatı biterse kendisini ve sorumlu olduğu alanı nasıl koruyacak? Koruyamayacak ve büyük ihtimalle imha edilecek… Türkiye bu tür harp senaryoları üzerinde çalışıyor ve SİHA’ların kullanımında görüldüğü üzere bunları yeri ve zamanı gelince başarıyla uygulayabiliyor. Ancak bu teknolojinin geliştirilmesinin oldukça zor olduğunu da unutmamak gerek.”   İhracat potansiyeli gittikçe artan bir ürün

Anıl Şahin’e Şimşek’in muhtemel ihracat potansiyelini de soruyoruz… Hedef uçak alanında Türkiye’nin çok hızlı ilerlediğini söylemenin pek mümkün olmadığı yanıtını alıyoruz. Dünyada da bu alanda tercih edilen birkaç ürün olduğundan bahsediyor Şahin ve “Bu ürün gamı dünya çapında çok hızlı ilerleyemiyor çünkü yüksek teknoloji gerektiriyor. Ancak ihracat potansiyeli gittikçe yükselen bir ürün ailesine doğru gidiyoruz” bilgisini paylaşıyor. Orduların harbe hazırlık seviyelerini her zaman en yüksek düzeyde tutmak istediğinin altını çizen Şahin, görüşlerini “Ancak bu durum istemekle olmuyor. Eğitim ve test, vazgeçilmez bir unsurdur. Evet simülatörler çok gelişti ancak sahadaki eğitim, her zaman gerçeğe en yakın olandır. Dolayısı ile bu tür hedef platformlar her ordu için gerekli. Türkiye’nin imza attığı ürüne bir de bu gözle bakmak lazım” cümleleriyle tamamlıyor."
705,Teröristlerin korkulu rüyası komandolar,"Eğirdir Dağ Komando Okulu'nda Komando İhtisas Kursuna katılan askerler, zorlu bir eğitim sürecinden geçiyor. Komandolar, gösterdikleri başarıyla dosta güven, düşmana korku veriyor.",Savunma,https://www.trthaber.com/haber/savunma/teroristlerin-korkulu-ruyasi-komandolar-652545.html,"Eğirdir Dağ Komando Okulu ve Eğitim Merkez Komutanlığı dünyanın en zorlu askeri eğitimleri arasında gösterilen Komando İhtisas Kursuna ev sahipliği yapıyor. Düzenledikleri nokta operasyonlarla teröristlerin korkulu rüyası olan Türk Silahlı Kuvvetlerinin en önemli unsurlarından komandolar, burada zorlu bir eğitim sürecinden geçiriliyor.    Mavi bereli Türk komandoları, özellikle kış şartlarında zorlu arazi ve iklim şartlarına uyum sağlayarak ""Ara-Bul-Yok Et"" taktiğiyle teröristleri etkisiz hale getiriyor. Gönüllülük esasına göre subay ve astsubayların başvuru yapabildiği kursa katılan komandolar, gösterdikleri başarıyla dosta güven, düşmana korku veriyor.    Meskun mahal eğitimleri nefes kesiyor Komandalar, ihtisas kursu kapsamında meskun mahal (yerleşim birimi) operasyonlarına ilişkin titiz bir eğitimden geçiriliyor. Oluşturulan meskun mahal eğitim alanlarında operasyona çıkan komandolar, teröristlerin bulunduğu evlere başarıyla giriyor.    Yerli ve milli teçhizatları kullanan komandolar, meskun mahal operasyonu eğitimi kapsamında kontrollü çift atış, ilerleme ve geri çekilme atışları yapıyor. Komandolar, eğitimlerin ardından harekat merkezinde komutanlarının eşliğinde tatbikat kayıtlarını izliyor.    Eğitimler sonunda komandolar, ülkenin güvenliğini tehdit eden terör unsurlarına karşı başarılı şekilde mücadele edeceklerini gösteriyor."
706,Yapay zeka ile muharebelerin süresi kısalıyor,"Yeni nesil savaşların anahtarı yapay zeka teknolojisi... Hedef odaklı ve zayiatı önleyen araçlar, verilerin analizi ile tehditleri anlık olarak engelliyor, insan becerilerini aşarak muharebelerin süresini kısaltıyor...",Savunma,https://www.trthaber.com/haber/savunma/yapay-zeka-ile-muharebelerin-suresi-kisaliyor-652511.html,"Akıllı araçlar ile etkili sonuç, harekat sahasında hakimiyet... Verilerin analizi ile tehditlere karşı anlık hareket eden sistemler... Karada, havada ve denizde muharebelerin karakteri değişiyor. Yapay zeka ile yeni nesil savaş Teknolojinin ulaştığı noktayı yansıtan yapay zeka, savunma sanayiinde de yeni bir geleceği şekillendiriyor. Günümüzde savaş sahasında ordular karmaşık görevler ve çok yönlü tehditler ile karşı karşıya. Yapay zeka teknolojisi ile geliştirilen ürünler, muharebelerin süresini kısaltıyor, hedefe yönelik en hızlı şekilde harekete geçilmesini sağlıyor. ""En somut örnek olarak insansız sistemleri verebiliriz"" Savunma Politikaları Uzmanı Arda Mevlütoğlu, ""En somut örnek olarak insansız sistemleri verebiliriz. İnsansız sistemlerde hava, kara ve deniz aracından insan müdahalesi olmadan farklı şartlara göre kendi kararını kendisi verebilen ve daha önceden topladığı veriler ışığında değerlendirmeleri kendisini yapabilen platformlardan bahsediyoruz"" dedi.  Ülkelerin temel hedefi haline geldi Değişen harp ortamında yapay zeka ülkelerin temel hedeflerinden birine dönüştü. Veri ve bilgi yoğunluğunun giderek arttığı ortamda, savaş stratejilerinin merkezine yerleşti. Yapay zeka yatırımlarının ülkelerin temel hedefi haline geldiğini vurgulayan Mevlütoğlu, ""Çok büyük bir zorunluluk haline geldi. Tehditler çok hızlı değişiyor ve süratle reaksiyon alınması gerekiyor. Toplanan verileri işlemek insanın bilişsel gücünü aşan noktaya geldi. Çok hızlı karar alabilen, tehdide göre konumunu değiştiren, karar alabilen, eyleme geçebilen akıllı sistemlerin kullanıldığını görüyoruz"" açıklamasını yaptı. Askeri alanda uluslararası dengeleri artık yapay zeka kaynaklı projeler belirliyor. Ülkeler bu alana yatırımlarını artırıyor. ""Yapay zeka uyumayan bir asker gibi"" Bu konu hakkında bilgi veren Terör ve Güvenlik Uzmanı Abdullah Ağar, şunları söyledi: ""Amerika, Çin, Rusya ve İsrail için en temel konsantrasyon alanlarından bir tanesi. Çünkü bunun sayesinde savaşı kazanıp kaybedeceklerini biliyorlar. Hiç uyumayan bir asker yapay zeka, sürekli teyakkuz halinde olan bir asker yapay zeka. Hava savunma ağı ile ilgili tehdidi algıladığı an aktif hale geçiyor. Bunu yapay zeka yapıyor."" ""Hatanın maliyetini düşürüyor"" Yapay zekanın harekatlarda hatanın maliyetini düşürdüğünü söyleyen Ağar, şu örneği verdi: ""ABD, yapay zekanın kullanıldığı bir F-16 ile çok usta bir F-16 pilotunun kullandığı bir F-16'yı it dalaşına soktu ve savaşı yapay zeka kazandı. Kaybetseydi, sadece uçağı kaybetmiş olurdu, pilotu kaybetmiş olmazdı. Ülkelerin en hassas olduğu konu bu, biliyorsunuz... İnsan kaybını azaltması, en aza indirmesi veya ortadan kaldırması."" Askeri alanda yapay zekaya ilişkin en önemli tartışma ise etik ve insan haklarına yönelik. Ülkeler geleceğin savaşlarına hazırlanırken, yapay zeka kullanımının sınırlarını da belirlemeye çalışıyor. Haber: Ahmet Çakıcı Kamera: Erkam Karakaya-Ömer Çıttır
 "
707,A400M'lere 'milli' dokunuş: Diğer ülkeler de talep edebilir,"Türkiye, A400M askeri nakliye uçaklarına Yönlendirilmiş Kızılötesi Karşı Tedbir sistemini resmi olarak uygulayan ilk ülke oldu. Diğer ülkelerin de ‘potansiyel müşteri’ olabileceğini belirten uzmanlar, sistemin nasıl çalıştığını anlattı.",Savunma,https://www.trthaber.com/haber/savunma/a400mlere-milli-dokunus-diger-ulkeler-de-talep-edebilir-651469.html,"Türkiye yerli ve milli savunma sanayii ürünleri kadar kritik sistemlerin çok önemli platformlara uygulanması konusunda da oldukça değerli işlere imza atıyor. Türk Havacılık ve Uzay Sanayi’nin Airbus A400M askeri nakliye uçaklarında bir ilke imza atarak Yönlendirilmiş Kızılötesi Karşı Tedbir (DIRCM) sisteminin entegrasyonunu gerçekleştirmesi de bunlardan biri. DIRCM sistemini daha önce sadece İngiltere uçakların garanti sürecini bozma pahasına kendi kullandığı A400M’lere entegre etti. Ancak Türkiye’nin bu sistemi entegre ettiği uçaklarda garanti bozulmadı çünkü Airbus ve TUSAŞ’ın A400M uçakları için ortaklığı söz konusu. Peki, DIRCM ne gibi bir kabiliyet sağlıyor? Savunma Analisti Hakan Kılıç ile hem bu sorunun yanıtını anlattı hem de sürecin diğer detaylarına değindi.   Dünyadaki tüm ülkeler potansiyel müşteri Hali hazırda kullanılan tüm A400M’lerde bu sistemin olmadığını bilgisini vererek anlatmaya başlıyor Kılıç… Az önce de bahsettiğimiz gibi Türkiye’nin İngiltere’den farklı olarak ‘uçağı garanti dışına çıkarmadan’ bunu yapabilmesini önemli buluyor. “Yani üretici firma izniyle garanti kapsamından çıkarmadan ve yeniden EASA sertifikası alarak A400M’lere DIRCM uygulayan tek firma TUSAŞ.” cümlesiyle süreci özetliyor. İngiltere ve Almanya dışındaki ülkelerin kullandığı A400M’lerin bu kabiliyetten uzak kaldığının altını çizen Kılıç’a göre yakında diğer ülkeler de Türkiye’nin kapısını çalıp kendi uçaklarına bu sistemin takılmasını talep edebilir. Daha net bir ifadeyle bu uçağa sahip tüm ülkeler Türkiye için potansiyel müşteri haline gelebilir.    Neden böyle bir sisteme ihtiyaç duyuldu Hakan Kılıç’a neden bir askeri kargo uçağına ‘karşı tedbir’ ekleme ihtiyacı duyulduğunu soruyoruz: “Bu doğru bir soru… Sonuçta bunlar savaş uçağı değil nakliye uçağı. Düşman bölgesine veya hava savunma tehdidinin bariz olduğu bir bölgeye pike yaparak malzeme, paraşütçü atacak halleri yok. Diğer ülke A400M’lerinde neden yok? İşte burada kullanıcı ülke ve ülkenin askeri operasyonlarını niteliği ve tehdit değerlendirmesi bunu belirleyen faktör olarak öne çıkıyor. İngiltere; Irak, Afganistan ve benzer sahalarda omuzdan atılan/portatif hava savunma sistemi demek olan MANPADS füze tehdidinin olduğu sahalarda A400M kullanıyor. Yani bu uçaklar iniş ve kalkışta omuzdan atılan ve sadece 8-10 km menzili olduğu halde çok tehlikeli olan hava savunma füze sistemlerinin etki alanında kalıyor. Üstelik bunlar asimetrik, gayri nizami harp unsurlarının etkisinde. Türkiye’ye gelince… Aslında bizi anlatmaya bile gerek yok. Şöyle bir etrafımıza bakalım. Ya da Libya gibi denizaşırı bölgelerdeki operasyonlarımıza. Adeta MANPADS cehenneminin ortasındayız. Suriye’de grupların ve silahların kontrolsüz olarak nasıl taraf değiştirdiğini düşündüğümüzde bir Türk A400M nakliye uçağının sınır ötesinde maruz kalacağı MANPADS tehdidi ile bir Fransız veya İspanyol A400M uçağı arasında dağlar kadar fark var. Bu nedenle gelecek dönemde bizim kullandığımız A400M'lerde de bu sistemi görmek sürpriz olmaz.""   MANPADS sıcaklık farkını takip ediyor Savunma Analisti Hakan Kılıç’a DIRCM sisteminin nasıl çalıştığını da soruyoruz. Yanıta geçmeden önce TUSAŞ’ın A400M’lere Yönlendirilmiş Kızılötesi Karşı Tedbir Sistemi entegrasyonu kabiliyeti kazanmış olmasının çok önemli olduğunun altını çiziyor. DIRCM sisteminin nasıl çalıştığını anlamak için önce MANPADS’in çalışma mantığının anlaşılması gerektiği görüşünde Kılıç. Bu nedenle o süreci en genel haliyle anlatıyor: “Uçağın dış yüzeyinde füze ikaz alıcıları, yönlendirilmiş lazer yansıtıcı, antenler ve benzer unsurlar var. İçeride ise merkezi bilgisayar, yüzlerce metre kablo, elektronik ve aviyonik cihazlar ile 405 ayrı parçadan oluşan bir sistem düşünün. MANPADS ya da diğer kızılötesi güdümlü hava savunma sistemleri kızılötesi görüntüleyici arayıcı başlıkları sayesinde hedef takibi yapar. Yani kızılötesi güdümlüdür. Uçağın motor çevresi ve keskin yüzeylerinin havayla yaptığı sürtünmeden oluşan sıcaklığı daha doğrusu uçak üzerindeki sıcak parçaları kızılötesi görür, takip eder. Böylece kilit atmış olur. Sanıldığı gibi motordan çıkan sıcak gazları takip etmez. Uçak zaten ısınmıştır. Dolayısıyla ısıya gitmez, sıcaklık farkına gider. Kızılötesi olarak sıcaklık farkını tahlil ederek direk motora gidebilir. Ya da işlemciye ‘kokpite git’ yazılırsa füze bu kez orayı hedef almaya çalışır. Helikopterlerde ise en garantili yöntem kuyruk paline çarpmaktır. Nakliye uçaklarında ise motorlarla daha çok kanat kirişinin gövde ile birleştiği yerleri tahrip etmek öncelikli hedeftir.”    DIRCM nasıl çalışıyor? Peki, ya DIRCM sistemi? Kılıç, söz konusu çözümün 360 derece füze ikaz sistemleri ve kızılötesi algılayıcıları sayesinde yerden kendisine doğru gelen füzeyi algıladığını belirterek, “Gelen füze merkezi bilgisayar ve kokpit ekranında görülür. Pilot kinetik kaçınma manevralarına başlar ama nakliye uçağında bu çok işe yaramaz çünkü gövdeleri fazlasıyla büyüktür. Uçaktaki DIRCM sistemi bu noktada devreye girer ve alıcıların tespit ettiği noktadaki MANPADS’e müdahale eder” bilgisini paylaşıyor. MANPADS’lerin ucunda kızılötesi bir arayıcı başlık olduğunu söyleyen Kılıç, DIRCM’ın bu noktaya lazer ışını uyguladığından bahsediyor. Sonrasını “Arayıcı başlığı kör olan MANPADS kör bir kuştan farksızdır.” cümlesiyle tehdidin nasıl bertaraf edildiğini netleştiriyor.   Mevcutların içinde en etkili sistem Kızılötesi arayıcı başlıklı füzelere karşı yeni yeni uygulanmaya başlayan DIRCM sistemi daha önceki kaçma-kurtulma yöntemleri olarak ifade edilen yöntemlere göre en etkili seçeneklerden biri olduğunun altını çiziyor Hakan Kılıç. Kılıç ayrıca, A400M veya diğer hava araçlarına yönelik başka hava savunma füzesi tehditleri de olduğuna değiniyor, ancak bu gibi durumlarda A400M’de de bulunan pasif tedbirlerin uygulandığı bilgisiyle sözlerini tamamlıyor."
708,ASELSAN’ın yeni silahı Göker göreve hazır,"ASELSAN, hava ve kara savunması görevleri için geliştirdiği Göker 35 milimetre Çok Maksatlı Silah Sistemi'ni göreve hazır hale getirdi. Hava hedeflerine karşı 4, kara hedeflerine karşı ise 5 kilometrenin üzerinde menzilde caydırıcılık sağlanacak.",Savunma,https://www.trthaber.com/haber/savunma/aselsanin-yeni-silahi-goker-goreve-hazir-650842.html,"ASELSAN, özgün sistem tasarım ve entegrasyonu yaklaşımıyla kara ve deniz platformlarında kullanılabilen silah sistemleri geliştiriyor. Güvenlik güçlerinin talepleri ve değişen tehditleri dikkate alan şirket, mevcut ürünlerine yenilerini ekliyor. Atış testini geçti ASELSAN, bir süredir üzerinde çalıştığı Göker ile atış testleri gerçekleştirdi. ASELSAN öz kaynaklarıyla yürütülen Göker 35 milimetre Çok Maksatlı Silah Sistemi'nin işletme testleri ve kabiliyet gösterim atışları, Milli Savunma Bakanlığı Karapınar Atış Alanı'nda tamamlandı.    Mini/mikro insansız hava aracı (İHA) sınıfında yer alan oldukça küçük ve zorlu hedefleri beklenenin çok üzerinde menzillerde imha etmeyi başaran sistem, aynı zamanda kara hedeflerine karşı da oldukça uzun menzillere kadar etkin olduğunu kanıtladı. Yapılan testler sistemin göreve hazır olduğunu ortaya koydu. Göker Sistemi, sabit tesis ve sınır bölgelerinde konuşlanmak üzere, güncel çok alçak irtifa hava ve kara savunma ihtiyaçlarına cevap verecek şekilde tasarlandı. Hava hedeflerinde menzil 4 kilometre Sistem, ""ATOM 35 milimetre Parçacıklı Mühimmat""ın güç çarpanı olarak kullanımıyla mini/mikro İHA, maket uçak, helikopter gibi hava hedeflerine karşı 4 kilometrenin üzerinde menzilde etkinlik sağlayacak. Kara hedeflerine karşı ise 5 kilometrenin üzerinde menzilde caydırıcılık sağlayacak sistem, geniş yükseliş ekseni kapsamasıyla özellikle dağlık alanlarda düşük alçalış açılarına atış imkanı verecek. Sistem, bu sayede hem kara hem de hava hedeflerine karşı yüksek başarımla sahada kullanım alanı sunacak."
709,HAVELSAN'dan sivil havacılığa destek: THY'ye simülatör hazırlanıyor,"Türk Silahlı Kuvvetlerine farklı türde simülatör üreten HAVELSAN, son yıllarda sivil havacılığa da destek veriyor. Airbus A320 simülatörü birkaç ay içerisinde Türk Hava Yolları'na teslim edilecek. Peki simülatörlerin pilotların eğitimindeki önemi ne?",Savunma,https://www.trthaber.com/haber/savunma/havelsandan-sivil-havaciliga-destek-thyye-simulator-hazirlaniyor-650558.html,"Pilotlar uçaktan önce simülatörün koltuğuna oturuyor. Motor durması, kuş girmesi gibi hem arıza hem de olumsuz hava şartlarına karşı eğitim alıyor. İşte bu durumlardan biri de yoğun kar yağışı. Görüş mesafesinin en aza indiği kar yağışında güvenli uçuşu sağlayabilmek için gerekli eğitimi yine bu simülatörde gerçekleştiriyorlar. Simülatörler pilotların eğitiminde kullanılacak Eğitim sırasında farklı olumsuz senaryolar hazırlanıyor. Amaç, pilotların saniyeler içinde müdahalede bulunma kabiliyetlerini geliştirmek. Sivil havacılığa destek verecek bu simülatörler HAVELSAN imzası ile üretiliyor. HAVELSAN İş Geliştirme Direktörü Emre Bilge, ""HAVELSAN 30-35 yıldır Türk Silahlı Kuvvetleri'ne farklı tipte simülatörler ve eğitim sistemleri teslim ediyor. Teslimata en yakın simülatör A320 simülatörü"" dedi. HAVELSAN'dan THY'ye destek A320 simülatörü birkaç ay içinde Türk Hava Yolları'na (THY) teslim edilecek, toplamda 3 adet Airbus A320, 2 adet de Boeing 737 Max simülatörü hazırlanacak. Haber: Özlem Öztürk Kamera: Sinan Kement"
710,"SSB Başkanı Demir, HAVELSAN'ın uçuş simülatörünü test etti","Savunma Sanayii Başkanı İsmail Demir, HAVELSAN'ın Airbus A320neo simülatörünü test etti.",Savunma,https://www.trthaber.com/haber/savunma/ssb-baskani-demir-havelsanin-ucus-simulatorunu-test-etti-650507.html,"Cumhurbaşkanlığı Savunma Sanayii Başkanı İsmail Demir, HAVELSAN'da yapılan 2021 Değerlendirme ve 2022 Hedefler Toplantısı'nda basın mensuplarıyla bir araya geldi. Türkiye'nin son yıllarda en büyük sıçramalardan birini de savunma sanayiinde yaptığına dikkat çeken Başkan Demir, dış alım yerine yerli ve milli projeler döneminin başladığını vurguladı. Demir, HAVELSAN'ın Airbus A320neo simülatörünü de test etti.   Simülatör ihracatı için çalışmalar başladı HAVELSAN'nın hava, deniz ve kara aracı simülatörlerinde oldukça etkin ve önemli bir yere sahip olduğunu söyleyen Demir, bu konuda ihracat çalışmalarının başladığını anımsattı. Sivil havacılık alanında da simülatör yapma işleminin HAVELSAN tarafından başarıldığını ifade eden Demir, bu konuda şirketin Türk Hava Yolları ile iş birliği içinde olduğunu belirtti. Kara Kuvvetleri Simülasyon Sistemleri projesi imzalandı Toplantıda, HAVELSAN ile Cumhurbaşkanlığı Savunma Sanayii Başkanlığı arasında, Kara Kuvvetleri Simülasyon Sistemleri (KARASİM) sözleşmesi imzalandı. Proje 15 simülatör sistemi paketini kapsıyor."
711,Deniz Kuvvetleri dostu düşmanı milli sistemle ayıracak,Deniz Kuvvetleri Komutanlığının bugüne kadarki en kapsamlı modernizasyon projesi kapsamında çok sayıda deniz platformuna milli Dost Düşman Tanıma Tanıtma Sistemi (IFF) entegre ediliyor.,Savunma,https://www.trthaber.com/haber/savunma/deniz-kuvvetleri-dostu-dusmani-milli-sistemle-ayiracak-650287.html,"Cumhurbaşkanlığı Savunma Sanayii Başkanlığı öncülüğünde, ASELSAN tarafından geliştirilen IFF Mod 5/S Deniz Platformları Entegrasyon Projesi kapsamında entegrasyon ve kabul faaliyetleri sürüyor. Bu kapsamda, Yavuz sınıfı firkateynlerde, Kılıç-II sınıfı hücumbotlarda ve Tuzla sınıfı karakol gemilerinde liman ve deniz kabul testleri tamamlandı. Kabul faaliyetlerine yoğun şekilde devam edilecek.   Çok farklı sınıfta deniz platformuna entegre edilecek Entegrasyon kapsamında, platform inceleme ve analiz faaliyetleri, platform entegrasyon tasarımı ve üretimi, sorgulayıcı kontrol ve sergileme birimi tasarımı ve üretimi, veri uyumlama birimleri (radar, elektronik harp, güç, platform verileri), mekanik uyumlama birimleri, savaş yönetim sistemi entegrasyonu, EMI/EMC etkileşim analizleri/testleri, montaj/entegrasyon faaliyetleri, kullanıcı, bakım ve montaj entegrasyon eğitimleri gerçekleştiriliyor. Deniz Kuvvetleri Komutanlığı ile bugüne kadar gerçekleştirilen, platform sayısı ve tasarım çözümü çeşitliliği bakımından en kapsamlı modernizasyon projesi olma özelliğini taşıyan IFF Mod 5/S Deniz Platformları Entegrasyon Projesi kapsamında, pek çok farklı sınıfta deniz platformuna ASELSAN IFF Mod 5/S Sorgulayıcı ve Cevaplayıcı entegrasyonu gerçekleştiriliyor. Türkiye’nin özgün çözümü Cumhurbaşkanlığı Savunma Sanayii Başkanlığı ile ASELSAN arasında Hava ve Deniz Kuvvetleri komutanlıklarının ihtiyaçlarını karşılamak üzere 2018'de IFF Mod 5/S cevaplayıcı, kısa-orta menzilli sorgulayıcı, uzun menzilli sorgulayıcı, birleşik sorgulayıcı-cevaplayıcı sistemlerinin geliştirilmesi, seri üretiminin yapılması ve platformlarla birleştirilmesine yönelik sözleşme imzalandı. Sözleşme kapsamında, görev icra eden dost platformların sorgulama ve cevaplama yöntemiyle hızlı ve doğru şekilde teşhis edilmesini sağlayan dost-düşman tanıma ve tanıtma sistemleri geliştirilerek güvenlik güçlerinin kullanımına sunuluyor. NATO orduları en yeni dost-düşman sorgulama sistemi olarak IFF Mod 5/S'ye geçiş yapıyor. Türkiye bu alanda kendi özgün çözümlerini geliştirerek platformlarına entegre ediyor. IFF Mod 5/S, önceki modlara göre daha uzun menzilden sorgulama, dinleme, karıştırma ve aldatmaya karşı artırılmış direnç, yüksek tanımlama kabiliyeti ve milli kripto cihazı kullanımı gibi özelliklerle üstünlükler sağlıyor."
712,Milli Muharip Uçağı'nın hangardan çıkışına 14 ay kaldı,"Türk Havacılık ve Uzay Sanayii Genel Müdürü Temel Kotil, Milli Muharip Uçağı'nın hangardan çıkmasına 14 ay kaldığını söyledi. İlk uçuşun 18 Mart 2025'te yapılmasının hedeflendiğini belirtti.",Savunma,https://www.trthaber.com/haber/savunma/milli-muharip-ucaginin-hangardan-cikisina-14-ay-kaldi-649395.html,"Türk Havacılık ve Uzay Sanayii AŞ (TUSAŞ), Genel Müdürü Temel Kotil, şirketin gündemindeki konular ve yürütülen projelerdeki gelişmelere ilişkin değerlendirmede bulundu. ""TUSAŞ, dünyada kendi akranları arasında öne çıkacak"" Nijer'e ihraç edilecek 2 Hürkuş uçağı için çalışmaları sürdürdüklerini ve yaz aylarında bunları teslim edeceklerini belirten Kotil, ""Arkası da gelir. Başka ülkelere de tekliflerimiz var"" dedi. Türk Hava Kuvvetlerine şubat-mart aylarında Hürkuş teslimatları yapacaklarını ifade eden Kotil, üretimi de artıracaklarını söyledi. TUSAŞ'ın ürün geliştirme ve prototiplerle tanındığını, bu süreçlerin zor ve yorucu olduğunu anlatan Kotil, geliştirme çalışmaları devam eden helikopter ve uçakların tamamının bugünkü Atak helikopteri, Hürkuş gibi seri üretim ve teslimat aşamasına geleceğini vurguladı. Kotil, ""Bu şirketin geleceği çok parlak. Bir terslik olmazsa bu şirket dünyada kendi akranları arasında öne çıkacak"" diye konuştu. ""Bizim odaklandığımız temel eğitim uçağı Hürkuş-B"" Hava Kuvvetlerine teslim edilecek Hürkuş'ların temel eğitim, hava-yer destek görevlerinde kullanılacağını dile getiren Kotil, şu bilgileri verdi: ""Üzerinde atışları temsil eden sistemler de oluyor. Bu açıdan çok fonksiyonlu olacak. (Hürkuş'u hafifletme çalışmaları) Bir ürün yaptıktan sonra değişik versiyonlarını yaparak üretimi devam ettiririz. Her geçen gün daha iyi ürün çıkarmak lazım. Üretim tezgahı aynıdır, tasarımı iyileştirirseniz daha iyi ürün çıkar. Milli Muharip Uçak'ta da böyle olacak. Gelişim doğal bir süreç olarak devam eder. (Silahlı versiyonlu Hürkuş-C) O versiyonu da çalışılıyor ama bizim odaklandığımız temel eğitim uçağı Hürkuş-B.""   Milli Muharip Uçağın hangardan çıkışına 14 ay kaldı Milli Muharip Uçak Projesi'ndeki son duruma ilişkin de bilgi veren Kotil, ""Bu yıl uçak ortaya çıkacak, fiziksel olarak göreceksiniz, 18 Mart 2023'te de motor çalıştıracak, yer testlerine başlayacak"" ifadelerini kullandı. Konsept tasarımı bitirdiklerini, rüzgar tüneli testlerini gerçekleştirdiklerini, dış geometriyi, detay analizleri tamamladıklarını aktaran Kotil, ""Milli Muharip Uçağın imalatına başlıyoruz. 2028'de uçak teslim edilene kadar yapısal analizlere devam ederiz, yeni sensörler koyarız. 18 Mart 2025'te ilk uçuşunu göreceğiz. 14 ayımız kaldı, motor çalıştırıp hangardan çıkacak. Proje iyi gidiyor"" değerlendirmesinde bulundu. Kotil, projenin yapıldığı birimin Uçak Genel Müdür Yardımcılığı altında küçük bir ünite iken şirketin en büyük ünitesi haline geldiğini ve 2 kat daha büyüyeceğini kaydetti. Filipinler teslimatı tamamlanacak, Atak sayısı 89'a ulaşacak Temel Kotil, helikopter üretimi kapsamında bugüne kadar güvenlik güçlerine 69 Atak helikopteri teslim ettiklerini ve bu yıl sayıyı 83'e tamamlayacaklarını bildirdi. Kotil, şöyle konuştu: ""Filipinler'in 6 Atak helikopterini de tamamlayacağız. Dolayısıyla 89 helikopteri bu sene içinde bitiriyoruz. İmalatını yurt dışında nasıl gerçekleştiririz, bunun çalışmasını yapıyoruz. Gökbey helikopteri seriye dökülüyor. Jandarma için 3 tane yapıyoruz, sene sonuna kadar teslim edeceğiz. T70 dediğimiz Sikorsky lisanslı Back Hawk'ların imalatı devam ediyor. 109 helikopter olacak toplamda. Milli Muharip Uçağın helikopterdeki karşılığı ise Atak-2 helikopteri. 11 ton ağırlığında, 1 ton patlayıcı taşıyabiliyor, 30 milimetre topu bulunuyor. Bu klasta ABD ve Rusların helikopteri var. Onu da 18 Mart 2023'te uçuracağız, çok iddialı bir hedef. 10 tonluk 21 kişi taşıyan, cephe gerisinde çalışacak bir genel maksat helikopteri yapıyoruz."" Atak helikopteri için yurt içinde yeni bir talep bulunmadığını ifade eden Kotil, helikopteri geliştirmek için Faz-2 çalışması yaptıklarını, bu konuda yeni fazlar gelebileceğini belirtti. Pakistan'a ihracatta bekleyiş sürüyor Temel Kotil, üretecekleri helikopterlerle Türkiye ve dost ülkelerin güçlü bir filo kurmasını sağlayacaklarını söyledi. Pakistan'a Atak helikopteri satışındaki son duruma ilişkin de değerlendirmede bulunan Kotil, ""ABD Kongresinden onay bekliyoruz. Motor gelse helikopterleri yapıp vereceğiz. Rakibimiz Çinliler. ABD'lilerin tercihine kalmış, Atak helikopteri mi, Çin helikopteri mi Pakistan'a satılsın? Bizi daha iyi olduğumuz için seçmişlerdi. Motorla ilgili henüz ihracat lisansı gelmedi. Taleplerimizi ABD tarafına iletiyoruz ama henüz farklı bir karar yok"" dedi. Kotil, TEI tarafından geliştirilen 1600 beygir gücündeki Türkiye'nin ilk helikopter motorunun ilk teslimatının 2024 sonu veya 2025'in başında yapılmasının beklendiğini söyledi. Anka, Kazakistan teslimatına hazırlanıyor İnsansız hava aracı Anka'yı ilk ihracatı kapsamında Tunus'a teslim ettiklerini anımsatan Kotil, Kazakistan için de teslimata hazırlandıklarını, birkaç ay içinde bunu gerçekleştireceklerini dile getirdi. Kotil, ilave teklifler yaptıklarını, yeni ülkelerle de görüşmeler yürüttüklerini ifade ederek, ""İHA'lar konusunda Türkiye'nin şu anda hiçbir bağımlılığı yok. Yerli motoru Anka'da kullanmaya başladık. Türkiye'nin İHA konusunda yurt dışına bağımlılığı sıfır. Bu sıfır güzel bir sıfır. Anka'yı her gün biraz daha geliştiriyoruz. Seri üretimde Türkiye ve dost ülkelerin işine yarıyor"" diye konuştu. Aksungur konusunda da ihracat çalışmaları yaptıklarını anlatan Kotil, ""Türkiye, Baykar ve TUSAŞ olarak dünyada rüştünü ispat etmiştir. Bizim imalat yeteneğimize kalmış. Talep yüksek, imalat hızımıza kaldı teslimatlar. Bu kadar güzel bir yerdeyiz"" dedi. Yüksek hızlı hedef uçak Şimşek'i geliştirme ve süpersonik hıza sahip insansız hava aracı Göksungur'a yönelik tasarım çalışmalarının sürdüğü bilgisini paylaşan Kotil, şirket olarak özgün ürünlerinin seri üretimine odaklandıklarını vurguladı. ""Gaza basma zamanı"" Temel Kotil, koronavirüs salgınının etkisiyle havacılık sanayisinde özellikle sivil havacılık alanında daralmalar yaşandığını, birçok firmanın eleman çıkardığını, kendilerinin de bu kişileri kadrolarına katarak güçlendiklerini ifade etti. Salgının etkilerinin ortadan kalkmasıyla bir kapasite sorunu ortaya çıktığını dile getiren Kotil, şunları kaydetti: ""Kapasite sorunu güzel bir sorundur. Dolayısıyla bize de fırsatlar çıktı. Bu yıl ve önümüzdeki yıla fırsat yılı diyoruz. Büyümemiz katlanarak devam edecek. Havacılığa yönelik imalat yapan herkesin gaza basma zamanı. Birçok kontrat yapıyoruz, işimiz iyi gidiyor. Pandemi döneminde yatırımları, eleman alımını kesmedik, 2020'de 1000 kişiden fazla personel aldık, 2021'de 2 bin kişi aldık, bu yıl 2 bin kişi alıyoruz. Çünkü bizim yetiştirmemiz gereken ürünlerimiz var. Dolayısıyla bu duruma gürbüz şekilde hazırız, tesislerimiz hazır, bu sürece çok denk geldi. 2009 krizi Türk Hava Yolları için dönüm noktası olmuştur. 2009'un başı ile sonu arasında şirket değeri çarpı 4 oldu. Dünyanın bizi kabullendiği yıldı. Bu yıl ve önümüzdeki yıl finansallarımızı güzel göreceksiniz. Bu bizim ticari tarafımız. Seri üretim ve uçak yapısalı para kazandığımız tarafımız. Bunun yanında da özgün ürünlerimizin bittiğini göreceksiniz."""
713,Akıncı'nın yeni rotası 'Batının en iyileri' olabilir,"Türk SİHA’ları tüm dünyada gündem belirlemeye devam ediyor… TB-2 ve ANKA ile daha çok Afrika ve Asya ülkelerine ihracat yapan Türkiye, Akıncı ile Avrupa ve Güney Amerika pazarında kendisine değerli bir alan açıyor.",Savunma,https://www.trthaber.com/haber/savunma/akincinin-yeni-rotasi-batinin-en-iyileri-olabilir-648930.html,"Türkiye’nin savunma sanayii geçmişinde en değerli kilometre taşlarından biri hiç şüphesiz insansız hava araçlarında gelinen nokta… Yerli ve milli imkanlarla çok kısa sürede son derece etkili S/İHA’lar üretmeyi başaran Türkiye, Suriye’den Irak’a Azerbaycan’dan Libya’ya kadar çok zorlu coğrafyalarda bu ürünleri kullandı ve başarılı işlere imza attı. Hemen herkesin Türk SİHA’larını konuştuğu böyle bir ortamda akıllara gelen en önemli soru ‘Acaba yeni model SİHA’larda da aynı başarının yakalanıp yakalanamayacağı’ konusu oldu. Daha net bir ifadeyle, Türkiye’nin insansız hava araçlarında geldiği noktada eşiği aşıp aşamayacağı merak konusu. Böyle bir ortamda Akıncı ve Aksungur gibi çok gelişmiş iki ayrı hava platformu duyuruldu. Akıncı, kısa bir zaman önce Türk Silahlı Kuvvetleri’ne teslim edildi. Geçtiğimiz günlerde de Baykar Savunma Genel Müdürü Haluk Bayraktar, Akıncı için ilk ihracat sözleşmesinin imzalandığını duyurdu.   Başarıyla talep eşzamanlı olarak arttı Savunma Sanayii Araştırmacısı Kadir Doğan’a göre bu imza sadece bir ihracat haberinin çok daha ötesi bir anlama geliyor… Ancak ihracatın taşıdığı anlama gelmeden önce Doğan kısa bir hatırlatma yapıyor. Terörle mücadelede iç güvenlik operasyonları, sınır ötesindeki nokta işler, Bahar Kalkanı Harekatı, Libya ve son olarak Karabağ savaşı gibi örnekleri anımsatıyor Kadir Doğan. TB-2’lerin buralarda gösterdiği performans ile bir anda tüm dünyanın dikkatini üzerine çektiğini belirtiyor ve bahsi geçen işlerin ardından söz konusu platforma talebin çok arttığına işaret ediyor. “Tabi burada bu ürünlerin sahadaki başarıları ile bu başarıların bir pazarlama faaliyeti eşliğinde küresel bir marka haline getirilmesi de çok önemli bir adımdı ve bu adım başarılı olunca Bayraktar TB2'ler tüm dünyanın adını bildiği bir ürün haline geldi” görüşünü paylaşıyor.   TB-2’yi görenler Akıncı’nın da başarılı olacağına inanıyor Kritik bir noktaya daha değiniyor Doğan ve “Çok sayıda ülkenin TB-2 ile Baykar'ın kabiliyetlerini gördükten sonra Akıncı ile de aynı kabiliyetlerin çok daha gelişmiş bir sisteme aktarılacağını düşünüyor” ifadesini kullanıyor. Akıncı’nın henüz harp tecrübesi olmamasına rağmen ihraç edilmesinin önemli bir gösterge olduğunun altını çizen Doğan, “Henüz bir harp tecrübesi bile olmayan, TSK'ya teslimatları çok yeni başlamış bir ürüne böyle bir ilgi gösterdiler… Akıncı henüz bu kadar yeni bir ürün olmasına rağmen bu denli bir talep alıyorsa, muhtemelen potansiyel çatışma alanlarında kullanılması ile en az TB-2 kadar küresel aktörlerin dikkatini çekecektir” diyor.   İhraç edilen platformlarla kritik bilgiler gidiyor mu? Savunma sanayiinde ihracat haberleri bir kesimi çok mutlu ederken, özellikle sosyal medyada bir diğer kesimin “Kritik bilgiler de ürünün satıldığı ülkenin eline geçecek” endişesi taşıyor… Kadir Doğan bu çekincenin yersiz olduğunu gerekçeleriyle anlatıyor: “İhracat edilen ürünlerin güvenliği hususu sık sık gündeme geliyor… Bu konuda çok açık ve net olarak şunu söyleyebilirim; bu gibi sistemleri özel kılan şeyler içerisinde kurulmuş olan yazılım, donanım ve mekanik mimarilerdir. Bu mimarilerden mekanik ve donanımsal olanlarını, gözle ürünü inceleyerek anlayabilirsiniz. Yazılımsal olanlarda durum oldukça farklı. Bu yazılımların yer aldığı mikroişlemcilerde derlenmiş kodlar bulunur. Bu kodlar derlendikleri zaman 0 ve 1 sayılarından oluşan kodlara dönüşür. Bu koda erişmek isteyen kişiler, kodun derlenmiş yani 0 ve 1 sayılarından olan haline erişebilir. Örneğin, bir otopilot kartının içerisinde yer alan kodu, ele geçirip, aynı otopilot kartına aktarabilirsiniz ancak kesinlikle içeriğini göremezsiniz. Hemen her ülke ürettiği savunma sanayii ürünlerinin içine çok özel kodlar ekler. Evet, teknoloji gelişti. Bu kodları ‘anlamlandıran’ bazı özel makinalar var. Ancak yine de tamamını çözemiyorlar. Kodların bir kısmı anlaşılabilir hale gelse makinanın çözemediği alanlar da oluyor. Özetlersek, teknik olarak insansız hava araçlarımızın elektronik donanım ve mekanik yapıları hakkında ihraç edilen ülkenin bilgi toplaması mümkün ancak en önemli kısım olan yazılımların, en azından günümüz şartlarında, anlamlı bir şekilde elde edilmesi mümkün değil. Ayrıca, bu yazılımlara herhangi bir müdahalenin yapılıp yapılmadığı da yine o yazılımı yazan kişiler tarafından rahatlıkla takip edilebiliyor. Bu bilgiler ışığında söz konusu konuda herhangi bir endişenin yersiz olduğunu söyleyebiliriz.”    Güney Amerika ve Avrupa’nın kapısını sonuna kadar açabilir Baykar’ın TB-2’leri batılı ülkelere sattığını biliyoruz. Hatta ilk kez bir NATO ülkesi de Bayraktar TB-2’yi tercih etti. Buna rağmen hem TB-2’ler hem de TUSAŞ’ın ANKA’sı ağırlıklı olarak Asya ve Afrika ülkelerinde daha çok tercih edildi. Savunma Sanayii Araştırmacısı Kadir Doğan, Akıncı ile bu döngünün de kırılacağını ve batı ülkeleri ile Amerika kıtasının da ciddi anlamda yeni hedefler olduğu görüşünde. Bu süreci anlatırken önce TB-2 ve Akıncı arasında bir ayrım yapılması gerektiğine dikkat çekip, şöyle devam ediyor: “Bu ayrım hem maliyet hem teknik kabiliyetler hem de pazar açısından yapılabilir. TB-2 daha çok keşif/gözlem amaçlı olarak, düşük maliyetli ve yüksek performanslı bir ürün olarak konumlandırıldı. Bu konumlandırılması ile daha çok Orta Doğu, Asya ve Afrika ülkelerinden çeşitli talepler aldı. Bu ülkelerin neredeyse tamamının savunma bütçeleri çok düşük ve keşif/gözlem kabiliyetleri neredeyse hiç olmayan ülkeler… Bu da TB2'nin çok fazla ülkeye ancak çok da yüksek olmayan adetlerde satılmasını sağladı.   Akıncı ise bambaşka bir platform. Ben Akıncı’nın TB2'den farklı olarak daha çok Avrupa ve Güney Amerika gibi daha yüksek savunma bütçeleri olan, keşif/gözlem kabiliyetleri belli bir seviyede oturmuş, hava kuvvetlerinde hava/yer görevlerinde belirli boşlukları olan ülkeler tarafından tercih edileceği fikrindeyim. Çünkü bahsettiğim profildeki ülkeler için o boşlukları Akıncı gibi faydalı yük kapasitesi yüksek bir ürünle doldurmak çok akıllıca. Yine aynı şekilde İngiltere gibi açık deniz kıyısı çok uzun olan ülkeler için de Akıncı biçilmiş kaftan. Akıncı, muhtemelen TB-2 kadar fazla üretilip ihraç edilmeyecek ancak toplam ihracat bedelinin TB-2'den kat ve kat fazla olacağına eminim. Bu da ülkemizin savunma sanayi ihracat hedeflerine ulaşması açısından çarpan etkisi yapacak.”"
714,SİHA'lardaki başarıyı mini denizaltıda da yakalayabiliriz,"Milli S/İHA’larla dünyanın en iyileri arasına giren Türkiye, yakın gelecekte mini denizaltılarla benzer başarı hikâyelerine hazırlanıyor. Uzmanlara göre, ‘oyun değiştirici’ SİHA’ların Mavi Vatan’daki karşılığı mini denizaltılar olacak.",Savunma,https://www.trthaber.com/haber/savunma/sihalardaki-basariyi-mini-denizaltida-da-yakalayabiliriz-648444.html,"Türkiye’nin yerli ve milli savunma sanayiinde geçen on yılda attığı adımlar meyvelerini vermeye devam ediyor. Bu konuda en önemli kazanımlardan biri hiç şüphesiz ‘Nasıl yapılır?’ kabiliyetinin farklı alanlarda süratle kazanılması. Kazanılan bu kabiliyetin yansımasını net gördüğümüz alanlardan biri de deniz platform ve sistemlerinde gelinen nokta. Kendi ihtiyaçları doğrultusunda değerli adımlar atan Türkiye’nin en önemli hedeflerinden biri de milli mini denizaltı üretebilmek. Geçtiğimiz günlerde STM tarafından mini denizaltı üretimine dair ‘Bu konuda çalışmalarımız süratle devam ediyor’ açıklaması dikkate değer… Peki Türkiye gibi üç tarafı denizlerle çevrili bir ülke için mini denizaltı ne anlama geliyor? Bu araçları üretebilecek seviyede miyiz? Daha da önemlisi özellikle Yunanistan’ın hızla silahlanması sonucu sıkça konuşulmaya başlanan ‘Ege’deki dengeler’ meselesi mini denizaltılar cephesinden nasıl görünüyor?   Yüksek teknolojiyi üretebilecek noktadayız Savunma ve Denizcilik Araştırmacısı Kozan Selçuk Erkan süreci yakından takip eden isimlerden biri… Türkiye’nin denizaltı inşa becerisini anlatırken “Denizaltının ruhuna uygun olarak sessiz ve derinden giden bir süreç var” tanımını yapıyor. Ankara’nın bu stratejik yaklaşımı 1980'lerden beri süre gelen denizaltı inşa programları sayesinde edindiğini belirten Erkan, her yeni üretimde daha fazla yerlileşme ve yeni üretim becerileri kazanıldığına işaret ediyor. Son olarak Reis sınıfı denizaltıların inşası ile bu becerinin çok daha yukarılara çıktığını öğreniyoruz. Türkiye, bu sınıftaki denizaltıları inşa ederken yüksek teknolojileri milli platformlarına başarıyla uygulamış.    Yerlilik oranı çok daha yüksek olacak Her ne kadar 1980’lerden bu yana denizaltı üretiminde bir şekilde var olsak da söz konusu mini bir denizaltıyı milli imkanlarla yapabilmek olunca ‘Becerebilir miyiz?’ sorusu akıllara geliyor. Erkan öncelikle küçük denizaltıların yapıları gereği küçük hacimlerin içine çok fazla alt sistem inşa edilmesi gerektiği için daha zahmetli olacağının altını çiziyor. “Ama bu durum artık bizim gemi inşa sanayimizin altından kalkabileceği bir iştir” dedikten sonra devam ediyor: “STM-500 diye kodlanan milli mini denizaltı küçük ölçüleri sayesinde teknolojik olarak yerlilik oranımızın çok daha yüksek olacağı bir platform olacak. Ülkemizin kimi stratejik alt sistemler konusunda ne tür ambargolara maruz kaldığı herkesin malumu. Üreteceğimiz mini denizaltılar ile bu alandaki dışa bağımlılığın en alt seviyede kalacağı bir sınıf ortaya çıkacak.”   Yakın sular için mini denizaltılar ‘oyun değiştirici’ olacak Savunma ve Denizcilik Araştırmacısı Kozan Selçuk Erkan’ın üzerinde durduğu bir diğer konu da denizaltıların varoluş ve operasyonel becerileri sebebiyle ‘sualtının hayaletleri’ olduğu gerçeği... Bu platformları ‘Güçlü, yüksek menzile sahip, suyun altında uzun süre kalabilen araçlar’ olarak niteleyen Erkan bu noktada Türkiye’nin jeostratejik konumuna işaret ediyor ve mini denizaltıların neden önemli olduğunu anlatıyor: “Adalar denizi olarak da geçen ve derinliği kısmen az olan Ege Denizi ile kapalı bir deniz olan Karadeniz gibi alanlarda büyük denizaltılar ile istediğiniz sonucu elde etmeniz pek mümkün olmayabilir. Evet, artık global bir oyuncu olma yolunda ilerleyen Türkiye’nin Reis sınıfı gibi teknolojinin en üst seviyede yakalandığı denizaltılara ihtiyacı var. Ancak yakın sular için de hem üretimi hem de işletmesi maliyet etkin olan mini denizaltılar bizim için hayati önemde. Bu nedenle STM-500 tipi küçük denizaltıların bölgemiz için ‘oyun değiştirici’ olacağına inanıyorum. Unutmayalım ki, küçüklük aynı zamanda sessizliği de beraberinde getirir. Karşımızda Reis sınıfının benzeri denizaltıları olan komşularımız var ancak STM 500 gibi küçük ve sessiz bir denizaltı sahibi olan yok. Bu nedenle üreteceğimiz yerli ve milli mini denizaltının oluşturacağı tehdit hem farklı hem de daha büyük.”   Mini denizaltının ekonomik ve politik sonuçları da olacak Savunma sanayii ürünlerinin sadece saha üzerinden değerlendirilmesi resmin bütününü eksik bırakıyor… Kozan da bu eksiği gidermek için mini bir denizaltı sahibi olmanın ekonomik ve siyasi açıdan ne gibi kazanımlar sağlayacağına da dikkat çekiyor. “Bir tehdidi bertaraf etmek için karşınızdaki ülkenin atması gereken bazı adımlar oluyor. Bunlardan ilk akla gelen daha fazla para harcayarak karşıdakinin sahip olduğunu platformdan daha iyisini edinebilmek” bilgisini veriyor. Türkiye’nin mini denizaltı üretecek kabiliyeti var. Ancak komşularımızda bu yeteneğe sahip olan yok. “Bu da onları daha fazla para harcamaya ve benzer ürünleri ithal etmeye zorlar” diyor Erkan. Ekonomik olarak zorlanan bir ülkenin politik açıdan da sıkıntılar yaşayabileceğinin altını çizerek, mini bir denizaltının karşı tarafta bırakacağı tali hasarlara da vurgu yapıyor.    Mini denizaltıyı dünyaya satabiliriz Türkiye’nin savunma sanayiinde ortaya koyduğu ürünler dünyanın farklı pazarlarında alıcı buluyor. Haliyle mini denizaltı üretiminin gelecek dönemde ihracat için nasıl bir potansiyel taşıdığını merak ediyoruz… Kozan Selçuk Erkan yanıtlıyor: “Türkiye askeri gemi inşaat sanayinde son yıllarda üst lige çıktı. Küçük denizaltı konusunda aslında tam da taktik sınıf İHA'lardaki pozisyondayız... Türkiye taktik sınıf İHA'lar üretmeye başladığında dünyada sadece büyük sınıf ya da pahalı taktik İHA’lar vardı. Ancak Ankara doğru bir tercihle dünyada bu pazarı ateşledi desek yanlış olmaz. Küçük denizaltıda da şu anda tam olarak buradayız. Yani batı ya çok büyük ve pahalı ya da çok teknolojik ve pahalı denizaltılara yönelmişken bu tip küçük denizaltıya yönelmemiz bizim için farklı bir pazar oluşturabilir. Fransızların ve İtalyanların bu konuda tasarım çalışmaları var. Ancak iki ülke de bu süreçteki riski alıcı ülkenin sırtına yüklemek istiyor. Daha net bir ifadeyle, ellerini taşın altına koyma niyetleri yok… Tam da böyle bir ortamda kendimize üreteceğimiz mini denizaltı gerçekten de pazarı bambaşka bir yere taşıyabilir. Denizaltılar çok büyük. Teknolojisi çok gelişmiş. Haliyle işletme maliyeti de bir hayli yüksek. Dünyada denizaltına sahip olmak isteyip de bunca yükün altına girmek istemeyen çok sayıda ülke var. İşte bu noktada Türk üretimi mini denizaltılar aranan kan olabilir. Bu nedenle ben milli mini denizaltıların aynen İHA’lardaki gibi farklı bir güç çarpanı olacak potansiyele sahip olduğuna inanıyorum.”
 "
715,Akıncı TİHA ilk ihracat sözleşmesini de tamamladı,"İhracat performansını son yıllarda artıran, 5 yıl içinde dünyada ilk 10'a girmeyi hedefleyen Türk savunma sanayisi, en yeni ürünlerden Bayraktar Akıncı Taarruzi İnsansız Hava Aracı'nın ilk ihracat sözleşmesini de imzaladı.",Savunma,https://www.trthaber.com/haber/savunma/akinci-tiha-ilk-ihracat-sozlesmesini-de-tamamladi-647889.html,Veri Yok
716,HAVELSAN'ın GNSS alıcısının ilk görevi kutuplarda,"HAVELSAN'ın gemiler ve deniz platformları için yerli imkanlarla geliştirdiği GNSS alıcısı, gemilerden önce kutuplarda kullanılacak.",Savunma,https://www.trthaber.com/haber/savunma/havelsanin-gnss-alicisinin-ilk-gorevi-kutuplarda-647452.html,
717,YALMAN yeni bir dönemin de habercisi,"Kabul testlerinin başarıyla gerçekleştiği duyurulan YALMAN Kulesi, kara kuvvetleri başta olmak üzere TSK için de yeni bir döneme işaret ediyor. Uzmanlar, tek platformda çok rollü çözüm yaklaşımının sahaya ciddi yansımaları olacağı görüşünde.",Savunma,https://www.trthaber.com/haber/savunma/yalman-yeni-bir-donemin-de-habercisi-647207.html,"Milli Savunma Bakanlığı, geçtiğimiz günlerde sosyal medya hesabından bir paylaşım yaptı ve “Tanksavar bölüklerine ilave yetenek kazandırmak maksadıyla başlatılan, UMTAS ve CİRİT füzelerini atabilen ‘Kaideye Monteli CİRİT Silah Sistemi Projesi’ kapsamında, Konya/Karapınar’da icra edilen muayene ve kabul atışlarında belirlenen hedefler başarılı bir şekilde vuruldu” bilgisini duyurdu. Bu mesaj aslında YALMAN’ın kabul testlerinin başarıyla gerçekleştiği ve envantere girmesi için önünde bir engel kalmadığı anlamına geliyor... YALMAN, üzerinde farklı kabiliyetlere sahip füzeler taşıyabilen bir sistem. Platformdan L-UMTAS, UMTAS ya da isteğe göre CİRİT füzelerini aynı anda gövdesinde taşıyabiliyor.   YALMAN silah kulesi ne işe yarayacak? Savunma Sanayii Araştırmacısı Fatih Mehmet Küçük, YALMAN silah kulesini tanımlarken “Deniz ya da karadaki platformlardan çeşitli hassas güdümlü füzeleri ateşleyebilen çok rollü bir sistem” ifadesini kullanıyor. Karada hareket kabiliyeti yüksek bir araçla kullanıldığında YALMAN’ın düşman unsurlara karşı son derece etkili olabileceğine işaret eden Küçük, tank, zırhlı araç, sabit hedefler, bombalı araçları bu kategoride niteliyor. Küçük’e göre YALMAN, sahip olduğu elektro optik sistemlerle bir engelin arkasında saklanarak da saldırı yapabilecek kabiliyete sahip. Bu haliyle YALMAN’ın hem simetrik hem de asimetrik tehditlere karşı çok uygun bir sistem olduğu üzerinde öğreniyoruz.    Kara Kuvvetleri Komutanlığı yeni döneme ayak uyduruyor YALMAN kulesinde çok farklı konfigürasyonlarda çeşitli füzeler görmek mümkün. Bu farkın ne anlama geldiğini merak ediyoruz… Halihazırda bu sistemin envantere girmesinin en çok bu yönden önemli olduğuna dikkat çekiyor Küçük ve devam ediyor: “Özellikle Kara Kuvvetleri Komutanlığı bu tarz sistemlere uzak duran bir yapıdaydı. Sistemlerin çok rollü olmasından ziyade her platformun görevine odaklanması yaklaşımını daha çok benimsiyorlardı. Dolayısıyla silah taşıyıcı araçlar projesinde bir araç sadece bir çeşit füze taşıyacak şekilde istendi. Örneğin kara aracının sadece tanksavar görevi üstlenmesi talep ediliyor ve diğer süreç de bu talebe göre ilerliyordu. Gelinen noktada Kara Kuvvetleri Komutanlığı 3 kıtada çok farklı sahalarda görev yapan bir noktaya ulaştı. Bu durum da kuvvetin çok rollü araçlara yönelmesini beraberinde getirdi. YALMAN bu nedenle de önemli bir gelişime işaret ediyor. Belki de Kara Kuvvetleri Komutanlığı’nın çok rollü araçlara olan talebi ve sonrası için en önemli kilometre taşlarından biri YALMAN’ın envantere girmesi.    YALMAN ile drone vurmak mümkün mü? Son yıllarda sadece ülkemiz için değil dünya genelinde drone ya da maket uçak saldırılarının daha büyük bir tehdit haline geldiği bir gerçek. Peki YALMAN bu tür riskler için bir çözüm barındırıyor mu? “Bu sistem görüntüleyici kızılötesi başlığa sahip UMTAS- L/UMTAS füzeleri ile özellikle tanklar ve ağır zırhlı araçlara, çeşitli büyüklükte gemilere karşı önemli bir caydırı güç olacak. Ayrıca lazer güdümlü Cirit füzeleriyle hafif zırhlı mobil veya sabit koruganlara, botlara, angaje olabilecek. Bu sayede hem denizde hem de karada özellikle hareketli tehditlere karşı etkin bir rol üstlenecek. SUNGUR füzesi de gelecek dönemde platforma monte edilecek. Böylece tek platform ile hem çok alçak irtifadaki hava hedeflerine karşı hem de aynı araç ile karadaki ağır zırhlılar dahil farklı hedeflere angaje olunabilecek. Dolayısıyla farklı tehdit setlerine tek araçla cevap verilebilecek kabiliyete erişiyor Türk Silahlı Kuvvetleri.   Öte yandan TSK’nın ağ merkezli harp kabiliyetleri göze alındığında uygun kullanım senaryolarında yeni nesil drone ve İHA tehdidine karşı da YALMAN sistemi mobil birliklerin koruması için önemli bir platforma dönüşebilir. Lazer güdümlü Cirit füzesinin de uygun şartlar sağlanabilirse drone önleme vazifesiyle görevlendirilebilme üzerine düşünülebilecek bir senaryo. Cirit’in yabancı rakibi güçlü bir lazer işaretleyici ve iyi bir stabilizasyon sistemiyle drone önleme görevinde test edildi. Türkiye’nin de bunu gerçekleştirme ihtimali mevcut. Dolayısıyla tek kulede, karada ve havada hedeflerin etkisiz kılınması mümkün. Hatta tek füze ile birden fazla sahadaki tehditlerin bertaraf edilmesi gayet olası. Bu nedenle YALMAN’ın sahaya etkilerini önümüzdeki dönemde sıkça konuşacağız gibi duruyor.”"
718,Türk savunma sanayii ihracatta hedef büyütüyor,"Türk savunma sanayii yeni ihracat fırsatları için bu yıl 8 uluslararası fuara ""milli katılım"" sağlayacak.",Savunma,https://www.trthaber.com/haber/savunma/turk-savunma-sanayii-ihracatta-hedef-buyutuyor-646644.html,
719,Yerli tabanca METE'nin güvenlik güçlerine teslimatları sürüyor,Özgün Yerli Tabanca Geliştirme Projesi kapsamında Sarsılmaz ve Samsun Yurt Savunma tarafından üretilen METE tabancalarının güvenlik güçlerine teslimatları devam ediyor.,Savunma,https://www.trthaber.com/haber/savunma/yerli-tabanca-metenin-guvenlik-guclerine-teslimatlari-suruyor-646331.html,Veri Yok
720,ATAK'a yeni kabiliyet: Dünyanın en iyileri arasında,"ATAK helikopterlerinin yeni fazında yer alan ve tehditlere elektronik olarak saldırarak hedeften saptıran Radar Karıştırıcı Pod Sistemi ilk kez görüntülendi. Seri üretim helikopterlerde nadir görülen özellik, kritik kazanımları beraberinde getiriyor.",Savunma,https://www.trthaber.com/haber/savunma/ataka-yeni-kabiliyet-dunyanin-en-iyileri-arasinda-646228.html,"Türk savunma sanayiinin yüz akı projelerinden biri olan ATAK helikopterleri hem yurt içinde hem de sınır ötesindeki terörle mücadele harekatlarının en önemli unsurlarından biri olmaya devam ediyor. Zaman içerisinde farklı fazları tamamlanan ve her seferinde daha iyi bir noktaya ulaşan T-129B Atak Faz II’nin geçtiğimiz günlerde Kara Kuvvetleri Komutanlığı’na teslim edildiği açıklandı. Söz konusu habere ilişkin görselde, yeni görüntülenen helikopterde yer alan Radar Karıştırıcı Pod Sistemi dikkatlerden kaçmadı.   Önemli bir ‘elektronik savunma’ kabiliyeti Savunma Politikası Analisti Turan Oğuz, söz konusu sistemin bu sınıf helikopterlerde standart olarak yer almadığına dikkat çekiyor. Sürecin daha iyi anlaşılabilmesi için de ATAK’ın ilk fazdan bu yana yaşadığı bazı değişimleri anlatıyor… T-129 ATAK’ların ilk fazında füze ikaz alıcı olduğunu belirten Oğuz, o dönemde sisteme eklenen elektronik savunma sistemlerinin ‘Seviye 1’ olarak adlandırılabileceğini söylüyor. FAZ II ile lazer ve radar ikaz alıcısı gibi sistemlerin eklendiğini anımsatan Oğuz, “Bu sayede helikoptere doğru gelen radar arayıcı başlıklı füzelere karşı bir karşı tedbir imkanına da kavuşuldu” bilgisini paylaşıyor.    Füzeyi hedeften saptırmaya yarıyor Turan Oğuz, bu noktada son eklenen Radar Karıştırıcı sisteme vurgu yapıyor ve sistemin nasıl bir etkisi olacağını şöyle anlatıyor: “Son olarak ilgili komutanlığa teslim edilen ATAK’ta radar karıştırıcı (RF jammer) yer aldığını gördük. Helikoptere karşı atılan radar arayıcı başlıklı bir füze olduğunda bu sistem devreye giriyor. Yaklaşan tehdide elektronik olarak taarruz ediyor ve en basit anlatımıyla onu saptırmaya, engellemeye çalışıyor. Peki bu sistem neden çok önemli? Her şeyden önce bunun bir ‘standart’ olmadığını unutmamamız gerekiyor. Envanterde olup seri olarak üretilen başka bir helikopterde çok nadir görebileceğiniz bir sistem. Açıkçası ben bugüne kadar ATAK sınıfında görmedim. Radar karıştırıcı sistem takılı T129 Atak FAZ II bu sayede dünyada kendi alanında en ileri platformlardan biri olma yolunda önemli bir adım attı.”   Tamamen yerli ve milli imkanlarla üretildi Türkiye’nın terörle mücadelesinde helikopterleri çok yoğun kullandığını ve 90’lı yıllardan bu yana kimi zaman üzücü hadiselerin de yaşandığını hatırlatan Oğuz, bu olaylar nedeniyle Türk savunma sanayiinin söz konusu tehlikelere karşı oldukça etkin çözümler ürettiğini söylüyor. Radar Karıştırıcı Pod da bu şekilde ortaya çıkmış. Oğuz’un verdiği bilgiye göre bu sistem ASELSAN mühendisleri tarafından tamamen milli olarak geliştirilmiş.    Elektronik harp konusunda iyi yoldayız Turan Oğuz, son dönemlerde çok yoğun bir şekilde modern teknolojiye sahip savunma sanayii ürünlerinin geliştirildiği bir dönemden geçtiğimizin de altını çiziyor. İnsansız hava, kara, deniz ve denizaltı araçları; elektronik harp sistemleri; hava savunma sistemleri ve uzun menzilli hassas güdümlü mühimmatlar konusunda Türkiye’nin arka arkaya çok önemli ve kritik adımlar attığını belirtip sözlerini şöyle tamamlıyor: “Elektronik harp meselesi burada en önemli kilometre taşlarından biri. ATAK’ın son teslim edilen helikopterinde gördüğümüz üzere elektronik destek, elektronik taarruz ve elektronik savunma konusunda çok değerli kazanımlar elde ettik. Türkiye gibi son derece zorlu bir coğrafyada bulunan ve hem ülke içinde hem de sınır ötesinde terör harekatları yürüten bir ülkenin bu tür kabiliyetlere erişmesi son derece önemli. Tüm bunların sahaya ciddi etkileri olacak.”"
721,Savunma sanayii projelerine KDV istisnası,Milli Savunma Bakanlığı veya Savunma Sanayii Başkanlığınca yürütülen projeler kapsamındaki teslim ve hizmetler için 25 Aralık 2021'den itibaren KDV istisnası uygulanacak.,Savunma,https://www.trthaber.com/haber/savunma/savunma-sanayii-projelerine-kdv-istisnasi-646238.html,"Hazine ve Maliye Bakanlığı tarafından hazırlanan Katma Değer Vergisi Genel Uygulama Tebliği'nde Değişiklik Yapılmasına Dair Tebliğ, Resmi Gazete'de yayımlandı. Buna göre, ulusal güvenlik amaçlı teslim ve hizmetlere ilişkin Katma Değer Vergisi (KDV) istisnası yeniden düzenlendi. Milli Savunma Bakanlığı veya Savunma Sanayii Başkanlığınca yürütülen savunma sanayisi projelerine yönelik teslim ve hizmetler istisna kapsamına alındı. Bu projeler kapsamındaki teslim ve hizmetleri gerçekleştirenlere yapılacak, miktarı ve nitelikleri bu kurumlarca onaylanan teslim ve hizmetler 25 Aralık 2021'den itibaren KDV’den istisna edildi. Bu tarihten önce başlayan ve devam eden savunma sanayisi projelerine ilişkin, bu tarihten sonra yapılan teslim ve hizmetler de istisna kapsamında olacak. GİB'den görüş alınabilecek İstisna kapsamında mal ve hizmet temin etmek isteyen ulusal güvenlik kuruluşlarınca, söz konusu mal ve hizmetlerin istisna kapsamında olup olmadığı konusunda tereddüt bulunursa Gelir İdaresi Başkanlığından görüş alınabilecek. İmalat sanayisine yönelik yatırım teşvik belgesi kapsamındaki inşaat işlerine yönelik 2020 ve 2021 yıllarında yüklenilen ve indirim yoluyla giderilemeyen KDV için yürütülen iade uygulamasına 2022, 2023 ve 2024 yılları da eklendi."
722,Milli Muharip Uçak ve Hürjet’in 2023’te hangardan çıkması planlanıyor,"Türk Havacılık ve Uzay Sanayii ve Altınay Savunma Teknolojileri ortaklığında 2019 yılında başlanan Milli Muharip Uçak ve Hürjet’in kontrol sistemleri, iniş takımları ve test sistemleri geliştirme faaliyetleri sürüyor.",Savunma,https://www.trthaber.com/haber/savunma/milli-muharip-ucak-ve-hurjetin-2023te-hangardan-cikmasi-planlaniyor-646068.html,
723,Terörle mücadelenin çelik kanatları,"İHA ve SİHA'lar, terör operasyonlarında güvenlik güçlerinin en büyük destekçisi. Doğu Anadolu’daki operasyonlara katılan araçlar, Erzurum'daki koordinasyon merkezinden havalanıyor. TRT Haber, o merkezi görüntüledi.",Savunma,https://www.trthaber.com/haber/savunma/terorle-mucadelenin-celik-kanatlari-645923.html,"Türkiye, insansız hava araçlarında artık dünyada söz sahibi...  İHA ve SİHA'lar, terörle mücadelede riski en aza indiriyor, operasyon maliyetlerini düşürüyor. Güvenlik güçlerinin arazideki en büyük destekçisi oluyorlar. Takibe alınan hedeflerin görüntüleri koordinasyon merkezlerine aktarılıyor. Hedeflerin anlık görüntüleri en ince detayına kadar analiz ediliyor. Terör hedefi olduğu tespit edilince operasyon için düğmeye basılıyor. Hedeflerin tam isabetle vurulması için süreç titizlikle yürütülüyor. Havalanan SİHA'ların sıkı takibi başlıyor. İHA ve SİHA koordinasyon merkezi Terör operasyonlarına katılan İHA ve SİHA'ların havalandığı yerlerden biri de Erzurum'daki koordinasyon merkezi.  İHA ve SİHA'ların komuta kontrol merkezinde, belirlenen terör hedefleri son sistem teknoloji sayesinde buradan takip ediliyor. Binlerce metre yüksekten görüntü alabiliyorlar ASELSAN CATS yüklü kamera sistemi ile donatılan İHA ve SİHA'lar,
binlerce metre yükseklikten görüntü alabiliyor.   Milli kamera sistemi ile donatılan araçlar güvenlik güçlerinin en büyük destekçisi oluyor. Belirlenen hedefler havadan nokta atışı ile etkisiz hale getiriliyor. Emniyet Genel Müdürlüğüne bağlı insansız araçların koordine edildiği merkezde, tamamı emniyet personeli olan uzman ekip görev yapıyor. Haber: Mikail Kurban
Kamera: Ertaç Koçak - Muhammed Civelek
 "
724,Kaideye Monteli CİRİT hedefleri başarıyla vurdu,"Milli Savunma Bakanlığı, UMTAS ve CİRİT füzelerini atabilen ""Kaideye Monteli CİRİT Silah Sistemi''nin, muayene ve kabul atışlarında hedefleri başarıyla vurduğunu duyurdu.",Savunma,https://www.trthaber.com/haber/savunma/kaideye-monteli-cirit-hedefleri-basariyla-vurdu-645368.html,"Milli Savunma Bakanlığının Twitter hesabından yapılan açıklamada, ''Tanksavar bölüklerine ilave yetenek kazandırmak maksadıyla başlatılan, UMTAS ve CİRİT füzelerini atabilen “Kaideye Monteli CİRİT Silah Sistemi Projesi” kapsamında, Konya/Karapınar’da icra edilen muayene ve kabul atışlarında belirlenen hedefler başarılı bir şekilde vuruldu'' ifadeleri yer aldı. Tanksavar bölüklerine ilave yetenek kazandırmak maksadıyla başlatılan, UMTAS ve CİRİT füzelerini atabilen “Kaideye Monteli CİRİT Silah Sistemi Projesi” kapsamında, Konya/Karapınar’da icra edilen muayene ve kabul atışlarında belirlenen hedefler başarılı bir şekilde vuruldu. pic.twitter.com/LPJkQEwbJr     Kara Kuvvetleri Komutanlığının internet sitesinden alınan bilgiye göre, milli olarak tasarlanan ve yerli sanayi imkanlarıyla geliştirme faaliyetleri devam eden Kaideye Monteli Cirit (KMC) Silah Sistemi ile orta ve uzun mesafede (0,5 km – 8 km) etkili.  KMC; zırhlı, hafif zırhlı veya zırhsız araçlar ile kritik bina ve silah mevziilerini yüksek olasılık ile imha edebiliyor. Silah sistemi ile dost birliklere etkili bir ateş desteği yeteneği kazandırılması hedefleniyor."
725,2023’e adım adım: TÜBİTAK SAGE,"Türkiye’nin savunma sanayi hamleleri ile ekonomik ve teknolojik bağımsızlık açısından gücü her geçen gün artıyor. 2023'e kararlı adımlarla giden TÜBİTAK SAGE, “Milli Teknoloji Hamlesi” kapsamında yeni müjdeler vermeye hazırlanıyor.",Savunma,https://www.trthaber.com/haber/savunma/2023e-adim-adim-tubitak-sage-644696.html,"Türkiye'nin teknolojik yetkinliğini geliştirmek amacıyla etki gücü yüksek program ve projelerin hayata geçirildiği TÜBİTAK SAGE, sahada oyunun seyrini değiştiren yerli mühimmatlar, dünyada örneği az olan test atış merkezleri ve tüm bunların mimarı Türk mühendisler ile sektörün övünç kaynaklarından biri. Savunma sanayinde yenilikçi teknolojilerle Türkiye'yi tam bağımsız kılmayı hedefleyen TÜBİTAK SAGE, Milli Teknoloji Hamlesi kapsamında küresel ölçekte daha da etkin olmayı amaçlıyor.    Enstitü Müdürü Gürcan Okumuş, kurumun gelecek planlarını TRT Haber’de anlattı. “TÜBİTAK SAGE birçok mühimmatın yerli ve milli olarak geliştirilmesini sağladı. TÜBİTAK SAGE, milli savunma için milli Ar-Ge diyen bir kurum. 2023 yılında yine çok önemli bilinen bilinmeyen projelerimiz son safhaya gelecek, teslimatlar yapılacak. Çok önemli bazı projelerin önemli sonuçlarının kamuoyuyla paylaşıldığını göreceğiz.”    “Daha önceki yıllarda yaptığımız bazı geliştirmelerde ister istemez bazı testler için yurt dışına gitmek zorunda kalıyorduk ama şu an geldiğimiz noktada birçok altyapı hem Türkiye’de hem de TÜBİTAK SAGE’de gelişti. Bu test altyapıları sadece TÜBİTAK SAGE’nin kendi geliştirdiği sistemlere değil, savunma sanayimizin diğer kuruluşlarına da hizmet vermekte hatta yurtdışına da hizmet vererek bir ihraç imkanı sağlayan altyapılar olarak gelişmeye de devam ediyor.”    “Bazı altyapılarımızın da şu an kurulumu devam etmekte. Birkaç sene içinde onların da müjdesini paylaşacağız ve Avrupa’da hatta dünyada sayılı bazı altyapılar sadece TÜBİTAK SAGE’de ve Türkiye’de işler hale gelecek.”    Türkiye savunma sanayinin şampiyonlar liginde yer almaya hazırlanıyor Kurumun ana hedefi her yıl olduğu gibi Türk Silahlı Kuvvetleri ve savunma sanayine, küresel ölçekte rekabet gücü ve katma değeri yüksek, milli teknoloji, ürün ve hizmetleri Ar-Ge yoluyla sağlamak olsa da çalışmaları hedeflerinin daha da ötesine geçiyor. TÜBİTAK SAGE, çalışmalarını rekabetten öteye taşıyıp uluslararası alanda benzeri olmayan ve ihtiyaç duyulan projelerin üretileceğinin müjdesini veriyor. “Biz şu an Türkiye olarak savunma sanayiinde süper ligde yer alan bir takımız. İnşallah önümüzdeki devam eden bilinen, bilinmeyen projeler tamamlandığında Türkiye dünyada savunma sanayinin Şampiyonlar Ligi’nde yer alacak bir ülke olacak.”    İkna edilmişlerden değil inanmışlardan oluşan bir ekibin başarısı Enstitü Müdürü Gürcan okumuş, Savunma Sanayii alanında yazdıkları başarı hikayesinin arkasındaki temel gücün ise vatan sevgisi ve inanmışlık olduğunu vurguluyor. “İkna edilmişlerle yola çıkılmaz, inanmış bir ekiple yola çıkılır. TÜBİTAK SAGE’de de gerçekten inanmış, vatanını seven ve bu uğurda çok büyük fedakarlıklara katlanan değerli bir ekip var. Hem genç mühendislerimiz hem tecrübeli mühendislerimiz burada çok büyük özveriyle gecelerini gündüzlerine katarak yoğun bir çalışma yürütüyor. Bazen TÜBİTAK SAGE içinde bazen haftalarca, aylarca çeşitli test altyapılarında gece gündüz birbirine karışmış hale yoğun bir emekle çalışılıyor. Ama tabii bunların altında vatan sevgisi ve inanmışlık var.”"
726,ABD'den Kuzey Kore'nin silah ve füze programına ekipman sağlayanlara yaptırım,"Kuzey Kore'nin dün hipersonik füze denemesinin ardından ABD yönetiminden karşılık geldi. ABD, Kuzey Kore'nin silah ve füze programına ekipman sağlayan 6 Kuzey Koreli ve 1 Rus ile Rusya merkezli 1 firmayı yaptırım listesine aldı.",Savunma,https://www.trthaber.com/haber/savunma/abdden-kuzey-korenin-silah-ve-fuze-programina-ekipman-saglayanlara-yaptirim-644560.html,"ABD Hazine Bakanlığından yapılan yazılı açıklamada, Rusya ve Çin'den malzeme alarak Kuzey Kore'nin silah programlarına destek vermekle suçlanan 6 Kuzey Kore ve 1 Rusya vatandaşı ile Rusya merkezli 1 firmanın yaptırım listesine alındığı bilgisi paylaşıldı. Söz konusu adımların, Kuzey Kore'nin silah programını ilerletmesini önlemek amacıyla atıldığı bildirilen açıklamada, bu adımların Kuzey Kore'nin Eylül 2021'den bu yana Birleşmiş Milletler Güvenlik Konseyi kararlarını ihlal ederek yaptığı 6 füze denemesi nedeniyle alındığı vurgulandı. Açıklamada görüşlerine yer verilen Terör ve Finansal İstihbarattan Sorumlu ABD Hazine Bakanlığı Müsteşarı Brian Nelson ise bu yaptırımlar ile Kuzey Kore'nin denizaşırı ülkelerden silah alışverişinin hedef alındığını söyledi. ""Kuzey Kore'nin son dönemde yaptığı denemeler, uluslararası toplumun diplomasi ve silahlardan arınma çağrılarına rağmen Kuzey Kore'nin yasaklı programlarına devam ettiğinin kanıtıdır."" Kuzey Kore'nin füze denemeleri Kuzey Kore Merkezi Haber Ajansı (KCNA), ülkede hipersonik füze denemesinin başarıyla gerçekleştiğini duyurmuştu. Kuzey Kore lideri Kim Jong-un'un izlediği denemede, 1000 kilometre mesafedeki sularda hedefi başarıyla vuran hipersonik füze test edilmişti. Japonya ve Güney Kore, 11 Ocak'ta Kuzey Kore'nin ""balistik olma ihtimali yüksek füze denemesi yaptığını"" duyurmuştu. İki ülke, füzenin havada sesten 10 kat daha hızlı hareket ettiğini açıklamıştı. Kuzey Kore, 5 Ocak'ta da ""hipersonik füzeyi başarıyla denediğini"" açıklamıştı. Kuzey Kore, Eylülden bu yana 6 füze denemesi yapmıştı."
727,"TUSAŞ, Hürkuş ve Atak için teslimata hazırlanıyor","Türk Havacılık ve Uzay Sanayii (TUSAŞ), Hava Kuvvetleri Komutanlığına gelecek ay 6 Hürkuş uçağı teslim edecek. Filipinler için üretilen 2 Atak helikopteri ise cumartesi günü gönderilecek.",Savunma,https://www.trthaber.com/haber/savunma/tusas-hurkus-ve-atak-icin-teslimata-hazirlaniyor-642694.html,"Hava Kuvvetleri Komutanlığına şubat ayı içerisinde 6 Hürkuş uçağı teslim edeceklerini, Filipinler için üretilen 2 Atak helikopterinin de cumartesi günü gönderileceğini bildirdi. Cumhurbaşkanı Recep Tayyip Erdoğan'ın katılımıyla TUSAŞ'a ait Milli Muharip Uçak (MMU) Mühendislik Merkezi, Kompozit Üretim Binası gibi bir dizi tesis ile Ankara Uzay ve Havacılık İhtisas Organize Sanayii Bölgesi'nde (HAB) faaliyet gösterecek 16 fabrika için Milli Teknolojiler ve Yeni Yatırımlar Toplu Açılış Töreni düzenlendi. Temel Kotil, TUSAŞ Kahramankazan Yerleşkesi'nde düzenlenen törende yaptığı konuşmada, MMU Mühendislik Merkezi tamamlandığında 2 bin 300 mühendise ev sahipliği yapacağını söyledi. Proje için halen 1000'i TUSAŞ, 300'ü diğer Türk savunma ve havacılık şirketlerinden olmak üzere 1300 mühendisin çalışmalar yürüttüğünü anlatan Kotil, bu sayının gelecek sene sonunda 2 bine çıkacağını, hangarın yapımıyla 1000 teknisyenin de ekibe dahil olacağını dile getirdi. Kotil, ""3 bin kişi Milli Muharip Uçağı yapmak için bu tesislerde çalışacaklar."" diye konuştu. Bu sene sonunda tamamlanacak rüzgar tünelinin Avrupa'daki ikinci büyük rüzgar tüneli olacağına işaret eden Kotil, bu tesisin Türkiye'deki tüm projelere hizmet edeceğini kaydetti. ""2025'te 18 uçağımızı ihraç etmeyi hedefliyoruz"" Şirketin yürüttüğü projelere ilişkin de bilgiler veren Kotil, ""Hürkuş'tan 2 tane Nijer'e satmamız nasip oldu. Hava Kuvvetlerimize şubat ayı içerisinde 6 tane Hürkuş teslim ediyoruz. Hürjetimiz Cumhuriyetimizin 100'üncü yılında ilk uçuşunu yapacak, 2025'te teslimatı gerçekleşecek. Malezya'daki ihaledeyiz. 18 tane Hürjet benzeri uçak alacaklar. 2025'te 18 uçağımızı ihraç etmeyi hedefliyoruz."" dedi. Kotil, MMU'nun da 2023'te hangardan çıkacağı bilgisini verdi. Atak helikopteri Filipinler yolcusu Atak helikopterinde 69 teslimat gerçekleştirdiklerini bildiren Kotil, ""Filipinlere 2 helikopterimiz cumartesi günü gidiyor. Toplam 6 helikopter ihraç ettik. Bu helikopterlerin ağabeyi olan 11 ton ağırlığında, 1 ton mühimmat taşıyan helikopterimiz de 100'üncü yılımızda semalarımızı renklendirecek. Tüm güç sistemiyle bunun kız kardeşi olan 21 kişi taşıyacak, aynı zamanda uçak gemimize de inebilecek olan helikopterimizi de 1 yıl sonra semalarda göreceğiz."" diye konuştu. Son 5 yılda 700 milyon dolarlık yatırım yaptıklarını anlatan Kotil, bu süreçte Kompozit Binası, Uzay Sistemleri Binası, Lojistik Binası gibi tesisleri tamamladıklarını bildirdi. Bu dönemde 8 bin 319 kişinin şirkete başladığını ifade eden Kotil, şirketin toplam personel sayısının 12 bine çıktığını söyledi. Kotil, 2022'de 1200'ü mühendis toplam 2 bin 200 kişi daha istihdam edeceklerini dile getirdi. Temel Kotil, ""2028'de 10 bin mühendis ve 10 bin teknisyenle dünyada ilk 10'a giren bir şirket olmayı hedefliyoruz."" diye konuştu."
728,Mavi Vatan için 2022 'dönüm noktası' olacak,"Son yıllarda ‘denizcileşme’ adına kritik adımlar atan Türkiye, 2022 yılında hem bu adımların meyvesini toplayacak hem de önemli ilklere imza atacak. Uzmanlar bu süreçte özel tersanelerin de çok değerli roller üstleneceği görüşünde.",Savunma,https://www.trthaber.com/haber/savunma/mavi-vatan-icin-2022-donum-noktasi-olacak-642407.html,"Yerli ve milli savunma sanayiinin taşıyıcı kolonlarından biri de deniz projeleri… Geçmişe oranla sadece kendi kıyılarında değil, Mavi Vatan olarak adlandırdığı alanın tamamında bayrak gösteren Ankara, bu yıl çok daha güçlü bir şekilde adını duyuracağa benziyor. Tam da böyle bir dönemde Savunma Sanayii Başkanlığı’nın (SSB) Milli Gemi (MİLGEM) projesinin 6, 7 ve 8. gemileri için ihaleye çıkması ve bu süreçte özel tersanelere de çağrıda bulunması aslında son derece önemli. Belli ki SSB, oynacağı rol ile askeri ve özel tersanelerin birlikte çok ciddi kabiliyetlere kavuşması hedefine giderek yaklaşacak.   MİLGEM çok önemli kazanımları beraberinde getirdi Türkiye’de donanmayla ilgili projelerin genelde askeri tesislerde yapıldığını biliyoruz… Özellikle de söz konusu bir gemi olunca haliyle ‘Özel tersaneler bu tarz işleri yapabilecek donanıma sahip mi?’ sorusu akıllara geliyor. Savunma ve Denizcilik Araştırmacısı Kozan Selçuk Erkan, deniz projeleriyle ilgili süreçlerin hem kamu hem de özel tarafında farklı zamanlarda farklı görevler üstlenmiş bir isim... Özel tersanelerin imkan ve kabiliyetlerine gelmeden önce MİLGEM üzerinden genel bir çerçeve çizerek anlatmaya başlıyor. MİLGEM projesinin ülkemizin askeri denizcilik yolculuğunda ‘en olgun proje’ olarak öne çıktığını belirtiyor Erkan ve “Yeni İstif sınıfının ilk gemisi TCG İstanbul askeri tersanede inşa edildi. Büyüyen ve haliyle yenilenen tasarım çok değerli tecrübeler kazanılmasına vesile oldu. Bu tecrübeler 6,7 ve 8. gemilerin özel tersanelerde rekabetçi maliyetlerle yapılabilmesini mümkün kılacak” değerlendirmesinde bulunuyor.   Yerlilik oranının artması özel tersanelerin işine yarayacak Kozan Selçuk Erkan, bu noktada bizi biraz geriye götürüyor… MİLGEM projesinde ilk geminin kimi yabancı silah sistemleri ve elektronik çözümlerle donatılmak istendiğini anımsatıyor. Ancak yaptırımların devreye girdiğini, bu nedenle gelinen son noktada adı geçen gemilerin beklenenden çok daha yüksek yerlilik oranlarıyla hizmete alındığından bahsediyor. Bunun neden önemli olduğunu soruyoruz… “Yerli çözümlerin vücut bulması sayesinde ihale için keşif maliyetleri ortaya çıkmış demektir” diyor ve konuyu biraz daha açıyor: “Yani şu an itibariyle yerli radarımız, yerli dikey atım sistemimiz var. MKE’nin milli gemi topunu ürettiğini ve ilk atışların yapıldığını da yakın zamanda duymuştuk. Bunların yanı sıra irili ufaklı çok sayıda kritik alt sistemin de yerli olarak tamamlandığına şahit oluyoruz. Yüksek yerlilik oranı maliyetler için de anahtar değerinde. Gemilerimizdeki yüksek yerlilik oranı sayesinde özel tersanelerimizin bu zor işin altından kalkmaları daha mümkün bir hal alıyor.”    Hali hazırda önemli işlere imza atılıyor Kozan Selçuk Erkan, bir parantez açıyor ve aslında Türkiye’de özel tersanelerin hali hazırda çok önemli işlere imza attığının altını çiziyor: “Örneğin, bir tersanemiz Türkmenistan’a son derece ağır silahlı korvet inşa ederken bir diğeri Ukrayna’ya iki adet MİLGEM gemisinin ilkini inşa ediyor… Bunlar kolay işler değil. Özel tersanelerimiz dünyaya büyük karakol gemilerinden korvetlere, lojistik destek gemilerinden amfibi çıkarma gemilerine kadar çok çeşitli seviyelerde savaş gemisi ihraç edebilen konumda. İstif sınıfı inşasını yapabilecek kapasitede beceride ve tecrübede tersanelerimiz mevcut… Yakın bir süre önce Savunma Sanayii Başkanlığı tarafından bir kümelenme yapılarak yurt dışı pazarlar için de rekabetçi ortamın artırılmasına yönelik adımlar atıldığını da unutmamak gerek.”   2021 ‘toparlanma yılı’ oldu Yerli tersanelerin söz konusu projelerin altından kalkabileceğini öğrendikten sonra Kozan Selçuk Erkan’a denizcilik alanında 2022’den beklentisini de soruyoruz… Önce geride bıraktığımız seneden bahsederek başlıyor anlatmaya. 2021’i ‘geciken projelerin toparlandığı, hızlandığı, tamamlandığı bir yıl’ olarak tanımlıyor Erkan. Lojistik gemilerden birinin tamamlandığını, ikicisinin bitmek üzere olduğunu söylüyor. Çok özel bir gemi olan TCG Ufuk’un göreve başladığını anımsatıp, LHD Anadolu’nun nihayete ermek üzere olduğundan bahsediyor. Deniz havacılığında Meltem 3 uçakları ve Aksungur İHA’nın göreve başlaması gibi gelişmelere değinip, Reis sınıfı denizaltılarda ve hatta özgün Türk denizaltı inşa konusunda çok önemli yerli çözümlere ulaştığımızı anlatıyor. Tüm bu gelişmelerin Savunma Sanayii Başkanlığı’nın özgüvenini artırabileceğine dikkati çekip, “Daha önce cesaret edilemeyecek projelere yeşil ışık yakıldığını görebiliriz. Sadece mini denizaltı ve silahlı insansız deniz araçlarıyla sınır kalmadık. Pek çok alt sistemin de farklı tiplerde üretilmesine yönelik çok ciddi gelişmelere şahitlik ettik” bilgisini paylaşıyor.    Bu yıl Mavi Vatan için tarihi bir dönem olacak 2022 beklentileri de oldukça yüksek Kozan Selçuk Erkan'ın. “LHD Anadolu ve TCG İstanbul'un göreve başlaması ile sadece gemi inşa kısmında değil açık denizlerde gerçek anlamda görev grubu ile güçlü bir biçimde bayrak gösterdiğimiz ilk yılımız olacak… Bununla beraber Silahlı İnsansız Deniz Araçları konusunda bir hareketlilik var. Muhtemelen bu yıl bazı kurumların envanterine girdiğini görebiliriz. Hatta bu alanda ilk ihracatın da yine 2022 içerisinde yapılacağı beklentisi çok da uzak bir ihtimal olmaz. Asıl üzerinde durmamız gereken temel konu; bu tip gelişmelerin yansımaları… Böyle zamanlarda dünyada size duyulan güven artar. Kritik alt sistem çözümlerinin artması ile dünyanın her yerine sorunsuzca ihracat yapabilirsiniz. Ayrıca ürün satacağınız ülkelerin bu gemileri özgürce kullanabilmeleri çok önemli bir kazanç. Bu nedenle 2022 hem Mavi Vatan hem de Türk denizcilik sektörü için başarı dolu yılların en önemli virajlarından biri olabilir.”"
729,Türk savunma sanayii için tarihi gün,"Türk savunma sanayiinin marka projelerinden biri olan Milli Muharip Uçak için geri sayım sürüyor. MMU mühendislik merkezi başta olmak üzere hizmete girecek yeni tesisler, yerli ve milli savunma sanayii için bir dönüm noktası olacak.",Savunma,https://www.trthaber.com/haber/savunma/turk-savunma-sanayii-icin-tarihi-gun-642017.html,"Yerli ve milli savunma sanayii dendiğinde ilk akla gelen gelen şey şüphesiz ki Milli Muharip Uçak… Tasarımı, hangardan çıkış tarihi, kullanacağı motor ve alt sistemlerin yerlilik oranı gibi konularla sürekli kamuoyunun gündeminde olan MMU projesi için kritik bir viraj daha dönülüyor. Cumhurbaşkanlığı Savunma Sanayii Başkanlığı koordinesinde son derece üretken bir yapıya kavuşan savunma sanayiinde sıradaki durak toplu açılış töreni. Milli Muharip Uçak Mühendislik Merkezi, Türkiye’nin en büyük kompozit üretim binası, Uzay ve Havacılık İhtisas Organize Sanayii Bölgesi gibi geleceğin milli teknolojileri için büyük önem taşıyan merkezler aynı gün açılacak.   Türkiye’nin beka projelerinden biri Savunma sanayiini yakından takip eden uzmanların ‘Türkiye’nin beka projelerinden biri’ olarak adlandırdığı Milli Muharip Uçak’ın mühendislik merkezi de adından sıkça söz ettireceğe benziyor… İnşaat maliyeti 220 milyon TL olan merkezde 2 bin 300 kişi istihdam edilecek. Yüksek güvenlik ve en gelişmiş teknolojilerle donatılacak merkezde mühendislerin dışarıya bağlı kalmadan tüm aktivitelerini bina içerisinde gerçekleştirebileceği bir yaklaşım benimsendi. Yaklaşık 65 bin metrekare alana kurulacak MMU mühendislik binası içerisinde spor merkezi, yemekhane ve otonom kütüphane de bulunuyor.   Cumhurbaşkanı Erdoğan tarafından açılacak 6 Ocak 2022’de Cumhurbaşkanı Recep Tayyip Erdoğan’ın katılımıyla yapılacak olan MMU mühendislik merkezinin açılış törenine, sürecin her anını yakından takip eden Savunma Sanayii Başkanı Prof. Dr. İsmail Demir ve çok sayıda davetli katılacak. Cumhurbaşkanı Erdoğan’ın yapacağı açılış töreni sadece MMU’nun mühendislik binasıyla sınırlı kalmayacak. Ayrıca yine Savunma Sanayii Başkanlığı’nın koordinasyonunda çalışmalarına TUSAŞ’ın yanında 730 hektarlık alanda devam eden Ankara Uzay ve Havacılık İhtisas Organize Sanayii Bölgesinde (HAB OSB) yapımı tamamlanan tesisler de aynı törenle hizmete girecek. HAB OSB’de faaliyete hazır durumdaki 16 fabrika ile yönetim binasının açılışı gerçekleştirilecek.   Kompozit üretim binası da hizmete giriyor Yerli ve milli savunma sanayii için çok önemli olan Kompozit Üretim Binası da hizmete alınıyor… 412 milyon TL maliyeti olan bu tesis, Türkiye’nin en büyük kompozit tesisi olmasının yanı sıra dünyanın tek çatı altında olan 4’üncü büyük kompozit tesisi olma özelliğini taşıyor. Kompozit Üretim Binası; ana üretim, boyahane binası ve yardımcı binalar olmak üzere 19 bloktan oluşuyor. Dünyadaki hava yapısalları kompozit pazarının yüzde 2’sini karşılayacak kapasiteye sahip olan bu tesiste 150 mühendis ve 850 teknisyen görev yapacak.   390 günde tamamlandı Uzay Sistemleri Mühendislik Merkezi de açılışı yapılacak bir diğer kritik yer olarak öne çıkıyor. Yatırım maliyeti 31 milyon TL’yi bulan tesis 390 günde tamamlandı. Uzay alanındaki tasarım faaliyetleri ve donanım üretimleri için kurulan merkezde açık ofisler, toplantı odaları, class 10 bin-class 100 bin temiz odaları, yemekhane, donanım ve yazılım laboratuvarları ve konferans salonu gibi alanlar yer alıyor. Sistem, yazılım ve donanım tasarım, üretim, entegrasyon ve test laboratuvarlarını içeren Uzay Sistemleri Mühendislik Merkezi’nde toplam 718 kişi görev yapacak.   Hedef yüzde 100 millilik Cumhurbaşkanı Erdoğan tarafından açılışı yapılacak tesislerden biri de Fabrika Seviyesi Komponent Bakım Onarım Kontrol Merkezi. 53 milyon TL yatırım ile oluşturulan merkezin kapasitesi 510 kişi olacak. Bu merkezde minimum maliyetle işletimini sağlayacak idame konsepti oluşturmaya yönelik mühendislik faaliyetleri yürütülecek. Hava araçlarının işletiminde kullanılacak her türlü araç ve donanımının yüzde yüz milliliğini sağlayacak tasarım/üretim süreçleri de buradan yürütülecek. Dışa bağımlılığı tamamen ortadan kaldırmaya hedefli milli kabiliyetlerin gerçekleştirilebilmesi için mühendislik çalışmaları da buradan koordine edilecek ve yüzde yüz yerli kabiliyetler oluşturulacak.   Uzay çalışmaları tam gaz devam Türk savunma sanayii için adeta dönüm noktalarından biri olacak 6 Ocak 2022’de açılışı yapılacak yerlerden biri de Ankara Uzay ve Havacılık İhtisas Organize Sanayii Bölgesi (HAB). Savunma sanayii alanında ilk defa bir ihtisas organize sanayii bölgesi olarak Kahramankazan’da kurulan bu tesis, TUSAŞ’ın hemen yanında 730 hektarlık bir alanda faaliyetlerini sürdürecek. HAB ile uzay ve havacılık alanlarında yerli sanayiyi desteklemek, yerli ve yabancı firmaları bir araya getirerek sinerji sağlamak ve yüksek katma değerli ürünler üretip ihracatın artırılması hedefleniyor.
Bu merkez oluşturulurken, Organize Sanayi Bölgesinde altyapı çalışmaları ile arsa tahsisleri de yapılmaya başlandı. Yapılaşmada eş zamanlı süreç takip edildi. Bu kapsamda iki kısımda yapımı planlanan altyapı çalışmalarının birinci kısmı tamamlandı. İkinci kısım altyapı işinde ise yüzde 90 seviyelere ulaşıldı. Bu kısmın da bu yılın ilk yarısında tamamlanması hedefleniyor. Arsa tahsislerinde ise 152 sanayi parselinden 150’si tahsis edilmiş olup, hizmet destek parselleriyle birlikte toplam parsel alanının yüzde 90’ı doldu. HAB’da sanayiciler tarafından yatırımı yapılıp tamamlanmış 18 tesis var. Yatırımı devam eden tesis sayısı ise 57.   15 bin kişiye istihdam sağlayacak Yoğun uğraşlar sonrası açılışa hazır hale gelen 16 fabrika ile HAB OSB Yönetim Binasının da resmi açılışı yine 6 Ocak 2022’de yapılacak. Tamamı bittiğinde 150’si sanayi kuruluşu olmak üzere 300 işletmeye ev sahipliği yapacak HAB’ın tam olarak faaliyete geçmesiyle 15 bin kişiye istihdam sağlanacak. Firmaların ARGE çalışmalarını yürüteceği TEKNOHAB Teknoloji Geliştirme Bölgesi kurulum çalışmaları da HAB sınırları içerisindeki özel alanda sürüyor. TEKNOHAB, birçok ulusal ve uluslararası şirketi, önemli araştırma kurumlarını, teknoloji devlerini bölgeye çekerek, bölgedeki üniversitelerin, ilgili kurum ve kuruluşların da desteğini alarak, yeni ve ileri teknoloji üretimi ve geliştirilmesi için çok özel imkanlar sunacak."
730,Savunma ve havacılık sanayii 2021'i rekorla kapattı,Savunma ve havacılık sanayii 3 milyar 224 milyon 786 bin dolarla 2021 yılında ihracat rekoru kırdı. Yıllık 3 milyar dolarlık ihracat seviyesi ilk kez aşılmış oldu.,Savunma,https://www.trthaber.com/haber/savunma/savunma-ve-havacilik-sanayii-2021i-rekorla-kapatti-641405.html,"Geliştirilen araç, ekipman ve alt sistemlerle Türkiye'nin dışa bağımlılığını azaltan, yerlilik oranını yüzde 80'ler seviyesine çıkartan Türk savunma sanayii, bu ürünlere pazar bulma konusunda da yoğun çalışmalar yürütüyor. Bu kapsamda 2021 yılında birçok Türk savunma ve havacılık sanayii ürünü ilk kez ihraç edildi, ihracat yapılan ülkelere yenileri eklendi. Türkiye İhracatçılar Meclisi (TİM) verilerine göre, Türkiye'nin ihracatı geçen yıl yüzde 32,9 artarak 225 milyar 367 milyon 676 bin dolara ulaştı. Savunma ve havacılık sanayii ise yıllık yüzde 41,5'lik ihracat artışıyla Türkiye ortalamasını geride bıraktı. İlk kez 3 milyar dolar eşiği aşıldı 2020 yılını 2 milyar 278 bin 695 bin dolar ihracatla kapatan sektör, 2021'de bu miktarı 3 milyar 224 milyon 786 bin dolarla çıkardı. Böylece kasım ayında 2019'daki yıllık ihracat rekorunu (2 milyar 740 milyon 988 dolar) kırmayı başaran sektör, yıl sonunda ise bu rekoru daha da ileriye taşıdı. Bu başarıyla aynı zamanda sektör açısından ilk kez 3 milyar dolarlık ihracat eşiği de aşılmış oldu. Yıl boyunca gösterilen başarılı performans aralık ayında zirveye çıktı. 2021'in aralık ayında bir önceki yılın aynı ayına göre yüzde 55 gibi yüksek bir ihracat artışı yakalayan sektör, 433 milyon 9 bin dolarlık dış satım gerçekleştirdi. En fazla ihracat ABD'ye Türkiye'nin geçen yıl en fazla ihracat yaptığı ülke 1 milyar 127 milyon 861 bin dolarla ABD oldu. Savunma ve havacılık ihracatında ABD'yi 202 milyon 221 bin dolarla Azerbaycan, 180 milyon 547 bin dolarla Katar, 161 milyon 526 bin dolarla Birleşik Arap Emirlikleri, 159 milyon 667 bin dolarla Fas izledi. Türkiye'nin savunma ve havacılık ihracatı aralarında Etiyopya, Bangladeş, Kırgızistan, Ruanda, Litvanya, Kongo, Paraguay, Slovakya, Kuveyt, Burkina Faso, Çad, Özbekistan'ın bulunduğu ülkelere 2020'ye göre önemli oranda arttı."
731,"Türk Silahlı Kuvvetlerini ""Gezgin"" konuşturacak","ASELSAN, Gezgin Uydu Terminali ile Türk Silahlı Kuvvetlerine hareket halinde uydu haberleşme imkanı sağlayan kara araçları tedarik etti. Bu sayede her koşulda sağlıklı ve güvenli iletişim sağlanacak.",Savunma,https://www.trthaber.com/haber/savunma/turk-silahli-kuvvetlerini-gezgin-konusturacak-641218.html,"Taktik sahada ateş desteği, manevra kontrol, istihbarat/elektronik harp, hava savunma ve lojistik destek gibi farklı haberleşme servisleri ve cihazlarının bir arada kullanılmasını gerektiren komuta kontrol fonksiyonlarının eş zamanlı icrası gerekiyor. Bu da ancak taktik sahadaki hızlı ve güvenilir bilgi aktarımıyla sağlanabiliyor. Her koşulda etkin kullanılıyor Ufuk ötesi haberleşmeye imkan sağlaması ve coğrafi koşullardan çok az etkilenmesi nedeniyle uydu haberleşme sistemleri, diğer haberleşme vasıtalarının olmadığı veya yeteneklerinin sınırlı kaldığı durumlarda etkin kullanılıyor. Operasyonel ihtiyaçların karşılanması açısından kritik öneme sahip bu sistemler, askeri birliklerin vazgeçilmez haberleşme araçları arasında yer alıyor. ASELSAN başta uydu haberleşme sistemleri kara platform çözümleri olmak üzere farklı ihtiyaçlar için yüksek teknolojiye dayalı çözümler üretiyor. Bu sayede, her türlü coğrafi koşulda ve taktik operasyonda, sahadaki askeri birliklerle bağlı bulunulan komuta merkezlerinin, karargahlarla savaş alanındaki komutanlıkların taktik ihtiyaçlarını karşılamak, komuta kontrol sistemlerinin birer parçası olan emniyetli ve hızlı ses, görüntü ve veri haberleşmesi yapmak mümkün oluyor. Görüntülü görüşme gerçekleştirildi Genelkurmay Başkanlığı Muhabere Elektronik Bilgi Sistemler Tatbikatı'nda, kabul faaliyetleri Kasım 2021’de tamamlanan X-Bant Uydu Muhabere Sistemi'nin (TUMSİS) ilk Gezgin Uydu Terminali kullanıldı. Tatbikat faaliyetleri kapsamında ASELSAN Macunköy yerleşkesinden hareket halinde görüntülü görüşme gerçekleştirildi. Cumhurbaşkanlığı Savunma Sanayii Başkanlığı öncülüğünde geliştirilen Gezgin Uydu Terminali, Otokar tarafından üretilen Cobra II 4x4 Taktik Tekerlekli Zırhlı Araç üzerine entegre edildi. Terminalle Türk Silahlı Kuvvetleri envanterine hareket halinde uydu haberleşme kabiliyetine sahip ilk kara aracı kazandırıldı. Araç üzerine monte edilen anten otomatik olarak seçilen uyduya yönlenebiliyor ve hareket halinde IP tabanlı, açık ve/veya kapalı ses, veri, video telekonferans ve faks haberleşmesi gerçekleştirilebiliyor."
732,ASELSAN'ın Sarp silah sistemi 'Atom' atacak,"ASELSAN, Sarp Uzaktan Komutalı Stabilize Silah Sistemi ile Atom 40 milimetre Yüksek Hızlı Akıllı Mühimmat'ın yeteneklerini birleştirdi.",Savunma,https://www.trthaber.com/haber/savunma/aselsanin-sarp-silah-sistemi-atom-atacak-641053.html,"ASELSAN, akıllı mühimmat ailesinin yeni üyesi Atom 40 milimetre Yüksek Hızlı Akıllı Mühimmat ve Sarp'ın birlikte kullanılmasıyla güvenlik güçlerine yeni bir kabiliyet sunacak. Söz konusu mühimmat, ASELSAN'ın öz kaynaklarıyla geliştirildi. İçindeki özel elektromekanik bileşenler vasıtasıyla mühimmat, havada paralanacağı zamana programlanıyor ve nerede patlayacağına dair bilgi namludan çıkarken yükleniyor. Hedefe karşı yüksek etkinlik gösteriyor Mühimmat, hedeflenen yere geldiğinde ise şarapnel etkili gövdesinden ayrılan 500'den fazla çelik parçacık ve gövde içinde bulunan patlayıcı dolguyla hedefe karşı yüksek etkinlik gösteriyor. Atom 40 milimetre Yüksek Hızlı Akıllı Mühimmat, bina içine saklanmış keskin nişancılara, şehir içinde binalar arasında saklanmış terörist gruplara, sütre/siper ve benzeri yapılar arkasına gizlenmiş ya da hendek içine mevzilenmiş tehditlere, araziye dağılmış piyade birliklerine ve zırhsız araçlara karşı etkili şekilde kullanılabiliyor. Sarp silah sistemiyle birlikte kullanılabilecek    ASELSAN tarafından yürütülen çalışmayla Atom, artık Sarp silah sistemi ile birlikte kullanılabilecek. Sarp silah sistemine yapılacak uyarlama çalışması (entegrasyon kiti) ile envanterdeki sistemlere Atom 40 milimetre Yüksek Hızlı Akıllı Mühimmat atma yeteneği kolaylıkla kazandırılabiliyor. Envanterde 2500'ün üzerinde Sarp bulunuyor    Türk Silahlı Kuvvetleri ve Emniyet Genel Müdürlüğü envanterinde 2 bin 500'ün üzerinde Sarp silah sistemi bulunuyor. Sarp, sabit tesislerle araçlar üzerinde sıklıkla tercih ediliyor. Yurt içi ve dışında birçok operasyonda kendini kanıtlayan Sarp, milli akıllı mühimmat ile güvenlik güçlerine önemli avantaj sağlayacak. Haziran 2021'de başlayan Atom-Sarp entegrasyon faaliyetlerinin başarısı, atış testleriyle de ortaya konuldu. Atışlı testlerde, sistemin sütre gerisine, bina içine ve araziye dağılmış terörist gruplara karşı etkinliği gösterildi.   "
733,T129 ATAK helikopteri Kara Kuvvetleri'ne teslim edildi,"Cumhurbaşkanlığı Savunma Sanayii Başkanı Demir, Kara Kuvvetleri Komutanlığı'na T129 ATAK helikopteri teslimatını gerçekleştirdiklerini duyurdu.",Savunma,https://www.trthaber.com/haber/savunma/t129-atak-helikopteri-kara-kuvvetlerine-teslim-edildi-640549.html,"Kara Kuvvetleri Komutanlığı’na TUSAŞ üretimi T129 ATAK helikopteri teslimatı gerçekleştirdiklerini açıklayan Cumhurbaşkanlığı Savunma Sanayii Başkanı İsmail Demir, sosyal medya hesabı üzerinden yaptığı paylaşımda, şunlara yer verdi: “Güvenlik güçlerimizin ihtiyacını karşılamak için yılın son günlerinde çalışmalarımıza hız kesmeden devam ediyoruz. Bugün KKK’ya TUSAŞ üretimi T129 ATAK helikopteri teslimatı gerçekleştirdik. Hayırlı olsun. Yarın teslimatlarımıza devam edeceğiz, takipte kalın."" Güvenlik güçlerimizin ihtiyacını karşılamak için yılın son günlerinde çalışmalarımıza hız kesmeden devam ediyoruz.

Bugün, KKK'ya @TUSAS_TR üretimi T129 #ATAK Helikopteri teslimatı gerçekleştirdik. Hayırlı olsun.

Yarın teslimatlarımıza devam edeceğiz, takipte kalın. pic.twitter.com/oYl7HiVls1"
734,Güvenli poligon atış sistemi ilk kez TRT Haber'de,OSTİM Teknik Üniversitesi savunma sanayii için güvenli poligon atış sistemi geliştirdi. Sistem tetik hareketine bağlı olarak titreşimi algılıyor ve hedefe sanal delikler açıyor. Güvenli eğitim için geliştirilen sistemi ilk kez TRT Haber görüntüledi.,Savunma,https://www.trthaber.com/haber/savunma/guvenli-poligon-atis-sistemi-ilk-kez-trt-haberde-640488.html,"Sanal hedef oluşturuldu, mermiyle değil lazer işaretleme ile hedef vuruldu. Görüntüler Ostim Teknik Üniversitesi'nin güvenli poligon atış sisteminden. Savunma sanayii için geliştirilen sistem, nişancılık eğitimi için kritik önem taşıyor. ""Sistemimiz gerçek atış hissi veriyor"" Sistem hakkında bilgi veren Proje Koordinatörü Prof. Dr. Sinan Kıvrak, ""Sistemimiz çalışırken gerçek atış hissi veriyor. Kokusu, dumanı, tepmesi... Hem atış melekelerinin kazanılmasını sağlarken hem de tehlikeyi ortadan kaldırmış oluyor"" dedi.  Üniversite iki yıldır bu proje üzerinde çalışıyor. Amaç nişancılıkta el göz koordinasyonunu daha etkin hale getirmek ve atış yeteneklerini sağlamlaştırmak. Sistem emsallerine göre daha kullanışlı ve daha az maliyetli. Algıladığı noktaya sanal delikler açıyor Kurulan elektronik sistem tetik hareketine bağlı olarak titreşimi algılıyor ve ekrana lazer işaretlemesi yapıyor. Sistem algıladığı noktaya sanal delikler açıyor.  Akademisyen ve öğrencilerinin birlikte çalıştığı sistem artık hazır. Sıra sistemin Türkiye ve dünyaya tanıtılmasında. ""Fikri mülkiyet hakları için başvurularımızı yaptık"" OSTİM Teknik Üniversitesi Rektörü Prof. Dr. Murat Yülek, ""Fikri mülkiyet hakları için başvurularımızı yaptık. Çok yakın bir ilgi gördük ve bunu yakın bir zamanda başarıyla ticarileştiriceğimizi düşünüyoruz"" açıklamasını yaptı.  Güvenli poligon atış sistemi patent çalışmalarının ardından Türk Silahlı Kuvvetleri ve emniyet güçlerinin kullanımına sunulacak. Kameraman: Fatih Karadavut"
735,Savunma sanayiinde 2021 başarılarla dolu geçti,Türkiye’nin sadece ekonomisinde değil diğer alanlarında da önemli yeri olan yerli ve milli savunma sanayiinde 2021 yılı başarılarla geçti. Birbirinden farklı ihtiyaçlarda ortaya konan çözümler Ankara’yı gelecek hedeflerine bir adım daha yaklaştırdı.,Savunma,https://www.trthaber.com/haber/savunma/savunma-sanayiinde-2021-basarilarla-dolu-gecti-640355.html,"Türk Savunma Sanayii için başarı dolu bir yıl daha geride kaldı. Dünyayı kasıp kavuran pandemi döneminin etkileri, üretim ve tedarik zincirinde yaşanan kırılmalar, çip ve benzer kritik parçalarda yaşanan krizler her ülkeyi ve neredeyse her sektörü etkiledi. Tüm bunlara rağmen Türkiye, Cumhurbaşkanlığı Savunma Sanayii Başkanlığı koordinesinde yerli ve milli savunma sanayiinde bir şekilde çarkların dönmesini sağladı ve geride bıraktığımız yılda önemli işlere imza attı. 2021 yılında çok sayıda ‘ilk’e imza atan Türk savunma sanayii kara, deniz ve hava sistemlerinde ortaya koyduğu ürünler ile alt sistemlerde elde ettiği başarılı sonuçlarla sadece yurt içinde değil dünya genelinde de son derece başarılı bir noktaya konumlandı.   Havacılık ve uzay alanında atılan adımlar Peki, 2021 yılında yerli ve milli savunma sanayiinde hangi adımlar atıldı? Yaşanan tüm gelişmeleri aktarmak pek mümkün olmasa da en azından kritik satır başlarına gelin birlikte bakalım… İlk durağımız havacılık ve uzay… Akıncı TİHA ve Aksungur SİHA’nın teslimatları geride bıraktığımız yılın en önemli olaylarından. Bunun yanı sıra Türkiye’nin bu alanda dünya sahnesine çıkmasında büyük rolleri olan Bayraktar TB2 ve ANKA SİHA’nın teslimatlarına da devam edildi. Bu noktada KARGU İHA projesinde de teslimat sürecinin sürdüğünü belirtelim. Kısa pistli gemilere iniş kalkış yapabilecek Bayraktar TB3 SİHA projesi başlatıldı, Muharip İnsansız Uçak Sistemi’nin (MİUS) kavramsal tasarımı tamamlandı. Milli Muharip Uçak Projesinde sistem gereksinimleri fazı tamamlandı, alt sistem sözleşmeleri imzalandı. 2021’in gökyüzündeki izlerinden biri de Gökbey Helikopteri oldu. Gökbey’in 3. prototipinin ilk uçuşu başarıyla tamamlandı. Atak Faz-2 Helikopter teslimatlarına devam edildi. Retrofiti yapılan ilk A400M Uçağı teslim edildi.   Sonda Roket sistemi de başarıyla test edildi Geride bıraktığımız yılda yapısal iyileştirmeleri tamamlanan 7 adet F-16 Blok-30 uçağı Hava Kuvvetleri Komutanlığına teslim edildi. Meltem-3 Projesi kapsamında 3 adet daha P-72 Deniz Karakol Uçağı Deniz Kuvvetleri Komutanlığına verildi. Ayrıca, modernizasyonu tamamlanan ve test uçuşları gerçekleşen 3 adet C-130E/B uçağı daha teslim edildi. Farklı İHA sistemlerinde önemli gelişmeler kat eden Türk Savunma Sanayii, taşınabilir Sabit Kanatlı Vurucu İHA Sistemi ALPAGU mühimmatlı test atışını bu yıl başarıyla gerçekleştirdi. Öte yandan Mühimmat Bırakan İHA BOYGA’nın testlerine de başlandı. 2021 yılı Türkiye’nin ‘uzay yolculuğu’ için de güzel gelişmelere sahne oldu… GÖKTÜRK-1 Uydu Sistemi Yenileme Keşif Gözetleme Uydu Sistemi Geliştirme Projesi sözleşmesi imzalandı. Hibrit motor teknolojisi ile geliştirilen Sonda Roket Sisteminin uçuşlu testi başarıyla gerçekleştirildi.   Hava Savunma, Silah ve Mühimmat Türkiye’de savunma sanayiinin en önemli konu başlıklarından biri hava savunma… Savunma Sanayii Başkanlığı’nın attığı adımlarla 2021 yılı bu alandaki gelişmeler için tarihe not düşülecek dönemlerden biri oldu… Alçak İrtifa Hava Savunma Füze Sistemi HİSAR-A+ tüm unsurlarıyla teslim edildi. Orta İrtifa Hava Savunma Füze Sistemi Hisar O+’nın kabul faaliyetleri tamamlandı ve teslimata hazır hale geldi. Uzun menzilli ve çok katmanlı milli hava savunma sistemi SİPER’in test atışları yapıldı. İlk milli gemisavar füzesi ATMACA envantere girmeye hazır hale geldi. GÖKTUĞ projesinde kapsamında geliştirilen görüş içi hava-hava füzesi BOZDOĞAN, ilk atışta hedefi tam isabetle vurdu. Portatif hava savunma sistemi SUNGUR, azami menzil ve irtifada hareketli hedefe karşı test atışı gerçekleştirildi. ŞİMŞEK hedef uçağı, GPS güdümlü otonom uçarak, uzun mesafelerdeki hedefleri vuran füze haline geldi.   Milli Deniz Topu testlerden başarıyla geçti 2021 yılındaki bir diğer ilk ‘AKYA’ oldu… AKYA eğitim torpidosu ilk kez envantere girdi. Türkiye için son derece kritik olan deniz topunda da tarihi bir başarıya imza atıldı ve 76/62 mm Milli Deniz Topunun ilk test atışları başarıyla tamamlandı. Yine bu yıl içerisinde Lazer Güdümlü Mini Füze METE geliştirildi, testlerine başlandı. 7.62 mm Makineli Tüfek PMT 7.62’nin ilk teslimatları gerçekleştirildi. Birden fazla çeşit mühimmat atabilen ilk çoklu bomba atar TG40-BA geliştirildi. Dünyada sadece iki ülke ordusu için üretilen 60’lı Yüksek Kapasiteli Şarjör teslimatı bu yıl içerisinde yapıldı. 35 mm Hava Savunma Sistemi Modernizasyonu ve Parçacıklı Mühimmat Projesi kapsamında üretilen Ateş İdare Cihazı ve Modernize Çekili Top sistemlerinin TSK’ya teslimatları sürdü. MAM-T, MAM-L, MAM-C akıllı mühimmatları, OMTAS, UMTAS, L-UMTAS tanksavar füzelerinin teslimatları devam ederken aynı zamanda Denizaltı Savunma Harbi (DSH) roketlerinin teslimatında da gerekli adımlar atıldı.   Mavi Vatan için kritik projeler Savunma sanayiinin 2021 yılı yolculuğunda deniz sistemlerinin de önemli bir yeri oldu. Mavi Vatan için ortaya konan irade, farklı alanlarda kritik kabiliyetleri de beraberinde getirdi… Türk Donanması’nın en büyük gemisi olacak Çok Maksatlı Amfibi Hücum Gemisi LHD ANADOLU’nun liman kabul testlerine başlandı. Test ve Eğitim Gemisi UFUK hizmete girmeye hazır hale geldi. MİLGEM projesinin 5. gemisi ve ülkemizin ilk İ Sınıfı Firkateyni TCG İstanbul gemisi denize indirildi. MİLGEM’de 6,7 ve 8. gemilerin ihale süreci başlatıldı. Denizaltı projeleri için de 2021 çok güzel geçti. Yeni Tip Denizaltı Projesi’nin ilk denizaltısında liman kabul testlerine başlandı. Türkiye’nin ilk büyük Kavitasyon Tüneli ve Manevra Deney Sistemi (KATMANSİS) açıldı. Sürü İDA projesinin testleri devam ediyor Deniz sistemlerinde hayata geçirilen projeler bu kadarla sınırlı değil… Lojistik Destek Gemisi projesinin ilk gemisi TCG Yzb. Güngör Durmuş (A-574) Deniz Kuvvetleri Komutanlığı’nın hizmetine girdi. Yeni Tip Denizaltı Projesi’nde torpido kovanlarının yer aldığı Section 50 yerli ve milli üretimle Gölcük Tersane Komutanlığı’na teslim edildi. Kontrol botlarının teslimatları sürerken, Silahlı İnsansız Deniz Aracı ULAQ’ın seri üretimi başladı. ALBATROS Sürü İDA projesinde ise testlere devam edildi. Kara Kuvvetleri’nde ‘İKA’ dönemi Denizlerin ardından sıradaki durağımız kara sistemleri… Karacılar için de 2021 yılı oldukça güzel ve verimli geçti. Hafif ve orta sınıf insansız kara aracı (İKA) teslimatları yapıldı. Ağır Sınıf İKA projesi başlatıldı. Mayın ve El Yapımı Patlayıcı Tespit İmha (METİ) aracı ilk kez envantere girdi. Leopard 2A4 modernizasyonunda zırh paketinin tanklara entegrasyonuna devam edildi. Fırat M60T modernizasyonunda PULAT Aktif Koruma Sisteminin tanklara entegrasyonu tamamlandı.   Zırhlı araçlarda tam gaz devam Zırhlı Amfibi Hücum Aracı ZAHA’nın mayın ve balistik testleri tamamlandı. Silah Taşıyıcı Araçlar Projesi kapsamında KAPLAN ve PARS araçlarının teslimatlarına devam edildi. PARS 6x6 MKKA Özel Operasyonlar Aracı kalifikasyon testlerine başladı. Zırhlı Muharebe Aracı Modernizasyon Projesi kapsamında üretimi tamamlanan ön prototip ZMA üzerinde araç sürüş ve atış testleri başarılı şekilde gerçekleştirildi.
Olay yeri inceleme aracı KIRAÇ’ların teslimatları sürdü. SANCAK teslim edildi Harp sahalarının olmazsa olmazlarının başında gelen elektronik sistemler için de güzel bir yıl oldu… Yeni Nesil Muhabere Elektronik Taarruz Sistemi SANCAK teslim edildi. Yerli ve milli SİHA’ların CATS kameralarının teslimatlarına devam edildi. Komuta Kontrol Sistemlerinin denizaltılara entegrasyonu sürdü. Milli Dost Düşman Tanıma Tanıtma Sistemlerinin (IFF Mod-5) F-16 uçaklarına entegreleri planlanan program kapsamında devam etti. Modüler Üs Bölgeleri ve Kent Güvenlik Yönetim Sistemlerinin kurulumları sürdü. TBMM Genel Kurulunun elektronik sistemi yenilendi.   UTKU çalıştırıldı BATU ateşlendi Savunma Sanayii Başkanlığı’nın 2021 yılında en çok mesai harcadığı duraklardan biri de motor oldu… Yeni nesil hafif zırhlı araçlar ve Fırtına Obüsü için geliştirilen bin beygir gücündeki ilk motor ve ilk çapraz tahrikli transmisyon UTKU’nun çalıştırması başarılı şekilde gerçekleşti. Tank, muhtelif zırhlı araç ve makinalar için geliştirilen bin 500 beygir gücündeki ilk motor olan BATU’nun ateşlemesi başarılı şekilde gerçekleşti. Yeni Turbojet Motor Projesi ARAT’ın sözleşmesi imzalandı. Ayrıca 8x8, 6x6 ve 4x4 tekerlekli araçlarda kullanılmak üzere modüler olarak planlanan hibrit tahrik sistemi geliştirme projesi başlatıldı.   Savunma sanayiinde ihracat 3 milyar doları aştı Türk Savunma Sanayii için 2021 yılı sadece yeni silahlar, gelişmiş mühimmatlar ve kritik sistemler demek olmadı… Ar-Ge, siber güvenlik, eğitim, destek, ihracat gibi kalemlerde de değerli gelişmeler yaşandı. Bayraktar TB2’lerin Polonya’ya satışını kapsayan sözleşme imzalandı. Türkiye ilk kez NATO ve AB üyesi bir ülkeye insansız hava aracı ihraç edecek konuma geldi.
Ülkemizin uzay alanındaki ilk ihracatı olacak Yüksek Çıkış Gücüne Sahip HTS Haberleşme Uydusu ARSAT-SG1’in Arjantin’e ihracı için sözleşme imzalandı. Nijer, Kenya, Etiyopya, Cibuti, Fas, Kongo Demokratik Cumhuriyeti, Polonya, Macaristan, Moğolistan ve Kırgızistan’a da gerçekleştirilen ihracatlarla Türk savunma sanayii ürünlerinin dünyada var olduğu coğrafya genişledi.
Bu yıl Türkiye, savunma sanayii ürünlerini ihraç ettiği ülke sayısını 170’e çıkarırken, 3 milyar doların üzerinde ihracat hacmine ulaşıldı. Savunma sanayiinde ihraç edilen ürün çeşidi 2021 yılı sonu itibariyle 228’e yükseldi. Tüm bunların yanı sıra Cumhurbaşkanlığı Savunma Sanayii Başkanlığı koordinesinde 2021 yılı boyunca ülkemizde çok sayıda uluslararası ve ulusal zirve düzenlendi. Yine aynı dönemde gençlere yönelik programlar başlatıldı, savunma sanayii yatırım ve geliştirme faaliyetleri kapsamında milyonlarca lira değerinde kredi protokolü imzalandı."
736,Mehmetçik'e yeni muhabere elektronik harp sistemi: ILGAR,"Cumhurbaşkanlığı Savunma Sanayii Başkanı İsmail Demir, elektronik taarruz amacıyla geliştirilen ve yenilenen ILGAR'ı Türk Silahlı Kuvvetleri'ne (TSK) teslim ettiklerini açıkladı.",Savunma,https://www.trthaber.com/haber/savunma/mehmetcike-yeni-muhabere-elektronik-harp-sistemi-ilgar-639692.html,"Cumhurbaşkanlığı Savunma Sanayii Başkanı Demir, Twitter hesabından yaptığı paylaşımda, ILGAR Muhabere Elektronik Harp Sistemleri'ne ilişkin bilgi verdi. Yenilenen ILGAR'ın yeni teslimatlarını Türk Silahlı Kuvvetleri'ne gerçekleştirdiklerini belirten Demir, ""Elektronik taarruz amacıyla geliştirdiğimiz, milli yazılım ve donanım altyapısına sahip ILGAR Muhabere Elektronik Harp Sistemleri, taktik sahada güvenlik güçlerimize büyük avantaj sağlıyor"" dedi. ""Dost birliklere taktik sahada avantaj sağlanması amacıyla kullanılıyor"" Cumhurbaşkanlığı Savunma Sanayii Başkanlığından (SSB) da konuya ilişkin yazılı açıklama yapıldı. Buna göre, ILGAR Muhabere Elektronik Harp Sistemi, farklı frekans bandında haberleşme yapan hedef muhabere sistemlerine elektronik taarruz amacıyla geliştirildi. ILGAR, hedef bantların haberleşmesinin engellenmesi, geciktirilmesi veya yanlış bilgi iletimine sebep olunarak dost birliklere taktik sahada avantaj sağlanması amacıyla kullanılıyor. SSB ile ASELSAN arasında imzalanan sözleşme kapsamında geliştirilen milli yazılım ve donanım altyapısına sahip ILGAR, taktik araç platformu üzerine ergonomik bir şekilde yerleştirildi. ""Elektronik harbin önemli bir kuvvet çarpanı"" Karıştırma etkinliğini artırmaya yönelik yüksek çıkış gücü, gelişmiş görev planlama yazılımı, mobil kullanım konsepti, reaktif karıştırma yeteneği gibi özelliklere sahip ILGAR, sahada elektronik harbin önemli bir kuvvet çarpanı olarak faaliyet gösteriyor. Geçmiş yıllarda teslimatları yapılan sistemlere ilave olarak yeni ILGAR sistemlerinin kabul test faaliyetleri tamamlandı ve bu sistemler Türk Silahlı Kuvvetleri envanterine kazandırıldı."
737,ASELSAN Konya'da 6 ayda uzaktan komutalı 170 silah sistemi üretti,"1 yıl önce üretime başlayan ASELSAN Konya Silah Sistemleri Fabrikası, kısa sürede elde ettiği başarı ile göz doldurdu. Tesiste 6 ayda 170 Uzaktan Komutalı Silah Sistemi üretildi.",Savunma,https://www.trthaber.com/haber/savunma/aselsan-konyada-6-ayda-uzaktan-komutali-170-silah-sistemi-uretti-638038.html,"Yüksek teknoloji ile savunma sanayiinin daha da geliştirilmesi hedefleniyor. Bu amaçla tesis edilen ASELSAN Konya Silah Sistemleri Fabrikası üretimde 1'inci yılını tamamladı. ASELSAN Konya Genel Müdürü Bülent Işık, ""Tesisimizi planlarken planlama stratejisinin haricinde biz ilk başlarda prosesler üzerine bina yapısı oluşturduk. Bu bize aslında sürecimize uygun fiziksel koşulları sağlaması açısından ciddi katkısı oldu."" Tesis, Türkiye'nin savunma sanayiinde gerçekleştirdiği büyük atılıma katkı veriyor. ASELSAN Konya Silah Sistemleri Fabrikası yüksek teknoloji üretiyor TBMM Sanayi ve Enerji Komisyonu Başkanı Ziya Altunyaldız ise şunları söyledi: ""6 aylık gibi kısa bir sürede 170 adet uzaktan komutalı silah sistemleri yapıldı ve ASELSAN'a teslim edildi. Farklı kalibrasyonlarda silah sistemlerine ilişkin çalışmalar, tasarımdan AR-GE'ye kadar çalışmalar devam ediyor. İnşallah önümüzdeki yıl itibarıyla ASELSAN yıllık hedeflerini de aşan, hem mali olarak hem teknik düzeyde üretim yapısı, üretim sayısı olarak farklı ürünlere girebilecek. Üretim yapısını ortaya koyacak, farklı ürünlere girmiş ve bunları üretmiş olacak."" Fabrikanın bir üretim üssü olması da amaçlanıyor. Tesiste yürütülen projelerle ülkeye yerli ve milli ürünler kazandırılıyor."
738,Mavi vatan'a 3 yeni MİLGEM geliyor,"Cumhurbaşkanlığı Savunma Sanayii Başkanı İsmail Demir, Türk savunma sanayisinin milli imkanlarla geliştirdiği ve yerli imkanların üst düzeyde kullanıldığı MİLGEM Projesi'nde 6, 7 ve 8'inci gemilerin ihale sürecinin başladığını söyledi.",Savunma,https://www.trthaber.com/haber/savunma/mavi-vatana-3-yeni-milgem-geliyor-637901.html,"Cumhurbaşkanlığı Savunma Sanayii Başkanı İsmail Demir, ""Savunma sanayisinde tam bağımsız Türkiye"" hedefiyle güvenlik güçlerinin ihtiyaçlarını en gelişmiş teknolojilerle karşılamak için çalışmalarını sürdürdüklerini söyledi. Bu çalışmalarda ""mavi vatan""ın da önemli bir yer tuttuğunu vurgulayan Demir, Türk Silahlı Kuvvetlerinin deniz gücünü artırmak için çok yönlü faaliyetler yürüttüklerini vurguladı. İlk milli savaş gemisi MİLGEM Projesi kapsamında yüzde 100 yerli tasarıma sahip platformların Deniz Kuvvetlerinin kullanımına sunulduğuna işaret eden Demir, ADA sınıfı korvetlerin devamı niteliğindeki İ-Sınıfı fırkateynlerin ilki olan MİLGEM Projesi'nin 5'inci gemisinin inşa çalışmalarının ise devam ettiğini dile getirdi. ""6, 7 ve 8'inci gemilerin ihale süreci başladı"" Demir, ""Yerli sanayi firmalarımız dünyada eşi benzeri olmayan gemileri bile rekabetçi maliyetlerle gerçekleştirecek imkan ve kabiliyete ulaşmış durumdadır. Bu güçle MİLGEM Projesi'nde önemli bir adım daha atıyoruz. 6, 7 ve 8'inci gemilerin ihale süreci başladı. Yerlilik oranı çok daha yüksek gemilerimizi en kısa sürede güvenlik güçlerinin kullanımına sunmayı hedefliyoruz. Yeni gemilerimizde daha fazla yerli ve milli ekipman ve silah sistemlerimiz yer alacak. MİLGEM'ler donanmamızın dosta güven, düşmana korku salan duruşunu pekiştirecek"" dedi. Mavi vatanda vurucu güç olacaklar Cumhurbaşkanlığı Savunma Sanayii Başkanlığı, MİLGEM 6, 7 ve 8'inci Gemilerin Tedariki Projesi'ne dair Teklife Çağrı Dosyası'nı yayımlayarak ihale sürecini başlattı. Projeyle Deniz Kuvvetleri Komutanlığına keşif ve gözetleme, hedef tespit, teşhis ve tanıma, erken ihbar görevleri ile üs ve liman savunması, denizaltı savunma harbi, su üstü harbi, hava savunma harbi, amfibi harekat ve karakol faaliyetlerini icra edecek gemiler üretilecek. Yeni MİLGEM'ler azami oranda yerli sanayi katılımıyla Türk donanmasına kazandırılacak. Gemiler, geliştirme, iyileştirme, millileştirme, yerlileştirme ihtiyacı bulunan sistemler hariç MİLGEM 5'inci gemiye eş gemiler olacak. Proje kapsamında yerli savunma sanayisinin geliştirilmesi ve desteklenmesi uhdesinde özel sektör tersanelerindeki harp gemisi inşası alanında gerekli bilgi birikimi, tecrübe ve altyapının artırılması hedefleniyor. İhaleye katılacakların yurt içinde yerleşik tersaneye sahip olması ya da dizayn alt yüklenicisinin yurt içinde yerleşik bir tersane ile iş birliği yapması gerekiyor. İhale için ayrıca Başkanlık ile askeri su üstü platform tasarım/inşa projesi yürütmüş/yürütmekte olmak veya bu şartı yerine getiren şirketlerden müteşekkil olma şartı aranacak. MİLGEM Projesi MİLGEM Ada Sınıfı Korvet Projesi kapsamında ilk gemi TCG Heybeliada 2011'de, ikinci gemi TCG Büyükada 2013'te, üçüncü gemi TCG Burgazada 2018'de, dördüncü gemi TCG Kınalıada ise 2019’da Deniz Kuvvetleri Komutanlığına teslim edildi. Projenin 5'inci gemisi, aynı zamanda Türkiye'nin ilk milli fırkateyni ""İstanbul""un inşa çalışmaları sürüyor. İstanbul Fırkateyni'nin, yüzde 75 yerlilik oranıyla 2023 yılında Deniz Kuvvetleri Komutanlığına teslim edilmesi planlanıyor."
739,İsrail üç savunma sanayi şirketine Çin'le ticaret yaptığı için dava açtı,İsrail Başsavcılığı üç savunma sanayi şirketine dava açtı. Davanın gerekçesi ise şirketlerin Çin'e seyir füzesi satması.,Savunma,https://www.trthaber.com/haber/savunma/israil-uc-savunma-sanayi-sirketine-cinle-ticaret-yaptigi-icin-dava-acti-637734.html,"Jerusalem Post gazetesinin haberine göre, İsrail Başsavcılığı Ekonomik İşler Dairesi, ""Güvenlik Suçları, Silah Sanayisi, Savunma İhracatı Kontrol Yasası"" ile ""Kara Para Aklama Yasası""nı ihlal etmek suçlamasıyla üç şirket ile 10 şüpheli hakkında iddianame hazırladı. Haberde adı geçen şirketlerden Solar Sky'ın sahibi Ephraim Menashe'nin, İsrailli yatırım aracılık şirketleri vasıtasıyla Çinlilerle seyir füzesi üretmek üzere anlaştığı ifade edildi. Menashe'nin İsrail'den başka savunma teknolojisi şirketleriyle bir araya gelerek onlarca seyir füzesi ürettiği ve bunları İsrail topraklarında denediği de duyuruldu. Menashe kazandığı parayı başka bir şirkette sakladı Füzelerin gizlilik içinde Çin'e gönderildiği ve Menashe'nin de bu anlaşmadan milyonlarca dolar kazandığı, bunu da yabancı bir şirkette sakladığı bilgisi verildi. İsrail İç Güvenlik Teşkilatı Şin-Bet (Şabak), şubat ayında 20'den fazla İsraillinin Asya'da bir ülkeye yasa dışı silah sattığı için soruşturulduğunu açıklamıştı."
740,Doğal gaz ve petrol aramaya da 'şerh' düşüyorlar,"Savunma Sanayii Başkanı Prof. Dr. İsmail Demir, son dönemlerde kimi ülkelerin Türkiye’nin satın almak istediği sistemlere ‘doğal gaz ya da petrol arama faaliyetlerinde kullanılamaz’ şerhi düşüldüğü belirterek, yerli/milli çözümlerin önemine değindi.",Savunma,https://www.trthaber.com/haber/savunma/dogal-gaz-ve-petrol-aramaya-da-serh-dusuyorlar-636988.html,"Türkiye’nin yerli ve milli savunma sanayii hamlesinde önemli merkezlerden biri olan İstanbul İkitelli Organize Sanayii Bölgesi değerli bir organizasyona kapılarını açtı. İkitelli Organize Sanayicileri ve İş İnsanları Derneği (İOSİD) tarafından düzenlenen “Savunma Sanayiinde Milli ve Yerli Ürünlerin Ülke Ekonomisindeki Yeri, Olumlu Etkileri ve Stratejik Önemi” isimli toplantı sektörün önemli isimlerine ev sahipliği yaptı. Savunma sanayiinde çok farklı sistemleri ortaya koyan üretim tarafı ile Cumhurbaşkanlığı Savunma Sanayii Başkanı Prof. Dr. İsmail Demir’i bir araya getiren etkinliğin en önemli konu başlıklarından biri de örtülü ya da doğrudan ambargolar ve bu noktada üreticilerin ortaya koyduğu muhtemel çözümler oldu.   Dünyada sayılı ülkelerin yapabildiği sistemler Toplantıda açılış konuşmasının ardından söz alan ARMELSAN Savunma Yönetim Kurulu Başkanı Yetkin Karakaş, Mavi Vatan’ın dört bir yanında imza attıkları işleri anlattıktan sonra gelecek dönemde hayata geçirecekleri yeni projeleri kapsayan bir sunum gerçekleştirdi. Ürettikleri sistemlerde her geçen gün yerlilik oranını arttığının altını çizen Karakaş, “ilgili kurumların ihtiyacına göre ürünler ortaya koyuyoruz. Bunları yaparken de farklı yan alanlarda da kritik işlere imza atıyoruz ve günün sonunda pek çok farklı kalemde yurt dışına bağımlılığı ortadan kaldırıyoruz.” şeklinde konuştu. Kaşif İş Sınıfı Sualtı Robotu, ARAS 2023 Dalgıç Tespit Sonarı, Nusrat 1915 Mayın Avlama Sonarı, ORKUN 2053 Helikopter Daldırma Sonarı ve MELİS 2071 Denizaltı Savunma Harbi Sonarı gibi Armelsan imzası taşıyan ürünler hakkında önemli bilgiler veren Yetkin Karakaş, bu sistemleri dünyada sayılı ülkelerin yapabildiğini ve Türkiye’nin de bunlardan biri olduğunu söyledi.   Ara eleman ‘aranan eleman’ Savunma Sanayii Başkanı Prof. Dr. İsmail Demir de etkinlikte yaptığı konuşmada Türkiye’nin yerli ve milli savunma sanayii hamlesinde bir irade ortaya koyabilmenin son derece mühim olduğunun altını çizdi. Ortaya konan iradenin kararlılıkla sürdürülmesinin de ayrı bir meziyet olduğuna değinen Prof. Dr. Demir, Cumhurbaşkanı Recep Tayyip Erdoğan’ın destekleriyle bu süreci oldukça başarılı bir şekilde yürüttüklerini vurguladı. Savunma sanayiinde üretim yapan taraflarla bir araya geldiğinde en önemli gündem başlıklarından birinin ‘ara eleman’ olduğunu anımsatan Prof. Dr. Demir, “Ara eleman konusu ‘aranan eleman’ sürecine evrildi. Milli Eğitim Bakanlığı ile çok yakından çalışıyoruz. Meslek liselerinde ve meslek yüksekokullarında birtakım düzenlemeler yapıldı. Üreticilerimiz de elini taşın altına koydu. Ayrıca okullarda eğitimine devam eden çocuklarımızın yarı zamanlı çalışmaları konusunda da adımlar attık. Gelecekte bu konunun güzel sonuçlarını alacağımıza inanıyoruz.” ifadesini kullandı.   Doğal gaz ve petrol için ‘şerh’ düşüyorlar Türkiye’nin bilimi ve teknolojiyi sürekli işlemesi gerektiğini hatırlatan Prof. Dr. Demir, son dönemlerde ithal edilecek bazı ürünlerde yaşanan sıkıntılarıysa şu sözlerle anlattı: “Yerli üretimde bilgi ve teknolojinin harmanlandığı bir yaklaşımı çok önemli buluyoruz. Bakın yakın zaman önce bir anda herkes Doğu Akdeniz’e odaklandı. Kimi güçlerin Avrupa Birliği maskesi takarak Akdeniz’i bir AB Denizi ilan etmeye çalıştığını gördük. Herkesin orada olduğu bir dönemde Türkiye kendi haklarını koruyacağını net bir dille söyledi, hareket geçti. O dönemin ardından ihtiyacımız olan bazı ürünleri yurt dışından satın almak istediğimizde ‘Savunma sanayiinde, doğal gaz ve petrol aramalarında kullanılmayacak’ şeklinde şerh düşmeye başladı kimi ülkeler. Bunları kesinlikle görmezden gelemeyiz. Bu nedenle de belirli bir seviyede ekosistemi oluşturmalı, üreticilerimizi desteklemeliyiz. Tabi ki her ürün için yüzde 100 yerli olsun diye bir yaklaşımımız yok. Ancak ülkemizde yapılabilecek ve içerideki maliyetleri aşağı çekilebilecek üretim, hammadde ve tezgahın Türkiye'de olması gerekiyor. Burada da anahtar kelime hacim ve maliyet. Eğer hacim oluşturamazsak maliyetler düşmez. Gelecek dönemlerde bu alanlara daha çok eğilmeliyiz.”"
741,"Yerli modüler güdümlü füzesi ""Kuzgun""u ilk kez TRT Haber görüntüledi","Yüksek vuruş hassasiyetine sahip, Türkiye'nin yerli ve milli modüler güdümlü füzesi Kuzgun'da sona gelindi. TÜBİTAK Savunma Sanayii Araştırma ve Geliştirme Enstitüsü, proje için kapılarını ilk kez TRT Haber'e açtı.",Savunma,https://www.trthaber.com/haber/savunma/yerli-moduler-gudumlu-fuzesi-kuzgunu-ilk-kez-trt-haber-goruntuledi-636917.html,"Taktik güdümlü mühimmat ihtiyacını karşılayacak, üretimi düşük maliyetli olacak,
yüksek vuruş hassasiyeti olan füzeler operasyonlara büyük katkı sağlayacak. TÜBİTAK Savunma Sanayii Araştırma ve Geliştirme Enstitüsü'nün geliştirdiği 'Kuzgun modüler güdümlü mühimmat' projesinde sona gelindi. ""Kuzgun"" mühimmatı 3 modelden oluşuyor 3 modelden oluşan Kuzgun füzelerini ilk kez TRT Haber görüntüledi. Kuzgun mühimmatı milli muharip uçak, F-35, F-16, Hürjet ve Hürkuş uçaklarının yanı sıra Akıncı, Aksungur ve Anka gibi silahlı insansız hava araçlarında da
kullanılabilecek. ""Muadillerinden fazlası var azı yok"" TÜBİTAK SAGE Müdürü Gürcan Okumuş, ""Kabiliyet olarak benzerlerinden, yabancı muadillerinden fazlası var azı yok ama maliyet etkinlik yönünde onların çok önünde olmasını planlıyoruz"" dedi. Geliştirilen mühimmat yalnızca havada değil kara ve denizde de olası tehditlere karşı görev alacak. Kuzgun'un test atışları 2022'de Okumuş, Kuzgun'un modelleriyle ilgili şu bilgileri verdi: ""Birincisi Kuzgun serbest süzülen dediğimiz, ikincisi Kuzgun'un turbo jetli modeli, bir de Kuzgun'un KY dediğimiz katı yakıtlı modeli olacak."" Gelecek yıl projenin test atışlarına başlanacak. Haber: Muhammet Fatih Çoban Kamera: Mikail Sevinç"
742,"""Çağatay İHA"" Türk Hava Kurumu envanterinde yerini aldı","Coşkunöz Holding yatırımı ile yenilikçi insansız hava aracı (İHA) üreticisi UAVERA tarafından imal edilen Çağatay VTOL Eğitim İHA'nın, Türk Hava Kurumu Teknik AŞ'ye eğitim amaçlı satışı yapıldı.",Savunma,https://www.trthaber.com/haber/savunma/cagatay-iha-turk-hava-kurumu-envanterinde-yerini-aldi-636815.html,"Daha önce Emniyet Genel Müdürlüğü ve Türk Hava Kuvvetleri envanterlerinde kullanılan Çağatay VTOL Eğitim İHA, UAVERA ile THK Teknik arasında yapılan sözleşme doğrultusunda gerçekleşen sertifika töreni ile THK Teknik'e teslim edildi. Sözleşme kapsamında İHA için simülasyon sistemi de bulunuyor. Eskişehir THK İnönü Havacılık Eğitim Merkezi'nde gerçekleştirilen törende konuşan THK Teknik Uçak Bakım AŞ Genel Müdürü Cemal Balıkçı, THK'nin kuruluş amaçlarının Türk gençliğine havacılığı sevdirmek,, Türkiye'de kurulacak yerli havacılık sanayilerine öncülük etmek ve desteklemek olduğunu söyledi.    Bu törende her iki amaca yönelik güzel bir iş gerçekleştirdiklerini ifade eden Balıkçı, şunları kaydetti: ""Yapılan çalışmalar ile Türk Hava Kurumu adeta küllerinden yeniden doğuyor. 1930'larda başlayan planör uçuşları bu meydanda Vecihi Hürkuş'un paraşütle atlayarak keşfettiği ve kuruluşunu sağladığı İnönü Havacılık Tesisleri'nde bugünün en gelişmiş hava aracı olan İHA2 aracımızı yerli savunma şirketimiz olan Coşkunöz Holdingden tedarik ederek bugün faaliyetine başlıyoruz. Memleketimize, milletimize hayırlı, uğurlu olsun. Türk gençliğini İHA pilotu yapmak üzere buraya bekliyoruz. Şu anda üniversitelerimizin havacılık bölümlerinin tamamı bununla ilgileniyor. THK Üniversitesinde bununla ilgili bir bölüm açtık. 60 kişilik kontenjanla İHA pilotajı ve pilot bakımcısı yetiştireceğiz. Diğer üniversitelerimizden de yoğun bir talep var. Çağın gereklerine uygun olarak geliştireceğimiz İHA3 sistemlerini de buraya yerleştirerek Türk gençliğine burada İHA pilotaj kursu vermeye devam edeceğiz.""    ""Yaklaşık 19 bin fit maksimum irtifa kabiliyeti var"" UAVERA Genel Müdürü Ünver Şahin de havacılık sektörüne ve Türk Hava Kurumuna sağladıkları katkıdan duydukları mutluluğu dile getirdi. ""Teslim edilen Çağatay VTOL Eğitim İHA, THK Teknik bünyesinde SHGM İHA2 pilot sertifikası almak isteyen adayların İHA2 uçuş eğitimlerinde kullanılacak."" diyen Şahin, UAVERA'nın, İHA geliştirme ve üretiminin yanında Türkiye'nin İHA2 pilot ihtiyacının karşılanmasına yönelik her türlü desteği vermeye devam edeceğini aktardı.    Çağatay eğitim uçağının test uçuşunu başarıyla tamamladıklarını belirten Şahin, ""İnşallah burada yeni yetişecek İHA pilotu gençlerimize katkı vermiş oluruz. Platformun kendisi, uçuş ve yer kontrol sistemi ile iletişim sistemleri tamamen kendi üretimimiz. Uçağın yaklaşık yüzde 95 komponent bazında kendimize ait yerli. Maliyet bazında yüzde 85 yerli bir uçak. Dolayısıyla bu da bizim için bir onur kaynağı. Türkiye'nin ilk dikey iniş ve kalkış uçağı, yaklaşık 19 bin fit maksimum irtifa kabiliyeti var. Operasyon irtifa kabiliyeti 10 bin fit civarında. Uçağın ayrıca iniş ve kalkış yapan farklı bir sistemi bulunmakta. Bunu da Türkiye'de ilk yapan biziz."" diye konuştu. İHA2 sertifikası alacak pilot adayları ve her iki firmanın yetkilileri katıldığı törendes ayrıca, uçuş gösterisiyle Çağatay İHA'yı havada izleme olanağı sunuldu.    Çağatay VTOL Eğitim İHA'nın özellikleri Özgün tasarıma sahip İHA ve uçuş kontrol sistemleri geliştirme hedefiyle yola çıkan UAVERA'nın Çağatay VTOL Eğitim İnsansız Hava Aracı, kulvarında belirgin özellikleriyle öne çıkıyor. Piste ihtiyaç duymadan dikey iniş kalkış yapabilen, özgün ve adaptif yazılım ve kontrolcüler ile donatılmış olan İHA'lar zorlu hava koşullarında ve tam otonom görev yapabiliyor. Çağatay VTOL Eğitim İHA'nın, minimum 4 saate kadar havada kalma ve 50 kilometreye kadar olan iletişim menzili bulunuyor. Bir pilot adayı, iki teknisyenden oluşan 3 kişilik ekip aynı anda eğitim görebiliyor. UAVERA'nın geliştirdiği özgün simülasyon sistemi ise pilot adaylarına gerçek durumları deneyimleme imkanı sağlıyor. Yapılan sözleşmeyle teslim edilen bir İHA’nın yanı sıra 2022 yılında THK Teknik envanterine yeni Çağatay VTOL İHA’ların girmesi ve iki kurumun ortak eğitimler planlaması da bekleniyor."
743,Milli denizaltı için kritik adım: Test istasyonları da yerlileşiyor,"Türkiye sadece silah üreticisi değil silahların kullanılacağı platformları da üreten bir ülke oluyor… TÜBİTAK SAGE imzalı DATA test istasyonlarının yerlileşmesini sağlarken, kritik bilgilerin yabancı ülkelerle paylaşılmasının da önüne geçiyor.",Savunma,https://www.trthaber.com/haber/savunma/milli-denizalti-icin-kritik-adim-test-istasyonlari-da-yerlilesiyor-635713.html,"Geçtiğimiz günlerde TÜBİTAK SAGE’nin kamuoyuyla paylaştığı haber Türkiye’nin gemisavar füzeleri ve bilhassa milli denizaltı inşası sürecinde değerli bir kabiliyet kazandığını göstermesi açısından son derece önemliydi. DATA olarak adlandırılan Denizaltı Test Altyapısı ile envantere girecek güdümlü mermilerin denizaltından atışı test edilebilecek. Ayrıca sualtı test düzeneği ile Sub-Atmaca güdümlü gemisavar füzesi gibi mühimmatların denizaltına entegrasyonu öncesinde test ve fizibilitesi yapılacak.   Her ne kadar konuya yabancı olanlar için biraz karışık gibi dursa da aslında bu gelişme oldukça önemli. Söz konusu alanlarda test için geçmiş yıllarda yurt dışından destek alan Türkiye, deneyeceği ürünlerle ilgili bilgileri teste ev sahipliği yapacak ülkelerle paylaşmak durumunda kalıyordu. Milli denizaltı için oldukça zorlu bir çalışma süreci geçiren Ankara, DATA ile bilgilerin Türkiye dışına çıkmaması konusunda göz alıcı bir kabiliyete kavuşmuş oldu. Peki, DATA’nın tek faydası bu mu? Bu soruyu Savunma ve Denizcilik Araştırmacısı Kozan Selçuk Erkan ile konuştuk. Türkiye ‘anahtar teslim’ bir üretici oluyor DATA ile denizaltılara yönelik tasarlanan mühimmatların denizaltı ile birebir şartlarda test edilebilmesi artık mümkün. Erkan bu gelişmenin denizaltı tasarımı konusunda da avantaj sağlayacağı üzerinde duruyor. Konunun detaylarına girmeden önce daha genel bir çerçeveyle başlıyor anlatmaya. “Ülkemiz artık sadece bir silah üreticisi değil aynı zamanda bu silahların kullanılacağı platformları da üreten ‘anahtar teslim bir sistem üreticisi’ oluyor.” cümlesiyle özetliyor süreci. Türkiye’nin ürettiği her türlü silahı denemek ve eksik yönlerini iyileştirmek için söz konusu test sistemlerinin önemine dikkat çekiyor.    Son derece stratejik ve satışları kısıtlı ürünler Erkan’a göre Ankara’nın kafasındaki yol haritasında teknolojik test sistemlerinin de milli olarak geliştirilmesi var. Ardından konuyu torpidolara getiriyor ve bu ürün grubunun çok yüksek teknoloji içerdiğinin altını çiziyor. Erkan’ın anlattıklarından, torpidoların da denizaltılarla birlikte ‘stratejik silahlar’ olarak kabul edildiğini öğreniyoruz. Deniz altından atılan füzelerin gizlilik içerisinde nerede, ne zaman ateşleneceği bilinmeyen oldukça tehlikeli ve önemli sistemler olduğunun altını çiziyor Erkan ve devam ediyor: “Dünyada pek çok ülkede bu gelişmiş stratejik sistemlerin satışında dahi kısıtlamalar uygulanıyor. Bu derece stratejik bir ürünü geliştirmeyi başaran ülkemiz, TÜBİTAK SAGE imzalı DATA altyapısı sayesinde ürünlerini çok daha ucuza ve en önemlisi güvenli olarak ölçme/test etme imkanına sahip oldu.”   Bir ülkeden daha ‘izin alma’ dönemi son erdi Bu noktada merak ettiğimiz konulardan biri, DATA öncesinde bu işlerin nasıl yürüdüğü oluyor? Daha önceleri mevcut denizaltılarımızdan bu mühimmatların eğitim versiyonlarının atılmasıyla testlerin yapıldığını söylüyor Kozan Selçuk Erkan. Yeni gelinen noktayla ilgili de “Özellikle denizaltı modernizasyon projemiz ile şimdi farklı bir süreç yaşanıyor. Kendi denizaltı savaş yönetim sistemi ve yerli atış sistemlerimiz sayesinde Almanlardan herhangi bir izin veya bilgi paylaşımı yapmadan bunu başarabiliyoruz” diyor.   AKYA ve Gezgin’in deneme atışlarını DATA ile yapabiliriz Ancak yüzlerce kiloluk patlayıcı ve yanıcı yakıt taşıyan bu sistemlerin ilk defa geliştirilmesi, ardından denenmesi sürecinde hem personelin hem de platformların güvenliği çok önemli. DATA ile bunu sağlayabileceğimizi söylüyor Erkan: “DATA sayesinde denizaltıyı yormadan farklı manevra derinlik ve açılarda denemelerimizi yapabileceğiz. Bu imkanı kazanmamız sayesinde yakında AKYA torpidolarımızın, denizaltından atılan ATMACA füzelerimizin ve yakın gelecekte GEZGİN füzelerimizin deneme atışlarını yapabileceğiz. Bunları denemek çok önemli. Ancak gözlerden kaçmaması gereken bir husus daha var. Her test kendi içerisinde bir dizi veri doğurur. Sizin ürettiğiniz füzenin teknik verileri, hangi durumda nasıl bir sonuç verdiği gibi çok farklı alanlarda elinizde veriler oluşur. Eğer siz bu testleri yurt dışında yaparsanız, bu teknolojik veriler haliyle o ülkenin de veri tabanına işlenir. TÜBİTAK SAGE’nin DATA’sı Türkiye’yi bu riskten de kurtaracak ve testler sırasında elde edilen veriler yine bizim ülkemizde kalacak. Bu son derece kritik…”    Milli denizaltı projesi için kilometre taşı Erkan, DATA sistemine ilişkin detaylar vermeye devam ediyor… Gerçekte sadece bir test alt yapısı olarak görmemek gerektiğini söylüyor. DATA’yı tam anlamıyla denizaltı içindeki torpido atış sisteminin simülasyonuna benzetiyor ve “Üzerine denizaltı konulmamış bir torpido odası olarak düşünün. Türkiye daha önce ‘Section 50’ adındaki denizaltının en zorlu kısmının inşasını başarmıştı. Şu anda o inşa edilen kısmın içinin donatılmasıyla ilgili çok önemli bir kısmı önce test istasyonu olarak görüyoruz. Bu sistemi şimdilik test için kullanacak olsak da gelecekte denizaltı atış sistemi olarak dahi kullanılabilir” diyor.   Ankara örtülü ambargolardan bir bir kurtuluyor Bu gelişmelerin nihai olarak savunma sanayiindeki örtülü ambargolardan kurtulmak için de birer kilometre taşı olduğunu ifade ediyor Erkan ve sözlerini şöyle tamamlıyor: “Son yıllarda bir kaç özel durum hariç bu tip engellemelerin genel olarak etkisi kritik olmaktan çıkmaya başladı. Test atışı için Türkiye kendi çözümünü buldu. Ambargo konusunda işler genelde şöyle ilerler; örneğin Almanlar size önce ambargo uygular. Daha sonra sizin o ürünü kendinizin üretmeye başladığını gördüklerinde ‘Ambargoyu kaldırdık, isterseniz size eskisinden çok daha ucuza satabiliriz’ der. Milli denizaltı projesinde bu süreci sıkça yaşayacağımıza inanıyorum. Özellikle denizaltı konusunda geliştireceğimiz yerli ve milli her çözüm bizim için alt sistem ambargolarının oluşma ihtimalini de sıfırlıyor. Şu anda bir denizaltıyı baştan kıça yapmaya başladık. Yakın gelecekte havadan bağımsız sevk sistemlerinde de belli bir yere varabilirsek gecikmelerin ya da engellemelerin bir anda biteceğini ve ürünlerin hemen uygun fiyatlarla teslim edileceğini görebilmemiz olasıdır.”"
744,T3 Vakfı 5'inci yaşını kutluyor,"Türkiye Teknoloji Takımı Vakfı (T3 Vakfı), kuruluşunun 5. yılını kutluyor. Vakfın sosyal medya hesabından yayımlanan videoda, 5 yıl içerisinde yapılan çalışmalara yer verildi.",Savunma,https://www.trthaber.com/haber/savunma/t3-vakfi-5inci-yasini-kutluyor-635204.html,Veri Yok
745,Türkiye'nin yerli ve milli makineli tüfeği seri üretime hazır,"Türkiye'nin yerli ve milli hafif makineli tüfeği KMG 556, 36 farklı kalifikasyon testinden başarıyla geçerek seri üretime hazır hale geldi. Tüfek yeni yılla birlikte güvenlik güçlerine teslim edilecek.",Savunma,https://www.trthaber.com/haber/savunma/turkiyenin-yerli-ve-milli-makineli-tufegi-seri-uretime-hazir-635151.html,"Yerli imkanlarla üretilen 5,56 milimetre mühimmatla dakikada 750-950 atış yapma kabiliyetine sahip makineli tüfek KMG556 kalifikasyon testlerini geçerek seri üretime hazır hale geldi. KMG 556'nın, Türkiye'nin kalifikasyonu tamamlanan ilk 5,56 milimetre makineli tüfeği olduğunu belirten Kalekalıp İş Geliştirme Müdürü Türker Özcihan, ""Tamamen yerli imkanlarla Kalekalıp mühendisleri tarafından geliştirildi. bunu yaparken de tersine mühendislik şeklinde bir ürünün kopyalanması şeklinde değil, bizim kendi resimlerini oluşturduğumuz, kendi tasarımımız bir ürün. tüm komponentleri yerli."" dedi. Bu silahla beraber Türkiye’nin yurt dışından almakta zorlandığı, dünyada belli başlı silah üreticilerinin üretebildiği bir silahı ülkeye kazandırdıklarını anlatan Özcihan, ""araca montesi mümkün ama manga seviyesinde askerlerin taşıyıp operasyonda direkt aktif olarak kullanabileceği bir silah."" ifadelerini kullandı. Dakikada 750-950 atış yapabiliyor KaleKalıp Stratejik İlişkiler Müdürü Hakan Akkoç da, makineli tüfeğin tasarımı ve kalifiye edilmesi için yaklaşık 2 yıllık bir çalışma yürüttüklerini söyledi. Makineli tüfeklerin seri üretime geçebilmesi için 34 testten geçtiğine işaret eden Akkoç, ""KMG556'nın kalifikasyon testlerini bir ay süren zorlu sürecin sonunda tamamladık. Makineli tüfeğimiz için şu an seri üretime hazırız. Türk Silahlı Kuvvetleri, emniyet teşkilatı ve jandarmaya vermek için haber bekliyoruz."" dedi. Akkoç, makineli tüfeğin 7,8 kilogram ağırlığında olduğunu belirterek, tüfekle 5,56 milimetre mühimmatla dakikada 750-950 atış yapabildiğini anlattı. Türkiye'de ihtiyaçların farkında olduklarını kaydeden Akkoç, ""Her ürünümüzde olduğu gibi makineli tüfeğimizde de yeni versiyonlar geliştirmek için çalışmalarımız devam ediyor."" ifadesini kullandı. İhracat için 70 ülkeyle görüşme yapıldı Akkoç, makineli tüfeği dünya piyasasına da çıkarmayı hedeflediklerinin altını çizerek, 3,5 yılda 12 çeşit ürün ürettiklerini ve ağustos ayından sonra 20'den fazla ülke ile görüşmelere başladıklarını dile getirdi. Şu ana kadar yaptıkları ürünlerin hepsinin tasarımının ve üretiminin KaleKalıp tarafından gerçekleştirildiğine dikkati çeken Akkoç, ""Silahlarımızın bütün parçaları Türkiye'de üretiliyor. Yerlilik oranımız yüzde 100. KaleKalıp olarak kritik parçaları biz üretiyoruz. Diğer parçaları da alt yüklenicilerimiz üstlenmiş durumda."" diye konuştu. Akkoç, bütün silahların 2 yıl garantili olduğunu belirterek, garanti süresi içinde ve sonrasında entegre lojistik desteği vermeye devam ettiklerini sözlerine ekledi."
746,ASELSAN geliştirdi: Silah Tespit Radarı envantere girdi,"Milli Savunma Bakanlığı (MSB), muayene ve kabul işlemleri tamamlanan Silah Tespit Radarı'nın Kara Kuvvetleri Komutanlığının envanterine girdiğini duyurdu.",Savunma,https://www.trthaber.com/haber/savunma/aselsan-gelistirdi-silah-tespit-radari-envantere-girdi-634790.html,"ASELSAN tarafından milli imkanlarla geliştirilen Silah Tespit Radarlarının ilk teslimatının muayene ve kabul işlemleri tamamlandı. Silah Tespit Radarları, özgün tasarım, elektronik taramalı anten, sayısal hüzme oluşturma, hızlı ve kolay kurulum, aynı anda birden çok mühimmatın tespit ve takibi, gelişmiş sistem ve veri işleme algoritmaları özelliklerini taşıyor.   Muayene ve kabul işlemleri tamamlanan Silah Tespit Radarı, Kara Kuvvetleri Komutanlığımızın envanterine girdi. pic.twitter.com/hcO6OlEwcU"
747,Dünyanın ilk lazer silahlı dronu 'Eren' başarısıyla dikkat çekiyor,"Yerli ve milli üretim lazer silahlı dron ""Eren"", 500, 300 ve 100 metreden başarılı atışlar gerçekleştirdi. ""Eren"", test aşamalarından sonra envantere alınacak.",Savunma,https://www.trthaber.com/haber/savunma/dunyanin-ilk-lazer-silahli-dronu-eren-basarisiyla-dikkat-cekiyor-634646.html,"Cumhurbaşkanlığı İletişim Başkanlığı tarafından, ATO Congresium Kongre ve Sergi Merkezi'nde düzenlenen ""Devlet Teşvikleri Tanıtım Günleri""nde de tanıtılan ""Eren"", büyük ilgi gördü. İsmi, İçişleri Bakanı Süleyman Soylu tarafından verilen ""Eren"", 3 bin metre uçuş menziliyle belirli mesafelerden lazer ile arazideki patlayıcı unsurları etkisiz hale getirebiliyor. Emniyet Genel Müdürlüğü Kriminal Daire Başkanlığı koordinasyonunda TÜBİTAK ile ASİSGUARD iş birliğiyle geliştirilen dronun, çalışmaların ardından envantere alınması planlanıyor.    Bomba imha etme özelliğine sahip Dronla ilgili bilgi veren Komiser Yardımcısı Aykut Eroğlu, ""Eren""in lazer silahlı bomba imha dronu olduğunu söyledi. Lazer silahının belirli mesafelerden el yapımı bomba ve askeri mühimmatları imha etme özelliğine sahip olduğunu söyleyen Eroğlu, Eren'in çelik bir levhaya atışlar yapılarak test edildiğini anlattı. ""Dünyada bir ilki gerçekleştirdik"" Eroğlu, ""Lazer ve dronu bir araya getirerek dünyada bir ilki gerçekleştirdik. Havadan atış yapma kabiliyeti kazandırdık. Eren, tamamen yerli ve milli üretimimizdir. Belirli mesafelerden testlerde başarılı sonuçlar aldık"" dedi. Testler kapsamında, 500, 300 ve 100 metreden başarılı atışlar gerçekleştirildiğini anlatan Eroğlu, Eren'in, bombaların, bulunduğu bölgeye bomba imha uzmanı gönderilmeden imha edilmelerini sağlayacağını söyledi."
748,Irak'a olası SİHA satışının politik etkileri de olur,"Türk S/İHA’sının Irak’a satılma ihtimali giderek artıyor. Gerçekleşmesi halinde Türkiye, Azerbaycan dışında ilk kez komşusuna bu platformdan satmış olacak. Uzmanlar, sürecin politik ve askeri yansımalarına dikkat çekiyor.",Savunma,https://www.trthaber.com/haber/savunma/iraka-olasi-siha-satisinin-politik-etkileri-de-olur-634112.html,"Geçtiğimiz günlerde yurtdışı kaynaklı bir haber çok farklı mecralarda kendine yer buldu. İddiaya göre Irak Bakanlar Kurulu, Türkiye’den yaklaşık 100 milyon dolar değerinde S/İHA alımı için bütçe ayrılmasını onaylamıştı. Her ne kadar Türk S/İHA’larının yurt dışına ihracatı son dönemlerde sıkça duyduğumuz gelişmelerden biri olsa da Ankara’nın Azerbaycan dışında ilk kez bir komşu ülkeye muhtemel S/İHA satışı askeri ve politik etkiler açısından ortaya ilginç bir tablo koyuyor.   Diğer satışlardan daha farklı Savunma Politikası Analisti Hakan Kılıç, bu satışın Afrika veya Avrupa ülkelerine SİHA satışından çok daha farklı politik ve askeri yönleri olduğu görüşünde. Bu düşüncesini “Bunu sıradan bir ülkeye, alıştığımız şekilde sıradan savunma ürünü ihracatı gibi göremeyiz” cümlesiyle özetliyor. Önce politik sonuçlarından başlıyor anlatmaya ve “Bildiğiniz üzere Bayraktar TB-2 daha önce komşumuz Azerbaycan’a satıldı. Ancak dost ve kardeş ülke Azerbaycan’ın komşu olarak görmek doğru değil. Azerbaycan uzak da olsa alırdı, satabilirdik. Dostluğumuzun komşulukla ilgisi yok kan bağı var. Dolayısıyla aslında Türkiye eğer gerçekleşirse ilk kez gerçek bir komşu ülkeye SİHA satmış olacak.” ifadesini kullanıyor. Kılıç, bu noktada Irak dışında güven duyulup satış yapılabilecek bir komşumuzun en azından şimdilik olmadığı görüşünde. Satışın gerçekleşmesi halinde süreci Irak’ın bu araçları bize karşı kullanmayacağını düşünecek kadar ilişkimizin düzeldiğini veya güvendiğimizin de göstergesi olarak yorumlamanın mümkün olduğunu söylüyor.   ABD ve Çin S/İHA’sı yerine Türkiye tercihi Savunma sanayii ürünlerinde komşulara satışın neden zor olduğu konusunu biraz daha açıyor Kılıç ve şunları söylüyor: “Bunun sebebi komşularımızın SİHA teknolojisinde ileri olması ve örneğin TB-2’yi kopyalama riskleri değil... Komşu ne demek? Size en yakın ülke demek. Dolayısı ile size karşı kullanma riski var. Bu bir SİHA. Uzun menzilli bombardıman uçağı değil. Düşünün Ege’de Yunanlılara kök söktüren SİHA’larımızı onlara da satmışız ve F-16’lar ikide bir Türk yapımı SİHA’ları önlemek için kalkıyor… Demek ki Irak’ın bize karşı kullanma ihtimalini de düşünmüyor güveniyoruz ki bu çok önemli. Bu bizi ayrı bir konuya daha götürüyor. Ankara ile Bağdat’ın Irak kuzeyindeki harekatlar sebebiyle kimi zaman sancılı dönemler geçirdiğini biliyoruz. Satış ihtimali bu dönemin de geride kaldığı izlenimi doğuruyor. Irak’ın ABD, Rusya ve Çin ile yakın ilişkileri malum. Ancak bu üç ülke yerine Türkiye’den S/İHA alınması sadece platformun çok iyi olması, maliyet-etki avantajı ile açıklanamaz. Aynı zamanda politik bir yakınlık da kendini hissettiriyor.”    Irak’ın teröristi vurmama şansı azalacak Madalyonun bir yüzünde politika olsa da tabi ki diğer yüzünde işin askeri boyutu var. Irak’ın Türk S/İHA’sı alma ihtimali Ankara’nın güvenlik stratejileri için de farklı anlamlar taşıyor. Bir örnek üzerinden anlatıyor durumu Hakan Kılıç ve “Türkiye’nin istihbarat verdiği veya ‘şu bölgenizde terör yapılanması var’ dediğinde Irak yönetimi ‘Haklısınız da elimizde imkanlarımız yok’ diyebiliyordu. Her seferinde 2-3 terörist için F-16 kaldırmak istemiyorlardı” bilgisini paylaşıyor. Kılıç’a göre Ankara’nın Irak’a olası S/İHA satışı bu durumun da önüne geçebilir:
“Eğer satış gerçekleşirse Iraklı yetkililerin elinde MAM-L ile donanmış TB-2’ler olacak. Ve bu araçları ilgili bölgelere göndermemek için ellerinde herhangi bir bahane kalmayacak. Sadece bu da değil… Eğer Irak tarafı görüntü alırsa, Ankara’nın ‘Siz vuramıyorsanız görüntüyü bizimle anlık paylaşın biz gereğini yapalım’ deme ihtimali de var. Tabi bunların hiç biri duyuma ya da kulis bilgisine dayanmıyor. Tamamen kişisel tahmin ve öngörülerimi dile getiriyorum.”   Arap coğrafyasının dikkatini daha da çekecek Türk SİHA’larının reklama ihtiyacı kalmasa da TB-2’lerin bölgedeki Suriye hariç diğer Arap ülkelerinin de daha fazla dikkatini çekmeye başlaması sürpriz olmaz. Peki ya Irak’a muhtemel satışın bölge ülkelerine etkisi nasıl olur? “ İran’ın nüfuz mücadelesi ve SİHA pazarını baltalaması muhtemel satışın diğer ek faydası olur.” diyor Hakan Kılıç. Sonrasını ise şöyle anlatıyor: “En ağır darbeyi de bölgeye sürekli S/İHA satmaya çalışan ABD, Rus ve Çin SİHA üreticileri alacaktır. İstediği gibi bir hava gücünü mali sebepler nedeniyle ya da örneğimizdeki Irak’ta olduğu gibi siyasi nedenlerle kuramayanlar için S/İHA’lar çok önemli birer araç haline geldi. Bu ülkeler, iç güvenlik harekatlarında kara birlikleri veya insanlı savaş uçaklarıyla yapamadıkları operasyonların 3-5 milyon dolarlık S/İHA’lar ile tam isabetle yapıldığını gördükçe daha çok siparişi vermeye başladı. Bana göre diğer bir askeri avantajı ise Irak’ın kuzeyinde yapılacak SİHA operasyonlarında terör örgütleri artık kendisini kimin vurduğunu bilemeyecek olması. Böylece batılı ülkelerden, ABD ve Rusya’dan destek alan PKK/PYD artık şikayetlerini net şekilde dillendiremeyecek. Çünkü sonuçta Irak da tüm ülkeler gibi topraklarında silahlı bir terör örgütünü cirit atmasını istemez.”"
749,Lojistik Destek Gemisi Projesi'nin ilk gemisi TCG A-574 hizmete girdi,"Cumhurbaşkanlığı Savunma Sanayii Başkanı İsmail Demir, Lojistik Destek Gemisi Projesinin ilk gemisi TCG A-574'ün hizmete girdiğini açıkladı.",Savunma,https://www.trthaber.com/haber/savunma/lojistik-destek-gemisi-projesinin-ilk-gemisi-tcg-a-574-hizmete-girdi-634006.html,"Cumhurbaşkanlığı Savunma Sanayii Başkanı İsmail Demir, sosyal medya hesabından muharip gemilerin lojistik ihtiyaçları için devam eden projeyle ilgili açıklama yaptı.  Demir, açıklamasında şu ifadelere yer verdi: ""Muharip gemilerimizin lojistik ihtiyaçları için başlatılan Lojistik Destek Gemisi Projemizin ilk gemisi TCG Yzb. Güngör Durmuş (A-574), STM Savunma Teknolojileri Mühendislik ve Ticaret AŞ ana yükleniciliğinde Ada Tersanesi'nde yapımı tamamlanıp Deniz Kuvvetleri Komutanlığımızın hizmetine girdi. Hayırlı Olsun!""   Muharip gemilerimizin lojistik ihtiyaçları için başlatılan Lojistik Destek Gemisi Projemizin ilk gemisi TCG Yzb. Güngör Durmuş (A-574), @STMDefence ana yükleniciliğinde Ada Tersanesinde yapımı tamamlanıp Deniz Kuvvetleri Komutanlığımızın hizmetine girdi.????????

Hayırlı Olsun! pic.twitter.com/yTR19Ar2CN"
750,AB'den savunma teknolojisinde öz eleştiri: Mevzu dışı kalacağız,"AB Dış İlişkiler ve Güvenlik Politikası Yüksek Temsilcisi Josep Borrell, AB'nin savunma teknolojisi alanında büyük güçlerin çok gerisinde olduğunu belirterek ""Ya savunma inovasyonu alanında yatırım yapmalıyız ya da 'mevzu dışı' kalacağız."" dedi.",Savunma,https://www.trthaber.com/haber/savunma/abden-savunma-teknolojisinde-oz-elestiri-mevzu-disi-kalacagiz-633569.html,"Borrell, Avrupa Savunma Ajansının (EDA) Brüksel'de ""Avrupa Savunmasında İnovasyon"" başlığı altında düzenlenen yıllık konferansında konuşma yaptı. ""AB ülkeleri olarak birlikte çok daha fazlasını yapmalıyız ve bunu şimdi yapmalıyız."" diyen Borrell, ""Ya savunma inovasyonu alanında yatırım yapmalıyız ya da 'mevzu dışı' kalacağız."" ifadesini kullandı. Borrell, yapay istihbarat gibi yeni tekniklerin savaşların karakterini değiştirdiğini belirterek ""Büyük güçler, hızlıca bu tür yeni teknolojileri askeri amaçlar için geliştiriyor ve operasyonel hale getiriyor."" dedi. AB'nin bu anlamda büyük güçlerin çok arkasında kaldığını söyleyen Borrell, AB ile söz konusu aktörler arasındaki uçurumun arttığını dile getirdi. Borrell, EDA'nın son verilerine göre, üye ülkelerin 2020'de araştırma ve teknoloji alanında 2,5 milyar euro harcadığını, bunun toplam savunma harcamalarının yüzde 1,2'sine tekabül ettiğini aktardı.   ABD'nin en az 14 milyar euro harcadığını vurgulayan Borrell, ""Google, araştırma ve geliştirme alanında, AB'nin savunma teknolojisi alanındaki harcamalarından 10 kat fazla yatırım yapıyor."" diye konuştu. Borrell, Stratejik Pusula'nın önemine değinerek sadece hükümetlerin değil, vatandaşların da AB'nin bu alanda yatırım yapmasının önemini anlamaları gerektiğini vurguladı. AB'nin savunma ve güvenlik alanında gelişmesi ve karar almasında operasyonel rehber niteliği taşıyacak Stratejik Pusula'nın Mart 2022'deki AB Liderler Zirvesi'nde son halini alması planlanıyor."
751,TOGAN üç farklı hava aracına daha entegre edildi,"Savunma sanayiindeki yerli ürünleri farklı milli platformlara başarıyla uyarlayan Türkiye, benzer bir işe TOGAN mühimmatında da imza attı. DASAL insansız hava sistemlerinin 3 farklı aracına entegre edilen TOGAN kritik kabiliyetlere imkan sağlayacak.",Savunma,https://www.trthaber.com/haber/savunma/togan-uc-farkli-hava-aracina-daha-entegre-edildi-633528.html,"Türk savunma sanayii sadece milli platformların ve milli mühimmatları üretmekle kalmıyor, aynı zamanda farklı ürün gruplarının birbirine başarıyla entegre edilmesi sürecini de oldukça iyi bir şekilde yürütüyor. Benzer bir süreç, TÜBİTAK SAGE ve ASELSAN’ın yanı sıra ALTINAY ortaklığı ile çokrotorlu insansız hava araçları üreten DASAL Havacılık Teknolojileri ile ortaya konan işbirliğinde de kendini gösterdi. Ankara’da düzenlenen Askeri Lojistik ve Destek Zirvesi’nde kamuoyuna ilk kez duyurulan gelişmeye göre, TÜBİTAK’ın uzun süreden beri üzerinde çalıştığı TOGAN mühimmatı DASAL havacılık teknolojilerinin insansız hava sistemleriyle uyumlandırıldı.   Düşük maliyet yüksek etki Bilindiği üzere TOGAN, havadan bırakılan havan mühimmatı olarak kabul ediliyor ve envanterdeki 81. mm NATO havanlarının eşdeğeri olarak geliştiriliyor. Anti-Personel etkinliği artırılmış bilyeli harp başlığı bulunan TOGAN, çok düşük maliyetli bir hava-yer mühimmatı olarak öne çıkıyor. Kamuoyuna duyurulan yeni gelişme, söz konusu mühimmatın üç farklı DASAL platformunda atılabileceği anlamına geliyor. TÜBİTAK SAGE ve DASAL’ın gelişmiş mühendislik altyapısı ile kısa sürede ortaya çıkardıkları bu ürünün savunma sanayiindeki önemli bir ihtiyacı karşılamak üzere tasarlandığı vurgulanıyor.   2, 6 ve 12 mühimmat taşınabilecek Konuya yakın kaynaklardan alınan bilgiye göre DASAL’ın kargo ve lojistik amaçlı tasarladığı Orta, Ağır ve Ağır+ olarak adlandırılan insansız hava sistemlerinden 2, 6 ya da 12 adet TOGAN ateşlenebilecek. Bu planlamaya göre Orta sınıf platformundan 2, Ağır sınıf platformundan 6 ve Ağır+ sınıfından 12 adet mühimmat ateşlenebilecek. TOGAN’ın oldukça etkili ve düşük maliyetli olduğu düşünüldüğünde 3 farklı platformdan farklı sayılarda mühimmat ateşlenebilmesinin sahada ne denli önemli bir kabiliyet olduğu ortaya çıkıyor. Yapılan bu entegrasyon sayesinde TOGAN mühimmatı hangi platformdan ateşlendiğine bağlı olarak 10 ila 40 kilometre menzil içerisinde hızlı, etkin ve yüksek isabet oranıyla kullanılabilecek."
752,HİSAR O+ teslime hazır,"Savunma Sanayii Başkanı Prof. Dr. İsmail Demir, milli imkanlarla geliştirilen orta sınıf hava savunma füzesi HİSAR O+ için teslime hazır olduklarını açıkladı. Demir ayrıca LHD Anadolu için farklı bir yol haritası izleyebileceklerini vurguladı.",Savunma,https://www.trthaber.com/haber/savunma/hisar-o-teslime-hazir-632929.html,"Türkiye’nin savunma sanayi oldukça hareketli günler yaşıyor. Sektöre ilişkin cevap bekleyen sorular da artıyor. Cumhurbaşkanlığı Savunma Sanayii Başkanı Profesör İsmail Demir bu sorulardan bazılarına yanıt verdi. Profesör Demir, Antalya’da düzenlenen “Savunma ve Havacılık Sanayiinde Küresel Stratejiler Konferansı” gazetecilerle bir araya geldi ve sektördeki güncel konulara ilişkin son gelişmeleri paylaştı.   Türk SİHA’larını isteyen yabancı ülkeler Prof. Dr. Demir, bir soru üzerine konuşmasına son dönemlerde sıkça duyduğumuz “Türk S/İHA’sı isteyen yabancı ülkeler’ konusuyla başlıyor… ‘Kimler istiyor?’ sorusuna ihracat konusunda karşı ülke ile uzlaşmadan herhangi bir açıklama yapmayacakları yanıtını veriyor. “Dünyada bu süreçler ‘biten’ işler’ üzerinden ilerler.” dedikten sonra da “Bu alanda çok fazla algı ya da spekülasyon amacı taşıyan haberler de görüyoruz. Bugüne kadar netleşmeden hiçbir şeyi konuşmadık, konuşmayacağız.”    Rusya’nın ‘teknoloji transferi başladı’ açıklaması Gazetecilerin bu noktada merak ettiği husus, geçtiğimiz haftalarda Rusya’dan gelen ‘Türkiye’ye teknoloji transferine başladık’ açıklaması oluyor. Prof. Dr. Demir, sürecin başladığını doğruluyor ancak bu sistemlerin son derece stratejik olduğunu, her ülkenin kendi gizliliğini korumak isteyeceğini kaydediyor. “Bu süreçte ketum olacağız.” diyen SSB Başkanı, teknoloji transferi sonrasında sistemlerin üretileceğini ve her bir sistemi ancak ürettikten sonra kamuoyuna duyuracaklarını vurguluyor.   Birleşik Arap Emirlikleri’ne ihracat mümkün mü? Ankara’nın dış politikasındaki en önemli dönüşüm noktalarından biri geçtiğimiz günlerde yaşandı ve Birleşik Arap Emirlikleri ile ikili diyalog yeniden başladı. Peki bu durum Türk savunma sanayii ürünlerinin BAE’ye ihraç edileceği anlamına gelir mi? “Savunma sanayiinde potansiyel olarak büyük bir iş birliği oluşturabiliriz.” cümlesiyle başlıyor yanıtına Prof. Dr. Demir. Kriz dönemlerinde dahi bir şekilde ilişkilerin sürdüğünü anımsattıktan sonra da “Türkiye’nin savunma sanayiinde geldiği konum onların da ilgisi çekiyor. Biz sektör olarak politik süreç iyi değilken de BAE ile dirsek temasımızı kesmedik. Bugün gelişen ilişkilerle daha farklı bir süreç bekliyoruz. Ciddi ölçüde ihracat yapabileceğimiz bir yer BAE. Ancak konuşmak için henüz çok erken” diyor.   Ukrayna ile iş birliği ve Rusya’nın tepkisi SSB Başkanı Demir, bir soru üzerine son günlerde sıkça tartışılan Türkiye-Ukrayna iş birliği ve Rusya’nın tepkisi konusunda da önemi açıklamalar yaptı. Demir’in üzerinde durduğu ilk konu aslında Kiev ile Ankara arasındaki alışverişin çok daha önceden planlanan bir sürecin kilometre taşları olduğu. “Bugünden yarına oluşan bir denklem değil” parantezini açıyor Prof. Dr. Demir ve her iki ülkenin de geçmişte imza attığı anlaşmaların gereğini yaptığını söylüyor. Yangın söndürme uçakları için süreci SSB yönetecek Demir’in anlattıklarından, Türkiye’nin geçtiğimiz yaz en önemli gündem maddesi olan yangınla mücadele konusunda süreci SSB’nin yöneteceğini öğreniyoruz. Hem kalıcı bir FİLO kurulacağını hem de kiralama yoluna gidileceğini ifade ediyor Demir ve bu süreci ilgili bakanlıklarla birlikte yürüteceklerine işaret ediyor.   Milli Muharip Uçak için Rusya ile iş birliği neleri kapsıyor? SSB Başkanı İsmail Demir’in üzerinde hassasiyetle durduğu konulardan biri de Türkiye’nin hava savunma sistemlerindeki imkan ve kabiliyetleri oluyor. Her ne kadar kamuoyunda üst katmanlar daha çok konuşulsa da alt katmanların da son derece kritik olduğunu anımsatıyor Demir. Bu kapsamda drone ve kamikaze İHA saldırılarının daha yaygın olduğunu kaydediyor ve “Yaklaşık 1-2 kilometreden başlayıp, 100-200 kilometre aralığına kadar geniş bir savunma şemsiyesi üzerinde çalışıyoruz.” bilgisini veriyor. Bu nokta önemli. Çünkü Demir’in söylediği bu sözler aslında doktrin değişikliğine işaret ediyor. Anlayış olarak drone savunması ülkenin entegre hava savunmasının içerisine dahil edilebileceği sonucu ortaya çıkıyor. Moskova ile Ankara’nın arasındaki savunma sanayii iş birliği de basın mensuplarının merak ettiği konulardan biri. “Milli Muharip Uçak konusunda Rusya’dan hangi destekleri alacaksınız” sorusuna Demir şu yanıtı veriyor: “Rusya ile çok farklı alanlarda kritik konuları içeren iş birliği niyetimiz var. Bu kalemlerden biri de Milli Muharip Uçak. 2023’te hangardan çıkacak uçak için seçtiğimiz bir motor tipi ve sistemler var. Ancak belirli zaman sonrasında farklı motorları, farklı alt sistemleri kullanacağız. Süreci Blok-1, Blok-2 ve sonrası şeklinde sürdürmeyi planlıyoruz. Yerlileştirme konusu bizim için bu noktada en öne çıkan meselelerden biri. Rusya ile hangi adımları atabileceğimizi konuşuyoruz. Ancak çok fazla detay vermenin doğru olmayacağı kanaatindeyim.”    LHD Anadolu’da farklı bir yol izleyebiliriz SSB Başkanı Demir ile bir araya gelen basın mensupları için hiç şüphesiz en önemli konulardan biri de LDH Anadolu Gemisi’nin teslim tarihi. Geminin 2022’de teslim edileceği daha önce söylenmişti. Ancak süreçle ilgili kritik bir bilgi paylaşıyor Demir ve şunları söylüyor: “2022’nin erken zamanlarında teslim edilmesi için çalışıyoruz. Belki de geminin bazı detay donanımlarını hizmete girdikten sonra ekleme yoluna gidebiliriz. Ayrıca sizlerin de bildiği üzere bu gemiye S/İHA konuşlanması meselesi de var. Bunun için de çalışmalar devam ediyor. Belki de önce gemiyi orijinal konseptte teslim edip, gemiye konuşlanmasını düşündüğümüz Bayraktar TB-3 projesi olgunlaşınca ilgili değişikliği yapabiliriz.”   Yüksek kuru fırsata çevirebiliriz Prof. Dr. Demir’e yöneltilen bir diğer soru da ‘yüksek kur’ ve bu durumun savunma sanayii sektörüne muhtemel yansımaları oluyor… “Döviz konusuna biz hazırlıklıydık” diyor Demir ve süreci nasıl ilerlettiklerini anlatıyor: “Firmalarımızla aldığımız tekliflerde mecburi olarak döviz bazlı alımlarını döviz cinsiyle yazmalarını geri kalanları da TL olarak yazmalarını istedik. Amacımız; o projelerde döviz kısımlarını görüp ilgili kalemlere yerlileştirmede hız vermekti. Biz, zaruri kalemlerde dövizle alıma gidiyoruz. Bu süreçte döviz endeksli artışın yerli üretimi tetikleyeceğini düşünüyorum. Mecburen dövizle aldığımız ürünlerle ilgili gider kısmını da göğüsleyecek kapasiteye sahibiz. Unutmamak gerekir ki krizler bazen fırsat oluşturur. Biz bu sürece de böyle bakıyoruz. Nasıl fırsatlar yakalayabileceğimiz konusu üzerine çalışıyoruz. Buradan olumlu sonuçlar bekliyoruz. Model konusunda orijinal fikirlere sahibiz. İnşallah bunları hayata geçirebiliriz.”    HİSAR O+’yı bu yıl teslim edebilecek noktadayız Türkiye’nin hava savunma sistemleri yolculuğunun kritik oyuncularından biri de HİSAR ailesi. Hisar O+’nın kabul testleri geçtiğimiz ay başlamıştı. Acaba bu yıl bitmeden sistemin teslimatını mümkün mü diye soruyoruz Demir’e. “İmalatçı açısından her şey hazır. İstesek bu yıl sonuna kadar teslim edebilecek noktadayız. Ancak kullanıcı testleri devam ediyor. Bu nedenle belki de çok kısa süre daha bekleyip, yeni yılın erken dönemlerinde envantere girdiğini görebiliriz.” yanıtını alıyoruz.    SSB Başkanı Prof. Dr. İsmail Demir, kamuoyunda merak edilen hemen her konuya değiniyor… Bazı konu başlıkları ve güncel durumlar şöyle: Altay tankı projesi: Altay Milli Tankının güç grubu yani motor ve şanzımanla ilgili mutabakat imzalanacak. Koreli heyet Şubat ayında Ankara’ya gelecek. Projedeki durgunluk aşıldı. Türkiye diğer yandan kendi güç grubu için çalışmalarına aralıksız devam edecek. Milli Muharip Uçak motoru: ABD’den F-110 motoru gelecek. Milli jet motoru yolculuğunda yerli firmaların el ele yürümesi stratejisiyle hareket edilecek. Kabiliyeti olanlar aynı masada toplanacak. Dikey Atım Sistemi: Bu sistemden milli füzeler fırlatılacak. Çalışmalar yapılırken donanmanın seyir halindeki gemilerinde aksama olmaması için planlamalarda özen gösteriliyor. Ramjet motor: Hem TÜBİTAK SAGE hem de ROKETSAN koordineli çalışıyor. İlk test gerçekleştiğinde söz konusu müjde kamuoyuna duyurulacak.
 "
753,MSB tarihteki ilk Türk hava zaferini kutladı,"Milli Savunma Bakanlığının sosyal medya hesabından, Türk pilotlarının 106 yıl önce Çanakkale'de kazandığı ilk hava zaferine ilişkin paylaşım yapıldı.",Savunma,https://www.trthaber.com/haber/savunma/msb-tarihteki-ilk-turk-hava-zaferini-kutladi-632267.html,"""Tarihte Türk Ordusu"" etiketiyle yapılan paylaşımda, ""Kahraman Türk Pilotları 106 yıl önce Çanakkale Cephesi'ndeki hava muharebesinde bir Fransız uçağını düşürdü. Böylece bir savaşta düşman uçağı düşürülerek ilk Türk Hava Zaferi kazanıldı. Tüm kahramanlarımızı rahmetle ve saygıyla anıyoruz."" ifadeleri kullanıldı. Kahraman Türk Pilotları 106 yıl önce Çanakkale Cephesi’ndeki hava muharebesinde bir Fransız uçağını düşürdü. Böylece bir savaşta düşman uçağı düşürülerek ilk Türk Hava Zaferi kazanıldı. Tüm kahramanlarımızı rahmetle ve saygıyla anıyoruz. #TBT #TarihteTürkOrdusu pic.twitter.com/4uml5TLmH1 Kullanılan görselde, ilk hava zaferini kazanan havacılardan Pilot Üsteğmen Ali Rıza Bey ve Teğmen İbrahim Orhan ile 1915'te düşürülen ve İstanbul Hava Kuvvetleri Müzesi'nde sergilenen Fransız uçağının kırık pervanesinin fotoğrafları yer aldı."
754,Milli Deniz Topu'nun test atışı başarılı,"Milli Deniz Topu'nun test atışı Milli Savunma Bakanı Hulusi Akar’ın ""ateş serbest"" talimatıyla başarıyla gerçekleştirildi.",Savunma,https://www.trthaber.com/haber/savunma/milli-deniz-topunun-test-atisi-basarili-632196.html,"Milli Savunma Bakanı Hulusi Akar, Genelkurmay Başkanı Orgeneral Yaşar Güler, Kara Kuvvetleri Komutanı Orgeneral Musa Avsever, Deniz Kuvvetleri Komutanı Oramiral Adnan Özbal, Hava Kuvvetleri Komutanı Orgeneral Hasan Küçükakyüz ve Milli Savunma Bakan Yardımcısı Muhsin Dere ile 76/62 mm Milli Deniz Topu’nun test atışı için Karapınar Atış Alanı’na geldi. Cumhurbaşkanı Recep Tayyip Erdoğan’ın video mesaj gönderdiği törende konuşan Bakan Akar, Milli Deniz Topu’nun Türk Silahlı Kuvvetlerine hayırlı olmasını diledi.    Yeni silah sisteminin yapımında emeği geçenleri kutlayan Akar, ""Yapılan bu çalışmaların hiçbiri son değil. Bunların her biri bir sonraki aşamanın başlangıcıdır. Çalışmalarımızı artan bir hızla sürdürerek Silahlı Kuvvetlerimizin ihtiyaçlarını karşılayacağız"" dedi. ''Yerlilik ve millilik oranı yüzde 80’lere dayandı'' Bir taraftan personel temini, eğitimi, diğer taraftan da araç, gereç, silah, mühimmatın yerli ve milli imkanlarla yapılmasına için çalışıldığını vurgulayan Akar, ""Sayın Cumhurbaşkanımızın liderliği, teşviki, desteği ve sağladığı fırsatlarla yerlilik ve millilik oranı yüzde 80’lere dayandı. Hiçbir şeyden yılmadan ülkemizin, egemenliği, bağımsızlığı, 84 milyon vatandaşımızın güvenliği için, hak, alaka ve menfaatlerimizi korumak ve kollamak için yapılması gereken ne varsa yapacağız"" dedi. Geçmişte parası verildiği halde alınamayan silah sistemlerinin olduğunu hatırlatan Akar, şunları söyledi: “Bu nedenle yerli ve milli üretim bizim için bir tercih değil, bir zorunluluktur. Şu anda dahi dost ve müttefiklerimizden maalesef temin, tedarik etmeye çalıştığımız birçok malzeme ile alakalı açık bir şekilde olmasa dahi örtülü bir şekilde bazı ihtiyaçlarımızın karşılanması geciktirilmekte, onlara cevap verilmemekte, çalışmalar yavaşlatılmakta. Dolayısıyla ciddi bir sınırlama ile karşı karşıyayız. Onun için arazide Silahlı Kuvvetler personeli canı, kanı ile 'ölürsem şehit kalırsam gazi' anlayışı ile büyük kahramanlık ve fedakarlıklar yaparken savunma sanayiinde çalışanlarımızın da onlara benzer şekilde fedakarlık ve kahramanlıkla üretim, planlama ve tasarım faaliyetlerine aralıksız devam etmeleri bir mecburiyettir. Daha düne kadar piyade tüfeklerimiz dahi kendi üretimimiz değildi fakat şimdi hafif silahlarımızın tamamı, zırhlı araçlarımız, helikopterlerimiz, İHA, SİHA, gemilerimiz, Fırtına toplarımız… Bunların daha da ötesine geçmek üzere çalışmalarımız yoğun şekilde devam ediyor. Bu konuda kararlıyız, azimliyiz ve bugüne kadar başardıklarımız, bundan sonra başaracaklarımızın önemli bir göstergesidir.""    ""Türkiye güçlü bir ülke"" Dost, müttefik ve kardeş ülkelerin de Türkiye’den büyük beklentileri olduğunu söyleyen Akar, ""Önümüzdeki engelleri aşarak inşallah Silahlı Kuvvetlerimizin ihtiyaçları neyse bunu herhangi bir tahdide meydan vermeksizin karşılayacak noktaya geleceğiz"" dedi. MKE’nin yapılan çalışmalarda önemli rolü olduğunu vurgulayan Akar, şöyle konuştu: “Yeni kimliği ile MKE çok daha süratli. Bunun örneklerinden biri şu anda karşımızda. Rekabetçi, güçlü, etkin şekilde çalışmalarını sürdürecek ve faaliyetlerini çok daha yüksek boyutlara taşıyacaktır. Çeşitli yorumlar yapılmakta. MKE’nin sermayesinin tamamı Hazineye ait. Bunun dışında buradaki bütün denetim, kontrol hepsi de Bakanlığımıza ait. Burada herhangi bir şekilde birtakım yorumlar yapmak anlamsız, yersizdir. Burada yapılması gereken, geç bile kalındığını herkesin görmesidir. Bu şekliyle MKE çok daha başarılı olacak, çok daha büyük hizmetleri yapacak. Bundan da kimsenin şüphesi olmasın. Türkiye tarihi, değerleri, coğrafyası ve Silahlı Kuvvetleriyle bir bütün halinde güçlü bir ülkedir. Bunun bilinmesi, görülmesi lazım. Bugüne kadar ülke olarak kararlı duruşumuzla, azim ve kararlılıkla hak ve menfaatlerimizi her alanda koruduk, korumaya devam ediyoruz. Haklarımızı çiğnetmedik, çiğnetmemekte kararlıyız.""  ""Denizdeki gücümüze güç katacak"" Deniz Kuvvetleri Komutanı Oramiral Adnan Özbal da Milli Deniz Topu’nun önemine değinerek, “Denizdeki gücümüze güç katacak önemli bir başarı hikayesinin gerçekleşmesine şahitlik ediyoruz. Milli Deniz Topu, yerli ve milli savunma sanayiimizin geldiği seviyeyi göstermesi açısından büyük başarıdır"" dedi. Üretimin kısa sürede tamamlanmasının önemli olduğunu vurgulayan Özbal, buradaki testlerin ardından Milli Deniz Topu’nun liman, seyir testlerinin yapılacağını söyledi.    Akar'a anlamlı hediye Cumhurbaşkanı Recep Tayyip Erdoğan’ın video mesajının yayımlanması sonrasında Bakan Akar tarafından verilen ""ateş serbest"" talimatı ile Milli Deniz Topu’nun test atışı gerçekleştirildi. Başarıyla yapılan atışın ardından Akar ve TSK'nın komuta kademesi hatıra fotoğrafı çektirdi. MKE Genel Müdürü Yasin Akdere, Milli Deniz Topu ile yapılan ilk atışın boş kovanını Bakan Akar’a hediye etti."
755,Milli deniz platformları 'politika yapıcı' oluyor,"Türkiye'nin savunma sanayii hamlesi bölgesel ve küresel 'politika yapıcı' araçlar haline de dönüşüyor… S/İHA'ların ardından milli deniz platformları için de süreç benzer. Ankara’nın savunma sanayii hamleleri, politik etki alanını artırıyor.",Savunma,https://www.trthaber.com/haber/savunma/milli-deniz-platformlari-politika-yapici-oluyor-631860.html,"Türk dış politikasının son 10 yıllık süreci yazılsa bu dönemin en ilginç konu başlıklarından biri yerli ve milli savunma sanayiinin yükselişi ile Ankara’nın etki alanı arasındaki pozitif bağlantı olabilir. Özellikle S/İHA’ların oyuna dahil olmasıyla proaktif bir yaklaşım fırsatı yakalayan Ankara, milli deniz sistemlerini de yeni dönemde birer ‘politika aracı’ olarak kullanabilir. Savunma Sanayii Araştırmacısı Fatih Mehmet Küçük, milli deniz platformlarının uluslararası ilişkilerdeki etkisini gözlemleyen bir savunma sanayii araştırmacısı. Küçük, sürecin detaylarına inmeden önce sektörün son dönemlerdeki dönüşümünden bahsediyor…   MİLGEM projesi dönüm noktası oldu Türkiye’nin özellikle MİLGEM projesiyle başladığı deniz sistemlerinde tasarım kabiliyetinin çok önemli bir noktaya ulaştığını anlatıyor Küçük, “Aslında yıllardır bu alanda üretim kabiliyetimiz vardı. Alman tasarımıyla ya da farklı ülkelerin tasarımlarını kullanarak harp gemilerimizi inşa edebiliyorduk.” hatırlatmasında bulunuyor. Ancak bu noktada bir detaya dikkati çekiyor ve bir süre sonra Ankara’nın kendi tasarımlarını dizayn edip bunları da farklı sistemlere uygun bir şekilde üretebilmesinin kırılma noktası olduğunu söylüyor.   Yakaladığımız esnek çizgi büyük avantaj Askeri gemiler için silahlar, sensörler ve elektronik sistemler üretebilen Türkiye’nin ihraç ettiği platformlarda son derece esnek bir çizgi yakalayabildiğinin altına çizen Fatih Mehmet Küçük, Pakistan ve Ukrayna’ya satılan gemilere işaret ediyor: “Sattığımız askeri gemiler tamamen alıcı ülkelerin ihtiyaçlarına göre yapıldı. Örneğin Ukrayna, kendi motorunu kullanmak istedi. Bu tür değişimler oldukça zorlu meydan okumaları beraberinde getirir. Çünkü motor gibi çok önemli bir unsurun değişmesi çok farklı dinamikleri de etkiler. Pakistan’a sattığımız gemide ise füze atım sistemleri onların istediği gibi tamamlandı. Biz, kendimiz için ürettiğimiz gemilerde dikey atım sistemi kullanmadık. Ancak Pakistan yönetimi, Avrupa’dan tedarik edeceği füzeler için kendi gemisine dikey atım sistemi entegre edilmesini istedi. Türkiye de onların istediği şekilde çözüm üretti. Bu esneklik gerçekten de savaş gemileri için zor işler. Bunları özelleştirebilmek çok büyük bir avantaj ve Türkiye her geçen gün bu alanda daha iyi seviyeye çıkıyor.”   “Denizaltında biraz geriden ama sağlam geliyoruz” Türkiye’nin denizaltı üretim kabiliyetine getiriyor sözü Küçük. Geçtiğimiz günlerde ‘Section 50’ olarak adlandırılan sistemin de yerli olarak üretildiğine dair haberleri hatırlıyoruz haliyle… “Denizaltı meselesinde diğer platformlara göre bir tık geriden gelsek de sağlam bir şekilde ilerliyoruz. Aslına bakarsanız özellikle denizaltı konusu dünyada çok az ülkenin tekelinde ilerleyen oldukça zor bir teknoloji.” diyor Küçük. Üretimde yıllardır var olan Türkiye’nin son yıllarda tasarım tarafıyla da sürece dahil olmasının neden önemli olduğunu anlıyoruz. “Türkiye için büyük kazanım noktası meselenin sadece ‘üretmek’ olmadığını anlaması oldu.” diyor Küçük ve şöyle devam ediyor: “Eskiden kullanımda olan bir ürün belirlenir ve benzeri yapılmaya çalışılırdı. Yerli sistemlerin üretim süreci bu yaklaşımı da değiştirdi. Türkiye tamamen sıfırdan sistemleri geliştirmedi ama kendi ihtiyaçlarına göre yeni konseptler oluşturdu. Suriye'de karada ve havada birçok sistemin yer aldığı konseptte S/İHA'ları öne çıkaran da buydu. Ülkemiz artık kendi ihtiyaçlarını belirleyip ona göre özgün çözümlerini üretiyor. Ankara, denizde de benzer süreç yürütüyor. Kendimize has yeni tasarımları, dizaynları, ihtiyaçları tanımlayıp buna göre üretimler yapıyoruz. Ve bunu sadece kendimiz için değil yabancı kullanıcılara da sunabilecek şekilde hayata geçiriyoruz.”    Savunma sanayii araçları ‘politika yapıcı’ hale geldi Bu noktada işin teknik-askeri kısmında ziyade politika tarafına eğiliyoruz. Önümüzde her biri birbirinden önemli örnekler var. Suriye ya da Libya’da yaşananlar akla ilk gelenler. Türk SİHA’larının Azerbaycan’daki başarısı, Ukrayna’ya yapılan ihracat ve NATO ülkelerinin dahi milli SİHA’lara yakın markajı… Tüm bu bölgelerde Ankara’nın etkisinin arttığı bir sır değil… Bu etkinin artmasında SİHA’ların rolü büyük. Deniz platformları için de benzer bir süreç yaşanabileceğini söylüyor Fatih Mehmet Küçük ve şöyle devam ediyor: “AUKUS örneği hepimizin hafızasında oldukça yeni… Bildiğiniz üzere Avustralya, denizaltı ihtiyacını ABD ve İngiltere ile beraber gidermeye karar vermiş, daha önce Fransa ile imzaladığı denizaltı sözleşmelerini de iptal etmişti. Bu ortaklık sadece Fransa’nın değil Çin’in de tepkisini çekmişti. Aslında yaşananlar, savunma sanayii endüstrisi ile küresel politikaların ne denli iç içe ilerlediğini göstermesi bakımından önemli. Çünkü bir savaş gemisinin maliyeti 100 milyon dolardan başlayıp, milyar dolar seviyelerine kadar çıkabiliyor. İşte Türkiye de böyle bir süreçten geçiyor. Türkiye’nin elindeki deniz platformları aslında bölgesel ve küresel anlamda çok güçlü birer ‘politika aracı’ oluyor. S/İHA’larda bunu başaran Ankara denizlerde de mevcut başarısını daha ileriye taşıyabilirse, savunma sanayiimizin dış politikadaki etkisinin artacağını söylemek sürpriz olmaz. Bu noktada savunma tedariklerinin olumlu politik sonuçlar doğurması için politik planlamalar yapılırken savunma endüstrisinin rasyonalitesinin göz önüne alınması gerekiyor.”  "
756,Kolombiya'daki savunma sanayi fuarına Türkiye'den 4 firma katılıyor,"Latin Amerika ve Karayipler'in en büyük fuarlarından ""Expodefensa Savunma Sanayi Fuarı 2021"" Türkiye'nin de katılımıyla Kolombiya'da düzenleniyor.",Savunma,https://www.trthaber.com/haber/savunma/kolombiyadaki-savunma-sanayi-fuarina-turkiyeden-4-firma-katiliyor-631558.html,"Başkent Bogota'daki Kongre Merkezi'nde gerçekleştirilen fuara Türkiye'den STM, Aselsan, MKE ve Otokar katılıyor. Türk firması STM Savunma Teknolojileri Mühendislik ve Ticaret AŞ, fuarda askeri deniz platformlarını ve taktik mini İHA sistemlerini tanıtacak. Yerli savunma sistemleri tanıtılacak STM'den yapılan açıklamada, fuarda, Kolombiya Deniz Kuvvetleri için MİLGEM tekne formunda tasarlanan CF3500 Fırkateyn, İ-Sınıfı Fırkateyn ile taktik mini İHA sistemlerinden Alpagu, Kargu ve Togan'ın tanıtılacağı belirtildi. Fuarda, C-151 standında faaliyet gösteren STM'nin, Türkiye'nin ihtiyaçları için elde ettiği tecrübeleri, yurt dışındaki dost ve müttefik ülkelerle iş birliği ve teknoloji transferi yoluyla kazanmaya devam edeceği bildirildi. STM, Güney Amerika'dan Uzak Doğu'ya kadar 20'den fazla ülkede iş birlikleri, teknoloji transferi ve iş geliştirme faaliyetleri yürütüyor. Havacılık, deniz ve savunma alanlarındaki yeni ürünler ve hizmetlerin tanıtılacağı fuarı binlerce kişinin ziyaret etmesi bekleniyor."
757,S/İHA'ların iletişimine 'milli' dokunuş,"Türk S/İHA’larının kritik bir parçası daha yerli olarak üretildi. Ankara bu ürünle hem ambargo kıskacından, hem de yurt dışına satılacak S/İHA’lar için başka ülkelerden alınan onay sürecinden kurtuldu.",Savunma,https://www.trthaber.com/haber/savunma/sihalarin-iletisimine-milli-dokunus-631180.html,"Artık herkesin üzerinde hemfikir olduğu konulardan biri insansız hava araçlarının sahaya yönelik etkinlileri… Bu süreç için ‘oyun değiştirici’ tanımı sıklıkla kullanılıyor... Bu tanımın çıkış noktası, Türk S/İHA’larının özellikle Suriye sahasında ortaya koyduğu göz kamaştırıcı performans olmuştu. Söz konusu başarıların ardından milli S/İHA’ların hem sürekli geliştirildiği hem de her geçen gün yerlilik oranının arttığı bir dönem yaşadık. Motoru, kamerası, iniş takımları, yazılımı derken son olarak milli S/İHA’ların en kritik iletişim parçalarından biri olan anten sistemleri de Türk mühendislerce geliştirildi, üretildi ve kullanıma sunuldu.   Hem sivil hem askeri alanda teknoloji üretiyorlar Söz konusu alt sistem, son dönemlerde başarılarıyla övünç duyduğumuz yerli teknoloji sağlayıcı firmalardan biri tarafından üretildi. Biz de sürecin detaylarını öğrenmek üzere NETA Genel Müdürü Murat Şengiz’le bir araya geldik. Fabrikanın girişinde önce neler yaptıklarından bahsediyor Şengiz… Oldukça geniş bir alana kurulu şirket yaklaşık 7 yıldır savunma sanayii alanında da hizmet veriyor. Bulunduğumuz yerde hem AR-GE merkezi hem de üretim tesisleri var.
Merkezler arasında gezerken sadece S/İHA’lar için değil, döner ve sabit kanatlı diğer platformlar ve hatta füzeler için de çok kritik bileşenleri tamamen yerli olarak ürettiklerini anlatıyor Şengiz.   Bugüne kadar hep yurt dışından alınmış S/İHA’ların haberleşme sürecine yaptıkları milli dokunuşa yoğunlaşmak istiyoruz. Şengiz bizi bu antenlerin üretildiği yerin kapısından geçirirken süreçle ilgili de bilgiler paylaşıyor… Bu ürünler yakın bir zaman öncesine kadar yurt dışından tedarik ediliyordu. Türk mühendisler NETA bünyesinde yaklaşık 2 yıllık bir çalışmanın ardından bu ürünü yerli olarak üretmeyi başarmış. “Kendi teknolojimizi oluşturduk.” diyor Şengiz ve geliştirilen ürünlerin yurt dışındaki muadillerinden çok daha iyi olduğunun altını çiziyor. Bugün itibariyle söz konusu alanda yurt dışı bağımlılığı neredeyse yok denecek kadar az bir seviyede. Bu durumu “İthal ürünlerin ikamesini sağlayıp hem bağımlılığımızı azaltıyor hem de Türkiye için çok ciddi bir katma değer üretiyoruz.” diyerek özetliyor.    S/İHA’ların gördükleri-duydukları bu ürünlerle merkeze iletiliyor Bu noktada Murat Şengiz’den hangi parçayı millileştirdiklerini daha detaylıca anlatmasını istiyoruz… İHA ve SİHA platformları için geliştirmekte olduğumuz ürünler kritik haberleşme altyapısına yönelik diyor ve devam ediyor: “Bunlar S/İHA’nın uçuş yaptığı sürede görüntü ve data aktarımını çift yönlü sağlayan haberleşme anten sistemleri. S/İHA’nın uçuşu esnasında özellikle hangi operasyonlarda kullanılacağı, nasıl haberleşeceği, nasıl görüntü aktarılacağı gibi konularda kritik olan ürünler. Bu ürünler yakın tarihe kadar özellikle ABD ve diğer ülkelerden ithal ediliyordu. Tedarik edilirken de kullanılacağı yerlere ilişkin sınırlamalar oluyordu. Kritik operasyonlarda Türkiye’ye müdahale edilmesi, ‘Hayır, bizim parçamız takılıyken bu uçuşu yapamazsınız’ tarzı itirazlar geliyordu. Şimdi geldiğimiz noktada bu teknolojiye sahibiz. Dolayısıyla kendi ülkemizde, kendi AR-GE ekibimizle üretiyoruz. Bu sınırlamalardan da kurtulmuş durumdayız. Kendimiz ürettiğimiz için de ister yurt içinde ister daha farklı bir yerde ihtiyacımıza göre kullanabiliyoruz. Söz konusu antenleri hali hazırda hem Bayraktar TB-2 hem de Bayraktar Akıncı’ya entegre ettik.”   Muadillerinden daha iyi ve çok daha ucuz Savunma sanayii alanında bu tür konuların iki önemli tarafı oluyor… Maliyet ve teknik özellikler. NETA’nın ortaya koyduğu bu ürünler için de aynı yaklaşım geçerli. Zaten sürece dair bilgiler verirken Genel Müdür Murat Şengiz de buna dikkat çekiyor. “Biz çalışmalara başladığımız zaman örnek aldığımız ürünler yurt dışından gelmiş ve uzun yıllardır çalışılan işlerdi” dedikten sonra “Şimdi hem hava uçuş performansı hem güvenilirlik gibi konularda rakiplerimizden çok daha öndeyiz. Türkiye, İHA ve SİHA’yı yüksek sayıda kullanan bir ülke... Bu nedenle maliyetlerde ciddi avantajlar elde ettik. Sahada kullanılan TB-2 sayısı çok fazla. Haliyle bizim ürünümüzün kullanıldığı platform sayısı da artıyor. Türk mühendislerin ürettiği kritik parça sağlamlık açısından da böylece kendini ispat etmiş oluyor” bilgisini veriyor. Murat Şengiz, ilginç bir ayrıntıdan da bahsediyor… Ankara, Türk S/İHA’ları başka ülkelere satmak istediği zaman kritik parçaları üreten ülkelerden de izin almak durumunda kalıyordu. İletişim antenleri için bu risk de ortadan kalkmış oldu.   Sivil alanlar için de çalışmalar sürüyor Daha önce afet durumlarında bu bölgelerde iletişimin kesilmemesi için ilgili kurumların yeni teknolojiler üzerinde çalıştığına dair haberler yapmıştık. NETA’nın da bu projede olduğunu öğreniyoruz. Aksungur ve ANKA’ya eklenecek bazı yeni kabiliyetlerle afet bölgesinde iletişimin kesilmemesi hedefleniyor. “Biz kendi alanımızdaki işleri neredeyse bitirdik. Gelecek ay kabul testlerinin yapılmasını bekliyoruz” diyor Şengiz. Sohbetimizin sonuna doğru gelecek planlamalarına da değiniyoruz kısaca… Ulaştırma ve Altyapı Bakanlığı’nın ‘Akıllı Ulaşım Sistemleri’ projesinde de varlar. Burada da amaç GSM şebekesinin olmadığı alanlarda kesintisiz bir iletişimin uydu üzerinden sağlanması.   NETA’nın yerli ve milli füzeler için çalıştığından bahsetmiştik… Bu füzelerin hedefe giderken merkezle kurduğu iletişimde de yine NETA imzası olduğunu belirtiyor Murat Şengiz. Türkiye’de bu ürünleri tamamen yerlileştirerek savunma sanayiindeki kullanıcıların hizmetine sunulması gerçekten de son derece değerli. NETA’dan ayrılırken, Türk savunma sanayiinin imkan verilmesi halinde nelere imza atabileceğini bir kez daha yakından görmüş oluyoruz…"
758,ATOM’dan karada da ‘tam isabet’: İlk kez TRT Haber görüntüledi,"ASELSAN, hava unsurlarına karşı geliştirdiği akıllı ATOM mühimmatı, artık karada kullanılabilecek. ATOM ve SARP entegrasyonun test vuruşunu TRT Haber görüntüledi. Namludan çıkınca ne zaman patlayacağı komutlandırılan ATOM 500 şarapneli ile patlıyor.",Savunma,https://www.trthaber.com/haber/savunma/atomdan-karada-da-tam-isabet-ilk-kez-trt-haber-goruntuledi-630827.html,"ASELSAN mühendisleri çok kritik bir mühimmatı daha yerli sisteme entegre etti. Savunma sanayiinde Türkiye'ye yeni bir üstünlük kazandıracak o atış gerçekleştirildi. Ateşlenmeden önce ne zaman patlayacağı ayarlanabilen ve böylece namludan çıktıktan sonra istenen zamana göre kendini patlatan ATOM, içindeki 500 şarapneli hedefe dogru saçan 'akıllı' bir mühimmat...   Daha önce hava unsurlarına karşı kullanılan ATOM artık kara hedeflerini de vurabilecek. Peki bu dönüşüm nasıl sağlandı? ASELSAN, daha önce geliştirdiği akıllı ATOM mühimmatı ile uzun süredir Türk Silahlı Kuvvetleri (TSK) ile pek çok dost ve müttefik ülkede kullanılan SARP silah sistemini birbirine entegre etti. Yeni entegrasyonla birlikte hendek, duvar, kaya, mağara gibi korunaklar artık korunak olmaktan çıkacak. 500 şarapneli ile patlıyor Akıllı Mühimmat ve Aktif Koruma Sistemleri Program Müdürü Güven Solak ATOM'un kabiliyetini şöyle anlatıyor: “Siper, sütre benzeri bir engelin arkasındaki hedefi geçtikten sonra tam istediğimiz noktada patlayıcı dolgunun infilakı sonrasında gövdesi 500'den fazla küçük çelik parçacığa ayrılabiliyor ve bunlar şiddetli bir şekilde etrafa saçılım gerçekleştirirken şarapnel etkisiyle hedefe karşı etkinlik gösterebiliyoruz.” Nerede, ne zaman patlayacağı komutlandırılıyor Ateşlenmeden önce ne zaman patlayacağı ayarlanabilen ve böylece namludan çıktıktan sonra istenen zamana öore kendini patlatan ATOM, içindeki 500 şarapneli hedefe dogru saçıyor. Peki bu yetenek karada nasıl üstünlük sağlıyor?   Keskin nişancıları vuracak Özellikle meskun mahal operasyonlarında güvenlik güçlerine yönelik en büyük tehditlerden bir tanesi keskin nişancılar. Binaların içerisine gizlenen keskin nişancılar işte bu entegrasyon sayesinde güvenli, uzak bir mesafeden saklandıkları yerde etkisiz hale getirilecek. TRT Haber görüntüledi SARP uzaktan kumandalı silah sistemleri entegrasyonuna ait ilk test atışını yalnızca TRT Haber görüntüledi. Entegrasyon araç üzerindeki SARP'larda da mobil olarak kullanılabilecek. Kamera: Mesut Akın
 "
759,Yerli füzeler hedefi milli sistemlerle vuracak,"Yerli ve milli füzelerin hedefi tam isabetle vurması sektörün övünç kaynaklarından biri. TÜBİTAK SAGE, füzelerin hedefe giderken kullandığı sistemleri de yerlileştiririyor. Uzmanlara göre bu durum, sahanın yanı sıra maliyetlere de olumlu yansıyacak.",Savunma,https://www.trthaber.com/haber/savunma/yerli-fuzeler-hedefi-milli-sistemlerle-vuracak-629388.html,"Türk savunma sanayiinin atılımında hem kamu hem de özel sektör tarafındaki değerli oyuncuların payı büyük. Ancak bazı kurumlar bu alanda yazılan başarı hikayesinin tam ortasında yer alıyor. TÜBİTAK SAGE de milli savunma sanayiinin en önemli oyuncularından biri olarak karşımıza çıkıyor. Kendi alanında çok değerli işlere imza atan enstitünün Genel Müdürü Gürcan Okumuş, geçtiğimiz günlerde sosyal medya hesabından yaptığı bir paylaşımda, “TÜBİTAK SAGE’nin yerli ve milli navigasyon çözümleri ATLAS, KAŞİF ve KONUM 01 konfigürasyonlu hassas güdüm kitinden hedefe tam isabet atış” notuyla bir video paylaştı. Videoda HGK-82 genel maksat bombasının belirlenen hedefin tam yanına düşmesi görülüyordu.   Bu sistemler ne anlama geliyor? Savunma Sanayii Araştırmacısı Anıl Şahin, söz konusu sistemlerden bahsetmeye Kaşif ile başlıyor. Kaşif, milli imkanlarla geliştirilmiş bir Küresel Konumlandırma Sistemi (KKS) alıcısı. KONUM-01’in ise askeri sistemlerde kullanılmak üzere milli imkanlarla geliştirilmiş bir KKS anteni olduğunu söylüyor ve “Bu sistem, L1/L2 bantlarında çalışan bir aktif anten. Ayrıca GLONASS L1 bandına da uyumlu. Burada hem alıcının hem de antenin milli imkanlarla geliştirilmiş olması çok önemli” bilgisini paylaşıyor.   ABD, Avrupalı ülkeler ve Rusya öncü ülkeler Bu noktada GPS ile GNSS arasındaki farka da çok kısa değinmek istiyoruz. Anıl Şahin merakımızı gideriyor ve GPS sisteminin ABD’ye ait bir konumlandırma sistemi olduğunu anımsatıyor. GALILEO’nun AB ülkeleri, GLONASS’ın ise Rusya tarafından kullanıldığını kaydediyor. GNSS ise tüm bu farklı sistemleri içerisinde barındıran bir kümeye verilen isim.

Yeniden TÜBİTAK SAGE’nin çalışmasına dönüyoruz… ATLAS’ın enstitü tarafından geliştirilen milli bir Ataletsel Ölçüm Birimi (AÖB) olduğundan bahseden Şahin ve şöyle devam ediyor: “ATLAS AÖB; yüksek hassasiyet gerektiren seyrüsefer, güdüm ve kontrol uygulamalarının ihtiyaçlarını karşılamak için tasarlandı. Akıllı mühimmatların güdüm sistemleri için küresel konumlama sistemi ve ataletsel ölçü birimi oldukça kritik. Hassas Güdüm Kiti, Kanatlı Güdüm Kiti, BORA Füzesi ve TRG-300 gibi birçok milli mühimmat sisteminde güdüm, KKS-AÖB ikilisinden oluşuyor. Eğer HGK ve KGK için opsiyonel olan lazer arayıcı başlığı saymazsak, bu mühimmatlarda herhangi bir arayıcı başlık bulunmuyor. TÜBİTAK-SAGE’nin, milli KKS ve AÖB bileşenlerini kullanarak gerçekleştirdiği bu atış esnasında elde ettiği isabet değeri bu nedenle çok önemli. Sadece hedefi vurmak değil tüm bu sürecin maliyeti de üzerine sıklıkla düşünülen konulardan biri. SAGE’nin ortaya koyduğu ürünler sadece sahadaki durumu doğrudan etkilemekle kalmayacak, maliyetleri de düşürecek. Maliyet sebebiyle her mühimmata arayıcı başlık konulması tercih edilmiyor. Arayıcı başlık olmadan böylesine isabetli atışların elde edilmesi oldukça sevindirici.”    Milli füzelerin yol haritası da tamamen yerli olacak Bu noktada temel bir soru geliyor aklımıza… Zaten Türkiye hali hazırda diğer ülkelerin altyapısını kullanarak işini görüyor. Neden bunların yerlileşmesi konusunda ciddi bir atılım içine giriyor? “Esasında konumlandırma uydularını yapmadığımız sürece bu teknolojiyi yerlileştiremeyiz.” diyor Anıl Şahin. Bunun çokça zaman, para ve insan kaynağı isteyen bir husus olduğuna işaret ediyor. Ancak Türkiye’nin bu alanda çalışmalarının tüm hızıyla devam ettiğini söylemek mümkün. Hatırlanacağı üzere, Cumhurbaşkanı Erdoğan’ın açıkladığı Milli Uzay Programı’nda dikkati çeken başlıklardan biri de ‘Bölgesel Konumlama ve Zamanlama Sistemi' olmuştu. 10 maddelik yol haritasının 3. sırasında kendi yer bulan proje, Ankara’nın askeri operasyonlarda ‘kesinti’ ya da ‘aldatma’ riskini minimize etme isteği olarak algılanmıştı.   TÜBİTAK SAGE’nin attığı adımlar günü gelince kullanılacak sistemin alt bileşenlerinin yerlileşmesi olarak da düşünülebilir… “Bu alt sistemleri millileştirerek hem tedarik kolaylığı hem de kullanım kolaylığı elde etmiş oluyoruz. Tabii bir diğer nokta da güvenlik” diyor Şahin ve sözlerini şöyle tamamlıyor: “Bu alt sistemleri, akıllı mühimmatlarımızın tamamına entegre edebiliriz ancak kullanım alanları sadece füze platformlarıyla sınırlı değil. Diğer platformlarda da bu tip konum sistemleri aktif olarak kullanılıyor. Arayıcı başlık kullanılmadan bu derece hassas vuruş gerçekleştirmek oldukça zor. Hatta Türkiye daha önce HGK ve KGK’ya, daha hassas vuruş gerçekleştirsinler diye lazer arayıcı başlık entegrasyonu gerçekleştirmişti. Son videoda gördük ki herhalde lazer arayıcı başlık kullanılsaydı da en fazla bu kadar hassas vuruş sağlanırdı. Gerçekten çok başarılı ve gelecek için kritik bir kazanım.”"
760,Deniz Kuvvetlerine taze kan: Milli AKYA,Deniz Kuvvetleri Komutanlığı ihtiyaçlarına yönelik yürütülen AKYA Ağır Sınıf Torpido Projesi'nde aralık ayında teslimata geçilmesi hedefleniyor. Milli AKYA torpidosu ile gelecek yıl bir platforma atış gerçekleştirilecek ve patlatma testi yapılacak.,Savunma,https://www.trthaber.com/haber/savunma/deniz-kuvvetlerine-taze-kan-milli-akya-627056.html,"Türk savunma sanayisinin denizcilik alanında yürüttüğü projelerdeki güncel durum çeşitli başlıklar altında 10. Deniz Sistemleri Semineri'nde ele alındı. Buna göre, Cumhurbaşkanlığı Savunma Sanayii Başkanlığı öncülüğünde Deniz Kuvvetleri Komutanlığının ağır ve hafif sınıf torpido ihtiyaçlarının karşılanmasına yönelik çalışmalar devam ediyor. AKYA Ağır Sınıf Torpido Projesi ile 324 milimetre Torpido Geliştirilmesi Projesi'nde (ORKA) sektördeki farklı kabiliyetler değerlendiriliyor. AKYA Ağır Sınıf Torpido Projesi kapsamında Deniz Kuvvetlerinin milli torpidolara erken ulaşmasını sağlamak için ""erken dönem seri üretim faaliyeti"" yürütülüyor. Bu kapsamda ay sonunda kabullere başlanması ve aralık ayında ilk teslimatın gerçekleştirilmesi amaçlanıyor. Deniz Kuvvetlerine, atış yapılabilmesi için gerekli sarf malzemeleri, test ekipmanları, lojistik ihtiyaçlar bir paket halinde teslim edilecek.    AKYA'nın alt sistem ve sistem kalifikasyonları devam ediyor. Gelecek yıl harp torpidosu ile Deniz Kuvvetlerinin sağlayacağı bir platforma atış gerçekleştirilecek ve patlatma testi yapılacak.   Milli tasarım ve açık bir mimariye sahip AKYA'nın tüm yazılım, kod, alt sistem kodlarına Türkiye sahip bulunuyor. AKYA'nın Preveze sınıfı denizaltılara entegre edilen milli Müren Savaş Yönetim Sistemi ile kullanılmasına yönelik çalışmalar da sürüyor. Entegrasyon çalışmaları ve seri üretim teslimatları ilerledikçe AKYA'nın denizaltılarda kullanımı yaygınlaşacak. Denizin altında ve üstünde milli torpido AKYA'daki kabiliyetlerle hafif sınıf torpido ihtiyacına yönelik ORKA Projesi de yürütülüyor. Projenin ilk dönemde ön tasarım ve teknoloji geliştirme çalışmaları gerçekleştiriliyor. Bu kapsamda torpidonun donanımının ortaya çıkması, temel performans parametrelerinin gösterilebilir hale gelmesi hedefleniyor. Düşük adetli atışlar sonunda kalifikasyon çalışmaları için yeni bir sözleşme imzalanacak.   AKYA, denizaltıdan atılıp denizaltındaki ve su üstündeki hedeflere etkinlik sağlayacak. ORKA da su üstü platformlar, helikopterler ve deniz karakol uçaklarından da atılabilecek. Akıncı ve Aksungur gibi insansız hava araçlarında da ORKA'nın kullanılması hedefleniyor."
761,Mehmetçik 'ATOK' ile geleceği bugünden yakalayacak,"Hemen her şeyin ‘dijitalleştiği’ bu dönemde askerlerin dönüşümü de kaçınılmazdı. En iyi orduların üzerine kafa yorduğu ‘Akıllı Asker’ vizyonundan geri kalmak istemeyen Türkiye, milli imkanlarla geliştirilen ATOK ile geleceği bugünden yakalayacak.",Savunma,https://www.trthaber.com/haber/savunma/mehmetcik-atok-ile-gelecegi-bugunden-yakalayacak-626978.html,"Eğer yaşınız ‘orta’ kabul edilebilecek bir dönemdeyse siz de etrafınızdaki hemen her şeyin çok hızlı bir şekilde ‘dijitalleştiği’ gerçeğine şahitlik ettiniz demektir… Telefonlarımız, saatlerimiz, hatta ev ve arabalarımızın dahi yeni çağa ayak uydurduğu bu dönemde, bizzat askerin kendisinin de ‘dijitalleşmesi’ kaçınılmazdı. Aynen böyle de oldu ve ‘dijital asker’ ya da ‘geleceğin askeri’ konseptleri özellikle ABD başta olmak üzere batılı ülkelerin gelişmiş ordularında herkesin üzerine kafa yorduğu en temel projelerden biri haline geldi.   Türkiye de söz konusu gelişmelerden geri kalmak istemedi. Sadece kamu kurumları değil özel şirketler de bu alanda çok değerli işlere başladı ve günümüz itibariyle kimi projeler önemli bir noktaya geldi. Bugün size anlatacağımız ‘ATOK’ da bu alandaki marka işlerden biri. Açılımı, Askeri Taktik Operasyon Kiti…   Sahadaki askere anlık takip  BİTES Savunma ve Bilgi Sistemlerinden Sorumlu Genel Müdür Yardımcısı Erinç Albayrak ile ATOK’u konuşmak üzere bir araya geldiğimizde, kapıda bizi bir ‘asker manken’ karşılıyor. İlk dikkatimizi çeken askerin göğüs kısmındaki tablet oluyor. Kolda ise bugün bir çoğumuzun kullandığına benzer bir akıllı saat var. Gözlük sıradan bir gözlük değil. Ancak ne olduğuna dair pek fikrimiz yok. Askerin botunda da mağazaların kıyafetlere taktığı alarmlara benzer bir parça var. Albayrak ile sıcağı sıcağına mankenin yanında başlıyoruz sohbetimize… ATOK’un muharebe sahasında özel görev kuvvetlerinin çok önemli ihtiyaçlarını karşılayan bir sistem olduğunu öğreniyoruz. Temel olarak askerin tam konumunu, sağlık durumunu, hem kendinin hem de ekip arkadaşlarının anlık pozisyon değişimlerini ve en genel haliyle ‘çevrede neler olup bittiğini’ gösteren bir sistem ATOK. GPS olmayan ortamlarda dahi askerin üzerindeki gelişmiş sistemler matematiksel hesaplar yaparak konum bilgisini çok doğru bir şekilde buluyor. Elde edilen veriler hem TİM komutanı hem de merkezle paylaşılabiliyor.    Artırılmış gerçeklik Mehmetçik’in kullanımına girecek Erinç Albayrak projeye dair bilgiler vermeye devam ediyor… Gözlük ve koldaki bilekliğe geliyor sıra… Artırılmış gerçeklik teknolojisini sunan bir gözlükmüş bu. Böylece TİM Komutanı, kendi timinde olan tüm personelin konumunu, pozisyon durumunu, sağlığını kolaylıkla takip edebiliyor. Sağlık konusunda bir parantez açalım ve Mehmetçik’in giydiği özel atlet sayesinde hayati veriler anlık alınabildiğini belirtelim. Önemli bir detay daha veriyor Albayrak ve “TİM Komutanı, baktığı yönde kimlerin olduğunu da rahat bir şekilde görüyor bu gözlük sayesinde. Böylelikle dost-düşman birlik konusu da çok daha net bir şekilde çözülmüş oluyor. Bu gözlüğü takan bir komutanın yanlışlıkla dost birliklere ateş emri vermesi neredeyse imkansız bir hale geliyor. Ayrıca İHA’lardan elde edilen görüntüler de anlık olarak operasyondaki askerlerin tabletine yansıyor” ifadesini kullanıyor.   Ateş ederken dahi bilgileri anlık olarak görebilecekler Bu noktada araya giriyoruz… Çünkü Albayrak’ın anlattıkları “Peki asker bir yandan çatışma devam ederken diğer yanda tüm bunları nasıl takip edecek” sorusunu beraberinde getiriyor. “Kesinlikle haklısınız. Muharebe sahasında bir kişinin akıllı cihazı eline alıp intikal etmesi, muharebe şartlarında bu takip işlerini sürdürmesi çok zor.” diyor Albayrak. Ve sistemin buna nasıl bir çözüm ürettiğini anlatıyor: “Bilekteki aparat sayesinde nişan pozisyonunda dahi tüm bilgileri rahatlıkla görebiliyor asker. Namluyu doğrulttuğu yönde kimlerin olduğunu, daha önceden yüklenen bölge haritasını, kendisinin ve arkadaşlarının konumunu anlık takip ediyor. Bilekliğimiz kablosuz şekilde çalıştığından, en ufak bir hareket kısıtlaması olmadan tüm bunları yapabiliyor. Tabi bir de işin diğer boyutu var… Anlık olarak görüntülerin başka bir merkez tarafından da izlenmesi. Peki bu nasıl oluyor? Muharebe hattının güvenli tarafında konuşlanmış bir zırhlı araç, bu zırhlı araç üzerinde milli imkanlarla üretilen bir BAZ istasyonu konumlanıyor. Bu BAZ istasyonunun sağlamış olduğu kapsama alanı içerisinde hem akıllı terminal dediğimiz tableti andıran cihaz üzerinden gelen bilgiler hem de askerin kullandığı gözlükten gelen görüntüler Uydu Haberleşme Sistemi (SATCOM) kabiliyeti ile uzaktaki karargahlara aktarılıyor. Böylece komuta kademesi de operasyona dair tüm detayları en ince ayrıntısına kadar istediği yerden takip edebiliyor.”   Sahdaki testlerin sonuna gelindi Askerin konumu meselesi bizi farklı bir noktaya da götürüyor… TSK’nın özellikle çatışma bölgesinde kalan yaralı asker ya da şehidimizin naaşının yeri gibi konularda çok hassas olduğunu biliyoruz. Acaba ATOK bu konularda da fayda sağlar mı? Erinç Albayrak yanıtlıyor, “ATOK Sistemi ile özel görev kuvvetlerimizin anlık konum ve durumunu takip etmeye imkan sağlıyor. Dolayısıyla yaralı asker ya da şehidimizin yerinin tam olarak bulunmasına fayda sağlıyor” diyerek bu soruyu yanıtlıyor. Albayrak’a son olarak sistemin envantere ne zaman gireceğini soruyoruz… Hali hazırda ATOK sisteminin kalifikasyon ve kabul testlerinin devam ettiğini ve 2021 yılı içerisinde envantere girmeye hazır olacağı bilgisini paylaşıyor."
762,"TÜBİTAK klasik bombayı HGK-82 ile güdümlü bombaya dönüştürdü, hedef tam isabetle vuruldu","Yerli ve milli navigasyon çözümleri ATLAS, KAŞİF ve KONUM 01'in entegre edildiği Hassas Güdüm Kiti-82 (HGK-82), hedefini tam isabetle vurdu.",Savunma,https://www.trthaber.com/haber/savunma/tubitak-klasik-bombayi-hgk-82-ile-gudumlu-bombaya-donusturdu-hedef-tam-isabetle-vuruldu-626865.html,"TÜBİTAK SAGE'nin yerli ve milli navigasyon çözümleri ATLAS Ataletsel Ölçüm Birimi (AÖB), KAŞİF KKS Alıcısı ve KONUM 01 Küresel Konumlama Sistemi Anteni entegreli HGK-82, hedefi tam isabetle vurdu. TÜBİTAK SAGE resmi Twitter hesabından milli alt bileşenlerin entegre edildiği HGK-82'nin, belirlenen hedefi başarıyla vurduğu ana ait video paylaşıldı. Paylaşımda, ""TÜBİTAK SAGE’nin yerli ve milli navigasyon çözümleri ATLAS, KAŞİF ve KONUM 01 konfigürasyonlu hassas güdüm kitinden hedefe tam isabet atış"" açıklaması yapıldı.   HGK-82 Milli Bileşen#TÜBİTAKSAGE’nin yerli ve milli navigasyon çözümleri ATLAS, KAŞİF ve KONUM 01 konfigürasyonlu hassas güdüm kitinden hedefe tam isabet atış#MilliSavunmaiçinMilliArge pic.twitter.com/3lgFpz136H"
763,Akıncı'nın yeni motoru 'sürpriz taarruzlara' kapı açacak,"Akıncı TİHA’nın yeni motoru 2000 beygir güç sağlayacak. Yeni motoruyla aynı uçuşta kara, deniz ve hava saldırıları yapabilecek Akıncı; sürpriz taarruzların habercisi.",Savunma,https://www.trthaber.com/haber/savunma/akincinin-yeni-motoru-surpriz-taarruzlara-kapi-acacak-626538.html,"Türkiye ile Ukrayna arasındaki müttefiklik dozunun giderek arttığı bir dönemden geçiyoruz. Bu sürecin başrol oyuncusu hiç şüphesiz savunma sanayii alanındaki işbirliği. Ankara-Kiev hattında başta SİHA’lar olmak üzere bilhassa motor üretimi konusunda kat edilen mesafe, bu ilişkinin kısa vadeli olmadığını gösteriyor. Geçtiğimiz günlerde Baykar ve Ukraynalı savunma sanayii firması arasında imzalanan anlaşmalar özellikle Akıncı özelinde daha detaylı bir incelemeyi fazlasıyla hak ediyor. Bu gelişmeyi kaçıranlar için hemen paylaşalım; Baykar ile Motor Sich arasında Bayraktar Akıncı Taarruzi İnsansız Hava Aracı (TİHA) için MS500 Turboprop Motor Teknik Şartname Anlaşması imzalandı.   Daha önce Akıncı C modelinin yerli motor PD-222 ile uçacağı açıklanmıştı. Bu motorların yaklaşık 220 beygir ürettiğini ve çift motorlu Akıncı’nın yaklaşık 450 beygirlik motorlarla havalanacağını hatırlatalım. Yeni imzalanan anlaşmayla gelen MS500 motorları ise 1050 beygir güç üretebiliyor. Akıncı’nın çift motor kullanabildiğini düşünürsek, yaklaşık 2100 beygirlik bir TİHA’ya kavuşacağımızı söylemek yanlış olmaz.   Akıncı’nın yeni motorları ne anlama geliyor? Bu haliyle dünyanın en çok faydalı yük taşıyan insansız araçlarından biri olacak Akıncı TİHA için söz konusu gelişmeler temel bazı soruları da beraberinde getirdi… Bunları konuşmak üzere Savunma Sanayii Araştırmacısı Kadir Doğan ile Saha Expo’da buluşuyoruz. “Yeni bir motor alternatifi neden önemli?” sorusuyla başlıyoruz sohbetimize… Kadir Doğan’a göre Akıncı’nın herhangi bir ambargo tehdidi olmaksızın, farklı motorlarla görev yapabilmesi iki açıdan önemli. “Birincisi; bu gibi motor entegrasyonları ile çok esnek bir ürüne sahip olursunuz.” diyor Doğan. Bu esnekliği biraz açmasını istiyoruz: “Şoklara karşı dirençli olmayı, problemleri hızlıca çözmeyi, değişen görevlere, saha koşullarına ve dönemin şartlarına çok hızlı adapte olmayı sağlar bu durum. Bu da aslında hem Akıncı için hem de Baykar için çok önemli bir kabiliyet kazanımına dönüşür. İkincisi; bu esneklik karşınızdaki hasımı da zora sokar... Bu gibi esnekliklere sahip platformların taşıyabileceği faydalı yükler ve uçuş zarfları değişeceği için hasmınızın önlem alması oldukça zor bir hale gelir. Bu durum da sizin yapacağınız sürpriz saldırılara karşı hasmınızı zayıf kılar. Bu iki açıdan söz konusu anlaşmayı çok önemli buluyorum.”    Kara, deniz ve hava görevini aynı anda icra edebilir Yaklaşık 2100 beygir güç üreten motorların Akıncı’ya kazandıracağı kabiliyetlere anlatmaya devam ediyor Kadir Doğan… Akıncı'nın sınıfındaki en ağır faydalı yük taşıyabilecek araçlardan birisi olacağının altını çiziyor ve “Bu özellikle hem aviyonik sistemleri için daha fazla alan açacak hem de daha ağır, daha uzun menzilli mühimmatları taşımanıza imkan verecek.” bilgisini paylaşıyor. S/İHA’larda olduğu TİHA’ların da faydalı mühimmatların üzerine takıldığı ve ‘salan’ ismi verilen aparatları var. Çok daha güçlü bir motorun haliyle çok daha fazla salan ve nihayetinde çok daha fazla mühimmat taşıyacağının altını çiziyor Doğan.
Burada ilginç bir örnek veriyor ve deniz seviyesinde 2100 beygirlik motor gücüne sahip bir Akıncı’nın neler yapabileceğine dair bazı örnekler anlatıyor: “İlgili kuvvetin isteğine göre daha güçlü motorlarıyla Akıncı hemen her konuda çeşitli performanslar ortaya koyabilir. İstenen hedefe daha hızlı varmak, gerekirse daha uzun süre havada kalmak, çok daha farklı füze konfigürasyonlarıyla havalanmak bunlardan bazıları…   Söz konusu motorların daha fazla mühimmat anlamına geldiğini söylemiştik… Akıncı, MS500 motorları takılıyken aynı uçuş görevinde kara, deniz ve hava hedeflerini imha edebilir. Bu kabiliyet, karar vericiler için çok değerli.
Türk Silahlı Kuvvetleri’nin görev yükünde Akıncı’nın önemli işlere imza atacağını daha önce de söylemiştik… Yeni motorlar, Akıncı’nın omzundaki yükün daha da artacağına işaret ediyor.”"
764,Türk donanmasının yeni gemileri bu ay teslim edilecek,"STM Savunma Teknolojileri Mühendislik ve Ticaret AŞ, Test ve Eğitim Gemisi ile Lojistik Destek Gemisi'nin ilkini bu ay içeresinde teslim etmeyi hedefliyor.",Savunma,https://www.trthaber.com/haber/savunma/turk-donanmasinin-yeni-gemileri-bu-ay-teslim-edilecek-626466.html,"STM Savaş Sistemleri Grup Yöneticisi Enver Küçükerman, 10. Deniz Sistemleri Semineri'nde şirketin sorumluluk üstlendiği projeler ve yürüttüğü çalışmalara ilişkin bilgiler verdi. Buna göre, STM Deniz Projeleri Direktörlüğü, Deniz Kuvvetleri Komutanlığı ve Cumhurbaşkanlığı Savunma Sanayii Başkanlığının ortaya koyduğu vizyon ve proje modeli doğrultusunda bir dizi proje yürütüyor. Yerlilik oranı yüzde 70-75 seviyelerine yükseldi MİLGEM Projesinde yerlileştirme faaliyetleri neticesinde yerlilik oranı MİLGEM özelinde yüzde 70-75 seviyelerine yükseldi. MİLGEM Projesi ile başlatılan yerli ve milli savaş gemisi üretimi yeteneğini daha da geliştirecek olan İSTİF Sınıfı Fırkateyn 2021 yılının başında denize indirildi ve 2023'ün ikinci yarısında Deniz Kuvvetleri Komutanlığı hizmetine girmesi hedefleniyor. Test ve Eğitim Gemisi İstanbul'da yapıldı Test ve Eğitim Gemisi ise MİLGEM tekne formu kullanılarak İstanbul Denizcilik Tersanesi'nde inşa edildi. STM’nin ilk kez ulusal bir özel sektör tersanesi ile işbirliği içinde gerçekleştirdiği gemi inşa projesi teslimata hazır hale getirildi. Test ve Eğitim Gemisi'nin bu ay içerisinde tesliminin gerçekleştirilmesi planlanıyor. Türk Tipi Hücumbot Projesi kapsamında Türk Deniz Kuvvetleri’nin ihtiyacını en üst seviyede karşılayacak, süratli, vuruş gücü yüksek, inovatif özelliklere sahip etkin bir platform çözümü sunmak üzere dizayn çalışmalarına Cumhurbaşkanlığı Savuma Sanayii Başkanlığı ile imzalanan sözleşmeye uygun olarak devam ediliyor. Lojistik Destek Gemisi'nin ilki bu ay teslim edilecek Lojistik Destek Gemisi Projesi'nde STM, daha önceden inşasına başlanan 2 geminin geri kalan tüm faaliyetlerini bitirerek kullanıma sunmak üzere çalışmalarını sürdürüyor. İlk geminin tesliminin bu ay, ikinci geminin ise Şubat 2024 sonuna teslimatı amaçlanıyor. Yurt dışında denizaltı modernizasyon, Türkiye'de ise denizaltı modernizasyon ve inşa projelerinde de sorumluluklar üstlenen STM, Cumhurbaşkanlığı Savunma Sanayii Başkanlığı ve Deniz Kuvvetleri Komutanlığı rehberliğinde yürütülecek Milli Denizaltı Programı için öngörülecek modele uygun olarak göreve hazır olduğunu ifade etti. Türkiye'nin denizaltı tasarım ve inşasına olan ihtiyacını da dikkate alan STM, özellikle yurt dışı dost ve müttefik ülkelerden gelen talepleri de dikkat alarak, bir adet Küçük Boyutlu Denizaltı tasarımını tamamladı ve seçili blok bazında inşaya başlamayı hedefliyor."
765,Rusya'nın Hindistan'a S-400 sevkiyatı başladı,"Rusya Federal Askeri ve Teknik İşbirliği Dairesi Başkanı Dmitriy Şugayev, Hindistan’a S-400 hava savunma sistemi sevkiyatına başlandığını açıkladı. Teslimatların Nisan 2023'te tamamlanması bekleniyor.",Savunma,https://www.trthaber.com/haber/savunma/rusyanin-hindistana-s-400-sevkiyati-basladi-625945.html,"Rusya Federal Askeri ve Teknik İşbirliği Dairesi Başkanı Dmitriy Şugayev, Dubai’de Rus haber ajansı TASS’a yaptığı açıklamada, ""Rusya, Hindistan'a S-400 sistemlerinin teslimatına başladı"" ifadesini kullandı. Hindistan ile Rusya arasında S-400 hava savunma sistemleri satın alınmasıyla ilgili anlaşma, Kasım 2018'de toplam 5,4 milyar dolar bedelle imzalanmıştı. Hindistan Başbakanı Narendra Modi ile Rusya Devlet Başkanı Vladimir Putin arasındaki geniş çaplı müzakereler sonucu karara bağlanan anlaşma kapsamında, teslimatların Nisan 2023'te tamamlanması bekleniyor."
766,Türk savunma sanayii iddiasını gösterdi,Türk savunma sanayisi başarısını SAHA EXPO Savunma ve Havacılık Hibrit Fuarı'nda gösterdi.,Savunma,https://www.trthaber.com/haber/savunma/turk-savunma-sanayii-iddiasini-gosterdi-625788.html,"Türkiye'nin en büyük sanayi kümesi SAHA İstanbul'un düzenlediği SAHA EXPO Savunma Havacılık ve Uzay Sanayi Fuarı, İstanbul Fuar Merkezi’nde devam ediyor. 40 bin metrekarelik alanda, 30 ülkeden 600'ün üzerinde firmanın katıldığı fuarda Türk savunma sanayisi son dönemde katettiği mesafeyi gözler önüne serdi.    SAHA İstanbul Yönetim Kurulu Başkanı ve Baykar Genel Müdürü Haluk Bayraktar, SAHA İstanbul'un, 6 yıl önce savunma sanayisinde başlatılan Milli Teknoloji Hamlesi vizyonuna özel sektör dinamizmini kazandırmak için atılan bir adım olduğunu söyledi. Etkinlikte 480 firmanın yerli ve milli ürünlerini sergilediğini ve bundan gurur duyduklarını ifade eden Bayraktar, fuarda yeni anlaşmalar ve iş birlikleri için zemin oluşturulduğunu vurguladı.    Yerlilik ve millilik artacak Bayraktar, sergilenen kabiliyetlerin Türk savunma sanayisindeki yerlilik ve millilik oranına etkisini vurguladı. ""Bu sayede kesinlikle yerlilik ve millilik artacak. Türkiye'nin büyük iddiaları var. Türkiye'nin kendi savaş uçağını, insansız savaş uçağını üretme iddiası var. Bu iddiaları ancak çok güçlü bir ekosistem kurarak gerçekleştirebiliriz. Bu fuarda böyle bir ekosistemimiz olduğunu gördük. Bu sefer yola çıkmış durumda. Buna katkı sunarak, bunu daha da güçlendirerek hedeflere ulaşabiliriz. Fuar bünyesinde tarihi anlaşmalara imza atıldı. Bu anlaşmaların sonuçlarını da yakın zamanda Türkiye olarak göreceğiz.""    "
767,İsmail Demir: Firmalarımızın yol aldığını görmek memnuniyet verici,"Cumhurbaşkanlığı Savunma Sanayii Başkanı Demir, Yerli üreticilerimize güvendikçe, onlara imkan sağladıkça, biraz da sabırlı oldukça buradan sonuç aldığımızı göreceğiz. Savunma sanayisi bunun bir örneği"" açıklamasını yaptı.",Savunma,https://www.trthaber.com/haber/savunma/ismail-demir-firmalarimizin-yol-aldigini-gormek-memnuniyet-verici-625772.html,"Cumhurbaşkanlığı Savunma Sanayii Başkanı İsmail Demir, Türkiye'nin en büyük sanayi kümesi SAHA İstanbul'un düzenlediği SAHA EXPO Savunma Havacılık ve Uzay Sanayi Fuarı'nı ziyaret etti. Savunma sanayi alanında teknoloji geliştiren birçok şirketin standını ziyaret eden Demir'e ziyaretinde, SAHA İstanbul Yönetim Kurulu Başkanı ve Baykar Genel Müdürü Haluk Bayraktar eşlik etti. İsmail Demir, ziyaretinde yaptığı açıklamada, Saha EXPO'nun bugün son günü olduğunu belirterek, ""Özellikle küçük ve orta boy şirketlerimizle yakın temas kurmak üzere bugün biraz daha detay gezdik. Zaten bir amacımız da çeşitli kapasitedeki ve kabiliyetteki şirketlerin birbirlerini tanımaları, iş kabiliyet ve kapasitelerini birbirleriyle paylaşmalarıydı. Buradan çok güzel sinerjiler çıkacağını tahmin ediyoruz"" diye konuştu.    ""Firmalarımızın yol aldığını görmek memnuniyet verici"" Güzel fikirler, ilginç girişimler gördüklerini aktaran Demir, şunları söyledi: ""Bu aile giderek büyüyor. Bu aile büyürken de Türkiye'nin sanayi ve teknoloji altyapısında boşlukların doldurulması ve kabiliyetlerin derinleştirilip artırılması gibi bir hedefimiz var. Bu hedefe doğru firmalarımızın yol aldığını görmek memnuniyet verici. Boşluk kalan alanlarda bizim karşılıklı diyalogla birbirimizle iletişim sağlayıp doldurmamız gerekiyor. Gördüğümüz ilginç girişimler, projeler ve gerçekleştirilen bazı hedefler var. Bu da bizi memnun etti.    Bu bir yolculuk. Bu yolculuğu böyle hep beraber birbirimizle omuz omuza kabiliyetlerimizi birbirimize aktarıp, birbirimizi geliştirerek devam edeceğiz. Türkiye'nin bu yolculuğu artık bir çığ gibi büyüyecek inşallah. Bu durduk yerde olacak bir şey değil. Bu tür faaliyetler, sürekli olarak ürün, proje ve bunların takibi ve gerçekleştirilmesi gibi hedeflerin konması ve en önemlisi yerli ürün önceliğinin her alanda, her kesimde mutlaka Türkiye'nin bir numaralı gündemi olması gerekiyor."""
768,Türk SİHA'larının başarısı bir kez daha manşetlerde,"Macar Gazetesi Nemzet, Macaristan ordusunun KARAYEL-SU silahlı insansız hava aracını alabileceğini yazdı. Haberde, ""Türkiye'nin drone teknolojisinde lider güç olarak kabul edilmesi, bu yarışta Türkiye'yi ön plana çıkarıyor"" denildi.",Savunma,https://www.trthaber.com/haber/savunma/turk-sihalarinin-basarisi-bir-kez-daha-mansetlerde-625554.html,"Türk savunma sanayii, bir kez daha manşetlerde. Dünya basınının sık sık yer verdiği Türk SİHA'larının son adresi, Macaristan oldu. Magyar Nemzet gazetesinin David Laszlo imzalı ""Türk SİHA'ları Papa'da kendini tanıtıyor"" başlıklı haberinde, Vestel Savunma tarafından geliştirilen KARAYEL-SU silahlı insansız hava aracının, Macaristan Silahlı Kuvvetlerinin Papa Hava Üssü'nde hem karada hem de havada fotoğrafının çekildiğini belirtti.   Macar basını Türk SİHA'larını yazdı Laszlo haberinde, Macaristan Savunma Tedarikinden Sorumlu Hükümet Yetkilisi Gaspar Maroth'un mayıs ayındaki bir röportajında, Macar hükümetinin 2018'den beri dron stratejisinin olduğunu ve satın alma konusunda ise birçok Türk firmasını incelediği şeklindeki sözlerine yer verdi.   Macaristan güvenlik güçlerinin Vestel Savunma tarafından geliştirilen KARAYEL-SU'yu tercih edebileceğine dikkati çeken Laszlo, KARAYEL-SU'nun tam otonom kalkış, iniş ve uçuş özelliğinin yanı sıra azami 20 saat havada kalış süresine sahip olduğunu ve söz konusu aracın hem Türkiye hem de Suudi Arabistan tarafından kullanıldığını ve fiyatının da rakiplerine oranla daha uygun olduğunu belirtti. ""Türkiye'yi ön plana çıkarıyor"" Laszlo, ""Türkiye'nin dron teknolojisinde lider güç olarak kabul edilmesi bu yarışta Türkiye'yi ön plana çıkarıyor. Bu teknolojinin sahada da kullanılmasının büyük rolü var. Örneğin, Dağlık Karabağ, Libya ve Suriye'deki sınavlarında çok iyi not aldılar. Ayrıca, Macaristan ve Türkiye arasında mükemmel bir savunma iş birliği mevcut. Ejder Yalçın tipi Türk zırhlı muharebe araçları bu yıl orduya teslim edildi"" dedi.   Ejder Yalçın'lar bu yılın başında Macar ordusuna teslim edilmişti Nurol Makina tarafından üretilen 10 Ejder Yalçın, 11 Şubat'ta Macar güvenlik güçlerine teslim edilmiş, kısa süre içinde 40 zırhlı aracın daha teslim edileceği açıklanmıştı."
769,'Koca Yusuf' füzeleri yok edebilecek,'Koca Yusuf' olarak bilinen A400M uçağına 'Yönlendirilmiş Kızılötesi Karşı Tedbir' (DIRCM) sistemini entegre edildi.,Savunma,https://www.trthaber.com/haber/savunma/koca-yusuf-fuzeleri-yok-edebilecek-625486.html,"TUSAŞ, 'Yönlendirilmiş Kızılötesi Karşı Tedbir' (DIRCM) sisteminini  'Koca Yusuf' olarak bilinen A400M uçağına entegre etti. Uçağa yönlendirilen füzeleri yok edebilecek olan sistem birden fazla füze algılayabilecek.   TUSAŞ Genel Müdürü Temel Kotil, ''Yeni nesil bir teknolojinin alt yapısını ilk kez A400M uçağına entegre ederek ülkemizin havacılık kabiliyetlerine katkı sunmayı sürdürüyoruz. Dünyanın en büyük uçakları arasında yer alan A400M programında kusursuz üretim ve teslimat süreçlerimize devam ediyoruz. Emeği geçen çalışma arkadaşlarımı kutluyorum'' dedi. A400M programında yüzde 7'nin üzerinde iş payına sahip olan TUSAŞ, 176 adet A400M uçağını kapsayan projede bugüne kadar toplam 135 uçaklık seti üreterek 'Airbus Defence and Space' firmasına teslim etti."
770,Deniz topunda 'dünyanın en iyileri' arasına girdik,"MKE’nin 'yerlileştirdiği' deniz topunun ilk atış videosu çok kritik bir dönüşümün habercisi. Türk mühendisler, ‘kasten fiyatı yükseltilen’ ürünü yarı fiyatına imal etti. Türkiye bu alanda artık ‘en iyiler’ arasında.",Savunma,https://www.trthaber.com/haber/savunma/deniz-topunda-dunyanin-en-iyileri-arasina-girdik-625399.html,"Makine ve Kimya Endüstrisi, 10 Kasım’da “Mustafa Kemal Atatürk'ün 'Zafer, zafer benimdir diyebilenindir' sözünden esinlendik.” mesajıyla bir video paylaştı ve yerli deniz topunun ilk atışının yapıldığını duyurdu.   Son yıllarda farklı ürünlerin ‘yerlileştirildiği’ bir gerçek. Ancak bazı ürünlerin yerlileştirilmesi çok daha önemli anlamlara ve kritik değişimlere işaret ediyor. MKE’nin paylaştığı video ve ortaya konan ‘yerli/milli deniz topu’ işte bu nedenle oldukça değerli. Konuya yabancı olanlar için Türkiye’nin deniz topunu kendi başına üretebilmesinin ne anlama geldiğini ve hangi gemilerimizde kullanılabileceği konularını konuşmak üzere Savunma ve Denizcilik Araştırmacısı Kozan Selçuk Erkan ile buluştuk.   Satmamak için fiyat yükselttiler Türk mühendisler yarı fiyata yaptı Büyük çaplı deniz topu üretmenin en zor kısmı teknolojisi bilgisiyle başlıyor Erkan anlatmaya… Deniz toplarının çok zorlu şartlarda karadaki gibi sabit durmadan, hareket halinde hassas ateş edebilecek şekilde imal edildiğini söylüyor. “İşin en zor yanı ise hiçbir kara konuşlu topun ulaşamayacağı, dakikada 80 atım yapabilen insansız tam otomatik sistemler olmaları” bilgisini paylaştıktan sonra “Daha önce hangi sistemi kullanıyorduk?” sorumuza yanıt veriyor: “Daha öncesinde tüm dünyada bu işin en önemli üreticisi olan İtalyan bir firmanın 76mm topunu kullanıyorduk. İtalyan firması şu anda bu konuda tekel olacak kadar piyasayı ele geçirmiş durumda… Türkiye ilk defa bu projeyle dünyada onlara alternatif, kaliteli bir sistemi üretmiş oldu. Bu noktada söz konusu ürünün ihracat pazarında sadece silah sistemi olarak da satılabileceğinin altını çizmekte fayda var. Şu ana kadar İtalyan firması ile sorunsuz çalıştık. Ancak İtalyanlar, ABD’nin baskısına maruz kaldı ve ‘satmamak yerine fiyatını çok yükselterek satışı yapmaya devam etme kararı’ aldı. Bunun üzerine MKE hızlı bir çalışma ile bu deniz topunu yarısından daha ucuz bir maliyetle üretti. Bir gemi inşasında en yüksek maliyeti oluşturan kalemler silah ve sensör sistemleridir. Biz dünya pazarında şu anda küçük ve orta sınıf savaş gemilerinde büyümekte olan ülkeyiz. Bu sınıf için en ideal deniz topu 76mm’dir. Ve biz bunu başarıyla ürettik.”    ‘Şampiyonlar Ligi’ne girdik Kozan Selçuk Erkan anlatırken, ‘Savunma sanayiinde bir kez daha kötü komşu yine ev sahibi yaptı’ diye düşünüyoruz… Bir diğer merak ettiğimiz husus, söz konusu sistemi hangi gemilerimizde kullanabileceğimiz oluyor? Bu soruya yanıt vermeden önce çok kritik bir bilgi paylaşıyor Erkan ve “Deniz Topu çok pahalı ve üretimi zor bir silahtır. Dünyada ABD, Çin, Rusya, İngiltere, İtalya ve Fransa bunu yapabiliyordu. MKE sayesinde ilk defa Türkiye de bu ‘elit kulübe’ girdi” diyor.    Yerli ve milli deniz topu hangi gemilerimizde kullanılabilir? Burada bir parantez daha açıyor Erkan ve pahalı bir silahı üreterek dünya pazarında yer bulma imkanımızı artırdığımıza işaret ediyor. Yani daha net bir ifadeyle, üretilen deniz topunun gelecek dönemlerde ihracat potansiyelinin çok yüksek olduğunun altını çiziyor. Peki ya kullanım alanları? 76mm topun dünyanın en çok kullanılan deniz toplarından biri olduğunu anlatıyor Kozan Selçuk Erkan ve “Bizdeki tüm hücumbotlardan Gabya sınıfı firkateynlere, MİLGEM korvetlerimizden, istif sınıfı firkateynelere kadar çok çeşitli gemilerde kullanılabiliriz bu ürünü. ‘Avrupa tasarımı gemilerin ana silahıdır’ dahi diyebiliriz. Bunun yanı sıra yeni üreteceğimiz açık deniz karakol gemilerinde de bu top kullanılacaktır. Gördüğünüz üzere son derece kritik ve pahalı bir ürünü millileştirmiş bulunuyoruz” yanıtını veriyor.   Videoda hedefin vurulması neden yok? Kozan Selçuk Erkan sektörü yakından takip eden ve dünyada bu işlerin nasıl yürüdüğünü de bilen bir isim. O nedenle video yayınladıktan sonra özellikle sosyal medyada tartışılan bir konuyu da kendisine sormak istiyoruz…. MKE neden atış görüntüsünde hedefi vuruş bölümünü yayınlamadı? Topun ilk denemelerinin gelen yükleri ölçmek, alt sistemleri denemek, mekanizmayı kontrol etmek amacıyla yapıldığını belirtiyor Erkan ve “Yaklaşık 15 kilometreyi aşacak menzildeki atışlarda genelde isabet kısmı pek gösterilmez. Dünya genelinde de böyledir bu. İlerleyen zamanlarda ölçüm ve mekanik kontrol atışları bitince hem seri atış videoları hem de isabet çekimlerini görmeye başlarız. Daha o top karada yüzlerce atış yaptıktan sonra iyileştirilip deniz denemelerine başlayacak” diyerek tartışmalara noktayı koyuyor…"
771,Siper'in testi: Milyar dolarlık mesele,"Türk mühendislerce geliştirilen yüksek irtifa uzun menzilli hava savunma sistemi füzesi Siper başarıyla ateşlendi. Uzmanlar sistemin pek çok özelliğinin yanı sıra, Türk ekonomisine milyarlarca dolar avantaj sağlayacağı görüşünde.",Savunma,https://www.trthaber.com/haber/savunma/siperin-testi-milyar-dolarlik-mesele-623750.html,"Savunma sanayini yakından takip edenlerin bu sıralar en çok duydukları haberlerin başında hava savunma sistemlerine dair gelişmeler var… Bir yanda Ankara’nın S-400 ajandası, diğer yandan ABD ile görüşmeleri devam eden Patriot sistemi ve Cumhurbaşkanı Erdoğan’ın G-20 Zirvesi sonrasında işaret ettiği Avrupalı SAMP-T… Yabancı sistemlerin konuşulduğu bu ortamda Türkiye bir yandan da yerli ve milli hava savunma füzesi için çalışmalarını sürdürüyor. Geçtiğimiz gün, yüksek irtifa uzun menzilli hava savunma sistemi füzesi Siper’in atış testi görüntüsünün paylaşılması, bahsettiğimiz çalışmaların meyvelerinin toplanacağı zamanın yaklaştığını göstermesi açısından önemli. Peki, izlediğimiz test görüntüsü ne anlama geliyor? Siper için atış testinden sonraki yol haritası nasıl olacak? Daha da önemlisi, yurt dışından satın alınacak sistemlerin milyar dolar seviyesinde olduğu düşünülürse, bu gelişmelerin ülke ekonomisine etkisi için neler söylenebilir? Tüm bu soruların yanıtını Savunma Sanayii Araştırmacısı Anıl Şahin ile konuştuk.   Hava savunma için art arda kritik adımlar Türkiye’nin milli katmanlı hava savunma ağını teçhiz etmek için bir süredir çalışmalarını sürdürdüğü bilgisiyle konuya giriyor Şahin. Bu çalışmalar sonucunda çok kısa menzilde; KORKUT, GÖKDENİZ ve modernize çekili top sistemleri ve kısa menzilde HİSAR-A+ sistemi hizmete alınmış, SUNGUR ise yolda. Orta menzilde ise HİSAR-O+ sisteminin bu yıl içerisinde kabul testi faaliyetlerini tamamlayacağına işaret ediyor Şahin, son katman için gerçekleştirilen çalışmaların ise SİPER projesi kapsamında devam ettiğini anlatıyor.   ‘Çok katmanlı’ ne demek? Anıl Şahin sistemle ilgili bilgiler paylaşmaya devam ediyor ve SİPER projesinde birden fazla füzenin kullanılacağını söylüyor. “Bu sebepten ötürü ‘çok katmanlı hava savunma sistemi’ olarak adlandırılıyor.” dedikten sonra şöyle devam ediyor: “Dün gerçekleştirilen testte kullanılan füze aslında HİSAR Orta İrtifa Hava Savunma Füze Sistemi’nde bulunan HİSAR-RF füzesi üzerinde geliştirildi. Sektöre yakın kaynaklarla sohbetimde, HİSAR-RF füzesine bir booster eklendiği ve böylelikle füzenin menzilinde iki kata yakın artış sağlandığını öğrendim. Ayrıca performans da arttırılmış. Yine gövdesindeki bazı değişiklikler ile füze biraz daha inceltildi. Bu önemli bir detay çünkü söz konusu incelme özellikle deniz platformları için çok önemli. HİSAR-RF üzerinden geliştirilen bu füze, ‘SİPER Blok-I’ olarak adlandırılıyor.”    Türk ekonomisi için altın değerinde 2023 yılında kullanıma alınması planlanan SİPER Milli Uzun Menzilli Bölge Hava Savunma Füze Sistemi’nde ilk olarak bahsi geçen SİPER Blok-I Füzesi devreye alınacak. SİPER sistemi, tıpkı S-400 ve Patriot sistemlerinde de olduğu gibi birden fazla füze seçeneğine sahip olacak. Sistemde kullanılan füzelerin menzili de yoğun Ar-Ge faaliyetleri sonucunda zamanla artacak. SİPER’in hava savunma şemsiyemizin en üstünde bulunacağının altını çiziyor Şahin ve şöyle devam ediyor: “Böylesine stratejik bir sistemin milli imkanlarla geliştirilmesi çok kritik. Çünkü hava savunma oldukça maliyetli bir unsur. İthal sistemlerle ülkenizin bütün stratejik noktalarına katmanlı hava savunma ağı teçhiz etmeniz, bir Arap ülkesi değilseniz pek mümkün değil. Bu nedenle ben söz konusu gelişmelere ekonomik açıdan da bakıyorum ve milyar dolarlık bir meseleye yerli-milli çözümler üretebilen bir ülke olmamızın haklı onurunu yaşıyorum.”   Yurt dışından alım meselesi halen masada Anıl Şahin’e son olarak “Eğer yerli çözümler hızla ilerliyorsa, son dönemlerde sıklıkla duyduğumuz yabancı sistemlerin alımı rafa kalkar mı?” diye soruyoruz: “Türkiye’nin 1990’lı yıllardan beri uzun menzilli bölge hava savunma füze sistemi ihtiyacı bulunuyor. Bunun için 2008 yılında açılan T-LORAMIDS ihalesinde bilindiği üzere; Çin (FD-200), İtalyan/Fransız (SAMP/T), Amerikan (Patriot) ve Rus (Antey-2500) sistemlerinin tedariki gündeme geldi. İhaleyi Çin kazanmış olsa da NATO ve ABD başta olmak üzere çeşitli dış etkenlerden ötürü FD-2000 alımı gerçekleşmedi. Bunun üzerine SAMP/T sistemine yöneldik ve EUROSAM konsorsiyumu ile bir anlaşma imzaladık. Ancak burada da işler, Fransa’nın Türkiye’ye yönelik tutumu sebebiyle sürekli olarak tıkanıyor. SAMP/T, hem teknoloji transferi alacak olmamız hem de anti-balistik füze kabiliyeti bulunması sebebiyle bizim için oldukça cazip bir sistem. Dolayısı ile bugün Fransa ile aramız düzelse biz yine de SAMP/T programını devam ettireceğimizi düşünüyorum. S-400 ise ayrı bir macera… İlk S-400 filosunu içeren komponentlerin teslimatları, Temmuz 2019 yılı itibariyle Türk Hava Kuvvetleri’ne teslim edildi. İkinci parti S-400 için ise beklemedeyiz. S-400 veya SAMP/T ayarında bir sistem yapmamız, muhtemelen 2020’li yılların ilk yarısının sonuna doğru gerçekleşebilecek bir olay. Bu sebepten ötürü her ne kadar milli projelerimiz olsa da acil ihtiyacımızı ‘en doğru’ sistemle karşılamamız gerekiyor.”    SİPER Blok-I Hava Savunma Füzesi’nin Özellikleri Cumhurbaşkanlığı Savunma Sanayii Başkanlığı tarafından başlatılan SİPER UMBHSFS Projesi; Roketsan, ASELSAN ve TÜBİTAK-SAGE iş birliğiyle geliştirilmektedir. Test atışı gerçekleştirilen füze, HİSAR-RF Füzesi üzerinden geliştirilen SİPER Blok-I Füzesidir. 70+ kilometre menzile sahip olacağı tahmin edilen SİPER Blok-I Hava Savunma Füzesi, HİSAR-RF füzesi üzerinden geliştirilmiştir. Tıpkı HİSAR-A+ ve HİSAR-O+ Füzelerinde olduğu gibi çift darbeli motoru bulunan SİPER Blok-I Hava Savunma Füzesi, ayrılabilir fırlatma motoru yani booster’a sahiptir. Böylelikle esasında radar güdümlü orta menzilli hava savunma füzesi (HİSAR-RF)’nin menzilinde iki katından fazla artış sağlanmıştır."
772,Milli hava savunma füzesi başarıyla ateşlendi,Türk savunma sanayii tarafından geliştirilen yüksek irtifa uzun menzilli hava savunma füzesi SİPER'in atış testi başarıyla yapıldı.,Savunma,https://www.trthaber.com/haber/savunma/milli-hava-savunma-fuzesi-basariyla-ateslendi-623382.html,"Cumhurbaşkanlığı Savunma Sanayii Başkanı İsmail Demir, Twitter hesabından yaptığı açıklamada, uzun menzilli ve çok katmanlı milli hava savunma sistemi SİPER'in geliştirme çalışmalarında bir aşamayı daha başarıyla tamamladıklarını açıkladı. Demir, hava savunma sistemlerinin yolculuğuna devam ettiklerini söyleyerek, ""Adım adım olan bu yolculukta çeşitli kademelerdeki sistemlerimizi devreye koyduk ve şu anda daha ileri kademelere doğru olan yolculuğumuzda SİPER'e doğru hedeflerimize yürüyoruz. SİPER yolculuğumuzun testlerinden birisini daha gerçekleştirdik. Giderek artan menzil ve irtifalarda testlerimiz devam ediyor. Çeşitli mesafelerde ürünler çıkmaya devam edecek. SİPER hedefimize geçtiğimiz günde ülkemizde 5-6 çeşit hava savunma sistemimizin devrede olduğunu göreceğiz"" dedi.   Uzun menzilli ve çok katmanlı milli hava savunma sistemimiz #SİPER’in geliştirme çalışmalarında bir aşamayı daha başarıyla tamamladık.

2023 yılında envantere almayı planladığımız SİPER ile Gökvatanımıza karşı bütün tehditleri en güçlü şekilde bertaraf edeceğiz. pic.twitter.com/Nr4lmq9H4h   ROKETSAN, TÜBİTAK SAGE, ASELSAN ekiplerine teşekkür eden Demir, paylaşımında şu sözlere de yer verdi: ""2023 yılında envantere almayı planladığımız SİPER ile gök vatanımıza karşı bütün tehditleri en güçlü şekilde bertaraf edeceğiz."" Uzun menzilde hava savunması sağlanmasına imkan verecek SİPER füzesi, Türkiye'nin katmanlı hava savunma ihtiyacının milli imkanlarla karşılanması açısından büyük önem taşıyor. Bölge hava savunması kapsamında stratejik tesislerin düşman taarruzlarına karşı korunması amacıyla geliştirilen SİPER, uzun menzilde ve dağıtık mimaride hava savunması sağlanmasına imkan verecek.  Cumhurbaşkanlığı Savunma Sanayii Başkanlığı koordinasyonunda yürütülen çalışmalarla yerli sistemlere katmanlı bir hava savunması oluşturulması amaçlanıyor. Bu kapsamda 2019 yılında Korkut sistemlerinin seri üretimi kapsamındaki ilk teslimatı gerçekleştirilirken daha sonra araçtan atılan 4 kilometre irtifa ve 8 kilometre menzile kadar etkili Sungur hizmete alındı. Alçak irtifa hava savunma füze sistemi HİSAR-A+ füzesinin teslimatlarına başlanırken Hisar-O+ füzesinin seri üretimi başladı. HİSAR A+ sisteminin önleme menzili 15 kilometre iken HİSAR O+ sistemininki 25 kilometreyi buluyor. SİPER'in ise S-400 ile rekabet edebilir bir seviyede olması amaçlanıyor."
773,Yerli motorlar için çalışmalar son sürat devam ediyor,Türk savunma sanayiinin geliştirdiği kara ve hava araçlarının motor ve transmisyon ihtiyaçlarının yerli çözümlerle karşılanması için projeler sürüyor.,Savunma,https://www.trthaber.com/haber/savunma/yerli-motorlar-icin-calismalar-son-surat-devam-ediyor-623375.html,"Cumhurbaşkanlığı Savunma Sanayii Başkanlığı, motor ve güç aktarma sistemleri konusunda ihtiyaç ve mevcut altyapıları değerlendirip teknolojik gelişmeleri takip ederek yol haritası oluşturdu. Bu yol haritası doğrultusunda Türkiye'nin özgün hava ve kara araçlarını bu alanda yurt dışı bağımlılıktan kurtaracak birçok proje yürütülüyor. Başkanlığın çalışmaları, ""içten yanmalı motorlar"" ve ""türbinli motorlar"" olmak üzere iki başlık altında devam ediyor. Anka'dan Altay'a kadar birçok motor geliştiriliyor İçten yanmalı motorlarda 170 beygir gücündeki Anka motorundan 1500 beygir gücündeki Altay tankı motoruna kadar birçok motor geliştiriliyor. İnsansız hava araçları Anka ve Aksungur'a güç verecek PD170 motorunun geliştirme kabul faaliyetleri tamamlandı. Motorun daha da güçlendirilerek farklı hava platformlarında kullanılmasına yönelik çalışmalar sürdürülüyor. Tekerlekli zırhlı araçlarda Vuran, Kirpi 2 ve Pars için yerli motor geliştirme çalışmaları devam ediyor. Vuran ve Kirpi 2'ye güç verecek motorun ömür ve geliştirme testleri tamamlandı. Motorun araç üzerindeki testleri de yapılıyor. Utku projesi kapsamında Fırtına obüsü ve yeni nesil hafif zırhlı araçlara motor ve transmisyon geliştirme faaliyetleri yürütülüyor. Bu kapsamda da motor ve transmisyon test faaliyetleri gerçekleştiriliyor. Gökbey'e güç verecek motor için çalışmalar sürüyor Altay tankına güç verecek Batu Projesi'nde motor ve geliştirme faaliyetleri ile motor üzerindeki testler sürdürülüyor. Türbinli motorlar alanındaki turbojet motorlarda ise füze motorlarından Milli Muharip Uçak motoruna kadar uzanan aralıkta geliştirme çalışmaları yürütülüyor. Atmaca ve SOM füzelerine güç verecek KTJ-3200 motorunun geliştirme çalışmaları tamamlandı ve kabul faaliyetlerinin yıl sonuna kadar sonlandırılması hedefleniyor. Arat projesiyle de KTJ-3200'de ulaşılan yetkinliğin daha artırılarak turbojet motor geliştirilmesi amaçlanıyor. Gökbey helikopterine güç verecek TS1400 motorunun geliştirme ve test faaliyetleri ile Milli Muharip Uçak motoruna yönelik projelendirme ve geliştirme çalışmaları da devam ediyor."
774,Azerbaycan'ın komuta odasında Türkiye imzası,Ermenistan’a karşı verilen Vatan Savaşı’nı anlatan belgeselde Azerbaycan’ın komuta ve kontrol yapısında büyük oranda TSK’dan esinlendiği görülüyor. ‘Ağ Merkezli Harp’ kavramına değinen uzmanlar Ankara’nın bu alandaki yetkinliğine dikkat çekti.,Savunma,https://www.trthaber.com/haber/savunma/azerbaycanin-komuta-odasinda-turkiye-imzasi-623136.html,"Takvimler 27 Eylül 2020’yi gösterdiğinde ajanslara Bakü kaynaklı çok sayıda haber düşmeye başladı… Azerbaycan ordusu, yaklaşık 30 senedir Ermenistan işgali altında olan bölgelerin kurtarılması için askeri operasyona başlamış, bu haber Azerbaycan kadar Türkiye’de de büyük heyecana neden olmuştu. Geçtiğimiz günlerde Vatan Muhaberesi’nin yıl dönümü vesilesiyle ülkenin en önemli medya kuruluşlarından biri olan ICTİMAİ TV’de “Sənədli film: Görünməyən qəhrəmanlar - Hərbi Hava Qüvvələri” belgeseli yayınlandı. Savaşın evrelerine dair ilginç ve çoğu ilk kez yayınlanan bilgilerin yer aldığı programda en çok dikkat çeken konulardan biri Türkiye oldu. Her ne kadar kamuoyunda Türk SİHA’ları öne çıksa da iki kritik husus daha belgeselle biraz daha öne çıktı. Azerbaycan’ın savaş sırasında komuta ve kontrol yapısında hem büyük oranda TSK’dan esinlenildiği hem de Türk savunma sanayii endüstrisinin sunduğu imkanlardan faydalanıldığını belgeselde geniş yer buldu.   Komuta ve kontrol yapısında TSK izleri Hem Ankara hem Bakü için bu savaşın ne ifade ettiğini biliyor, Türk SİHA’larının sahada ‘oyun değiştirici’ rolünü izliyorduk ama geri plandaki yapıyı belki de yeterince iyi bilmiyorduk. Perdeyi biraz daha aralamak için Savunma Sanayii Araştırmacısı Fatih Mehmet Küçük ile bir araya geldik. Türk Silahlı Kuvvetleri’nin 1990’lardan bugüne Azerbaycan Ordusuna mensup personellerin eğitim ve ortak tatbikatlar konusunda adımlar attığını hatırlatıyor Küçük. Bu faaliyetler Azerbaycan’ın harekat ortamlarına yönelik komuta kontrol ve koordinasyon faaliyetleri için de çok önemli deneyimler içeriyor. “Keza Vatan Muharebesi’nin icrası ve bunun ICTİMAİ TV’de yayımlanan belgeselde bu izleri görüyoruz” bilgisini paylaşan Küçük, benzer şekilde Türk savunma sanayii endüstrisinin sunduğu imkanların da belgesel vesilesiyle ekrana getirildiğinin altını çiziyor.   Çok sayıda hava unsuru tek elden yönetildi Burada bir detay veriyor Küçük ve Azerbaycan Hava Kuvvetleri Komutanı Korgeneral Ramiz Tahirov’un belgeselde üzerinde durduğu ‘Azerbaycan'ın 21. yüzyıl muharebesine vakıf olarak bu kadar çok sayıda hava vasıtasının tek elden yönetilebilmesi’ konusuna işaret ediyor. Konuyu biraz daha açmasını istiyoruz Fatih Mehmet Küçük’ten: “Sürekli gelişen ve altındaki imkanların genişlediği ağ merkezli harp kavramı etrafında hava kuvvetlerinin tek elden yönetilebilmesi Azerbaycan için çok büyük bir kazanım. Bu noktada devreye Türkiye giriyor. Azerbaycan Radyolink Haberleşme Sistemi (AZRA) ve AZRA-2 projesi kapsamında ülkeye çeşitli zamanlarda çok sayıda ASELSAN TASMUS (Taktik Saha Muhabere Sistemi) ve ilgili bileşenleri teslim edilmişti. Dolayısı ile muharebenin en önemli etmenlerinden ‘muhabere’ altyapısının önemli bir kısmı Türkiye tarafından sağlandı. Günümüz karmaşık muharebe ortamının tek merkezden yönetimi için kritik bir konu olan ağ merkezli harpte en önemli konulardan biri iletişimdir.”    Birliklerin anlık olarak yönetilmesi hayati önem taşıyor Fatih Mehmet Küçük’ün anlattıklarından ilk etapta sistemler ve birlikler arasındaki iletişimin ne denli önemli olduğunu anlıyoruz. Üzerinde durulması gereken bir diğer noktanın da ‘eldeki sistemlerin anlık yönetimi’ olduğunu öğreniyoruz. “Muharebenin tüm bu karmaşık yapısını tek elden yönetmek oldukça zordur” diyor Küçük. Onlarca insanlı/insansız uçak, helikopterler, kamikaze İHA’lar, bunların anlık olarak sunduğu istihbari bilgiler, verilerin değerlendirilmesi, imha edilmesi gereken dinamik ve statik hedeflere yönlendirilmesi tüm bu süreçlerin hızlı ve sağlıklı bir şekilde yapılması için gelişmiş bir komuta kontrol sistem ve yapısına ihtiyaç olduğunun altını çiziyor.   Türk kurmay zekası Bakü’de İşte bu noktada teknik altyapı kısmını Türk savunma sanayiinin kurmay beceri kısmındaki bilgi birikimini ise Türk Silahlı Kuvvetleri’nin aktardığının söylüyor Fatih Mehmet Küçük ve şöyle devam ediyor: “Daha somut örneklendirmek gerekirse Azerbaycan Hava Kuvvetleri’nin Entegre Hava Savunma Komuta Kontrol Sistemi Projesi için ASELSAN’ın HAKİM sistemi teklif edilmiş ve 2018’de bir sözleşme imzalanmıştı. Azerbaycan’ın 4-5 farklı ülkeden temin ettiği çok sayıda radar sisteminin ve Rus, İsrail, Belarus menşeli hava savunma sistemlerinin, Rus menşeli uçak ve helikopterlerin bulunduğu Azerbaycan Hava Kuvvetleri’nin tek elden yönetilebilmesi için bu adım kritikti. Projenin halihazırda geldiği seviyeyi bilmiyoruz ama belgesel sırasında Azerbaycan’ın komuta kontrol merkezinde ASELSAN logolu konsolların olması dikkat çekici. Tabii bu noktada Azerbaycan’ın tek merkezden harekatı yönetme imkanı hava kuvvetleri bünyesinde yapılıyor. Türkiye’nin bunu tüm kuvvetler bazında ele aldığını ve Azerbaycan’ın da askeri teşkilatlanma açısından modernizasyonuna devam ettiğini unutmamak gerek. Sonuç olarak Azerbaycan’ın çok farklı ülkelerden temin ettiği sensör ve silah sistemlerinin tek merkezden yönetilebilmesi için gerekli komuta kontrol felsefesi ve sistemlerinin Türkiye tarafından sağlandığı görülüyor.”   Diğer ülkelerin sistemleri de başarıyla entegre edildi Fatih Mehmet Küçük ile sohbetimizin sonuna gelirken pas geçmek istemediğimiz bir konuya daha kısaca değiniyoruz… Azerbaycan’ın savaş sırasında İsrail’den temin ettiği çok sayıda silah, sensör sistemi ve Kamikaze İHA’lar olduğunu biliyoruz. Peki, bunlar nasıl sorunsuz bir şekilde diğer unsurlarla entegre edildi? “Bu durum bize Türkiye’nin Suriye ve Irak’taki operasyonlarından esinlenildiğini daha doğrusu buradaki tecrübelerin çok iyi bir şekilde Azerbaycan tarafına aktarılarak değerlendirildiğini gösteriyor” yanıtını veriyor Küçük. Haliyle Türkiye’nin bu alandaki gelişmeleri kendi bünyesine hızla alabildiği kadar bunları farklı coğrafya ve kuvvetlere uyarlama konusunda da son derece iddialı olduğunu gözler önüne serdiği gerçeğiyle cümlelerini tamamlıyor.
 "
775,Fransız Le Figaro Türkiye'nin SİHA başarısını yazdı,"Fransız Le Figaro gazetesi, Türkiye'nin 10 yıl içinde ABD, İsrail ve Çin ile dünyanın önde gelen SİHA üreticilerinden biri haline geldiğini yazdı.",Savunma,https://www.trthaber.com/haber/savunma/fransiz-le-figaro-turkiyenin-siha-basarisini-yazdi-622736.html,"Le Figaro gazetesinin haberinde, Cumhurbaşkanı Recep Tayyip Erdoğan'ın ""etki alanını genişletmek"" için Libya'da ve Karabağ'da başarı gösteren SİHA'ların satış sözleşmelerini artırdığı belirtildi. Azerbaycan, Ukrayna, Polonya ve Fas'tan sonra Kırgızistan'ın SİHA'larla ilgilendiği ifade edilen haberde, ""Türkiye, 10 yıl içinde ABD, İsrail ve Çin ile birlikte dünyanın önde gelen SİHA üreticilerinden biri haline geldi."" değerlendirmesi yapıldı. Haberde, Türk SİHA’ların etkili ve savaş uçaklarından 20 kat ucuz olduğu vurgulandı.   Bu SİHA'ların ilk dönemde terör örgütü PKK'ya karşı ve sınırların güvenliği için kullanıldığı ifade edilen haberde, Türk SİHA’larının 2016’da Suriye’de kullanılmasının sonucu sahadaki durumun değiştiği kaydedildi. Haberde, SİHA’ların ayrıca son 2 yılda Libya’da ve yakın zamanda Karabağ’da dengeleri değiştirdiği vurgulandı.  "
776,Milli 'Kamikaze İHA' dengeleri değiştirir,"İnsansız hava araçlarında rüştünü ispat eden Ankara, farklı enstrümanlarla bu alandaki hakimiyetini pekiştirme gayretinde. Hedef uçak iken Kamikaze İHA’ya dönüştürülen Şimşek, sahadaki dengeleri değiştirecek kabiliyetlerle geliyor.",Savunma,https://www.trthaber.com/haber/savunma/milli-kamikaze-iha-dengeleri-degistirir-622539.html,"Yerli ve milli imkanlarla geliştirilen savunma sanayii projelerinin en önemli avantajlarından biri de eldeki ürünleri ihtiyaca göre dönüştürme yeteneği. Türkiye hemen her alanda bunu yapmaya başlayan ülkelerden biri. Özellikle insansız hava araçlarında ortaya konan perspektif dikkat çekici.   Hedef uçaktan Kamikaze İHA’ya geçiş Bu projelerin hayata geçmesinde büyük emeği olan Cumhurbaşkanlığı Savunma Sanayii Başkanı Prof. Dr. İsmail Demir’in geçtiğimiz günlerde Twitter hesabından duyurduğu bir gelişme, değişimin somut örneğini göstermesi bakımından oldukça önemli. SSB Başkanı, Şimşek hedef uçağın GPS güdümlü otonom uçuş ile uzun menzildeki hedefleri vuran bir ‘füzeye’ dönüştürüldüğünü açıkladı. Hava atışlarında hedef olarak kullanılan Şimşek artık kamikaze İHA olarakta görev yapacak.   “Geldiğimiz noktayı göstermesi açısından önemli” Bu değişim ve yerli ve milli imkanlarla üretilen bir Kamikaze İHA neden önemli? Savunma Sanayii Araştırmacısı Kadir Doğan, bu değişimin ülkemiz savunma sanayisindeki proje yönetim süreçleri açısından önemli bir gösterge olduğunu söylüyor. İhtiyaçlara göre yeni bir ürün çıkardığımızı ve standartlara uygun, bilimsel metotlara dayalı ve sistem mühendisliği yaklaşımını da içerisinde barındırabilen bir yapıya dönüşmeye başladığımızı işaret ediyor. Peki, bu zor mu? Sahada aktif olarak kullanılan, kullanıcı tarafından belirli isterler çerçevesinde oluşturulmuş olan bu gibi ürünler için sonradan bir yapı/görev değişimi yapmanın oldukça zor bir süreç olduğunu söylüyor Doğan.    Şimşek hedef uçak ne işe yarıyor? Şimşek'in artık yeni sorumlulukları ver görevi var. Savunma Sanayii Araştırmacısı Kadir Doğan bu görevi şöyle açıklıyor: “Aslında Şimşek bir hedef uçak olarak, hava savunma sistemlerinin test ve kalifikasyonu amacıyla geliştirilmiş bir ürün. Bir hedef uçağın temel görevi hava savunma sistemlerine karşı mümkün olduğunca hızlı hareket etmek, düşük radar kesit alanına sahip olmak, çevik manevralar yapabilmek… Yani bir hava savunma sisteminin işini mümkün olduğunca zorlaştırmak. Bu kabiliyetlerin üzerine Şimşek’i kamikaze haline getirebilecek çeşitli güdüm algoritmaları ve onları destekleyecek aviyonik bileşenler entegre edilmiş. Sonuçta hava savunma sistemlerine karşı kullanılabilecek bir Kamikaze İHA ortaya çıktı.”  Şimşek ilk olarak bir hava savunma sisteminden kaçmak için tasarlanmışken, şu anda o sistemleri imha edebilmek üzerine bir görev üstlenecek ürüne dönüşmüş durumda. Kadir Doğan bu süreci, hem fiyat/performans açısından hem de hızlı bir şekilde bu alandaki boşluğun doldurulması adına oldukça önemli bir gelişme olarak değerlendiriyor.    Kamikaze İHA neden önemli? Kamikaze İHA’lar uzun süredir kullanılıyor. Ancak Karabağ’daki savaşta ortaya koydukları performans gerçekten de dikkat çekiciydi. Doğan'a göre Şimşek gibi kamikaze araçlar birden çok kazanım sağlıyor: “Birincisi, bu sistemler kullanıldıkları alanda, entegre oldukları platformların vuruş çeşitliliğini artıran önemli bir unsur. Örneğin bir S/İHA eğer bu sisteme sahip olursa, rakiplerine karşı çeşitlilik sağlamış olur. Bu çeşitlilik şu açıdan önemli; ne kadar farklı enstrümana sahipseniz, rakibinizin karşı koyması gereken hedef sayısını o kadar artırırsınız ki bu da karşı tarafın işini zorlaştırır. İkinci olarak, bu gibi platformların hava araçlarına entegre edilmesi bu sistemlerin angajman mesafelerini de oldukça artırır. Yani bir S/İHA'ya entegre edilen bir kamikaze aracın menzili, entegre edildiği hava aracı ve kendi menzilinin toplamı kadardır. Bu da daha uzun menzillerde, esnek bir şekilde görev yapmasını sağlar.”   TB-3’e entegre edilirse işler daha da güzelleşir Kamikaze İHA’'lar esnek bir şekilde hem kara hem deniz hem de hava unsurlarında kullanılabiliyor. Doğan özellikle deniz kullanımına dikkat çekiyor: “Örneğin TB-3 gibi araçların bu sistemlere sahip olması onların etkinliğini çok daha artıracaktır. LHD Anadolu’nun üzerinde 80’e yakın TB-3 ve bunlara entegre edilmiş onlarca Kamikaze İHA’nın neler yapabileceğini hayal edin… Gelecekte savunma sanayimizde bu gibi dönüşümleri daha çok göreceğimizi ve bu vesile ile oldukça maliyet etkin ürünler ortaya çıkacağını düşünüyorum.” "
777,SAMP-T bir kez daha Ankara'nın radarında,"Cumhurbaşkanı Erdoğan’ın G-20 Zirvesi sonrasında “SAMP-T konusunda olumlu adımlar atacağız.” açıklaması yeni bir sürecin habercisi. Uzmanlar, Türkiye’nin Avrupa ile atacağı bu adımın farklı alanlarda önemli sonuçları beraberinde getireceği görüşünde…",Savunma,https://www.trthaber.com/haber/savunma/samp-t-bir-kez-daha-ankaranin-radarinda-622202.html,"Türkiye son yıllarda cumhuriyet tarihinin en hızlı dış politika süreçlerinden birini yaşıyor. Ve bu baş döndürücü trafiğin en kritik halkalarından biri, belki de en önemlisi, savunma sanayii üzerinden ortaya çıkan yeni dinamikler oluyor. İtalya’nın ev sahipliğinde düzenlenen G-20 Zirvesi, Ankara açısından benzer bir tablo varken gerçekleşti. Hem Suriye, hem ABD ile F-35 ve yeni F-16 alım süreci, S-400’ün NATO içerisinde yarattığı etki, Yunanistan ve Fransa’nın askeri yakınlaşması gibi pek çok başlık masadaydı.   Füze savunmasında yeni adresi Avrupa mı? Zirvenin son gününde Cumhurbaşkanı Erdoğan kameralar karşısına geçtiğinde hemen herkes ABD Başkanı Biden ile görüşmeye ve haliyle F-35 – yeni nesil F-16 alımı konusuna dikkat kesildi. Cumhurbaşkanı Erdoğan bu konularda olumlu bir hava sezdiğini söyledikten sonra başka bir soruya verdiği yanıtla pek de beklenmeyen bir sürecin başladığını da ilan etmiş oldu. Erdoğan çok net bir ifadeyle Türkiye, Fransa ve İtalya’nın SAMP/T Hava Savunma Füze Sistemi konusunda olumlu adımlar atacağını açıkladı. Bu kimsenin beklemediği bir açıklamaydı çünkü Türkiye hem S-400 süreci hem de ABD’ye son dönemlerde ilettiği ‘Pahalı da olsa Patriot alabiliriz’ mesajıyla yönünü belli etmişti. Kaldı ki zaten hali hazırda yerli ve milli olarak sürdürülen füze savunma sistemi projeleri vardı. Haliyle SAMP-T konusunun bir anda gündeme düşmesi ‘Füze savunmasında yeni adres Avrupa mı?’ sorusunu beraberinde getirdi. Biz de hem bu sorunun izini sürmek hem de diğer merak ettiklerimize yanıt aramak üzere Savunma Analisti Hakan Kılıç’ın kapısını çaldık.   Türkiye SAMP-T’ye yabancı değil Hakan Kılıç’ın yanıtlarına geçmeden önce küçük bir parantez açalım ve konuya yabancı olanlar için bazı satır başlarını hatırlatalım. SAMP-T, İtalya ile Fransa’nın ortaklaşa kurduğu ve bir süre sonra ‘Avrupa’nın füzesi’ ismiyle anılan bir füze savunma sistemi. Sahip olduğu özelliklerle kendi alanında ‘dünyanın en iyilerinden biri’ olarak kabul ediliyor. Aslında SAMP-T füze ailesi 2008 yılında da Türkiye’de gündem olmuştu. O dönem bazı siyasi tercihler, Çin savunma sisteminin ağırlık kazanması, ardından ABD ve diğer ülkelerin açıklamaları sonrası gelişen kimi durumlar ile hem SAMP-T hem de Çin füzeleri buzdolabına kaldırıldı desek yanlış olmaz. Sadece İtalya ve Fransa'nın savunma envanterinde bulunan SAMP-T, bir lançerde 8 füze taşıma kapasitesine sahip. Radarı ile 360 derece izleme yapan SAMP-T, 100 kilometre mesafe ile 20 kilometre yükseklikteki balistik füzelere, 30 kilometre yükseklikteki hava soluyan uçak gibi hedeflere karşı angajman kabiliyetine erişebiliyor. Cumhurbaşkanlığı Savunma Sanayii Başkanlığı ile ASELSAN, EUROSAM ve Roketsan arasında 5 Ocak 2018 tarihinde, “Uzun Menzilli Hava ve Füze Savunma Sistemi (LORAMIDS) Tanımlama Çalışması” sözleşmesi imzalandığını da hatırlatalım ve asıl konumuza dönelim.   “Son derece olumlu bir gelişme” Hakan Kılıç, savunma sanayiini takip edenlerin yakından tanıdığı bir isim. SAMP-T konusunda 2008’den bu yana “Tercih etmemiz gereken sistem bu.” diyenlerden. Cumhurbaşkanı Erdoğan’ın SAMP-T ile ilgili “Olumlu bir süreç yürüteceğiz.” cümlesini soruyoruz Kılıç’a… Lafı hiç dolandırmadan “Son derece olumlu bir hamle.” diyerek konuya giriyor. SAMP-T’nin Türkiye için öteden beri en ideal çözüm olduğu görüşünün bir kez daha altını çiziyor. ‘Neden?’ diye araya giriyoruz… Anti balistik özelliğine dikkat çekiyor Kılıç ve “Türkiye, TF-2000 ismini verdiği hava savunma muhribi yapmayı planlayan bir ülke. Deniz Kuvvetleri’nin hali hazırda bir hava savunma muhribi yok. TCG Anadolu açık denizlere çıktığında onu koruyabilecek bir hava savunma muhribine sahip değiliz.” diyor.   İlgili gemilere bu sistemi kuracağız Görev gücünü koruyacak bir muhrip olmadığı için haliyle diğer seçeneğin yani ilgili gemiye bir hava savunma sistemi konulmasının öne çıkacağını anlatıyor Kılıç. Hisar ve Siper gibi yerli/milli olarak üretilen projelerin zaten bu gemiler için hazırlandığını söylüyoruz. Kılıç bize katılmakla birlikte, “Evet ama bunların anti balistik özellikleri yok.” uyarısında bulunuyor. Dünyada da deniz konuşlu balistik hava savunma sisteminin bir ‘trend’ halini aldığını söyleyen Hakan Kılıç, “Örneğin bir savaş durumunda TF-2000 muhribinizi Boğazlarda veya Marmara’da konuşlandırıp balistik füze savunması yapabilirsiniz.” diyerek değerli bir ihtimalden bahsediyor.   NATO sistemine entegre olabilecek Türkiye’nin S-400 tercihi halen savunma sanayii çevrelerinde tartışılıyor… Hakan Kılıç da S-400 üzerinden SAMP-T mevzusunu ele alıyor ve “S-400 mevcut sayısı ve NATO ile Türk hava savunma ve balistik füze savunma sistemlerine entegre olmadığı için anti-balistik yönüyle ihtiyacı karşılayamayacak. Zaten bu yönü ile ‘pifpaf teknolojisine’ sahip Aster-30 daha önde. SAMP-T tüm sistemlere entegre olabilecek ve bu kapsamda Türkiye’nin anti balistik füze eksikliğini kapatabilir. Bu ne kadar alınacağı ve üretileceğine de bağlı” bilgisini paylaşıyor.   “Ama bunun da ötesinde bir anlam daha var.” diyor Kılıç ve devam ediyor: “Hem Rusya yapımı S-400 hem de ABD üretimi Patriot için bir diğer sorunumuz da ‘teknoloji transferi’ talebimizin kabul görmemesiydi. SAMP-T ile bir niyet anlaşmamız vardı daha önce. Cumhurbaşkanı’nın açıklamalarını duyunca aklıma bu niyet anlaşmamız geldi… Eğer SAMP-T projesinde İtalya ve Fransa ile olumlu bir adımdan bahsediliyorsa bence sürecin içinde ortak üretim ya da teknoloji transferi gibi son derece değerli detayların masada olması muhtemel. Daha net bir ifadeyle Türkiye, Avrupa’dan SAMP-T için ‘direkt alım’ yoluna gitmeyebilir.”   Türkiye gibi bir müşteriyi kaybetmek istemezler Savunma Analisti Hakan Kılıç, Türkiye ile İtalya-Fransa ortaklığının daha önce Aster 30 Blok1 NT1 versiyonu için ‘Birlikte çalışabiliriz’ dediğini hatırlattıktan sonra söz konusu modelin 1.500 kilometre menzilli balistik füzelere karşı etkili olduğunun altını çiziyor. S-400 ile Patriot meselelerine göre SAMP-T konusunun çok daha kritik olduğunu söyleyen Kılıç, madalyonun diğer yüzünü de çeviriyor ve karşı taraf için Ankara gibi bir ‘alıcının’ ne anlama geldiğini yorumluyor: “Fransa ve İtalya'nın çok da fazla müşterisi yok bu projede. Türkiye’nin de orta ve uzun menzilde milli hava savunma sistemleri çalıştığını biliyoruz. Yani Fransa ve İtalya tarafı ‘Ankara zaten bunu yapacak, biz bu arada satış yapalım’ diye düşünüyor olabilir. Türkiye anti balistik füzesi öyle ya da böyle 10 yıl içinde yapacak… Fırsat varken satmak isteyeceklerdir. Bence bizim de bunu kendi içimizde bir fırsata çevirip mutlaka ilerlememiz lazım. Son olarak Yunanistan unsuruna da bir cümleyle de olsa değinmek gerek. Ankara ile Atina özellikle savunma sanayii konularında ‘biri ne alırsa diğeri de aynısını ya da çok benzerini alan’ iki başkent. Yunanistan’ın yakın zaman önce SAMP-T projesinden bazı talepleri olduğu ve Fransa’nın satacağı kamuoyuna yansıdı. Bence bu durumun da Türkiye için bir etkisi olmuştur.” SAMP/T nedir? Surface-to-Air Missile Platform/Terrain (SAMP/T) kara konuşlu, orta irtifa, uzun menzilli, hava ve kısa menzilli balistik füze savunma sistemi olup; uçak, helikopter, insansız hava aracı (UAV), seyir füzesi (CM), anti radyasyon füzesi (ARM), subsonic ve supersonic hızda seyir edebilen gemi ve kara konuşlu gemisavar füzesi (AShCM) ve kısa menzilli balistik füze (SRBM) gibi geniş bir hedef zarfına sahiptir."
778,2022'de hedef savunma sanayiinde yerlilik oranını artırmak,"2022'de yapılacak çalışmalarla savunma sanayiindeki yerlilik oranının yüzde 71'den 73'e çıkarılması amaçlanıyor. Ayrıca, sektörde istihdam edilenlerin sayısı da artırılacak.",Savunma,https://www.trthaber.com/haber/savunma/2022de-hedef-savunma-sanayiinde-yerlilik-oranini-artirmak-620288.html,"2022 Yılı Cumhurbaşkanlığı Yıllık Programı'nda, gelecek yıl savunma sanayiinde yürütülecek faaliyet ve projeler ile bu alandaki hedeflere de yer verildi. Cumhurbaşkanlığı Savunma Sanayii Başkanlığı koordinasyonunda Türk Silahlı Kuvvetleri ve güvenlik güçlerinin ihtiyaçlarını, sürekli gelişim anlayışıyla azami ölçüde milli teknolojiler ve yerli imkanlarla karşılamak, savunma ihracatını artırmak üzere sektördeki ekosistemi güçlendirmek ve edinilen becerilerin sivil sektöre yayılımını sağlamak temel amaç olacak. Bunun için milli teknolojiler ve yerli imkanlarla savunma sanayiinde dışa bağımlılığı asgari seviyeye indirecek projeler hayata geçirilecek. Savunma Sanayii Akademisi tarafından eğitimler düzenlenecek Savunma sanayiinin mevcut kabiliyetlerini belirlemek üzere tüm ülkeyi kapsayacak şekilde endüstriyel yetkinlik veri altyapısı geliştirilerek yetenek envanteri oluşturulacak. Savunma Sanayii Akademisi tarafından sektöre yönelik eğitimler düzenlenecek. Vizyoner Genç Projesi kapsamında gençlere savunma sanayiine ilişkin güncel haberler, kişisel gelişim ve kariyer alanlarında mevcut yaklaşımlar ile tavsiyeler, güncel staj ve iş olanakları sunulacak. Endüstriyel Yetkinlik Değerlendirme ve Destekleme Programı (EYDEP) ile firmalara eğitim, danışmanlık ve rehberlik destekleri odaklı mali yardım sağlanacak.   İhracatı artırmak için çalışmalar yapılacak Savunma Sanayii Yatırım ve Geliştirme Faaliyetlerini Destekleme Programı kapsamında bu alanda faaliyet gösteren KOBİ'ler dahil tüm firmalara bütçe imkanları çerçevesinde finansal destek sunulacak. İhracatın geliştirilmesine yönelik oluşturulan Uluslararası İşbirliği Stratejik Planı kapsamında ihracatı artırmaya yönelik etkinlikler gerçekleştirilecek. Sektörde ortak akıl çalıştayları ile bölgesel sanayi, teknopark, kümelenme ve organize sanayi bölgesi buluşmaları gibi etkinlikler düzenlenecek. Teknoloji Panelleri ve Odak Teknoloji Ağları düzenlenerek Teknoloji Bazlı Ar-Ge Yol Haritası oluşturulacak. Bu kapsamda projeler yürütülecek ve yatırımlar gerçekleştirilecek. İstihdamın artırılması hedefleniyor Sektör Kabiliyet Atlası ve Adaptif Dönüşüm Modeli Projesi kapsamında çoklu kullanımı esas alan bir proje hayata geçirilecek. Yürütülecek çalışmalarla bu yıl yüzde 71 olarak tahmin edilen savunma sanayiindeki yerlilik oranının 2022'de yüzde 73'e çıkarılması hedefleniyor. 2022 Yılı Cumhurbaşkanlığı Yıllık Programı'nda gelecek yıl savunma ve havacılık ihracatının 8,9 milyar dolar, cironun 23,1 milyar dolar, sektörde istihdam edilenlerin sayısının ise 74 bin 800 olacağı öngörüldü."
779,Mavi Vatan'ın başrol oyuncusu sahneye çıkıyor,"Deniz Kuvvetleri Komutanlığı'na teslim edilen Aksungur Mavi Vatan için büyük önem taşıyor. Aksungur’un taşıyacağı Sonobuoy platformu, Türkiye’yi İHA’dan denizaltı tespiti yapabilecek sayılı ülkelerden biri haline getiriyor.",Savunma,https://www.trthaber.com/haber/savunma/mavi-vatanin-basrol-oyuncusu-sahneye-cikiyor-619000.html,"Türkiye’nin savunma sanayiindeki yüz akı ürün hangisi diye sorulduğunda, ilk akla gelen yerli ve milli insansız hava araçları. Bayraktar TB-2 ve ANKA-S gibi hava araçları sadece ülkemiz için çok önemli işlere imza atmakla kalmadı, aynı zamanda bu alanda dünya literatürünü değiştirecek kadar kritik roller de oynadı. Başarının bu denli yüksek oluşu, ‘Acaba bundan sonraki insansız hava araçlarında da Türkiye benzer bir yol tutturabilecek mi?’ sorusunu beraberinde getirdi. Önce Akıncı, ardından Aksungur’un duyurulmasıyla Ankara’nın bu konuda sektörü domine etmeye devam etme hedefi de netleşti.   Aksungur TSK envanterinde Önce Akıncı envantere alındı ve Kara Kuvvetleri Komutanlığı’na teslim edildikten sonra ilk görev yerine uçtu. Ardından Aksungur’un Adana bölgesine ‘yangınları ve diğer doğal afetleri gözetleme’ göreviyle gönderildiği açıklandı. Geride bıraktığımız gün Savunma Sanayii Başkanı Prof. Dr. İsmail Demir’in Twitter hesabından ‘Birazdan bir müjdemiz olacak’ mesajı büyük heyecan yarattı. Daha sonra yeni bir paylaşımda daha bulunan Prof. Dr. Demir, Türk Silahlı Kuvvetleri’ne ilk Aksungur teslimatının yapıldığını ve testleri başarıyla tamamlayan platformun Deniz Kuvvetleri Komutanlığı’na verildiğini duyurdu.   Deniz Kuvvetleri neden Aksungur tercih etti? Aksungur’un teslim edilmesi ve TSK envanterine girmesi başlı başına kritik bir gelişmeyken, teslim alan kuvvetin Deniz Kuvvetleri olması bu gelişmeyi daha da değerli bir hale getirdi. Biz de hem Aksungur teslimatını hem de Deniz Kuvvetleri detayını konuşmak için Savunma Sanayii Araştırmacısı Anıl Şahin’le bir araya geldik. Şahin, konuya yabancı olanların da rahatlıkla anlaması için temel bir çerçeve çiziyor önce… ANKA ve Bayraktar TB-2 tipi SİHA’ların uzun süredir güvenlik birimlerimizin envanterinde bulunduğunu hatırlatan Şahin, “SİHA alanında bir üst lige Akıncı ile Ağustos 2021’de geçtik. Türk Kara Kuvvetleri, Türk Hava Kuvvetleri ve Milli İstihbarat Teşkilatı, Akıncı’nın ilk kullanıcıları oldu. Envanterinde ANKA ve Bayraktar TB-2 tipi SİHA’lar bulunan Türk Deniz Kuvvetleri ise Akıncı siparişi vermedi.” bilgisini paylaşıyor.    Daha uzun sürede havada kalması büyük avantaj Bu bilgi haliyle ‘Neden?’ sorusunu da beraberinde getiriyor… Anıl Şahin, Akıncı Taarruzi İnsansız Hava Aracı’nın (TİHA) adından da anlaşılacağı üzere ciddi bir faydalı yük kapasitesine sahip olduğuna işaret ediyor. Akıncı TİHA, taşıdığı faydalı yükün ağırlığına göre 24 saate kadar havada kalabiliyor ve bunu üzerinde 1.3 tondan daha fazla yük varken yapabiliyor. “Bu özellikleriyle terörle mücadele eden Kara Kuvvetleri, Hava Kuvvetleri ve MİT için biçilmiş kaftan” diyor Şahin. Peki, Deniz Kuvvetleri Komutanlığı söz konusu olunca denklem nasıl değişiyor? Anıl Şahin anlatıyor: “Deniz Kuvvetleri Komutanlığı’nın harekat ihtiyaçları daha farklı... Deniz Kuvvetleri’nin S/İHA’ları terörle mücadele amacıyla kullanılmıyor. Daha çok Adalar Denizi ve Akdeniz’de istihbarat, gözetleme ve keşif (ISR) görevi icra ediyorlar. Bu sebepten ötürü ağır silah yükü yerine daha fazla havada kalış süresine sahip olan bir S/İHA platformuna ihtiyaç duyuldu. Aksungur İHA, turbodizel motor kullanması sebebiyle bir hayli yüksek havada kalış süresine sahip. Seri üretim Aksungur’lar 60 saate kadar havada kalabiliyor ve 750+ kilogram faydalı yük taşıyabiliyor. Bu sebepten ötürü ilgili kuvvet Aksungur’u tercih etti.”   Dünyada sayılı ülkelerden biri olacağız Aksungur tercihinin nedenini geride bırakıp yeni bir soruya geçecekken Anıl Şahin çok kritik bir detaydan bahsediyor. Şahin’in anlattığına göre Aksungur, Sonobuoy atma ve dinleme kabiliyetine sahip. Bu kelimeyi ilk kez duyanlar için küçük bir parantez açalım… Sonobuoy, denizaltıları tespit amacıyla uçar unsurlardan denize atılıyor. Yapı itibariyle suda yüzen şamandıralara benziyor ve deniz altından aldıkları sesleri antenleri aracılığıyla radyo sinyalleri olarak suyun üzerindeki araçlara iletiyor. Dünyada bu işler genelde uçak ya da helikopterden atılan sonobuoy’lar ile yapılabiliyor. İnsansız hava aracı ile bu kabiliyete erişen ülke sayısı çok az. Aksungur ile Türkiye’nin de bu lige çıktığının altını çiziyor Anıl Şahin ve İHA’dan denizaltı tespiti gerçekleştirme yeteneğine sahip ender ülkelerden olacağımızı belirtiyor.   Aksungur’un teslimatı yeni bir dönem başlatacak Deniz Kuvvetleri işin içinde olunca merak ettiğimiz konulardan biri de Aksungur ve Mavi Vatan ilişkisi oluyor… Türkiye; Karadeniz, Marmara, Ege ve Akdeniz’de 462 bin kilometre alana sahip. Anıl Şahin de konuya benzer bir yerden giriyor ve “Kaldı ki Marmara Denizi’ni saymazsak bu denizlerin neredeyse tamamında sorun var. Ege Denizi ve Akdeniz’de; Yunanistan, Libya ve Kıbrıs’tan kaynaklı hadiseler mevcut. Karadeniz ise en karışık dönemlerinden birini yaşıyor. Rusya’nın Kırım’ı ilhakı ile bölgede birçok hava savunma ve kıyı savunma füze tehlikesi mevcut.” ifadesini kullanıyor.
Dolayısıyla denizlerimizdeki tehditleri belirli bir dengede tutmak veyahut her gelişmeden haberdar olmamız için muazzam bir istihbarat, gözetleme ve keşif (ISR) kabiliyetimizin olması gerektiğinin altını çiziyor Şahin.   SİHA’ları Türkiye kadar aktif kullanan ülke yok Ankara’nın SİHA hamlesiyle muazzam bir ISR kabiliyetine kavuştuğunu anımsattıktan sonra şöyle devam ediyor: “Bölgemizde S/İHA’ları bizim kadar aktif kullanan bir ülke yok. Deniz Kuvvetleri Komutanlığı, envanterindeki 14’ten fazla milli S/İHA ile denizlerimizi sürekli izliyor. Ege Denizi’ndeki silahlanma faaliyetleri sürekli raporlanıyor. ANKA ve Bayraktar TB-2 ile 16-20 saat kesintisiz gözetleme yaparken şimdi AKSUNGUR ile 50 saat yapabilecek bir konuma ulaşacak Deniz Kuvvetleri. Aksungur’un 60 saate kadar çıkabilen havada kalış süresi. Ayrıca F-4 ve F-16’lar tarafından taşınabilen mühimmatları taşıma kapasitesine sahip. Tabi ki faydalı yük kapasitesi, Akıncı’ya göre daha farklı bir konsepte olmasından dolayı çok daha az.”  İhracat için gelecek dönemde sıkça isimlerini duyabiliriz Anıl Şahin ile sohbetimizin sonunda çok kısa da olsa ‘ihracat’ kısmına da değinmek istiyoruz. Çünkü bu günlerde Türk SİHA’larının dünyanın dört bir yanına satılması söz konusu. Acaba Aksungur için de ilerleyen dönemde benzer bir gelişme olur mu? Aksungur’un ANKA platformu üzerinden çok kısa sürede geliştirildiği bilgisiyle başlıyor cevabına Şahin. Dolayısıyla geliştirme aşamasında aşırı bir Ar-Ge harcaması olmamış. Aksungur ile ANKA'nın sistemlerinin neredeyse tamamının ortak olduğunu bilgisini paylaşan Şahin, “Bu bilgi, Aksungur’un muadillerine göre daha ucuz bir birim maliyete sahip olacağına işaret ediyor. Hem sahada başarı sağlaması hem ucuza mal olması hem de TSK gibi referans bir ordunun tercih etmesi gibi etmenleri alt alta koyduğunuzda Aksungur’un ihracat şansının çok yüksek olduğunu düşünüyorum.” diyerek sözlerini tamamlıyor."
780,İngiltere'ye SİHA satışı yeni bir dönem başlatır,"Türkiye’nin İngiltere’ye SİHA satma ihtimali sadece insansız hava araçları için değil Türk savunma sanayii adına da büyük bir sıçrama tahtası olabilir. Uzmanlara göre, hava araçlarını sadece ABD'den alan İngiltere'nin bu hamlesi altın değerinde.",Savunma,https://www.trthaber.com/haber/savunma/ingiltereye-siha-satisi-yeni-bir-donem-baslatir-618211.html,"İnsansız hava araçları konusundaki gücünü tüm dünyaya ispatlayan Türkiye, söz konusu başarısını çok değerli ihracat hamleleriyle de taçlandırıyor. Daha önce Türkmenistan’dan Ukrayna’ya Azerbaycan’dan Polonya’ya kadar dünyanın dört bir yanında boy gösteren Türk İHA’ları için ufukta yeni bir durak belirdi; İngiltere… Sanayi ve Teknoloji Bakanı Mustafa Varank’ın geçtiğimiz günlerde yaptığı “İngiltere, Türk SİHA’larıyla çok ciddi bir şekilde ilgileniyor. Onlara SİHA’lar konusunda farklı seçenekleri sunduk.” açıklaması gözleri Londra’dan gelecek muhtemel satın almalara çevirdi.   Türk savunma sanayii tarihe geçecek Peki, İngiltere’nin Türk SİHA’sı alması ne anlama geliyor? Savunma Analisti Hakan Kılıç, en son Mozambik’in talebi ile gündeme gelen yerli ve milli SİHA ihracatında İngiltere’nin teklif istemesi ve Ankara’nın bu yönde adım atmasını çok önemli buluyor. Türkiye’nin bir NATO üyesi Polonya’ya ihracat yaparak zaten çıtayı yükselttiğini anımsatan Kılıç’a göre İngiltere’ye SİHA satışı gerçekleşirse Türk Savunma Sanayii adına büyük bir ilerleme olarak tarihe geçecek.   Çok sayıda ülke Türk SİHA’sı kullanıyor Türk yapımı SİHA’lardan Bayraktar TB-2 daha önce Katar, Türkmenistan, Ukrayna, Azerbaycan ve Polonya’ya ihraç edilmişti. Ayrıca Fransız Le Firago gazetesine göre Suudi Arabistan, Letonya, Bulgaristan, Sırbistan, Macaristan, Arnavutluk da söz konusu hava aracıyla ilgileniyor. Fas yönetimi de bu yönde bir adıma hazırlanıyor. TUSAŞ üretimi ANKA SİHA’nın ise Tunus’a, Vestel Karayel’in Suudi Arabistan’a ihraç edildi. Savunma Analisti Hakan Kılıç; İngiltere’ye bu askeri teknolojinin ihracı için ayrı bir parantez açıyor.   ABD dışında bir ülkeden hava unsuru almaları çok değerli “İngiltere, savunma sanayi ürünlerini ya kendisi üretiyor ya da ABD’den alıyor. Mesela Almanya veya Japonya Türk SİHA’sı almak istese bu derece dikkatimi çekmezdi. İngiltere hem havacılık devi hem de ABD haricinden hemen hemen hiç kimseden silah almayan bir ülke. Sadece Avrupa’daki ortak firmaları, konsorsiyumlarından mesela Tornado, EF-2000 gibi ortak üretim için kurulan şirketlerden almış durumda. Platform bazında bugüne kadar ABD dışında bir ülkeden alım yaptıklarını hiç duymadım. İngilizlerin envanterindeki EF-2000, F-35B, 707 (E-3D), 737 (AEW), P-8A, BN-2 (Recce), Global Express, King Air 350, RC-135W, A330 MRTT, A400M gibi diğer sınıf ve kalemlere baktığımızda da benzer bir tablo çıkıyor ortaya. İngilizler ya kendi üretmiş ya üretimde ortak olan firmaları ile bu araçlara kavuşmuş ya da doğrudan ABD’den almış. Dolayısı ile İngiltere belki de son 50 yıldır ilk kez ABD harici bir ülkeden bir hava platformu, insansız da olsa bir uçak alacak.”    Türk SİHA’sı tercihinin temelinde ne var? Hakan Kılıç’ın ortaya koyduğu tablo dikkat çekici… Aslında İngiltere zaten hali hazırda dünyanın kendi alanında en güçlü insansız hava araçlarına sahip. Öyleyse neden Türk SİHA’sı? Kılıç’ın yanıtı şöyle: “Şu an elinde bulunan Reaper ve Predator SİHA’lar çok kapasiteli ve faydalı yük kapasitesi de fazla olan ABD malı SİHA’lar. Daha yüksek teknolojik ürünler. İngiltere’nin etrafındaki denizlerde deniz gözetleme-keşif için bu kadar pahalı ve yüksek kapasiteli SİHA’lara ihtiyacı var mı? İngiliz SİHA’larının daha önce görev yaptığı Afganistan veya Ortadoğu’da bu denli pahalı ve tanksavar füzeler taşıyan araçlar şart mı? Aynı görevi bizim SİHA’larımız Ege, Suriye, Azerbaycan veya Libya’da yapamadı mı? Yaptı hem de daha iyi ve fazlasıyla… Üstelik Akıncı SİHA güncellenen 1500 kg faydalı yük kapasitesi ile ABD malı AVENGER, MQ-9B, MQ9A ve Rus yapımı ALTIUS-U’dan sonra dünyanın en fazla faydalı yük taşıyan 5’nci SİHA’sı. Yani ülke olarak ilk beş içerisindeyiz. Burada bir detayı atlamamak gerek, ABD’yi belki kenara koysak, Rus SİHA’larının operasyonel tecrübesi Türk SİHA’larının yanından bile geçemez. Zaten söz konusu Rus SİHA’sı henüz operasyonel değil. Dolayısıyla dördüncü sıradayız denebilir. Ayrıca SİHA ihracında dünyada ilk üçteyiz ve Avrupa’da en büyük SİHA filosuna sahip ülkeyiz.”   Hem daha ucuz hem de en az rakipleri kadar etkili ‘Neden Türk SİHA’sı tercih ediliyor' sorusunun yanıtı; maliyet ve etkinlik. Kılıç, “Türk yapımı SİHA’lar ABD yapımı olanlardan daha yüksek irtifaya çıkmıyor ya da daha çok faydalı yük taşımıyor. Ama kesinlikle maliyet etkin bir çözüm sunuyor. Daha net bir ifadeyle; ABD SİHA’larının yaptığı işi onlardan daha ucuza yapıyor. Ayrıca bakım-onarım masrafları da çok daha düşük” diyor.

“Hatta onlara hiçbir zaman nasip olmamış hava savunmasının bastırılması ve tanksavar görevlerini yerini yerine getirerek muharebe ortamında ilklere de imza attı Türk SİHA’ları” diyen Kılıç, tüm bunların MAM-L gibi son derece kompakt ve ucuz mühimmatlarla yapıldığını söyleyerek, ABD malı Hellfire füzesi olmadan da aynı görevin yapılabileceğinin dünyaya ispatlandığına işaret ediyor.   Teknoloji paylaşımından kasıt ne? Hem İngiltere’ye SİHA satışı hem de Polonya’nın SİHA dışındaki Türk silah sistemleriyle de ilgilendiğine dair haberlerin ardından sosyal medyada ‘Kritik bilgiler de satılıyor mu?’ sorusu gündeme gelmişti. Hakan Kılıç bu konuya da açıklık getiriyor: “Uçuş yazılımı ve keşif görüntülerini yansıttığı yazılımlar gibi yardımcı yazılımları yani kamuoyunun bugünlerde dilinden düşmeyen kaynak kodlarını vereceklerini sanmıyorum. Muhtemelen ortak üretim için motor satışı ve benzer planlamalarla ilgili konuların gündeme gelmesi bekleniyor. Bu durum bence kötü bir şey değil. ABD, F-16’ları bizde fabrika kurarak ürettirdi… Ne kaybetti? Biz de aynısını neden yapmayalım? Sonuçta hakları bizde saklı. Polonya ya da başka bir ülke aslı bizde olan bilgileri kopyalayıp, kendisi bir SİHA üretip satamaz. Bu konuda lütfen herkes rahat olsun.”"
781,"Dünyanın ilk lazer silahlı dronu ""Eren""e festivalde büyük ilgi","İsmini İçişleri Bakanı Süleyman Soylu'nun ""Eren"" koyduğu lazer silahlı dron, 8. Konya Bilim Festivali'nde yoğun ilgi gördü.",Savunma,https://www.trthaber.com/haber/savunma/dunyanin-ilk-lazer-silahli-dronu-erene-festivalde-buyuk-ilgi-615529.html,"Emniyet Genel Müdürlüğü (EGM) Kriminal Daire Başkanlığı koordinesinde, TÜBİTAK ile ASİSGUARD iş birliğiyle geliştirilen ve henüz dünyada örneği olmayan Eren, 3 bin metre uçuş menziliyle belirli mesafelerden lazer ile arazideki patlayıcı unsurları etkisiz hale getirecek. Savunma Sanayii Başkanlığınca, 2022 yılı Savunma ve Güvenlik Proje Portföyü'ne eklenmesi için teklif olarak sunulan Eren'i yakın gelecekte bomba uzmanlarının kullanması hedefleniyor. Test atışlarından başarıyla geçti Daha da geliştirildikten sonra envantere alınması planlanan lazer silahlı drone ""Eren"", test atışlarını başarıyla tamamladı.   EGM Kriminal Daire Başkanlığının festivaldeki standında sergilenen Eren, ziyaretçilerden yoğun ilgi görüyor. Dronla ilgili bilgi veren Komiser Yardımcısı Aykut Eroğlu, Eren'i arazide bulunan askeri mühimmatların veya bombaların imha edilmesinde kullanmayı amaçladıklarını söyledi. Lazer yardımıyla bombaları imha ediyor TÜBİTAK tarafından geliştiren ve lazer atışı yapan Eren'in ilk denemelerini gerçekleştirdiklerini ifade eden Eroğlu, ""İsmini İçişleri Bakanımız Süleyman Soylu'nun 'Eren' koyduğu lazer silahlı dronumuz belirli bir uçuş ve atış mesafesinde attığı lazer yardımıyla bombaları imha etmektedir. Belirli mesafelerden 3 milimetrelik bir karbon çeliğe yaptığımız atışlarda başarılı sonuçlar aldık"" diye konuştu.   Eroğlu, Eren'in şu anda etkin olarak kullanımına başlanmadığını, gelecek dönemde geliştirilerek envantere alınmasının planlandığını anlattı. ""Bu lazerli dronun dünyada henüz bir örneği yok"" Dronun atış kabiliyetiyle ilgili de bilgiler veren Eroğlu şunları kaydetti: ""Eren, testlerde ilk olarak 500 metreden 90 saniye boyunca, ardından 300 metreden 30 saniye boyunca, en son da 100 metreden 10 saniye boyunca yaptığımız lazer atışıyla 3 milimetrelik karbon çelik tablayı delmeyi başardı. EGM Kriminal Daire Başkanlığı olarak lazer silahını insansız döner kanatlı hava aracına entegre ettirerek dünyada bir ilki gerçekleştirdik. Bu lazerli dronun dünyada henüz bir örneği yok.""   Öte yandan Kriminal Daire Başkanlığının standında gösterime sunulan bomba imha robotları ve envanterleri de vatandaşların ilgi odağı oldu."
782,Doğu Avrupa: Rusya'ya karşı en iyi caydırıcılık ABD'nin askeri varlığı,"Polonya'da bir araya gelen Doğu Avrupalı Savunma Bakanları, bölgedeki güvenlik dengesinin kurulması ve Rusya'nın agresif politikalarına karşı caydırıcılık açısından en iyi yolun ABD'nin askeri varlığını artırması olduğu görüşünü paylaştı.",Savunma,https://www.trthaber.com/haber/savunma/dogu-avrupa-rusyaya-karsi-en-iyi-caydiricilik-abdnin-askeri-varligi-614552.html,"Polonya'daki 7. Varşova Güvenlik Forumu'nda bölgenin savunma bakanlarının katılımıyla ""Rusya'nın gölgesinde yaşamak: Rusya'nın agresif politikası nasıl caydırılır?"" başlıklı bir panel düzenlendi. Panelde Polonya Savunma Bakanı Mariusz Blaszczak, Avrupa'nın güvenliğinin Rusya'nın militarist politikası nedeniyle gözle görülür şekilde kötüleştiğini söyledi. Rusya'nın uluslararası konumunu askeri güce, doğrudan ve dolaylı tehditlere ve uluslararası toplumu baskı altına almak için çeşitli araçlara dayandırdığını belirten Blaszczak, Rus ordusunun Baltık, Karadeniz ve Kuzey Kutbu'ndaki artan askeri varlığına dikkati çekti. “Avrupa'nın etkili bir savunma stratejisine ihtiyacı var” Blaszczak, buna karşı koymak ve Rusya'nın bundan sonra ne yapacağına ilişkin belirsizliği gidermek için Avrupa'nın etkili bir savunma stratejisine ihtiyacı olduğunu dile getirdi. Polonyalı Bakan, ""Bu durumun nasıl gelişeceğinden emin değiliz ama tam da bu nedenle zor ve istenmeyenler dahil çeşitli senaryolara hazırlıklı olmalıyız"" ifadelerini kullandı. Estonya Savunma Bakanı Kalle Laanet ülkesi için Rusya karşısında en iyi caydırıcılığın ""daha fazla ABD askeri varlığı"" olduğunu söyledi. “Mesajımız ortak, güçlü, birlik içinde olmalı” Laanet, ""Elbette Rusya, ABD'nin dikkatinin bizim bölgemizde değil, başka uzak bir yerde, Pasifik'te bir yerde olmasını istiyor. (Rusya'ya) ne tür bir mesaj gönderdiğimizi konuşmamız gerekiyor ve mesajımız ortak, güçlü, birlik içinde olmalı"" değerlendirmesinin yaptı. Karadağ Savunma Bakanı Olivera Injac da NATO içinde Rusya'ya yönelik politika açısından farklılıklar olduğunu, ancak ABD'nin bölge ülkelerinin savunma sanayisine destek olması gerektiğini vurguladı. Romanya adına konuşan Savunma Bakanlığı yetkilisi Simona Cojocaru da ülkesi için Rusya'ya karşı en iyi koruma yönetiminin ABD askeri varlığı olduğunu, Karadeniz'de daha fazla savunma gücünün bulunmasının Rusya'ya mesaj göndereceğini, aynı zamanda ABD için de bölgedeki misyonu açısından stratejik esneklik sağlayacağını savundu. ""Karadeniz'de güvenlik dengesi yeniden sağlanmalı"" Ukrayna Dışişleri Bakanı Dmytro Kuleba, Dışişleri Bakanı Mevlüt Çavuşoğlu'nun da katılımıyla gerçekleştirilen ""Baltık'tan Karadeniz'e: Bölgenin Stratejik Potansiyelini Ortaya Çıkarmak"" başlıklı panelde yaptığı konuşmada, Türkiye, Finlandiya ve Polonya Dışişleri Bakanlarına Rusya'nın yasa dışı ilhak ettiği Kırım'ı uluslararası gündeme taşımak için oluşturulan Kırım Platformu'na katkıları için teşekkür etti. Kuleba, ""Karadeniz Rusya'nın eylemleri nedeniyle tehdit altında. Karadeniz'deki güvenlik dengesinin yeniden sağlanması ticaretin korunması için de gerekli"" dedi. Panelde konuşan Finlandiya Dışişleri Bakanı Pekka Haavisto da ""Rusya'nın Kırım'ı işgali ve militarizasyonu, güvenlik durumunu yok etti ve Karadeniz'de ticaretin önünde engeller yarattı. Ancak Ukrayna ile Karadeniz bölgesindeki NATO ülkeleri arasındaki yakın işbirliği güvenlik dengesini yeniden sağlayabilir"" ifadelerini kullandı. Haavisto ""Şimdi Karadeniz ülkeleri arasında daha yakın iş birliğin yanı sıra, Karadeniz'de daha büyük bir NATO varlığına ihtiyacımız var. Ortak eylemler ve yakın iş birliği içinde güvenlik dengesini yeniden kurabiliriz"" değerlendirmesini yaptı. Varşova Güvenlik Forumu Casimir Pulaski Vakfı tarafından 2014'te başlatılan Varşova Güvenlik Forumu, NATO, Ulusal Güvenlik Bürosu ile Polonya Cumhurbaşkanlığının ortaklığıyla, Polonya Dışişleri Bakanlığının himayesinde organize ediliyor. Etkinlik, 2020'den bu yana ABD'deki Alman Marshall Fonu ile ortaklaşa düzenleniyor. Forum, enerji güvenliği, Çin rekabeti, Rusya'nın Batı ile ilişkilerin geleceği, ABD'nin küresel liderliğini yeniden inşa etmek üzerine düzenlenecek panellerle devam edecek."
783,Savunma firmaları başkentte,3'üncü Uluslararası Askeri Radar ve Sınır Güvenliği Zirvesi Ankara'da başladı. Zirvede yerli savunma sanayii ürünleri dikkat çekiyor.,Savunma,https://www.trthaber.com/haber/savunma/savunma-firmalari-baskentte-614332.html,"Savunma Sanayii Başkanı İsmail Demir, 3. Uluslararası Askeri Radar ve Sınır Güvenliği Zirvesi'ne katıldı. Demir, stantları gezdi, ürünleri inceledi. Sınır güvenliğinin korunmasına yönelik projelere değindi. Savunma Sanayii Başkanı İsmail Demir, ""Sınır güvenlik sistemi projemiz Kayı ile hudut karakollarımızda 7/24 sınır hattının izlenmesi, kontrolü ve verilerin kayıt altına alınmasına yönelik sensör sistemlerinin kurulumu ve entegrasyonu ile ilgili altyapıların hazırlanmasını sağlıyoruz. Sahil şeridimizin güvenliği için büyük önem arz eden Sahil Gözetleme Radar Sistemi Projesi geliştirme faaliyetlerinde de son aşamaya gelmiş bulunmaktayız"" dedi.   Zirve 2 gün sürecek İsmail Demir, sınırların korunması için de teknolojik yatırımlara ihtiyaç olduğunu vurguladı ve yatırımcılara tavsiyelerde bulundu. ""Silah, mühimmat ve İHA'lar konusunda geniş bir iştah varken, aslında çok çeşitli teknoloji içeren konuları bir kısmını burada göreceğiz. Bir alana yüzlerce müteşebbisin girmesini değil, boşluk bulunan alanlara da yatırım yapmalarını konusunda hassasiyet göstermeleri gerekiyor.""   Yerli savunma sanayii firmalarının başkentteki çıkarması 2 gün sürecek. 3. Uluslararası Askeri Radar ve Sınır Güvenliği Zirvesi'nde insansız hava ve kara araçları ile bu alanlarda geliştirilmiş çok sayıda ürün sergileniyor."
784,Alman ARD kanalı: Türk silah sanayisi yükselişte,Alman ARD kanalı Türk silah sanayisinin yükselişte olduğuna ilişkin haber yayımladı.,Savunma,https://www.trthaber.com/haber/savunma/alman-ard-kanali-turk-silah-sanayisi-yukseliste-614013.html,"Alman ARD Kanalı'nın haber bülteni Tagesschau'un internet sayfasında, ""Türk silah sanayisi yükselişte"" başlığı atıldı. Haberde, ""Dronlar, canlanan Türk savunma sanayisinin ihracatında en çok satılan ürünler olarak gelişiyor. Cumhurbaşkanı Erdoğan'ın ülkenin bölgesel güce yükselmesine yönelik çalışması sektöre ek bir ivme kazandırıyor"" ifadeleri kullanıldı. Her yıl sonbaharda Teknofest'in düzenlendiğine değinildi. Öğrencilerin kendi yaptıkları dronları Teknofest'te tanıttığı bilgisine de verildi.""Türkiye'de üretilen savaş dronları artık çok ihraç edilen ürünlerden"" ifadesi haberde yer aldı. TB2’ye övgü Baykar şirketinin ürettiği TB2'nin örnek olarak gösterildiği haberde, geçen yıl sonbaharda Azerbaycan ordusunun bu İHA'ları Ermenistan’a karşı savaşta kullandığı anımsatıldı. ""Askeri uzmanlar, bunlarla hedeflerin tespit edildiğini ve Azerbaycanlıların hızla ilerlediğini doğruladı"" bilgisi paylaşıldı. Baykar CEO'su Haluk Bayraktar’ın şirketteki son gelişmeleri Teknofest'te anlattığı bilgisi verildi. Bayraktar'ın oldukça gelişmiş bir teknolojiye sahip olduğu ve akıllı silahlarla birlikte dronların savaş alanında büyük bir etkiye sahip olacağı vurgulandı. ""Türkiye son 15 yılda savunma sanayinde büyük ilerlemeler sağladı"" Yurt dışında da Türk dronlarına olan ilginin her geçen gün arttığının hatırlatıldığı haberde, dronların alıcıları arasında Azerbaycan, Polonya, Ukrayna, Katar ve Tunus'un yer aldığı ifade edildi. Türkiye’nin son 15 yılda savunma sanayinde büyük ilerlemeler sağlandığı ve küresel rekabetle baş edecek teknolojiler geliştirildiği vurgulandı. Haberde ordunun silah ithalatında daha bağımsız hale geldiği de dile getirildi."
785,ARIKUŞU Mehmetçik’in gözü olmaya hazırlanıyor,"Türk savunma sanayii, hareketli kara ve deniz araçlarına kendisi iniş-kalkış yapabilen, bataryası personelin dışarı çıkmasına gerek olmadan otomatik değiştirilen mini insansız hava aracı ARIKUŞU'nu göreve hazırlıyor.",Savunma,https://www.trthaber.com/haber/savunma/arikusu-mehmetcikin-gozu-olmaya-hazirlaniyor-613943.html,"ASELSAN ve Altınay ortaklığındaki DASAL Havacılık Teknolojileri, askeri ve sivil alanda İHA ihtiyacını karşılamak için farklı sınıflarda bir dizi ürün geliştirdi. Keşif ve gözetleme görevleri için tasarlanan mini İHA ARIKUŞU, kara ve deniz araçları seyir halindeyken kalkış ve iniş yapabilme yeteneğine sahip bulunuyor. Özel görevleri yerine getirmek için geliştirilen ARIKUŞU, sahip olduğu görüntü işleme, yapay zeka ve sensör füzyonu gibi yetenekleri sayesinde gözetleme, tespit, tanıma ve takip işlevlerini içeren kritik görevleri yerine getirebiliyor. Temel görevi, hayati tehlikeyi en aza indirmek DASAL Satış, Pazarlama ve İş Geliştirme Direktörü Onur Güzelmeriç, TEKNOFEST 2021'de sergiledikleri ARIKUŞU'nun temel görevinin, personelin hayati tehlikesini en aza indirmek olduğunu söyledi. Zırhlı ya da çeşitli araçlarla operasyon bölgesine giden ya da bir noktadan başka bir noktaya intikal eden personelin araç içinden çıkmadan gözetleme ve istihbarat ihtiyacının karşılanması için tam otomatik bir sisteme ihtiyaç duyulduğunu anlatan Güzelmeriç, ""Bu konudaki çalışmalarımıza geçen sene başladık ve bu sene içindeki ilk uçuşumuzu 2 ay kadar önce gerçekleştirdik"" dedi. ARIKUŞU'nun kullanım konseptine ilişkin bilgi veren Güzelmeriç, kara aracına entegre edilen sistemin 30-40 kilometre hızlarda seyir halindeyken askeri personelin dışarı çıkmasına gerek kalmadan, kapaklarını otomatik açıp ortaya bir pist çıkmasıyla ARIKUŞU'nun göreve başladığını bildirdi. Güzelmeriç, ilerleyen dönemde sistemin deniz araçlarına da entegrasyonunun planlandığını ifade etti.   ARIKUŞU'nun bataryası otomatik değişiyor ARIKUŞU'nun hava koşullarına bağlı olarak 20-25 dakika kadar gözetleme, istihbarat görevini yerine getirdikten sonra yüzeyinde kare kod bulunan pistine tam otomatik iniş sağladığını vurgulayan Güzelmeriç, şöyle konuştu: ""Görev burada bitmiyor çünkü tekrar uçmamız lazım. Pil değiştirmek için de personele gerek yok. Sistem içinde biri boş, 5'i dolu özel yuvalar var. Boş yuvaya aracın üstünde görevden dolayı boşalmış olan pili çıkartıyoruz, ARIKUŞU'nu özel bir sistem içinde döndürüp dolu pili takıyoruz ve 1 dakikanın altındaki sürede tekrar göreve devam etmesini sağlıyoruz. Daha uzun uçan, sabit kanatlı ufak İHA'lar da var. Onlar da çok faydalı fakat sabit kanatlı olmalarından dolayı bu tip zırhlı araçlarda, bu arazilerde görev yapmaları yer açısından pek kolay değil. VTOL (dikey-iniş kalkışlı sabit kanatlı İHA) dahi olsa belli kameraları taşımak için nereden baksanız 2-3 metrelik kanat açıklığına ihtiyaç oluyor. Biz bu kesintisiz görevi ufak bir İHA ile yerine getirerek çok ciddi bir ihtiyaca cevap vermiş oluyoruz."" İlk test uçuşlarını gerçekleştirdiklerini dile getiren Güzelmeriç, bundan sonraki süreci ihtiyaç makamlarıyla koordineli şekilde sürdüreceklerini söyledi. Güzelmeriç, ""Büyük ihtimalle 2022 yılının ilk yarısı içinde kabul test uçuşlarımız gerçekleşir. Onu müteakip de gerekli çalışmalara devam edilir diye umuyoruz."" dedi."
786,Lazer güdümlü mini füze: METE,"ROKETSAN tarafından geliştirilen ve testleri devam eden lazer güdümlü mini füze METE, hedefleri 12'den vuracak.",Savunma,https://www.trthaber.com/haber/savunma/lazer-gudumlu-mini-fuze-mete-613725.html,Veri Yok
787,Envantere giren ACROB'un kendi küçük görevi büyük,"Türk Silahlı Kuvvetleri, bünyesine bir insansız kara aracı daha kattı. Ankara'da yerli ve milli imkanlarla üretilen ACROB göreve başladı. Keşif ve gözetleme için kullanılan mini İKA riskli bölgelere Mehmetçikten önce girerek istihbarat toplayacak.",Savunma,https://www.trthaber.com/haber/savunma/envantere-giren-acrobun-kendi-kucuk-gorevi-buyuk-613333.html,"Mağara ve dehlizlere giriyor, arazide önüne çıkan engelleri aşıyor. Üzerindeki kamerayla kritik noktalardan anlık görüntü aktarımı sağlıyor. ACROB, Türk Silahlı Kuvvetleri (TSK) envanterine giren yeni yerli mini inansız kara aracı (İKA). Onun görevi keşif ve gözlem. Arazi, meskun mahal veya mağara operasyonlarında kullanılabiliyor. Kendi küçük görevi büyük Mühendis Göktuğ Türk, ""İstihbari bilgiler sayesinde operasyonlarını belirleyip buradaki olası can kaybını önlemek amaçlı keşif ve gözlemleri ACROB'la rahatlıkla sağlayabiliyoruz"" dedi. Batarya dahil toplamda 5 kilogram ağırlığa sahip olan ACROB küçük cüssesine rağmen envanterine girdiği Türk Silahlı Kuvvetleri'nde Mehmetçik'e büyük oranda yardım edecek. Oldukça sağlam yapıya sahip ACROB tek er tarafından opere edilebilecek.    ACROB'a yoğun talep ACROB 6 metre yüksekten düşmeye dayanıklı olarak üretildi. 200 metreye kadar uzaktan kumanda ile kontrol ediliyor. 25 santimetreye kadar dikey engelleri, merdivenleri aşabiliyor. Küçük boyutu sayesinde en dar alanlara girebiliyor. İhracatına başlanan ACROB'a yurt dışından da yoğun talep var. ACROB afet bölgelerinde de görev yapabiliyor."
788,İKA'lar göreve hazır,"Yüksek hareket kabiliyetine sahip ve uzaktan kumandalı İnsansız Kara Araçları (İKA), Kara Kuvvetleri Komutanlığı birliklerinde kullanılmaya başlandı.",Savunma,https://www.trthaber.com/haber/savunma/ikalar-goreve-hazir-612662.html,"Milli Savunma Bakanlığının Twitter hesabından yapılan paylaşıma göre, muharebede, her türlü harekatta girilemeyen, gözetlenemeyen ve müdahale edilemeyen bölgelere emniyetli şekilde girilebilmesi, gözetlenebilmesi ve müdahale edilebilmesini sağlayan İKA'lar birliklere sevk edildi. Sistemle personel kaybının azaltılması, tehlikeli bölgelerde keşif ve gözetleme yapılması, düşman ateşi altındaki riskli görevlerin daha kolay yürütülmesi hedefleniyor. Sulardan geçebilen, yüksek hareket kabiliyetine sahip, uzaktan kumandalı İKA'lar, keşif ve gözetleme yapabilmenin yanı sıra yüksek engel aşma ve merdiven tırmanma özelliklerini taşıyor.   Muharebede, her türlü harekâtta girilemeyen, gözetlenemeyen ve müdahale edilemeyen bölgelere emniyetli bir şekilde girilebilmesi, gözetlenebilmesi ve müdahale edilebilmesini sağlayan İnsansız Kara Araçları (İKA) Kara Kuvvetleri Komutanlığı birliklerinde kullanılmaya başlanıyor. pic.twitter.com/voquYWSdaZ"
789,Dünyanın en hafif balistik zırhı Emniyet'in hizmetinde,Dünyanın en hafif zırh çözümüyle üretilen koruyucu yeleklerin yüzde 70'inden fazlası EGM'ye teslim edildi. Yerli balistik zırh çözümleriyle emniyet güçlerinin güvenlik seviyesi artırılıyor.,Savunma,https://www.trthaber.com/haber/savunma/dunyanin-en-hafif-balistik-zirhi-emniyetin-hizmetinde-612246.html,"Nurol Teknoloji, savuma sanayiinin ihtiyacı olan balistik koruyucu zırh sistemlerinin üretimine yönelik faaliyetler yürütüyor. Bor karbür, silisyum karbür ve alümina seramiklerin kullanıldığı ileri balistik zırhlı çözümleri dünyada üretebilen birkaç firma arasında yer alan Nurol Teknoloji, insan hayatını koruyan ve tek bir firenin dahi tolere edilemeyeceği bu ürünleri Türk Silahlı Kuvvetleri, emniyet güçleri ve diğer kolluk kuvvetlerine tedarik ediyor. Bu sayede en yüksek tehdide karşı korunma ve operasyon alanlarında rekabet avantajı sağlanıyor. Yerli ve milli balistik koruyucu çözümlerle bu alandaki dışa bağımlık büyük ölçüde azaltılırken ülke ekonomisine katkı sunuluyor. Yeleklerin yüzde 70'ten fazlası teslim edildi Şirket kendi reçeteleri ve sahip olduğu malzeme bilgisiyle dünyanın en hafif zırh çözümlerine imza atıyor. Yerli balistik zırh çözümleri Emniyet Genel Müdürlüğü (EGM), Jandarma Genel Komutanlığı, Kara Kuvvetleri Komutanlığı ve Milli İstihbarat Teşkilatı Başkanlığının ihtiyaçlarının karşılanmasında kullanılıyor.   Nurol Makina, EGM için AK-47, G3 ve M16 tüfeklerinin mermilerinden çok daha etkili bir mühimmata karşı koruma sağlayan 55 bin tam koruma balistik yeleği ve 110 bin plaka, 20 bin gömlek içi yeleği, 15 bin özel hareket yeleği ve 30 bin plaka siparişi aldı. 90 bin balistik koruyucu yeleğin yüzde 70'ten fazlası teslim edildi. Bu kapsamda, 25 bin tam koruma yeleği EGM'nin kullanımına sunuldu. Gömlek içi yelek, özel harekat yeleği, zırhlı güvenlik kabininde ise talep edilen ürünlerin tüm sevkiyatları tamamlandı.   Dünyada 3 ülke üretebiliyor Balistik yelek ve plaklara ilaveten yine EGM ihtiyacı olan 1400 balistik koruyucu el kalkanının teslimatı yakın zamanda gerçekleştirilecek. Güvenlik güçlerinin söz konusu ihtiyaçları dünyada sadece 3 ülkenin üretebildiği, Türkiye’de ise Nurol Teknoloji tarafından ortaya konulan bor karbür seramiğinin kullanıldığı balistik koruyucularla karşılanacak. Yerli balistik zırh çözümleriyle kara, hava ve deniz platformlarının korunması, milli İHA ve SİHA'ların zırhlı kumanda ve komuta birimlerinin ihtiyaçlarının karşılanması, acil harekat zırhlı koruma ünitelerinin temin edilmesi hedefleniyor."
790,Yerli mini İHA ailesinin yeni üyesi BOYGA geliyor,"Son dönemlerde insansız hava araçlarında farklı kategorilerde çok önemli projelere imza atan Türk savunma sanayii, havan mühimmatı taşıyabilen döner kanatlı insansız hava aracı BOYGA ile kritik bir kabiliyet daha kazandı.",Savunma,https://www.trthaber.com/haber/savunma/yerli-mini-iha-ailesinin-yeni-uyesi-boyga-geliyor-612224.html,"Cumhurbaşkanlığı Savunma Sanayii Başkanlığı (SSB) koordinesinde tarihinin en verimli ve güçlü dönemlerinden birini yaşayan Türk savunma sanayii sahadaki ihtiyaçlara göre yeni projeleri hayata geçirmeye devam ediyor. SSB Başkanı Prof. Dr. İsmail Demir, çalışmalar kapsamında havan mühimmatı taşıyan döner kanatlı insansız hava aracı BOYGA’nın uçuş görüntüsünü paylaştı. Yerli ve milli imkanlarla geliştirilen BOYGA’nın 81 mm havan mühimmatı bırakabildiği bilgisini veren SSB Başkanı Prof. Dr. Demir, söz konusu platformun geliştirilmiş balistik kestirim algoritması sayesinde mühimmatı hedef üzerine bırakabildiğini söyledi.    Bu alandaki ürün ailesi genişliyor Savunma Sanayii Başkanlığı koordinesinde yürütülen BOYGA projesi Savunma Teknolojileri Mühendislik ve Ticaret AŞ (STM) tarafından hayata geçiriliyor. Platformun mühimmat entegrasyonu ise Makine ve Kimya Endüstrisi (MKE) tarafından gerçekleştiriliyor. Sabit ve döner kanatlı, mini vurucu İHA sistemleri, keşif ve gözetleme amaçlı insansız sistemler alanında çalışmalar yürüten STM, BOYGA ile ürün gamına yeni bir oyuncu daha kazandırdı. Maksimum kalkış ağırlığı 15,6 kilogram olan BOYGA, 1 adet 81 mm havan mühimmatı ile 35 dakika boyunca havada kalabiliyor. Uçuş irtifası en fazla bin 500 metreye kadar çıkabilen BOYGA’nın sahada çok kritik görevlerde önemli işlere imza atması bekleniyor.
 "
791,Lockheed Martin beklenenden daha az F-35 teslim edecek,"ABD'li savunma devi Lockheed Martin, 2022'de 151 ila 153 F-35 savaş uçağın teslimi için ABD Savunma Bakanlığı (Pentagon) ile anlaştıklarını duyurdu.",Savunma,https://www.trthaber.com/haber/savunma/lockheed-martin-beklenenden-daha-az-f-35-teslim-edecek-612113.html,"Lockheed Martin, Pentagonla F-35 üretim programında anlaşmaya vardığını açıkladı. Lockheed Martin'in bu yıl 133 ila 139 uçak teslim edeceği belirtilen açıklamada, 2022'de ise 151 ila 153 uçağın teslim edilmesinin planlandığı aktarıldı. Açıklamada, 2023'ten itibaren ise 156 uçağın teslim edilmesinin öngörüldüğüne değinildi. 169 savaş uçağı teslim edecek Bu zamana kadar 700'den fazla F-35'in teslim edildiğine işaret edilen açıklamada, bu uçakların dünya çapında 21 üste faaliyet gösterdiği aktarıldı. Şirket haziran ayında, 2022'de yaklaşık 169 F-35 savaş uçağı üretmeyi ve teslim etmeyi hedeflediğini duyurmuştu.  "
792,'Mavi Vatan'a yerli bot geliyor,Mavi Vatan için üretilen yerli kontrol botu artık görev için hazır. Antalya'da geliştirilen ve testleri başarıyla geçen deniz aracı için seri üretime geçildi. 122 bot Sahil Güvenlik Komutanlığı ve Emniyet Genel Müdürlüğü'ne tahsis edilecek.,Savunma,https://www.trthaber.com/haber/savunma/mavi-vatana-yerli-bot-geliyor-612015.html,"Düzensiz göç ve kaçakçılıkla mücadele, arama kurtarma faaliyetleri, güvenlik operasyonları... Artık hepsi yerli botlarla yapılacak. Savunma sanayiindeki yerli hamlelere bir yenisi eklendi. Antalya Serbest Bölge'de yerli imkanlarla kontrol botu üretildi. Prototipinin tamamlandığı deniz aracının seri üretimine geçildi.    Proje yöneticisi Onur Yılmaz, seri üretime başladıklarını ifade etti. ""Toplam 122 botu 2 ayda 6 tekne olmak üzere yaklaşık 4 sene içerisinde tamamlamayı planlıyoruz"" dedi. Teknenin 5 metre mesafeden bir duvara çarpma, 2 metre yükseklikten suya bırakma ve karaya çıkma gibi testlerden başarıyla geçtiğini söyledi. Saatte 70 kilometre hıza kadar çıkabilen 12 metrelik yerli deniz aracı, özellikleriyle dikkat çekiyor. Mavi vatanın güvenliğini sağlayacak olan deniz araçları 160 deniz mili menzile sahip olacak.    Sahil Güvenlik Komutanlığı ve Emniyet Genel Müdürlüğü için üretilen botların ilk teslimatı kısa süre içinde yapılacak. Yerli deniz aracı, 4 yıl içinde Türkiye'nin bütün sahil hattında mavi vatanı koruyacak."
793,TSK'nın yeni İHA'sı AKSUNGUR TEKNOFEST'te,"TUSAŞ tarafından geliştirilen insansız hava aracı AKSUNGUR, TEKNOFEST'te uçuş gösterisi yaptı.",Savunma,https://www.trthaber.com/haber/savunma/tsknin-yeni-ihasi-aksungur-teknofestte-611472.html,"Türk Havacılık ve Uzay Sanayii (TUSAŞ) İHA Sistemleri Genel Müdür Yardımcısı Ömer Yıldız, TEKNOFEST'in büyük bir heyecan olduğunu, özellikle gençler ve çocuklar için geleceğe yönelik bir ışık tuttuğunu söyledi. Yıldız, ziyaretçiler arasından birçok uçak mühendisi çıkacağına, benzer uçaklar geliştireceklerine inandığını vurguladı. TUSAŞ tarafından geliştirilen Aksungur ile etkinlikler kapsamında gösteri uçuşu yaptıklarını söyleyen Yıldız, ""Kolunda Hürkuş uçtu. Aksungur, ilk halka açık gösterisini yapmış oldu. Şu anda 4 Aksungur'u Türk Silahlı Kuvvetlerine (TSK) vermek üzere hazırlıyoruz. Yıl sonuna kadar teslimatlarını gerçekleştirmiş olacağız. Bu uçağı 18 ay gibi kısa sürede inşa ettik. Şu ana kadar MAM-L, MAM-C, Kanatlı Güdüm Kiti, Teber-82 gibi birçok mühimmatın entegrasyonunu yaptık. Uçağımızın üzerinde diğer istihbarat yüklerini de taşıyabiliyoruz. 50 saatin üzerinde havada kalıyoruz. Şu anda Orman Genel Müdürlüğü için yangın ihbar, gözetleme, erken uyarı hizmetlerini de vermeye devam ediyoruz. Bu alanda da oldukça başarılı oldu diğer İHA'larla beraber"" dedi. Aksungur'un askeri amaçlı ilk kullanıcısı Deniz Kuvvetleri olacak Ömer Yıldız, yangınların yoğun olduğu günlerde 2 ay içinde 1.000 saate yakın uçtuklarını, 200'e yakın yangına dönüşebilecek sıcaklık kaynağı tespit ettiklerini, yerdeki ekiplere erken uyarı, havadan gözetleme ve karar destek hizmetleri verdikleri söyledi. Aksungur'un askeri amaçlı ilk kullanıcısını Deniz Kuvvetleri olarak planladıklarını vurgulayan Yıldız, aracın uzun süre havada kalıp güvenle hizmet vereceğini ve daha kısa süre havada kalan hava araçlarının gidiş gelişlerde yaşadıkları zaman kayıplarının da ortadan kalkacağını anlattı. Yıldız, TUSAŞ'ın geliştirdiği bir diğer İHA Anka'nın da 100 bin saatlik uçuş süresini tamamladığını ve başarıya görev yaptığını söyledi. ""Kalbimiz çarpıyor, gözlerimiz yaşarıyor bu tabloları görünce"" TUSAŞ Uçuş Başkanı Mehmet Eldem de festivalde Türkiye'de havacılıkla ilgili çalışan bütün şirketlerin ürünlerinin sergilendiğini söyledi. Atak, Gökbey, Hürkuş, Akıncı, Bayraktar TB2'nin birlikte gösteri yaptığını ve bunların hep birlikte aynı kareye girdiklerini anlatan Eldem, Akıncı ile Hürkuş'un kolda geçiş sunduğunu ve bunun Türkiye'de insanlı ve insansız hava araçlarının birlikte ilk gösterisi olduğunu dile getirdi. İki İHA Aksungur ve Akıncı'yı aynı kareye sokamadıklarını anlatan Eldem, şunları söyledi: ""Bu nedenle Aksungur'u sonradan Hürkuş ile birlikte uçurduk. Bu 2 kare bizim için gurur kaynağı. Aksungur bu meydandan kalkmadı, Ankara'dan Akıncı'dan Mürted Meydanı'ndan kalktı. Hala havada. Saat 06.00 sularında kalktılar. Öğleden sonra bir gösterimiz daha var, sonra yaklaşık 3 saatlik yolculukla geri dönecek ve 20.00 sularında Akıncı'ya dönmüş olacak. Bir diğer Aksungur da Adana'dan kalktı. Orman Genel Müdürlüğümüze teşekkür ediyoruz. Bu faaliyet kapsamında o uçağa müsaade ettiler. Adana Şakirpaşa Havalimanı'ndan kalkıp buraya geldi. Akıncı üzerinde diğer Aksungur ile birleştiler ve kolda meydanın üzerine geldiler. Gösteriyi gerçekleştirdiler. Gösteri sonrasında da festival alanı üzerinde uçup TUSAŞ standındaki ekrana görüntü aktarıyorlar. Kalbimiz çarpıyor, gözlerimiz yaşarıyor bu tabloları görünce. Tüm emeği geçenlere teşekkür ediyoruz."""
794,Türkiye'nin yeni İHA motoru ilk kez sergilendi,"TEI, insansız hava araçlarına güç vermek için geliştirilen Türkiye'nin ilk turbodizel havacılık motoru PD170'ten 5 kilogram daha hafif ve 55 beygir daha güçlü PD222ST motorunu TEKNOFEST'te tanıttı.",Savunma,https://www.trthaber.com/haber/savunma/turkiyenin-yeni-iha-motoru-ilk-kez-sergilendi-610555.html,"TUSAŞ Motor Sanayii AŞ (TEI) Genel Müdürü ve Yönetim Kurulu Başkanı Prof. Dr. Mahmut Faruk Akşit, PD170'in Anka-S'in ihtiyacı için geliştirildiğini söyledi. İlk Anka'nın 155 beygirlik ithal bir motorla uçtuğunu ve tedarikte bazı sıkıntılar yaşandığını anlatan Akşit, bunun üzerine PD170 çalışmasına başladıklarını anlattı. Türk mühendislerinin tasarımı, teknisyenlerinin üretimiyle dünyanın kendi sınıfında en yüksek irtifaya sahip, en az yakıt harcayan motorunu, 40 bin feete kadar rahatlıkla çalışabilir şekilde geliştirdiklerini vurgulayan Akşit, rakip ürünlerin genellikle 25 bin feet civarında çalışabilecek şekilde tasarlandığına işaret etti.   İlk kez sergilendi Ana motor yapısını geliştirdikten sonra bu motorun ana karkasını aynı tutarak başka ihtiyaçlar için türev motorlar üretmeye başladıklarını söyleyen Akşit, ilk kez sergiledikleri PD222ST'ye ilişkin şu bilgileri verdi: ""Bu şekilde PD222ST'yi geliştirdik. Bunun da değişik versiyonları olacak. ST, single turbo manasında. Tek turbolu versiyonu. PD170'te 170 beygiri çift turboyla elde etmiştik ama oradaki asıl hedef irtifa gücüydü. Gelecekte savaşlar insansız araçlar, belki İHA'lar arasında olacak ki dünyanın değişik yerlerinde olmaya başladı. İHA'ların it dalaşından bahsediyoruz. İrtifadaki gücü yüksek olan daha atak, çevik, manevra kabiliyeti çok daha yüksek, karşısındaki İHA'nın önünde arkasında çok rahat dolaşıp, istediği pozisyondan istediği şekilde vuracak hale gelecek. Çok ciddi bir avantaj sağlıyor. Çift turbolu olması bütün bunları sağladı ama bazı uygulamalar için de irtifadan ziyade kalkış gücü önemli. Bayraktar TB3'lerle TCG Anadolu gemimizden, kısa bir pisten yüklü vaziyette kalkmak istiyoruz. Burada da kalkış gücü çok önemli, bu motorumuz yüksek kalkış gücüne göre özel tasarlandı. Gücü 55 beygir artırıldı, 170'den 225'e çıkardık. Yine yüksek irtifa yeteneği var, fakat yüksek irtifada ürettiği güç PD170 kadar değil. 35-40 bin feetlere çıktığınızda gücü daha az oluyor.""   60'tan fazla üretildi Prof. Dr. Akşit, geliştirme çalışmaları yanında PD170'in seri üretimine devam ettiklerini söyleyerek, ""Toplamda ürettiğimiz motor 60'ı geçti. Ciddi bir kısmını ilk ana müşterimiz TUSAŞ'a teslim ettik, Baykar'a birkaç tane teslim ettik, bunun bir kısmı Bayraktar TB3 çalışmalarında kullanılmak üzere bir kısmı da Akıncı'nın C versiyonunda kullanılmak üzere. Ayrıca Aksungur'da kullanılıyor aynı motorumuz. Adetleri artarak seri imalat rakamları yükseliyor, şu anda da birkaç 100 adet için pazarlık yapıyoruz"" dedi. Hedef, önümüzdeki yıl seri imalata girdiğini duyurmak TEKNOFEST'te PD222ST'nin ilk prototipini sergilediklerini ifade eden Akşit, motorun ciddi testlere maruz kaldığını, olgunlaştırma süreçlerinin devam ettiğini söyledi. Test süresinin birkaç 100 saat civarında olduğuna işaret eden Akşit, PD170'deki test sürelerinin ise 5 bin saati geçtiğine dikkat çekti.  ""Baz motoru bu şartlarda test ettiğimiz için PD222ST'yi bu kadar çok teste tabi tutmamız gerekmeyebilir ama daha ciddi bir test sürecine maruz kalacak. Bunun da seri imalata geçmesi için 1 yıllık bir sürece ihtiyacı var. Önümüzdeki yıl içinde bunun da uçtuğunu ve seri imalata girdiğini duyurmayı hedefliyoruz. Hangi müşterimiz elini çabuk tutarsa bu motoru ilk o kullanacak. Rakip motorla hemen hemen aynı ağırlıkta. Rakip motor 155 beygirken bu 225 beygir veriyor. Kalkış gücü, pist mesafesi olarak büyük avantajlar sağlayacak. Bayraktar TB3 ve Akıncı C olabilir, artık Baykar hangisinde daha önde gidiyor bilmiyorum. Kullanıldığı araç sayısını maksimize etmek için PD170'le aynı arayüzle kullanılacak şekilde türev motorlar geliştiriyoruz. Entegrasyonda ufak tefek rötuşlar gerekiyor ama PD170'de ilk uçuşunu yapıp sonra gelişmiş motor takılabilecek. Bu Aksungur, Akıncı, Anka, Bayraktar TB3'de yapabilir."""
795,Türk zırhlısı Yörük 4x4 dört ülkenin envanterine girecek,Türk savunma sanayiinin son dönemde geliştirdiği zırhlı araçlardan Yörük 4x4 için kısa sürede ihracat sözleşmeleri imzalandı. Aracın teslimatına bu yıl başlanacak.,Savunma,https://www.trthaber.com/haber/savunma/turk-zirhlisi-yoruk-4x4-dort-ulkenin-envanterine-girecek-609868.html,"Bugüne kadar geliştirdiği tüm zırhlı araçları ihraç etmeyi başaran Nurol Makina, bu halkaya taktik tekerlekli zırhlı araç Yörük 4x4'ü de ekledi. İmzaladığı ihracat sözleşmeleri kapsamında araçları teslimata hazırlanan Nurol Makina, geçen ay gerçekleştirilen 15'inci Uluslararası Savunma Sanayii Fuarı'nda (IDEF 2021) da Yörük 4x4'ün pikap versiyonunu ilk kez sergiledi. Çok amaçlı kullanıma uygun Nurol Makina Genel Müdür Yardımcısı Anıl Karel, Yörük 4x4 Projesi ve aracın pikap versiyonuna ilişkin açıklama yaptı. Yörük 4x4 Pikap'ı geliştirirken mevcut Yörük üzerinde neler yapabilecekleri üzerinde durduklarını anlatan Karel, bunun yanında kullanıcılardan gelen bazı talepleri de değerlendirdiklerini söyledi.   Özellikle araçların lojistik ihtiyaçları da karşılayacak şekilde tasarlanmasının bazı bölgelerde öne çıktığını söyleyen Karel, ""Bu kapsamda pikap aracımızı geliştirdik. Bu sayede de aracı hem bir muharebe aracı hem de lojistik amaçlı hizmet verecek şekilde çok amaçlı kullanıma uygun hale getirdik, kullanım fonksiyonlarını artırdık. Aynı zamanda pikap kısmına stant üzerinde farklı faydalı yükler entegre etme, silah sistemleri monte etme imkanı da var"" dedi. Yörük 4x4 Pikap için IDEF 2021 Fuarı'nda çok olumlu tepkiler aldıklarını anlatan Karel, ""İsimlerini söyleyemem ama bazı kullanıcılardan talepler geldi. Bunları değerlendirmeye başlayacağız"" diye konuştu.   ""Bu yıl içinde tüm ülkelere teslimatlara başlayacağız"" Anıl Karel, ana platform olan Yörük 4x4'ün ise tüm testlerinin tamamlandığını ve geçen yıl itibarıyla seri üretime hazır hale getirildiğini anlattı. Yörük 4x4 için ihracat sözleşmeleri imzaladıklarını söyleyen Karel, şu bilgileri verdi: ""Pandemi teslimatların biraz uzamasına neden oldu. Pandemi nedeniyle birçok ülke bütçelerinde kısıtlama yaptı ya da bütçelerini başka yıllara aktardılar. Yavaş yavaş ülkeler bütçelerini açtılar ve sözleşmeler realize oldu. Bu yıl içinde teslimatlara başlayacağız. Şu anda dört ülke var. Bu yıl içinde tüm ülkelere teslimatlara başlayacağız. Pikap için gerekli hazırlıkları tamamlayıp, gelecek yıl seri üretimine başlamayı hedefliyoruz."""
796,'Sancak' yük taşıma ve pilot eğitimi aşamasına geldi,"Gebze Teknik Üniversitesi Dronepark'ta faaliyet gösteren şirket tarafından montajı tamamlanan 'Sancak' İHA, faydalı yük taşıma ve pilot eğitimi verme aşamasına getirildi.",Savunma,https://www.trthaber.com/haber/savunma/sancak-yuk-tasima-ve-pilot-egitimi-asamasina-geldi-609662.html,"Gebze Teknik Üniversitesi'nden yapılan açıklamada, GTÜ Teknopark Şirketi Fly Bvlos Technology'e ait hangarda ""Sancak""ın montajının tamamlandığı ifade edildi. Açıklamada, faydalı yük taşıma ve pilot eğitimi amacıyla kullanılacak şirketin ""ilk"" İHA'sı Sancak'ın, 30 kilogram faydalı yük taşıma kapasitesine sahip olduğu aktarılarak, ""Yalın tasarımı sayesinde iki kişi 30 dakikada demonte ve monte hale getirebiliyor. Gövde tasarımı hafif ve kanat açıklığı değiştirilebileceğinden ekstra menzil sağlıyor"" ifadesine yer verildi. ""GTÜ Dronepark'taki uçuş istasyonundan uzaktan yönetilerek İngiltere'de uçurulabiliyor"" ""Sancak""ın, milli bayrak ile İngiltere hava sahasında uçan ""ilk"" sivil İHA olma özelliği taşıdığı belirtilen açıklamada şu şekilde: ""5 metre kanat açıklığına sahip Sancak V-47, İngiltere Ulusal Sağlık Sistemi (NHS-National Health Service) adına ülkenin en ücra köşelerine kemoterapi ilaçları ve Kovid-19 test kitlerinin taşınmasında kullanılıyor. Fly Bvlos Technology'nin kurucusu Kamil Demirkapu, İngiliz ortağı Flyby Technology'nin kurucusu Jon Parker ile NHS'in projelerinde saha çalışmalarını beraber yürütüyor. BVLOS (Beyond Visual Line of Sight) sistemi ile Sancak, GTÜ Dronepark'taki uçuş istasyonundan uzaktan yönetilerek İngiltere'de uçurulabiliyor. GTÜ Dronepark'taki sivil İHA çalışmaları Sivil Havacılık Genel Müdürlüğü tarafından da yakından takip ediliyor."""
797,Milli Muharip Uçak için dijital ikiz çalışmaları başladı,18 Mart 2023'te hangardan çıkması hedeflenen Milli Muharip Uçak'ın tasarımı ve üretimi için dijital ikiz teknolojisiyle çalışmalara başlandı.,Savunma,https://www.trthaber.com/haber/savunma/milli-muharip-ucak-icin-dijital-ikiz-calismalari-basladi-609337.html,"Tasarımdan üretime Milli Muharip Uçak'ı (MMU) geliştirmek için 3DEXPERIENCE PLM platformunu ve havacılık endüstrisi deneyimlerini kullanan Türk Havacılık ve Uzay Sanayii (TUSAŞ), bu teknoloji için Dassault Systemes firmasıyla anlaşma yapmıştı. Dijital ikiz teknolojileri yardımıyla MMU'nun tüm tasarım ve testlerini gerçekleştirecek olan TUSAŞ, bu sayede ürün geliştirme sürecini hızlandıracak ve dijital teknolojilerle üretim ve test işlemlerini devam ettirecek.   2023'te hangardan çıkması hedefleniyor MMU'nun 18 Mart 2023'te hangardan çıkması için çalışmalarını hızla sürdüren TUSAŞ, dijital ikiz teknolojisi için kullandığı PLM (Product Lifecycle Management) sistemi tecrübesini savunma ve havacılık camiasındaki seçkin davetlilerle bir araya geldiği etkinlikte paylaştı. Etkinlikte, TUSAŞ tecrübeleriyle birlikte Dassault Systemes firmasının bilgi paylaşımları ve sektördeki başka firmaların PLM uygulama tecrübeleri de anlatıldı.   Dijital ikiz teknolojisi nedir? Dijital ikiz, fiziksel bir ürünün dijital kopyası olarak tanımlanıyor. Aslında bir ürünün dijital ikizi, fiziksel ve dijital dünya arasında köprü oluşturuyor.  Bu teknoloji, sorunların tespit edilmesine, ayarların test edilmesine, analizlerin yapılmasına olanak sağlıyor. Dijital ikiz üzerinde testler yapmak, aynı zamanda maliyeti de azaltıyor. "
798,'Üç Kardeş 2021' tatbikatı sürüyor,"Azerbaycan, Türkiye ve Pakistan özel kuvvetlerinin Bakü’deki ortak tatbikatı devam ediyor. ‘Üç Kardeş 2021’ isimli tatbikatta, eğitim planlarına uygun olarak ateşli silahlar ve el bombaları ile talimler gerçekleştirildi.",Savunma,https://www.trthaber.com/haber/savunma/uc-kardes-2021-tatbikati-suruyor-608640.html,"Azerbaycan Savunma Bakanlığı Türkiye, Azerbaycan ve Pakistan özel kuvvetlerinin katılımıyla devam eden Üç Kardeş 2021’ isimli tatbikattan görüntüler paylaştı. İlk kez düzenlenen tatbikatta üç ülke askerlerinin ortak operasyon icra etme kabiliyeti kazanması hedefleniyor. Üç kardeş 2021 Tatbikatı 20 Eylül'e kadar devam edecek."
799,Ukrayna 4 adet Bayraktar TB2 İHA alacak,Ukrayna 2021-2022 için 4 adet Bayraktar TB2 tipi insansız hava aracı kompleksi daha satın almayı planladıklarını açıkladı.,Savunma,https://www.trthaber.com/haber/savunma/ukrayna-4-adet-bayraktar-tb2-iha-alacak-608388.html,"Ukrayna Genelkurmay Başkanı Valeriy Zalujnıy, Report haber ajansına yaptığı açıklamada, bu sene 1 adet TB2 İHA kompleksini envanterlerine kattıklarını hatırlattı. 2021-2022 için de 4 kompleks daha almayı planladıklarını söyleyen Zalujnıy, ""Ayrıca gelecekte, böyle dronları yerli üretim olarak envanterimize dahil etmek niyetindeyiz"" değerlendirmesinde bulundu.   Zalujnıy, bunları almanın yeterli olmadığını, onları etkili bir şekilde kullanmayı öğrenmeleri gerektiğini söyledi. Ukrayna envanterini genişletiyor Ukrayna Silahlı Kuvvetleri, Türkiye'den 2019'da 6 Bayraktar TB2 İHA ve 3 yer kontrol istasyonu satın almıştı. Temmuzda da 1 adet TB2 İHA kompleksi Ukrayna Deniz Kuvvetlerine sevk edilmişti."
800,Savunma sanayii ürünleri milli sistemle izlenecek,Milli olarak geliştirilen Mobil Telemetre Yer İstasyonu göreve Türk savunma sanayisiyle başlayacak. Kullanıcıya kolay kullanım imkanı sunan yer istasyonunun 2023'te kullanıma sunulması hedefleniyor.,Savunma,https://www.trthaber.com/haber/savunma/savunma-sanayii-urunleri-milli-sistemle-izlenecek-607848.html,"Profen, ABD'nin başkenti Washington'daki dünyanın en büyük uydu fuarı Satellite 2021'de ürün ve kabiliyetlerini sergiliyor. Bu ürünler arasında Mobil Telemetre Yer İstasyonu da yer alıyor. Profen Mobil Telemetri Yer İstasyonu, uçak, insansız hava aracı, füze, fırlatma sistemleri gibi hava platformlarının yanı sıra kara araçlarının üretimi sırasındaki testlerde hız, yükseklik, sıcaklık, konum gibi telemetri verilerini topluyor, analiz ediyor, saklıyor ve raporluyor. Önceden belirlenmiş yörünge takibi de dahil, çok çeşitli izleme seçenekleri bulunan Mobil Telemetri Yer İstasyonu ayrıca görev kontrol merkezleriyle orkestrasyon ve uzaktan yönetim sağlıyor. Kullanıcıya kolay kullanım imkanı Taşınabilir yer istasyonu, treylere monte Telemetri İzleme Anten Sistemi ve kontrol panelinden oluşuyor. İstasyon, hızlı kurulum/toplanma ve yüksek hareket kabiliyeti özellikleriyle kullanıcıya kolay kullanım imkanı sunuyor. Profen Savunma AŞ Genel Müdürü Kamil Yüksel, şirketin 25'inci yılını kutlayan Profen Grup bünyesinde 2012 yılından bu yana faaliyet gösterdiğini söyledi. Savunma sanayisine yönelik sistemler tasarlayarak, bunların kurulum ve devreye alma çalışmalarını yaptıklarını belirten Yüksel, bu kapsamda son olarak Mobil Telemetri Yer İstasyonu'nu geliştirmeye başladıklarını bildirdi. 2023'te kullanıma sunulacak Yüksel, bu alandaki ihtiyaçların dünyadaki sayılı yabancı üreticiden temin edilmesi dolayısıyla milli çözüme yoğunlaştıklarını dile getirerek, istasyonun yerlilik oranının yüzde 75'in üzerinde olacağını vurguladı. Mobil Telemetri Yer İstasyonu için ilk siparişi Türk savunma sanayisinden aldıkları bilgisini veren Yüksel, istasyonla ilgili yurt dışı müşterilerle de görüşmeler yaptıklarını ifade etti. Yüksel, yer istasyonu için yaklaşık 8 aydır ürün geliştirme faaliyeti yürüttüklerini ifade ederek, sistemi 2023 yılında kullanıma sunmayı hedeflediklerini sözlerine ekledi."
801,İsmail Demir'den 'AKYA' müjdesi,"Cumhurbaşkanlığı Savunma Sanayii Başkanı Demir, Türkiye'nin ilk milli ağır sınıf torpidosu AKYA'nın devreye alınacağını açıkladı.",Savunma,https://www.trthaber.com/haber/savunma/ismail-demirden-akya-mujdesi-607703.html,"Cumhurbaşkanlığı Savunma Sanayii Başkanı İsmail Demir, Tuz Gölü'nde düzenlenen TEKNOFEST Roket Yarışması'nı izlemek için geldiği Aksaray'da, gazetecilere yaptığı açıklamada, yarışmaların son günü olduğunu anımsattı. Heyecanların dorukta olduğunu, roketlerin yüksek irtifa yaptığını anlatan Demir, ""TEKNOFEST'in oluşturduğu heyecan ve sinerji savunma sanayii için büyük bir kaynak. Bu yarışmalardan sonra ne yapılmasıyla ilgili savunma sanayii olarak sürekli devrede olmamız gerekiyor ve oluyoruz. Burada yarışmaya katılan çocukların yakından takibini yapıp daha sonra şirketlerimizde işe alınmasını, bu tecrübelerini gerçek hayatta aktarmalarını istiyoruz ki; 20'den fazla arkadaşımız bu yarışmalara katılmış ROKETSAN'da görev yapıyor. Diğer şirketlerimizle ilgili de temaslar var"" dedi. TEKNOFEST yarışmalarının gençleri sisteme katma platformuna dönüştüğünü anlatan Demir, şunları söyledi: ""Burada sadece 'roketler yapılıp atıldı, bitti' değil, bilfiil alanda kullanılabilecek ürünler veya birazcık modifikasyon değişiklikle alanda kullanılabilecek ürünler meydana getirebiliyoruz. Bir ekibimiz, roket belli bir irtifa çıktıktan sonra, roketten çıkan bir İHA yaptı. Bu, hareket alanına önemli bir kavram getirebilir. İHA'lara yeni bir harekat konsepti getiren buluşlar buradan çıkabiliyor. Akıncı ve Aksungur İHA'larımız, burada ortaya konulan deneysel anlamdaki ürünlerin biraz daha değişiklikle alanda kullanılmasını getirecekler."" ""Atmaca füzemizin deniz altından atılan versiyonunu çalışıyoruz"" Daha uzun menzilli ve hedefleri vurabilme kabiliyetindeki ürünlerin geliştirilebileceğine işaret eden Demir, şunları söyledi: ""Aslında bu yol oldukça potansiyeli fazla olan bir yol. Diğer taraftan torpido çalışmalarımız var, seyir füzesi çalışmalarımız var, denizaltından atılabilen seyir füzesi ki; orada da roket motoru kullanma durumu var. Daha sonra seyir füzesine dönüşme durumu var. Buradaki çalışmalar hep bunun alt yapısını oluşturacak. AKYA torpidomuzu devreye sokuyoruz, bunu yeni bir müjde olarak verebiliriz. Atmaca füzemizin deniz altından atılan versiyonunu çalışıyoruz. Atmaca füzemizin karadan karaya olarak yeni bir modelinin çıkmasıyla ilgili çalışmalarımız devam ediyor."""
802,Bayraktar'dan TB2 açıklaması: Talepleri yetiştirmekte zorlanıyoruz,"Selçuk Bayraktar, ""Bayraktar TB2 için 'zaman zaman talepleri yetiştirmekte zorlanıyoruz' diyebilirim"" açıklamasını yaptı.",Savunma,https://www.trthaber.com/haber/savunma/bayraktardan-tb2-aciklamasi-talepleri-yetistirmekte-zorlaniyoruz-607674.html,"Baykar Teknoloji Lideri ve Türkiye Teknoloji Takımı Vakfı (T3 Vakfı) Mütevelli Heyeti Başkanı Selçuk Bayraktar, Yönetim Kurulu Başkanlığını yaptığı TEKNOFEST kapsamında düzenlenen Roket Yarışları'nı izlemek için Aksaray'a gitti. Bayraktar, ülke gençlerini bilim ve teknolojiye teşvik etmekten duydukları memnuniyeti söyledi. ""Bu gibi yarışmalar bir anlamda mucitlerin çıkmasına ön ayak oluyor"" diyen Bayraktar, otomotiv sektörünün ve bu sektörde büyük devrim sayılan elektrikli ve akıllı otomobillerin de böyle yarışmalardan doğduğunu söyledi. Bayraktar TB3 ve insansız savaş uçağı  Baykar'ın geliştirdiği insansız hava araçlarına ilişkin bilgi veren Bayraktar, şöyle konuştu: ""İnsansız hava araçlarımıza tüm dünyadan büyük bir ilgi var. Özellikle İdlib ve Azerbaycan Karabağ harekatlarından sonra bu ilgi çok arttı. Aslında Bayraktar TB2 insansız hava aracımız İdlib harekatına (Bahar Kalkanı Harekatı), Zeytin Dalı Harekatı'na, Fırat Kalkanı Harekatı'na ve son olarak da Azerbaycan'daki harekata katıldığından dünyadan yoğun bir ilgi var hatta Bayraktar TB2 için 'zaman zaman talepleri yetiştirmekte zorlanıyoruz' diyebilirim. Baykar bu sayede gelirlerinin yüzde 70'inden fazlasını ihracattan elde ediyor. Şu ana kadar imzalanmış 10'dan fazla sözleşme var. Bunların bir kısmının ihracatı da gerçekleşti. Diğer taraftan Akıncı'ya da çalışıyoruz. Akıncı'nın ilk teslimatını gerçekleştirdik. Ona da yoğun bir ilgi var. Henüz o taleplere yanıt vermedik çünkü hava araçlarımızı teslim etmeyi ve kalifiye etmeyi bekledik. Şu anda Bayraktar TB2 alan her yerden, ihracat sözleşmesini imzaladığımız her yerden, artı başka ülkelerden de ilgi olduğunu görüyoruz. Akıncı daha gelişmiş bir sistem çünkü çok daha stratejik görevleri yapabiliyor. Biz de bir yandan Bayraktar TB3 ve insansız savaş uçağı projemizi hızla geliştirmeye devam ediyoruz.""   ""SİHA'lardaki bu başarıyı farklı alanlarda görmeye başlayacağımızı düşünüyorum"" Selçuk Bayraktar, ülkenin savunma sanayiinde adından söz ettirmeye devam edeceğine inandığını vurgulayarak, şunları söyledi: ""Teknolojinin tarihine baktığımızda, savunma sanayii hep lokomotif olmuş. Kullandığımız bütün büyük teknolojilerin kökünün savunma sanayiinde olduğunu görüyoruz. Bilgisayar teknolojisi, küresel konumlama sistemi, bütün dünyayı dönüştüren değiştiren internet teknolojisi böyle ilk defa savunma sanayii maksadıyla ortaya çıkmış teknolojiler. Kullandığımız cep telefonları, mobil cihazların hepsinin altyapısı savunma sanayiinin ihtiyaçlarıyla doğmuş. Ülkemiz o 'erken doğum' dönemini yaşıyor. Bundan sonra bu sivil alanlara yayılarak, savunma sanayiindeki başardığı bu dönüşümü sivil alanlara da yaymayı başarırsa, dünyada çok daha geniş bir yelpazede ülkemizden büyük teknoloji girişimlerinin çıktığını göreceğiz. SİHA'lardaki bu başarıyı, diğer sivil alanlarda, çok farklı alanlarda görmeye başlayacağımızı düşünüyorum."" ""TEKNOFEST önemli ve dev bir organizasyon"" Otomotiv sanayisinin doğuşuna bakıldığında Paris'te düzenlenen bir teknoloji yarışmasının göze çarptığına dikkat çeken Bayraktar, şunları söyledi: ""O dönemde motor teknolojisi üzerine bir yarışma yapılmış. 'Peki yakın dönemde akıllı arabalara geçişte ne etkili oldu?' diye soracak olursanız, benim de araştırma görevlisi olarak yurt dışında eğitim gördüğüm dönemde, Amerika Birleşik Devletleri'nde bir yarışma düzenlendi; Otonom Akıllı Araçlar Yarışması ve bu dönüşümün temelinde de o yarışma yatıyor. Bugün en büyük devrimlerden biri olarak bu arabalar yavaş yavaş hayatımıza girmeye başladılar. Bu gibi yarışmaların böyle bir anlamda kıvılcım çakıp, tutuşturup, dönüşümü tetiklediğini, yeni alanlar açtığını görüyoruz."" Bayraktar, TEKNOFEST'in bu anlamda önemli ve dev bir organizasyon olduğunu söyleyerek, şöyle konuştu: ""Biz burada bir anlamda geleceğin trendlerine bugünden hazırlanan öğrencileri bir taraftan yarıştırıp, tüm toplumun önünde bunu bir festival olarak kutlayıp, bu milli teknoloji hamlesinin paradigma dönüşümünü gerçekleştirmeyi hedefliyoruz. Nedir o paradigma dönüşümü? 20 sene önce insansız hava araçları için 'Hiç uğraşmayın, dışarıdan alın. Dışarısı yürümüş gitmiş. Siz sadece onlarla aramızdaki bağı kurarsınız' diyen anlayıştan bugün 'biz insansız hava aracı yaptık mı, dünyanın en iyisini yaparız. Bir kere yaptık mı en gelişmişini yaparız, bu yaptığımız şey de dünyanın en iyisi olur' anlayışına evrildiğini görüyoruz. İşte tam da hedeflediğimiz bu. Diğer tüm sivil alanlarda da biz bırakın dışarıdan almayı 'Kendimiz gayret gösterirsek yaparız. Yapınca da en iyisini yaparız' anlayışını yerleştirmeyi hedefliyoruz."""
803,Mehmetçik'in yükü yerli ve milli sistemle azalacak,Yerli ve milli savunma sanayiinde alt sistemler konusunda çok değerli projeler bir bir hayata geçiyor. Türk mühendislerin imzasını taşıyan pasif dış iskelet de bunlardan biri. Projeyle Mehmetçik taşıdığı ağırlığı yüzde 80’e kadar daha az hissedecek.,Savunma,https://www.trthaber.com/haber/savunma/mehmetcikin-yuku-yerli-ve-milli-sistemle-azalacak-607355.html,"Türkiye’de ne zaman savunma sanayiiyle ilgili bir konu geçse hepimizin aklına SİHA’lar, füzeler, tanklar gelir. Aslına bakarsanız son yıllarda kritik alt sistemler ve doğrudan kullanıcıya yönelik hayati çözümler üreten çok değerli projelere de imza atılıyor. Tabii bu noktada özellikle Savunma Sanayii Başkanlığının (SSB) koordinasyonu dikkatlerden kaçmıyor. Kamu, özel sektör ve üniversiteler arasında ‘çalışan’ bir ekosistem kuran ve bunun meyvelerini toplamaya başlayan SSB’nin öncü olduğu projelerden biri de ‘Pasif Dış İskelet’ sistemi. Bu projeyi ilk olarak IDEF 2021’de görmüş ve oldukça heyecanlanmıştık. Çünkü doğrudan son kullanıcıya yönelik kritik bir teknolojiydi ve sağladığı avantajlar gerçekten de sahadaki personel için değerliydi. Biz de tüm bu süreci daha yakından öğrenmek için fuar sonrasında Interact firmasının kapısını çaldık.   Felçli hastalar ve gaziler için de projeler var Proje yöneticisi Alper Ergin ve ekibiyle Pendik’te Teknopark İstanbul’da bir araya geliyoruz. Kapıdan girdiğimizde pasif dış iskeleti giyen ve kendisi de projede çalışan genç mühendisle de tanışıyoruz. Amacımız sistemin detaylarını öğrenmek. Ama etrafta robotik bazı sistemleri görünce merak ediyoruz… Alper Ergin önce bu yola nasıl çıktıklarını anlatmaya başlıyor ve oradan da gördüğümüz sistemlere geçiyor… Sabancı Üniversitesindeki profesörler ve öğrencilerin birlikte kurduğu bir şirket olduklarını öğreniyoruz. Temel amaçlarını, üniversitede geliştirdikleri teknolojileri ürüne dönüştürmek ve halka sunmak olarak belirlemişler. İlk olarak sağlık teknolojileriyle başlamışlar ve omuz-kol rehabilitasyon robotu yapmışlar. Şimdilerde yürüme robotu geliştiriyorlar. Bu sayede hem felçli insanlara hem de gazilere rehabilitasyon sürecinde yardımcı olmak istiyorlar.    Pasif dış iskelet fikri nasıl ortaya çıktı? Alper Ergin daha sonra asıl konumuza, pasif dış iskelete geçiyor ve projeyle ilgili detayları anlatmaya başlıyor… Aslında projenin fikri Savunma Sanayii Başkanlığından çıkmış. SSB, dünya ordularının bu tip çalışmalarının olduğunu teknoloji takip çalışmaları sırasında tespit ediyor ve buna yönelik çalışma fikrini Türk Silahlı Kuvvetleri (TSK) ile paylaşıyor. TSK ile yapılan koordinasyon ve fikir alışverişleri akabinde TSK’nın pozitif motivasyon ve desteğiyle, ülkedeki altyapı incelenerek en uygun üniversite ve KOBİ ile iş birliğine gidiyor. Bu proje de benzer şekilde doğmuş. Bu süreç bize SSB’nin kuvvet komutanlıklarıyla, kamu kurumlarıyla, özel sektörle ve üniversitelerle kurduğu bağın önemini bir kez daha gösteriyor.   Sistem ne işe yarıyor? Projenin ortaya çıkış hikayesini dinledikten sonra en temel soruyla devam ediyoruz… Pasif dış iskelet sistemi ne işe yarıyor? Alper Ergin anlatıyor: “Pasif Dış İskelet Sistemi aslında insanın dışına giydiği ikinci bir iskelet sistemi gibi düşünülebilir. Dış iskeletin üstüne insanın taşımasını istemediğimiz yükleri asıyoruz. Hücum yeleği, silahı, sırt çantası gibi yükleri düşünün… Dış iskelet olarak adlandırdığımız yapı kendi mekanik yapısı sayesinde yükün önemli bir kısmını doğrudan yere aktarıyor. Böylece insan üzerinde çok az bir yük kalıyor. Rakamlar üzerinden de örnekler verelim… Mehmetçik’in operasyona giderken sırtında toplamda 40 kilograma yakın bir çanta oluyor. Ayrıca silahı, mühimmatı oluyor. Bunların yanı sıra bildiğiniz üzere sağlık ekipleri de oluyor görevli timin içinde. Onların daha büyük çantaları var. Hepsinden ayrı, normal askerlerden daha ağır silahlarla donanmış Mehmetçik’ler oluyor. Bunlar saatlerce, hatta kimi zamanlar günlerce sahada kalıyor… Pasif dış iskelet sistemi giyen bir askerimiz tüm bu yükleri kendi üzerinde neredeyse hiç hissetmiyor. Sistem yaklaşık 40 kilogramlık bir çantayı 8 kilogram gibi hissettiriyor. Çantanın dışında uyku tulumunu, tüfekleri, şarjörleri, balistik çelik yeleği de düşünün… Tüm bu yükleri yüzde 80’e kadar daha hafif hissedilmesini sağlıyoruz.”   Pasif dış iskelet hareketleri sınırlıyor mu? Askerin üzerine giydiği bir sistem açıkçası bizde farklı çekincelere neden oluyor… Çünkü daha önce çekim yaptığımız yerlerde Mehmetçik için kısıtlamasız hareket edebilmenin ne denli önemli ve vazgeçilmez olduğuna sıkça şahitlik ettik. Bu düşüncemizi Alper Ergin ile paylaşıyoruz… Verdiği cevap bizim için sevindirici oluyor. Çünkü sistemi sahada bizzat askerlere denetmişler. Geri dönüşleri soruyoruz Ergin’e… İlk etapta askerlerin neredeyse çantayı hiç hissetmediklerini söylüyor. Bunun sebebi genelde 40 kilogramı kaldırmaya alışkın olmaları ve vücut dirençlerinin bu gerçeğe göre kendini ayarlamasıymış. Askerler pasif dış iskelet sistemiyle yürüme, koşma, zıplama, kayalıklarda intikal etme, yüksekten atlama ve sürünme gibi hareketlerinin tamamını herhangi bir kısıtlama olmadan yapabilmiş. Burada çok önemli bir detayın daha altını çiziyor Ergin ve “Sistem sadece askerin sırtındaki yükü hafifletmekle kalmıyor. Uzun vadede çıkabilecek diz, bel ve boyun sakatlıkları gibi sağlık sorunlarını da engellememizi sağlıyor” diyor.   Tamamen Türk mühendislerin imzasını taşıyor Alper Ergin ile sohbet ederken, projede yer alan diğer genç mühendislerle de tanışma imkanımız oluyor. Ekip o kadar genç olunca sistemin yerli ve millilik oranını da merak ediyoruz. Bu konunun Savunma Sanayii Başkanlığının en çok üzerinde durduğu alanlardan biri olduğunu belirten Ergin, pasif dış iskelet sisteminde kullanılan tüm parçaların Türkiye’de üretildiğini söylüyor. “Parçalar yerli, mühendislik de tamamen bizlere ait” diyor ve sistemin tamamen yerli ve milli olduğunu kaydediyor. Alper Ergin ile sohbetimizi Mehmetçik’in üzerinde bu sistemi ne zaman görebileceğimiz sorusuyla bitiriyoruz. Projenin bitiş noktasına çok yakın olduğuna değinen Ergin, askerimizin prototipleri sahada gerçek ortamda denemek istediğini ve gelecek yıl pasif dış iskeletin envanterde olmasını ümit ettiklerini belirterek sözlerini tamamlıyor."
804,Türkiye'nin yeni savunma karargahı: Ay Yıldız,"Türkiye'nin gelecekteki savunma karargahı olacak Ay Yıldız Projesi, dizaynı, özgünlüğü, büyüklüğü ve teknolojik özellikleriyle dünyadaki en modern ve fonksiyonel karargahlar arasındaki yerini alacak.",Savunma,https://www.trthaber.com/haber/savunma/turkiyenin-yeni-savunma-karargahi-ay-yildiz-605652.html,"Milli Savunma Bakanlığı, Genelkurmay Başkanlığı ve Kuvvet Komutanlıklarını aynı tesiste bir araya getiren ""Müşterek Karargah Projesi""nin temeli Cumhurbaşkanı Erdoğan’ın katıldığı törenle 30 Ağustos'ta atıldı. Faaliyete gireceği tarih 29 Ekim 2023'ten Cumhurbaşkanı Erdoğan'ın talimatı ile 19 Mayıs 2023'e çekilen Müşterek Karargah ile Türk Silahlı Kuvvetleri'nin günün ihtiyaçlarına uygun bir yönetim merkezine kavuşması hedefleniyor.   Kamuoyunda ""Ay Yıldız Projesi"" olarak da adlandırılan proje ile bir yandan etkin, süratli koordinasyon sağlanması diğer taraftan zamandan, enerjiden ve iş gücünden önemli bir tasarruf yapılması amaçlanıyor. Mimari yapısıyla dikkati çeken yerleşke 12 milyon 620 bin metrekare alanda konumlanacak. Milli Savunma Bakanlığı, Genelkurmay Başkanlığı, Kara, Deniz ve Hava Kuvvetleri Komutanlıkları'na ait binalar, ""Ay Yıldız Projesi""nin tamamlanmasıyla aynı çatı altında buluşturacak. Konferans salonları ve tören alanları da bulunuyor Hilal ve yıldız şeklindeki binaların etrafında kurgulanan yerleşke, Milli Savunma Bakanlığı, Genelkurmay Başkanlığı, Kara Kuvvetleri Komutanlığı, Deniz Kuvvetleri Komutanlığı ve Hava Kuvvetleri Komutanlığı'na ait idari binalar ile toplam 890 bin 000 metrekare kapalı alana sahip olacak. Toplam 15 bin kişiye hizmet verecek yerleşkenin ana yapısı ortasında yer alan ve ortak kullanılacak hilal şeklindeki yapı içinde biri 1680 kişi kapasiteli, ikisi 502 kişi kapasiteli, ikisi 251 kişi kapasiteli konferans salonları yer alacak. Bu alanları daire formundaki 23 bin metrekarelik tören alanı çevreleyecek. Dünyadaki en modern ve en fonksiyonel karargahlar arasında Alanın önünde yıldız şeklinde karşılama ve sergi salonu binası yer alacak. Farklı mimari yapısının yanı sıra yeni yerleşke beton yapısından siber güvenlik önlemlerine, balistik saldırıdan KBRN tehditlerine kadar inşaat teknolojisinin tüm imkanları kullanılarak tasarlandı. Çevre dostu ve akıllı niteliklere ait karargah binaları dizaynı, özgünlüğü, büyüklüğü, teknolojik özellikleriyle dünyadaki en modern ve en fonksiyonel karargahlar arasındaki yerini alacak."
805,Milli gemiler düşman denizaltılarını 'Fersah' ile bulacak,"Son yıllarda Mavi Vatan’a güçlü oyuncular kazandıran Türkiye, bu platformlarda kullanılacak sistemleri de yerlileştiriyor. Kilometrelerce öteden hedeflerini tespit edebilen Fersah da bunlardan biri…",Savunma,https://www.trthaber.com/haber/savunma/milli-gemiler-dusman-denizaltilarini-fersah-ile-bulacak-605615.html,"Eğer kendi kıyılarınızda ya da hedef bölgelerinizdeki mavi derinliklerde operasyonlarınızı sıkıntısız bir şekilde yapmak istiyorsanız sadece su üstünde sergileyeceğiniz kabiliyetler yetmez. Bu nedenle suyun altında da düşman unsurlarınızı caydıracak bir gücünüz olması gerekir. Denizaltı Savunma Harbi tam da bu noktada öne çıkıyor. Türkiye, sadece Mavi Vatan’a çok önemli değerler katacak platformlar üretmekle kalmıyor, bu gemilerin altyapı sistemleri için de ortaya ciddi bir irade koyuyor.   Pasif ve aktif olarak farklı görevler üstleniyor Sahip olduğu yeni nesil elektronik sistemler ve algoritmalar ile korvet ve fırkateynlerimizin su altı tehditlerine karşı caydırıcılığını artıracak olan Fersah’ı bir ‘sistemler bütünü’ olarak tanımlamak mümkün. Bu sonar sayesinde aktif modda denizaltı ve mayın benzeri objeler gibi su altı tehditlerini, pasif modda ise denizaltı, su üstü gemisi ve torpido gibi su altı tehditlerini tespit, analiz ve takip etme imkanınız oluyor. ASELSAN’ın ana yükleniciliğinde devam eden proje de ARMELSAN önemli görevler üstleniyor. Biz de sistemin detaylarını ve bugün gelinen noktayı öğrenebilmek için ARMELSAN Genel Müdür Yardımcısı Erkan Helvacılar ile bir araya geliyoruz.    Yüzde 98 verimlilikle çalışıyor Aslında su alt harbine yönelik sistemler genellikle çok karmaşık oluyor. Helvacılar ile buluştuğumuzda arkamızda duran güç yükseltme birimi, operatör konsolu ve diğer unsurlar göze ilginç geliyor. Helvacılar bir yandan sistem unsurlarını tanıtıyor, bir yandan da projeye dair bazı detayları anlatıyor… 2018 yılında ASELSAN yükleniciliğinde başlayan yeni nesil karinaya monteli sonarın denizaltı savunma harbinde çok önemli olduğunun altını çiziyor. Bu sistemlerde en temel gereksinimlerden birinin ‘yüksek verimlilik’ olduğunu kaydeden Helvacılar’a göre Fersah’ın alt bileşenlerinde yüzde 98 gibi son derece başarılı bir verimlilik oranı var. Yüksek verimliliğin neden önemli olduğu sorumuza ise “Verim yüksekse ısı atımınız düşük olur. Dolayısıyla bu sistemi soğutmak için daha az boyuta sahip soğutma sistemleri kullanırsınız. Daha az enerji harcarsınız. Bu da eskiden yüzde 60 verimlikle çalışan sistemlere karşı üstünlük sağlar” yanıtını alıyoruz.   Fersah hangi projelerde kullanılacak? Merak ettiğimiz bir diğer konu Fersah’ın hangi gemilerde kullanılacağı oluyor. Temmuz ayında Savunma Sanayii Başkanlığı ve Deniz Kuvvetleri Komutanlığı yetkililerinin katılımıyla ‘fabrika kabul testleri’ gerçekleşen sistemin önümüzdeki yıl içinde gemilere montajları tamamlanacak. Fersah’ın Barbaros ve İ sınıfı firkateynlerde kullanılacağını anlatan Erkan Helvacılar, “Söz konusu sistemi MİLGEM’in 6. ve 8. gemisinde de kullanmayı planlıyoruz. Ayrıca Türkiye’nin ilk hava savunma firkateyni olan TF 2000’de de bu sistemim kullanılmasını öngörüyoruz” bilgisini paylaşıyor.   Teknik özellikleri göz dolduruyor Haberin sonuna doğru Fersah’la ilgili teknik bazı detaylara da değinme niyetindeyiz. Genel Müdür Yardımcısı Helvacılar, güç yükseltme biriminin 72 kilovata kadar güç ürettiğini söylüyor. Tabii konuya yabancı olanlar için bu rakam pek bir şey ifade etmiyor ama Helvacılar, “Hatırı sayılır bir güçten bahsettiğimizin bilinmesini isterim” diyerek ortaya konan performansın önemine işaret ediyor. Fersah, uygun bir ortamda kilometrelerce öteden hedeflerini tespit edebiliyor. Yerlilik oranı ise yüzde 95 seviyesinde. Ancak hem ASELSAN, hem de ARMELSAN tarafı bu oranı yüzde 100’e tamamlamak için çalışmalarını sürdürüyor. Erkan Helvacılar ile sohbetimizde bu tür sistemlerin doğrudan ihracatının pek de mümkün olmadığını öğreniyoruz. Ancak Türkiye’nin hem askeri hem de sivil tersanelerinden Malezya ve Endonezya gibi ülkelere ihracat yaptığı biliniyor. Helvacılar da buna işaret ediyor ve gelecek dönemde belki de bu şekilde Fersah’ın başka ülkelere satılabilmesinin mümkün olacağının altını çiziyor."
806,Nijeryalı kuvvet komutanı: Türk savunma sanayii ürünlerinden çok memnun kaldık,"Nijerya Kara Kuvvetleri Komutanı Farouk Yahaya, Türkiye'den satın alınan savunma sanayii ürünlerinden çok memnun kaldıklarını bildirdi.",Savunma,https://www.trthaber.com/haber/savunma/nijeryali-kuvvet-komutani-turk-savunma-sanayii-urunlerinden-cok-memnun-kaldik-605435.html,"Yahaya ile Türkiye'nin Abuja Büyükelçisi Hidayet Bayraktar, başkent Abuja'daki Kara Kuvvetleri Karargahı'nda bir araya geldi. Görüşmede, Türkiye ile Nijerya arasındaki askeri iş birliğinin güçlendirilmesine yönelik fikir alışverişinde bulunuldu. Yahaya, görüşmede yaptığı konuşmada, Türkiye'de düzenlenen 15'inci Uluslararası Savunma Sanayii Fuarı'nın (IDEF 2021) çok faydalı geçtiğini, askeri makamlarla verimli görüşmeler yaptığını söyledi. Türkiye ile Nijerya arasındaki savunma sanayii alanında ilişkileri geliştirmek istediklerini belirten Yahaya, ""Şu ana kadar Türkiye'den satın alıp kullandığımız Türk savunma sanayii ürünlerinden çok memnun kaldık ve yeni ürünlerin alınması için de çalışmalar yapıyoruz."" dedi.   Büyükelçi Bayraktar ise Türkiye'nin siyasi ilişkilerin yanı sıra ekonomik ve askeri iş birliğine de önem verdiğini ifade etti. Türkiye'nin Nijerya ile savunma sanayii iş birliğini geliştirmeye verdiği öneme dikkati çeken Bayraktar, bu kapsamda iki ülke arasındaki savunma sanayii iş birliği anlaşması imzalanmasının sağlam bir yasal zemin oluşturacağını vurguladı."
807,İnsansız helikopter Alpin askeri görevlere hazırlanıyor,"İnsansız helikopter Alpin, askeri görevler, silah ve mühimmat entegrasyonu için güçlendirildi.",Savunma,https://www.trthaber.com/haber/savunma/insansiz-helikopter-alpin-askeri-gorevlere-hazirlaniyor-605336.html,"Titra Teknoloji tarafından geliştirilen ve ilk saha deneyiminde yangınla mücadelede kullanılan Alpin, askeri görevlere hazırlanıyor. Titra Teknoloji Üst Yöneticisi Selman Dönmez, 15'inci Uluslararası Savunma Sanayii Fuarı'na (IDEF 2021) yeni bir gövdeyle katıldıklarını söyledi. İlk prototip çalışmalarında edindikleri tecrübelerden sonra aracın gövde tasarımı ve aerodinamiğinde bazı değişiklikler yapma kararı aldıklarını anlatan Dönmez, aracı savunma sanayisine yönelik görevlere hazırladıklarını söyledi. ""İlk tasarımlarımızla birlikte yapmış olduğumuz uçuş testleri sonucunda özellikle savunma alanında yapacağımız entegrasyonlar için gövde tasarımını hem biraz daha dolgun görünmesi hem de silah ve mühimmat entegrasyonunun daha verimli olması açısından iyileştirdik. İlk prototip gövdeyi de IDEF 2021'de sergiledik.""   ""Helikopterin yakın bir zamanda kullanılacağını düşünüyoruz""  Askeri kullanım için uzun süredir görüşmeler yaptıkları bilgisini veren Dönmez, fuar kapsamında ilgili heyetlerle gerçekleştirilen temaslar sonucunda da Alpin'e ilişkin değerlendirmelerin netleştiğini dile getirdi. ""Alpin insansız helikopter, insansız sistemler sektöründe farklı bir noktada duruyor. Araç birçok kişinin kafasında 'drone'lar veya sabit kanat insansız hava araçlarıyla örtüştürülemiyordu. Fuarda gördükten sonra herkesin kafasına daha net olarak oturdu. Özellikle lojistik destek, istihbarat, görüntü alma amaçlı olarak helikopterin yakın bir zamanda kullanılacağını düşünüyoruz.""  Selman Dönmez, bunun yanında farklı savunma sanayii firmalarıyla özellikle mühimmat, silah entegrasyonuna yönelik görüşmelerinin devam ettiğini vurgulayarak, bu görevler için yeni gövdenin çok büyük avantajlar sağlayacağını anlattı.   Yangın ortamında gözetleme uçuşu Alpin'in Türkiye'nin güney bölgelerinde yaşanan orman yangınlarda kullanılmasına ilişkin de değerlendirmede bulunan Dönmez, şunları söyledi: ""2020'nin son aylarında ilk lansmanı yaptığımızda Orman Genel Müdürlüğü yangın gözetlemesi için gerçekten bunun faydalı olabileceği düşüncesiyle bizimle irtibata geçmişti. İlerleyen süreçte birlikte insansız helikopterlerin gözetleme amaçlı kullanılmasına yönelik bir operasyon başlattık. Bu kapsamda Çanakkale'de uçuş gerçekleştirmeye hazırlanırken maalesef Antalya-Manavgat'ta büyük yangın başladı. O gece bölgeye intikal ettik. Yangın gözetleme süreçleriyle ilgili çalışmalarımızı başlattık. Bizim için de ilk tecrübe oldu. Gerçekten çok başka bir tecrübe. Yangın ortamında gözetleme amaçlı bir uçuş gerçekleştirdik ve yangın söndürme helikopterleriyle entegre şekilde, onların yangınla yoğun mücadelesine destek verecek şekilde hem kendimizi muhafaza ederek hem onlara tehlike oluşturmadan uçuş gerçekleştirdik. Bu şunu gösterdi, insansız helikopterler yangın gözeteme amaçlı kullanıldığı takdirde hem önceden tespit hem çıkan yangınların büyüme yönünün ne tarafa doğru enerjisinin kaydığının tespiti noktasında çok ciddi katkı sağlayabilecek durumda.""   Yangın bölgelerinin tespitinde kullanılabilecek Dönmez, özellikle gece uçuş yeteneği sayesinde görüntü alabilmesiyle Alpin'in gece dahi yangın bölgelerinin tespitinde kullanılabileceğinin ve operasyon süreçlerinde aktif şekilde karar destek mekanizması olabileceğinin görüldüğünü söyledi. Selman Dönmez, ""Gerçekten çok büyük tecrübe oldu. Helikopterimizin orman yangınlarının gözetlenmesi anlamında önümüzdeki yıllarda çok daha aktif şekilde kullanacağını ümit ediyoruz"" dedi."
808,"Irak, Bayraktar TB2 ve ATAK'a talip","Irak Savunma Bakanı İnad, Türkiye'nin silahlı insansız hava aracı (SİHA) Bayraktar TB2 ve T129 ATAK helikopteri almak istediklerini söyledi. Ayrıca, yerli ve milli imkanlarla üretilen silahlara da talip olduklarını ifade etti.",Savunma,https://www.trthaber.com/haber/savunma/irak-bayraktar-tb2-ve-ataka-talip-605212.html,"Irak, yerli ve milli imkanlarla üretilen Türk savunma sanayii araçlarına yöneldi. Irak Savunma Bakanı Cuma İnad, Irak'ta yerel bir televizyona yaptığı açıklamalarda, ""Türkiye'den Bayraktar TB2, 12 adet T129 ATAK helikopter ve 6 adet de insansız hava aracına karşı savunma sistemleri satın almak için teklif ve sözleşme istedik. Bayraktar SİHA alımı konusunda uzlaşmaya vardık"" dedi.   ""SİHA'lar çok gelişmiş ve büyük başarı elde etti"" ""Türkiye'nin Bayraktar isimli SİHA'ları çok gelişmiş ve büyük başarı elde etti"" diyen İnad, ""Bunlar, geceleri bile hizmet verme kapasitesine sahip olduğu için DEAŞ terörüyle mücadelemizde işimize yarar. Irak ordusu bu teknolojiden yoksun"" açıklamasını yaptı. 19 Ağustos tarihinde İstanbul'da düzenlenen Uluslararası Savunma Sanayii Fuarı'na (IDEF'21) katılan Irak Savunma Bakanı İnad, Milli Savunma Bakanı Hulusi Akar ile bir araya gelmişti."
809,Cumhurbaşkanı Erdoğan’ın mesajı AKINCI’nın yazılımında,AKINCI’nın 6 Aralık 2019’daki ilk uçuşundan saatler önce uçuş kontrol bilgisayarının içindeki gömülü yazılıma eklenen ve Cumhurbaşkanı Erdoğan tarafından yazılan mesaj ile mesajın bilgisayar dili ile yazılım koduna çevrilmiş hali yer aldı.,Savunma,https://www.trthaber.com/haber/savunma/cumhurbaskani-erdoganin-mesaji-akincinin-yaziliminda-605007.html,Veri Yok
810,Bayraktar AKINCI TİHA TSK envanterine giriyor,Bayraktar AKINCI TİHA bugün düzenlenecek törenle güvenlik güçlerinin kullanımına sunulacak.,Savunma,https://www.trthaber.com/haber/savunma/bayraktar-akinci-tiha-tsk-envanterine-giriyor-604796.html,"Türk savunma sanayiinin güvenlik güçlerinin envanterine kazandırdığı insansız hava araçlarına Bayraktar AKINCI Taarruzi İnsansız Hava Aracı (TİHA) da ekleniyor. Baykar tarafından yerli ve milli imkanlarla geliştirilen Bayraktar AKINCI, bugün düzenlenecek törenle güvenlik güçlerinin kullanımına sunulacak. İnsansız hava araçlarını yurt içinde ve dışında etkin şekilde kullanan güvenlik güçleri, AKINCI ile yeni operasyonel kabiliyetler kazanacak.   Türk havacılık tarihinin irtifa rekorunu kırdı Bayraktar AKINCI'yı geliştirme sürecinde 3 prototip üretildi. AKINCI ilk uçuşunu 6 Aralık 2019'da gerçekleştirdi. Prototip araçların ardından ilk uçakların seri üretimine başlandı. Test faaliyetleri, Çorlu Hava Meydan Komutanlığındaki Bayraktar AKINCI Uçuş Eğitim ve Test Merkezi'nde prototip araçlarla yürütüldü. AKINCI, geliştirilme sürecinde önemli başarılara imza attı. Milli olarak geliştirilen bir hava aracıyla ulaşılan en yüksek irtifaya çıkan Bayraktar AKINCI, Türk havacılık tarihinin irtifa rekorunu kırdı. Gökyüzünde 38 bin 39 feet (11 bin 594 metre) yüksekliğe çıkan Bayraktar AKINCI, 25 saat 46 dakika havada kaldı. Bayraktar AKINCI, test ve eğitim uçuşlarında 1000'den fazla sorti yaptı. Bayraktar AKINCI, 22 Nisan'da yapılan ilk atış testinde milli olarak geliştirilen akıllı mühimmatlar MAM-C, MAM-L ve ilk kez kullanılan MAM-T ile hedefleri başarıyla vurdu, 5 Temmuz'da yapılan atış testinde de ilk defa harp başlıklı mühimmatlar kullanıldı. Canlı mühimmatlarla yapılan atış testinde de AKINCI'dan atılan mühimmatlar hedefleri tam isabetle vurdu.   Hedefler daha etkin şekilde tespit edilebilecek Bayraktar AKINCI, yüksek faydalı yük kapasitesiyle envanterdeki Bayraktar TB2 ve Anka'dan daha etkin ateş gücü ve daha gelişmiş ekipmanla Türk Silahlı Kuvvetlerinin göklerdeki güç çarpanı olacak. AKINCI, 40 bin feet irtifaya kadar yükselebilen, 24 saat uçuş gerçekleştirebilen, 6 ton kalkış ağırlığına ve 1,5 ton faydalı yük taşıma kapasitesine sahip olarak geliştirildi. Taarruzi İHA sistemi, taşıdığı elektronik destek podu, uydu haberleşme sistemleri, hava-hava radarları, engel tespit radarı, sentetik açıklıklı radar gibi çok daha gelişmiş faydalı yüklerle görev yapacak. Bayraktar AKINCI TİHA, çok çekirdekli yapay zeka bilgisayarıyla sensörlerden aldığı verileri işleyerek karar verme kabiliyetine de sahip olacak. Baykar mühendislerince geliştirilen yapay zeka bilgisayarları sayesinde AKINCI TİHA, gelişmiş rota ve görev planlama fonksiyonlarını yürütebilecek. Yapay zeka sistemi sayesinde hedefler daha etkin şekilde tespit edilebilecek.   Yerleri yırtan sel olup taşmalı!
Dağ demeyip, taş demeyip aşmalı!
Sendeki coşkunluğa el şaşmalı!
Haydi git #AKINCI, uğurlar ola!

GÜN kaldı göreve başlamana…
 29.08.2021#MilliTeknolojiHamlesi  pic.twitter.com/vdqzebuydM   Yerli mühimmatlarla donatılacak Savaş uçaklarının yükünü azaltacak Bayraktar AKINCI TİHA ile hava bombardımanı da icra edilebilecek. Türkiye'de milli olarak geliştirilen hava-hava füzeleriyle donatılacak AKINCI TİHA, böylece hava hedeflerini de etkisiz hale getirebilecek. Kendi sınıfında dünyanın en ileri teknolojik özelliklerine sahip Bayraktar AKINCI TİHA, yerli ve milli olarak üretilen MAM-L, MAM-C, MAM-T, Nüfuz Edici Bomba, Cirit, L-UMTAS, Bozok, MK-81, MK-82, MK-83, Kanatlı Güdüm Kiti (KGK)-MK-82, Gökdoğan, Bozdoğan, SOM-A, Hassas Güdüm Kiti (HGK), Lazer Güdüm Kiti (LGK) gibi mühimmat, füze, bomba ve güdüm kitleriyle donatılacak. Tam Otomatik Uçuş Kontrol ve 3 Yedekli Otopilot Sistemi'yle yer sistemlerine bağımlı olmaksızın otomatik iniş kalkış yapabilen Bayraktar AKINCI TİHA, Çift Yedekli SATCOM ile haberleşme menzili bulunmaksızın uydu vasıtasıyla komuta edilebilecek."
811,AKINCI TİHA'nın ilk prototipten günümüze uzanan hikayesi...,"Türkiye'ye dron teknolojisinde büyük bir üstünlük sağlayacak olan ""Uçan Balina AKINCI"", Türk Silahlı Kuvvetleri'nin envanterine giriyor. Yerli ve milli imkanlarla geliştirilen Bayraktar AKINCI, tüm testleri başarıyla tamamladı.",Savunma,https://www.trthaber.com/haber/savunma/akinci-tihanin-ilk-prototipten-gunumuze-uzanan-hikayesi-604562.html,"İleri uçuş özellikleriyle dikkat çeken Türkiye'nin ilk Taarruzi İnsansız Hava Aracı (TİHA) Bayraktar AKINCI, sınıfında dünyanın en iyileri arasında yer alıyor.. İşte ilk prototipten günümüze uzanan AKINCI'nın öyküsü... İlk olarak 2019'da sahneye çıktı ""Uçan Balina""... Türkiye, Bayraktar AKINCI Taarruzi İnsansız Hava Aracı'nı (TİHA) ilk olarak bu isimle tanıdı. Akıncı ilk kez 2019'da sahneye çıktı. TEKNOFEST Havacılık, Uzay ve Teknoloji Festivali'nde Atatürk Havalimanı'nda görüntülendi. Cumhurbaşkanı Recep Tayyip Erdoğan TEKNOFEST'te tanıtılan Akıncı TİHA'nın burun kısmına imzasını attı.  40 bin fitte görev yapabiliyor 20 metrelik kanat açıklığı ve 1350 kilogram akıllı mühimmat taşıyabilen Taarruzi İnsansız Hava Aracı çok etkileyiciydi. 40 bin feet irtifada havadan havaya taarruz yapabilmek, Türkiye'de ilk olacaktı. AKINCI ilk uçuşunu 6 Aralık 2019'da yaptı Yazılımdan elektroniğe, avyonikten silah sistemlerine kadar kabiliyetleri adım adım geliştirildi. 7 farklı mühendislik, disiplinli koordineli çalıştı. İlk Milli Taarruzi İnsansız Hava Aracı yer testlerini tamamladı. Yuvadan ilk uçuşunu 6 Aralık 2019'da yaptı.   AKINCI gökyüzü ile buluştu Gökyüzü ile buluşan AKINCI'nın adımları sırasıyla geldi. Daha yüksek irtifa, atış testleri ve yeni uçuşlar... Fabrikada üretim de hız kesmedi. İkinci prototip 13 Ağustos'ta havalandı. Sistem doğrulama ve tanımlama testinde 1 saat 2 dakika havada kaldı. Bayraktar AKINCI TİHA’nın ikinci prototipi, ikinci uçuş testinde 20 bin fit yani 6 bin 100 metre irtifaya çıktı. AKINCI TİHA hedefleri tam isabetle vurdu 22 Nisan 2021'de Bayraktar AKINCI TİHA ilk atış testi için kanat altına Roketsan'ın milli olarak geliştirdiği mühimmatlar, MAM-C, MAM-L ve ilk kez kullanılan MAM-T ile havalandı. Atış testini, Baykar Savunma Teknoloji Lideri Selçuk Bayraktar yönetti. AKINCI TİHA, 3 hedefi de tam isabetle vurdu. Harp başlıklı başarılı atış 5 Temmuz 2021’de gerçekleştirilen atış testinde ise ilk defa harp başlıklı mühimmatlar kullanıldı. Canlı mühimmatlar ile yapılan atış testinde de AKINCI’dan atılan mühimmatlar hedefleri imha etti.   AKINCI irtifa rekoru kırdı 7 Temmuz 2021'de Akıncı, Türk havacılık tarihinin irtifa rekorunu kırdı. 38.039 feet’e yani 11.594 metre yüksekliğe çıktı. Böylece ilk kez milli olarak geliştirilmiş bir hava aracı ile gökyüzünde bu yüksekliğe ulaşılmış oldu. Bayraktar AKINCI TİHA, bu uçuşta 25 saat 46 dakika havada kaldı. AKINCI faydalı yükle uçtu Çorlu’daki AKINCI Uçuş Eğitim ve Test Merkezi’nden yönetilen uzun uçuş faaliyeti kapsamında AKINCI, havada 7 bin 507 km yol kat etti. ""Uçan Balina"" bu kez 1360 kilogram faydalı yükle havalandı. Bayraktar AKINCI, uçuşunu, 9 Temmuz'da Savunma Sanayii Başkanlığı ile kullanıcı kuvvetlere ait resmi heyetlerin huzurunda yaptı. Kalkış ağırlığı toplam 6 bin 49 kilogramdı. AKINCI, faydalı yük ile güçlü bir performans sergiledi. Ve 9 bin 144 metre irtifaya kadar yükseldi.   AKINCI'nın seri üretimi sürüyor AKINCI TİHA'da 100’e yakın bilgisayar sistemi görev yapıyor. Gelişmiş yapay zeka sistemi, elde ettiği verileri işleyerek, karar verme özelliğine de sahip. İnsan gözüyle tespit edilemeyen kara hedeflerini tespit edebilecek olan yapay zeka sistemi ise Bayraktar AKINCI’nın daha etkin kullanımını sağlayacak. Çift motoru bulunan AKINCI'nın seri üretim süreci devam ediyor.  AKINCI, yakın zamanda Türk Silahlı Kuvvetleri envanterine girecek. Kamera: Sedat Yıldırım"
812,'Piyade SİHA DOĞAN' envantere girmeye hazırlanıyor,"Türk savunma sanayisi tarafından geliştirilen SİHA'lara otomatik piyade tüfeğiyle donatılan DOĞAN eklendi. DOĞAN, 10 kilometre operasyonel yarıçap içerisindeki bir hedefe gidip görevini icra ettikten sonra geri dönebilme özelliğine sahip.",Savunma,https://www.trthaber.com/haber/savunma/piyade-siha-dogan-envantere-girmeye-hazirlaniyor-604371.html,"Türk savunma sanayisi tarafından geliştirilen silahlı insansız hava araçlarına (SİHA) otomatik piyade tüfeğiyle donatılan DOĞAN eklendi. ASELSAN ve ALTINAY iştiraki olarak çeşitli sınıflarda döner kanatlı İHA'lar üreten DASAL Havacılık Teknolojileri, geliştirme çalışmalarında sona gelinen DOĞAN'ı 15'inci Uluslararası Savunma Sanayii Fuarı'nda (IDEF 2021) sergiledi. DOĞAN, rakiplerinden farklı olarak 2 eksen stabilize hareket kabiliyetine sahip bir pedestal üzerine yerleştirilmiş, 5,56 milimetre otomatik piyade tüfeği ile entegre savunma ve caydırma platformu olarak geliştirildi.    DASAL Havacılık Teknolojileri mühendislerinin yerli ve milli olarak, yapay zeka ve görüntü işleme teknolojilerini kullanarak ürüne özel geliştirdikleri sistemler sayesinde DOĞAN, üzerindeki kameradan alınan görüntüleri işleyerek hedef tespit, tanımlama ve takip edilen hedefe odaklanma yetenekleriyle görev yapabiliyor. DOĞAN, tercih ve ihtiyaca bağlı olarak 100 ile 200 arasında mermi mühimmat taşıyabiliyor. DOĞAN, tekli ya da seri atış modları ile görev senaryosuna uygun olarak kullanıcının seçeneklerini artırmak ve yazılımları sayesinde hedefi yüksek isabet oranıyla doğrudan vurmak veya baskı ateşi altına almak üzere tasarlandı. DOĞAN'ın anti-jammer özelliği de etkisiz hale getirilmesini oldukça zorlaştırıyor.    Yüksek stabilizasyonla nokta atışı DASAL Havacılık Teknolojileri Proje Yöneticisi Caner Yüksel, projenin geldiği aşamaya ilişkin bilgi verdi. DOĞAN'ı terör ve silahlı tehditlere karşı güvenlik güçlerinin yaralanma ve can kayıplarını azaltmak amacıyla geliştirdiklerini belirten Yüksel, ""İhtiyaç makamlarıyla birlikte geliştirdiğimiz bir proje. Bir süredir test uçuşları, atış testleri devam ediyor ve bu fuarla birlikte atış testlerini tamamlayıp nihai ürün olarak lansmanını yapıyoruz"" dedi. DOĞAN'daki otomatik piyade tüfeğinin geri tepmesinin özel geliştirilmiş sistemle sönümlendiğini anlatan Yüksel, bu sistemle elde edilen yüksek stabilizasyon sayesinde de nokta atışı yapılabildiğini bildirdi. Yetenekleri arttı Tehditlere personel yerine yüksekten ve çok daha uzaktan müdahalenin can kaybı ve yaralanmaların önüne geçeceğini vurgulayan Yüksel, şöyle konuştu: ""Üzerindeki termal kamera, gündüz kamerası gibi sistemlerle de aslında insan gözünün algılayabileceğinin çok ötesinde tehdidi tespit etme, inceleme ve betimleme yeteneği olduğu için DOĞAN'ın sahada etkin şekilde kullanılmasını planlıyoruz. Bununla ilgili dünyada benzer çalışmalar var. Detay ve test uçuşlarının bir süredir devam etmesinin sebebi, sahadaki ihtiyaçları tam olarak anlama ve platformumuza aktarma çabamız. Bu çabalardan sonra bu sene itibarıyla sistemimiz tamamen yenilendi, daha kuvvetli bir platformla donatıldı. Altındaki faydalı yük yani silah taşıyan sistemi özellikle geliştirildi. Mermi taşıma kapasitesi artırıldı ve 360 derece kendi etrafında dönebilen, her noktaya isabetli atış yapabilen, kullanıcısına çok kolay kullanım kabiliyeti sunabilen bir ürün çıkarılmış oldu.""    Son sınav için hazır Caner Yüksel, DOĞAN'ın son haliyle bir gösterim uçuşu ve atış testi yaparak ihtiyaç makamlarıyla paylaşılacağını, sonrasında da envantere girmesini beklediklerini söyledi. Sistemin performans göstergelerine ilişkin de bilgi veren Yüksel, Doğan'ın 10 kilometredeki bir hedefe gidip görevini icra edip geri dönebildiğini, tam kapasiteyle 30 dakika havada kalabildiğini anlattı. Yüksel, DOĞAN'ın bu özellikleriyle başka ülkelerde geliştirilen benzer ürünlerden üstün performansa sahip olduğunu anlattı."
813,İnsansız araçlardaki milli dönüşüm 'altın' değerinde,Türkiye’nin sadece S/İHA’larda değil sabit ve döner kanatlı insansız hava araçlarındaki kazanımları da dikkate değer. Silahlı üretilen ilk sistemin ardından bomba ve füze atabilen versiyonların yapılabilmesi bu alandaki dönüşümü gözler önüne seriyor…,Savunma,https://www.trthaber.com/haber/savunma/insansiz-araclardaki-milli-donusum-altin-degerinde-604338.html,"İster üst düzey kurmay bir komutanla konuşun, isterseniz sahadaki bir er ile sohbet edin… İkisi de güvenlik operasyonlarında insansız hava araçlarının kendileri için ne kadar önemli olduğunu farklı gerekçelerle anlatır. Türkiye, özellikle İHA ve SİHA’lar ile başladığı ‘havadan her şeyi görebilme, gerektiğinde anında müdahale edebilme’ yeteneğini her geçen gün geliştiriyor. Buna Türk savunma sanayiinin İHA ve SİHA’lar dışındaki insansız hava araçları alanında kısa zamanda katettiği mesafeyi örnek olarak verebiliriz.   SONGAR ile başlayan süreç başarıyla devam ediyor İşte kısa zamanda güzel bir başarı hikayesi yakalayan ve ortaya koyduğu ürünlerle güvenlik unsurları için ‘çarpan etkisi’ yaratabilecek işlere imza atan yerli firmalardan biri de Asisguard. Ankara merkezli firma, SONGAR adını verdiği ve üzerinde 5,56 kalibre atım yapan otomatik makinalı tüfekli uçar aracını ilk kez kamuoyuyla paylaştığında açıkçası gelişim sürecinin çok uzun ve zorlu olacağı izlenimi vardı. Çünkü SONGAR hem alanı çok hızlı ve hedefi bulan atışla baskılamayı, hem de tüm bunları son derece stabil şekilde yaparken, diğer uçuş risklerini de minimize edebileceğini iddia ediyordu. Aradan geçen zamanda firmanın mühendisleri ve yöneticileri haklı çıktı. SONGAR sadece 5,56 kalibreli otomatik tüfeğiyle kusursuz atışlar yapmakla kalmadı, o platform üzerinden geliştirilen diğer araçlar bomba atabilen, mini roket yollayabilen hatta yüksek güçlü lazer sistemiyle donatılabilecek bir seviyeye geldi.    Türk firmaları dönüşümün öncüsü oldu Asisguard Genel Müdürü Mustafa Barış Düzgün ile bir araya geldiğimizde aslında SONGAR ya da diğer ürünlerden önce yukarıdaki satırlarda bahsettiğimiz ‘dönüşüm’ üzerinde durmak istiyoruz. Bu süreci ‘altın değerinde’ olarak niteliyor Düzgün ve bu değişimi öngörebilmenin aslına bakarsanız pek de kolay olmadığının altını çiziyor. Önce genel bir çerçeveden giriyor söze ve insansız hava araçlarının hedeflenen bölgeyi keşif ve gözetleme dışında ani baskınlar için de kullanıldığını ifade ediyor. İnsansız sistemlerin pek çok avantajı olduğunu biliyoruz. Düzgün de bunlara değiniyor ve ‘yetiştirilmiş personel kaybı riskinin olmaması, çoklu uçuş avantajı, etkin yönetim’ gibi başlıkları sıralıyor…   Konsept değişmese de araçlar farklılaştı Aslında eskiden de ister dar ister geniş kapsamlı operasyon olsun yine hava taarruzu ile ilk adım atılıyordu. Şimdi bunun ‘insansız araçlar’ tarafından yapıldığını vurguluyor Mustafa Barış Düzgün ve “Seçenekler de çoğaldı… Sabit kanatlı, döner kanatlı gibi yapılar gelişti. Petrolle çalışan ürünler de oldu, elektrikli bataryayla çalışan platformlar da... Bunların içinde de kimi 40 bin feet’te uçacak şekilde tasarlandı, kimi 10 bin feet için üretildi. Aslında amaç aynı kaldı ancak araçlar çeşitlendi” cümleleriyle süreci özetliyor. Sahadan gelen taleplere göre platformlar şekillendi Düzgün ile bir yandan süreci konuşuyor diğer yandan da firmanın ürettiği platformları birlikte inceliyoruz. Bilmeyenler için kısa bir özet geçelim… Asisguard SONGAR’ı geliştirdikten bir süre sonra milli piyade tüfeği MPT-55’i de bu platformdan ateş ederken görmüştük. Bu değişim sahada olumlu karşılanmakla birlikte diğer taleplerin de önünü açmış olacak ki bir süre sonra güvenlik yetkilileri ‘Bundan bomba atamaz mıyız?’, ‘Bu araçtan mini bir roket bırakmamız mümkün mü?’ gibi sorularla gelmişler. İşte bu noktada SONGAR’ın sahip olduğu platformdaki ince mühendislik ortaya çıkmış ve tüm bu beklentiler olumlu bir şekilde karşılanabilmiş.   Yerli ve milli firmalarla yolumuza devam ettik Bu süreci anlatırken ilginç bir detaydan bahsediyor Düzgün… Taleplerin ardından ilk önce bomba atma konusuna eğilmişler. Yurt dışındaki şirketler yerine yerli firmalarla ortak hareket etmişler. Ankara merkezli bir firma ile işin bomba kısmını çözmüşler. Mini roket kısmında da benzer bir yol izlemişler ve sonrasında ‘büyüklerin’ dikkatini çekmeyi başarmışlar. “Önce TÜBİTAK SAGE ile bir araya geldik ve onların geliştirdiği TOGAN 81 mm akıllı havan mühimmatını SONGAR drone’a entegre ettik” bilgisini paylaşan Mustafa Barış Düzgün, bu sayede çok güçlü bir etki üretebilecek kapasiteye eriştiklerini ve TOGAN ile 35 metre çapında bir alanı imha edebildiklerini söylüyor. Sonrasında TÜBİTAK BİLGEM ile aynı paydada buluşmuşlar ve özel bir lazer silahın SONGAR’a entegrasyonu için kolları sıvamışlar. Burada temel amacın yüksek güçlü lazer ile bomba imhası kabiliyetini kazanabilmek.   Türk mühendislerin başarısı Genel Müdür Düzgün ile sohbetimizin sonuna gelirken ürünlerin yerlilik oranı konusuna da eğilmek istiyoruz. ‘Yerlilik belgemiz var’ diyor Düzgün ve hemen ardından tüm bu bahsettiğimiz platformlarda yüzde 80’in üzerinde bir yerlilik seviyesine ulaştıklarını söylüyor. Son cümlelerini bu konuda aslan payının sahibi olan mühendis ekibine ayıran Düzgün, “Yaklaşık 85 kişilik bir mühendis ordusuyla çalışıyoruz. Bizim asıl starlarımız ortaya koyduğumuz ürünlerimiz değil, bu ürünlerde imzası bulunan Türk mühendislerimiz. Onların da bu çabasıyla milli savunma sanayii hamlemizin gelecek dönemde çok daha iyi yerlere ulaşacağına eminim” diyerek sözlerini tamamlıyor.
 "
814,Türkiye'den geleceğin harp sahasına dijital imza,Son yıllarda hemen her konuda olduğu gibi savunma sanayiinde de çok hızlı bir dijitalleşme yaşanıyor. HAVELSAN imzalı ‘Dijital Birlik Konsepti’ Türkiye’nin bu alandaki gelişimini ve gelecekteki yol haritasını göstermesi açısından son derece kritik...,Savunma,https://www.trthaber.com/haber/savunma/turkiyeden-gelecegin-harp-sahasina-dijital-imza-603574.html,"Türkiye, SİHA’larla yeni bir konsept denediğinde belki de kimse sonucun bu denli başarılı olacağını tahmin etmiyordu. O süreçte insansız araçların nasıl bir ‘oyun değiştirici’ olabileceği ortaya çıkmakla kalmadı; karada, denizde ya da havada insanlı-insansız tüm sistemlerin ortak bir ağ üzerinden çalışmasının ne denli hayati önemde olduğu net şekilde görüldü. Bugün geldiğimiz noktada Ankara bu hamlelerini bir adım daha öteye taşımak, geleceğin harp sahasını bugünden kurgulayabilmek için çalışmalarına devam ediyor. Bu seferki çalışmaların temelinde insansız hava ve kara araçlarının hem sürü, hem de takım halinde görev icra edebilmesinin yanı sıra tüm bu platformların tek bir konsol, tek bir operatör tarafından koordine edilebilmesi yatıyor.   Dijital Birlik Konsepti yeni bir döneme işaret ediyor Yukarıda sözünü ettiğimiz proje HAVELSAN imzası taşıyor… Biz de projenin detaylarını öğrenebilmek adına HAVELSAN Robotik ve Otonom Sistemler Grup Lideri Gürkan Çetin ile bir araya geliyoruz. Çetin ile buluştuğumuzda arkamızda birbirinden farklı insansız kara ve hava araçlarının bulunduğu bir alan görüyoruz. Bu alanda bir de manken asker dikkatimizi çekiyor. Çünkü manken askerin vücudunun farklı noktalarında sensörler var. Tüm bunların ne anlama geldiğini soruyoruz… Bu çalışmayı ‘Dijital Birlik Konsepti’ olarak adlandırdıkları bilgisini paylaşıyor Gürkan Çetin. Bu sene lansmanının yapıldığı bilgisini paylaştıktan sonra biraz daha detaylandırıyor gördüklerimizi.   Askeri birlikler sayısal ortamda birbirine bağlanacak Öncelikle genel bir çerçeve çiziyor ve ‘dijital birlik’ ifadesiyle askeri ortamların dijitalleşmesinden ve sayısal ortamda birbirine bağlı sistemlerden bahsettiklerine dikkat çekiyor. “Bunlar ağ destekli olarak birbirleriyle haberleşebilen sistemler” diyen Gürkan Çetin’e bunun neden önemli olduğunu soruyoruz: “Getirdiği çok çeşitli avantajlar var” cümlesiyle başlıyor yanıtlamaya ve bunların başında, komuta kademesinin savaşta olan biteni gerçekten net ve şeffaf bir şekilde görebilmesinin geldiğini söylüyor. En küçüğünden en büyüğüne icra edilen her askeri operasyonda hızlı ve etkin karar verebilmenin önemini biliyoruz. HAVELSAN’ın projesi de işte tam bu noktaya dokunuyor ve ‘muharebe sahasının neresinde ne olduğunu tam olarak ortaya koyan’ bir proje olarak karşımıza çıkıyor. Savaş sahasının neresinde ne olduğunun net olarak ortaya koyulabileceği bir sistem eminiz ki gelecek yıllarda komuta kademesinin elini oldukça rahatlatacak.   Mehmetçik’in sahadaki riski en aza inecek Haberin başında size bahsettiğimiz manken askerin üzerinde yer alan sensörlere getiriyoruz konuyu… Gürkan Çetin yine basit anlatıyor ve insansız hava-kara araçlarının elde ettiği bilgiler ışığında sahadaki askere de anlık bilgi gideceğini söylüyor. Sensörler sayesinde hem asker hem de insansız araçlar birbirinin konum ve durumlarını net şekilde biliyor. Burada bir detaydan bahsediyor Çetin ve insansız araçların risk tespit ettiği zaman askerin vücudundaki sensörlere ‘tehlike’ uyarısının gittiğini söylüyor. Anlaşılan o ki yerli ve milli savunma sanayii, gelişen her teknolojiyi doğrudan uygulamayı ve nihayetinde Mehmetçik’in sahadaki riskini en aza indirme hedefini başarıyla tatbik ediyor. Gürkan Çetin’in anlattıkları bizi ilk etapta sahada mücadele veren unsurlara destek olacak, sonrasındaysa onların yerine sahada mücadele edebilecek bir birlik fotoğrafına götürüyor. Ancak tüm bunların her ne olursa olsun bir insan tarafından karar verilebilecek şekilde tasarlandığını söylemek gerekiyor.   En kısa zamanda envantere girecek Havelsan Robotik ve Otonom Sistemler Grup Lideri Gürkan Çetin ile sohbetimizin sonuna yaklaşırken iki kritik soruya daha yanıt arıyoruz. Bu sistemlerin yerlilik oranı ve envantere ne zaman gireceği... Saha denemelerinin devam ettiğini anlatıyor Çetin. Diğer kurum ve kuruluşların da denemelere katıldığını ve sürecin oldukça iyi ilerlediğini söylüyor… Gelen değerlendirmelerin ardından sistemde iyileştirmeler yaptıklarını kaydeden Çetin’e göre bu sürecin sonunda envantere girmek için sistem tam anlamıyla hazır olacak. Peki ya yerlilik? Az önce de bahsetmiştik Gürkan Çetin ile konuşurken arkamızda mini bir muharebe sahası olduğundan... “Gördüğünüz bütün ürünler yerli firmalar tarafından üretiliyor” diyor Çetin. Tabii ki yurt dışından gelen bazı parçalar da varmış ancak bunların çok küçük bir paya tekabül ettiğini, sistemin büyük oranda yerli olduğunu söylüyor. Gürkan Çetin ile röportajımızı tamamladığımızda etrafımızda çok sayıda genç dikkatimizi çekiyor. Hemen hepsi üniversite öğrencisi. Gürkan Çetin gördüğümüz kişilerin içinde öğrenciyken bu projede çalışan genç mühendisler olduğunu söylüyor. Hem eğitimlerine devam ediyor, hem de böylesine kritik projelerde çalışıyorlarmış. Haberin sonunda sadece HAVELSAN’ın ortaya çıkardığı Dijital Birlik Projesi için değil gençlerin bu denli önemli işlerde ter dökmesinden de mutlu oluyoruz.
 "
815,Türkiye-Irak arasında Savunma Sanayii İşbirliği Anlaşması,"Türkiye ile Irak arasında Savunma Sanayii İşbirliği Anlaşması, IDEF 2021'de imzalandı.",Savunma,https://www.trthaber.com/haber/savunma/turkiye-irak-arasinda-savunma-sanayii-isbirligi-anlasmasi-603231.html,"Savunma Sanayii İşbirliği (SSİ) Anlaşması, Cumhurbaşkanlığı Savunma Sanayii Başkanı İsmail Demir ile Irak Cumhuriyeti Askeri Sanayileşme Kurulu Başkanı Mohamed Saheb Al-Daraji tarafından imzalandı. Anlaşma, Türkiye ve Irak arasında iş birliğinin kurumsallaştırılarak iki ülke arasında savunma sanayi alanında gerçekleştirilecek karşılıklı iş birliği faaliyetlerinin esaslarını kapsıyor. Düzenli aralıklarla ""Savunma Sanayii İşbirliği Toplantıları"" olacak SSİ Anlaşması, tarafların güvenlik kuruluşlarının ihtiyacı olan her tür savunma sanayi ürün ve hizmetinin doğrudan tedariki, geliştirilmesi, üretilmesi, üçüncü taraflara satılması, envanterde bulunan sistem ve platformların bakım, idame, modernizasyonları, teknoloji transferi, eğitim, bilgi ve belge alışverişlerini içeriyor. Düzenli aralıklarla gerçekleştirilecek ""Savunma Sanayii İşbirliği Toplantıları"" ile bu toplantılarda belirlenen iş birliği konularının olgunlaştırılarak takip edilmesini sağlayan resmi ve teknik heyet ziyaretleri de bu anlaşma kapsamında icra edilecek."
816,Savunma sanayii uzmanlarının IDEF21'deki favorileri,Dünyanın en büyük 4 savunma sanayii fuarından biri olan ve Türk savunma sanayii ürünlerinin vitrine çıktığı IDEF 2021 doludizgin devam ediyor. Savunma sanayii uzmanlarına ‘favori’ ürünlerini sorduk ve 1 dakikada anlatmalarını istedik.,Savunma,https://www.trthaber.com/haber/savunma/savunma-sanayii-uzmanlarinin-idef21deki-favorileri-603175.html,"Geçtiğimiz günlerde kapılarını açan Uluslararası Savunma Sanayii Fuarı’nda (IDEF) çok geniş ürün yelpazesiyle Türk firmaları yer aldı. Yurt içi ve yurt dışından davet edilen birçok heyetin katılımcı firmalar ile yüz yüze görüşme imkanı bulduğu IDEF’te savunma sanayinde birçok uluslararası iş birliğinin geliştirilmesine zemin hazırlayan önemli anlaşmaların da imzalanması izledi. Biz de hem bu gelişmeleri takip ettik hem de yıl içinde görüşlerine sıklıkla başvurduğumuz savunma sanayii uzmanlarına fuardaki favori ürünlerini sorduk. CATS ile yeni bir dönem başlayacak Savunma Sanayii Araştırmacısı Kadir Doğan ile ASELSAN standında bir araya geldik… Doğan’ın favori ürünü, yakın bir zamana kadar ambargolarla boğuşan görüntüleme sistemleri oluyor. Aselsan CATS’i neden favorisi olarak seçtiğini anlatan Doğan, ürünle ilgili de önemli bilgiler paylaşıyor.    LEVENT görenleri hayran bıraktı Özellikle Mavi Vatan’la ilgili projelerde öne çıkan bir isim Savunma ve Denizcilik Araştırmacısı Kozan Selçuk Erkan… Bizi şaşırtmıyor ve favori ürününün Türk donanmasına büyük katkılar sağlayacak LEVENT olduğunu söylüyor. Nedenlerini birlikte izleyelim…    MKE çok önemli bir ürünü yerli olarak üretti Savunma Sanayii Uzmanı Yusuf Akbaba ile MKE standı önünde buluşuyoruz. Favorisi MKE 20 mm alçak irtifa hava savunma sistemi… Akbaba’nın anlattıkları hem bu ürünün neden çok kritik olduğuna hem de neden ziyaretçilerin yoğun ilgisiyle karşılaştığına yanıt oluyor…    TÜBİTAK SAGE bildiğiniz gibi Türkiye’de eğer bir yerlerde savunma sanayii ile ilgili önemli işlere imza atılıyorsa TÜBİTAK SAGE mutlaka orada vardır… Savunma Politikaları Analisti Hakan Kılıç’ın favori ürünü onu yakından takip edenlerin de tahmin edeceği üzere bir füze ailesi oluyor. Kılıç, TÜBİTAK SAGE imzalı Kuzgun mühimmat ailesinin kendisini için neden 1 numara olduğunu anlatıyor…    Dosta güven düşmana ‘Atmaca’ ATMACA ile ilk tanıştığımızda sadece sektöre yakın isimler değil, az da olsa bu alana ilgi duyan herkes çok heyecanlandı. Biz heyecanlanırken başta Yunanistan’daki savunma sanayii uzmanları olmak üzere çevre ülkelerdeki kimi programlarda Atmaca’yı ve özelliklerini sıkça duyduğumuz yayınlar izledik. Anıl Şahin’i favori ürünü için aradığımızda hiç düşünmeden ‘Atmaca’nın kara konuşlu versiyonu’ yanıtını verdi ve ürünün önünde buluştuğumuzda nedenlerini anlatmaya başladı…    Hassas Güdümlü Mühimmat konusunda çok yol aldık Savunma Politikaları Analisti Arda Mevlütoğlu sadece ülkemizdeki değil bu alanda dünya genelinde yaşanan gelişmeleri de çok yakından takip eden bir isim. Bizinle röportaj için Milli Muharip Uçak’ın önünde buluşuyor. Ancak favorisi MMU değil. Mevlütoğlu tek bir ürün seçmek yerine daha geniş bakmayı tercih ediyor ve MMU’nun maketinde sergilenenler başta olmak üzere Hassas Güdümlü Mühimmat Sistemleri ailesinde Türkiye’nin son derece değerli işlere imza attığını anlatıyor…   "
817,"Yerli İHA mühimmatları görücüye çıktı: Kuzgun, Gözde, Gökçe","TÜBİTAK, farklı tipteki insansız hava araçlarıyla kullanılmak üzere geliştirdiği mühimmatları görücüye çıkardı. Kuzgun Modüler Mühimmat ailesinin üyesi güdüm kitleri Gözde ve Gökçe kabiliyetleri ile de sınıfının ""gözdesi"" olacak.",Savunma,https://www.trthaber.com/haber/savunma/yerli-iha-muhimmatlari-gorucuye-cikti-kuzgun-gozde-gokce-602928.html,
818,Nusrat bir asır sonra yeniden mayın avlayacak,"Türkiye’nin yerli ve milli ilk mayın avlama sonarı Nusrat 1915 görücüye çıktı… Yüzde 85’in üzerinde yerlilik oranına sahip olan ve yaklaşık 1 kilometre mesafeden mayını tespit edebilen sistem, ihracat için de çok önemli bir potansiyel taşıyor.",Savunma,https://www.trthaber.com/haber/savunma/nusrat-bir-asir-sonra-yeniden-mayin-avlayacak-602852.html,
819,Askeri denizcilikte Ukrayna ve Pakistan'a ihracat,"Savunma Teknolojileri Mühendislik ve Ticaret AŞ, Pakistan'da Agosta sınıfı denizaltıların modernizasyonunu üçüncü gemi ile sürdürüyor, Ukrayna için de korvet inşa ediyor.",Savunma,https://www.trthaber.com/haber/savunma/askeri-denizcilikte-ukrayna-ve-pakistana-ihracat-602898.html,"Türk savunma sanayii şirketi Savunma Teknolojileri Mühendislik ve Ticaret AŞ (STM) Genel Müdürü Özgür Güleryüz, 15'inci Uluslararası Savunma Sanayii Fuarı'nın (IDEF 2021), Türkiye'deki tüm savunma sanayii firmaları ve STM için çok önemli olduğunu söyledi. Fuara beklediğinden daha yoğun ilgi gösterildiğini anlatan Güleryüz, özellikle yurt dışı heyet sayısının çok yüksek düzeyde bulunduğunu söyledi. Güleryüz, birçok ülkeden çok sayıda firmayla görüşme şansı yakaladıklarını vurguladı. Denizde İkmal Gemisi STM tarafından tasarlandı Fuara özellikle ihracat pazarı yüksek ürünlerle katılmak istediklerini anlatan Güleryüz, ""Askeri denizcilik, taktik mini İHA sistemleri ile buradayız. Onlar da büyük ilgi görüyor. Birçok heyetle bu konularda görüşme, değerlendirme yapma şansımız oldu. Çok hareketli, keyifli bir IDEF geçiriyoruz"" dedi.   Askeri denizcilik alanındaki ihracat faaliyetlerine ilişkin değerlendirmelerde bulunan Güleryüz, şunları söyledi: ""Pakistan'da uzun süredir faaliyetlerimiz devam ediyor. Denizde İkmal Gemisi STM tarafından tasarlandı, Karaçi Tersanesi'nde inşa edildi ve 3 senedir Pakistan donanması tarafından aktif kullanılıyor. Agosta sınıfı denizaltıların modernizasyonu konusunda faaliyetlerimiz devam ediyor. Birinci gemi teslim edildi, üçüncü geminin modernizasyon faaliyetleri başladı. (Ukrayna'ya MİLGEM ihracatı) Ukrayna sorusu bize daha önce de soruldu. Ukrayna ile imzaladığımız sözleşme kapsamı gizli olduğu için STM olarak çok fazla beyanda bulunmadık. Fakat teknoloji transferi iş birliği kapsamında korvet inşasını da içeren bir sözleşmeyi 2020 sonunda Ukrayna tarafıyla imzaladık. Gemimizin inşası başladı, hızlı şekilde faaliyetlerimize devam ediyoruz. Her şey gayet yolunda.""   ""Mini ya da daha büyük tonajlı denizaltılarda konsept çalışmalarımız var"" STM'nin Pakistan ve Türkiye'deki denizaltı modernizasyon projelerinde aktif rol aldığını, Deniz Kuvvetleri için yeni tip denizaltıların inşasında çok önemli görev üstlendiğini belirten Güleryüz, bu bilgi birikimini Milli Denizaltı Programı kapsamında değerlendirmek istediklerini söyledi. ""Mühendislik firmasıyız, boş zamanlarımızı Ar-Ge'ye harcıyoruz, konsept çalışmaları yapıyoruz. Mini ya da daha büyük tonajlı denizaltılarda konsept çalışmalarımız var. Amacımız, sürekli milli denizaltı konusunu ayakta tutmak, ülkemiz savunma sanayii ekosisteminde bu konuda bir bilinç oluşturmak, milli denizaltı inşası gündeme geldiğinde, işler başladığında ekosistemizle hızlı şekilde adapte olup, bunu gerçekleştirmek, aynen MİLGEM'de olduğu gibi.""  İ sınıfı fırkateyn takvime uygun ilerliyor Özgür Güleryüz, İ Sınıfı Fırkateyn Projesi'nin de takvimine uygun olarak planlandığı şekilde ilerlediğini açıkladı. İlk gemi İstanbul'u ocak ayında denize indirdiklerini anımsatan Güleryüz, ""Şu anda donatım faaliyetleri planlanan takvime uygun şekilde devam ediyor. İnşallah gemimizi zamanında teslim edeceğiz"" dedi."
820,Savunma sanayiinden milli denizaltı hamlesi,"Türk savunma sanayii şirketleri gündemlerine denizaltıyı aldı. HAVELSAN, Denizaltı Savaş Harekat Merkezi Konsept Tasarımı'nı ilk kez IDEF 2021'de tanıttı.",Savunma,https://www.trthaber.com/haber/savunma/savunma-sanayiinden-milli-denizalti-hamlesi-602660.html,"Türk savunma sanayii bünyesinde Türk Deniz Kuvvetleri Komutanlığına milli imkanlarla üretilmiş denizaltılar kazandırılması amacıyla Milli Denizaltı (MİLDEN) Projesi yürütülüyor. Bunun yanında aralarında HAVELSAN'ın yer aldığı bir dizi şirket, denizaltılarda kullanılacak bir dizi teknoloji, sistem ve konsept üzerinde çalışıyor. HAVELSAN, bu kapsamda geliştirdiği Denizaltı Savaş Harekat Merkezi Konsept Tasarımı'nı ilk kez 15'inci Uluslararası Savunma Sanayii Fuarı'nda (IDEF 2021) tanıttı. Geniş görev yelpazesine sahip Bir denizaltının yönetimi, denizaltının beyni olan Savaş Harekat Merkezi'nden yapılıyor. Savaş Harekat Merkezi'nde harekatın yönetildiği, seyir desteğinin sağlandığı komuta kontrol sistemleri, savaş yönetim sistemleri ile bunları destekleyen alt sistem/cihazlar bulunuyor. Denizaltı Savaş Harekat Merkezi Konsepti, personel odaklı olarak denizaltının her türlü savaş yönetim, makine ve dahili yönetim ihtiyacını karşılayabilecek şekilde tasarlandı. Günümüzün harekat sahasında 3 boyutlu ortamda ve uzun süreli görev icra yeteneğine sahip platformların başında denizaltılar geliyor. Denizaltılar, geniş görev yelpazesine ve bu görevleri yerine getirebilecek sistem/cihazlara sahip, personelin lojistik ve sosyal ihtiyaçlarını büyük oranda karşılayabilen platformlar olarak kullanılıyor.   Uzay gemileri ile büyük benzerlikler gösteriyor Uzun süreli görev icra edebilmeleri ve 3 boyutlu ortamda harekat ve personel ihtiyaçlarını karşılayabilme özellikleri göz önüne alındığında denizaltılar, ""uzay gemileri/istasyonları"" ile büyük benzerlikler gösteriyor. Bir denizaltının dizaynından hizmet dışına çıkarılmasına kadar geçen ortalama 40-50 yıllık süre göz önüne alındığında halihazırda denizaltının dizaynına yönelik verilecek kararın önümüzdeki 50 yıllık süre içerisindeki personel, harekat ve lojistik ihtiyaçlarını karşılaması bekleniyor. Bu nedenle kullanılacak teknolojiye ve tasarıma karar verilirken gerçekçilikten uzaklaşmadan ileri görüşlü bir vizyona ihtiyaç duyuluyor. ""Geleceğin denizaltılarının"", uygulama alanı her gün genişleyen, birbirleri ile bağlantılı yapay zeka, makine öğrenmesi, derin öğrenme, büyük veri, karar destek, nesnelerin interneti, otonom sistemler, robotics sistemler, artırılmış ve görsel gerçeklik, dokunmatik, mimik kontrol, ses aktivasyonu ve benzeri insan-bilgisayar etkileşim yöntemleri gibi birçok teknolojik özelliği bünyesinde barındırması bekleniyor. Personel odaklı olarak tasarlandı Söz konusu gerekçelerle konsept tasarımın oluşturulmasında ""gerçekçi-ileri görüşlü"" bir bakış açısı ile ""geleceğin tasarlanması"" temel yaklaşım olarak benimsendi. Denizaltı Savaş Harekat Merkezi Konsepti, insan algı/kavrama kabiliyeti ve beklentileri ile uyumlu, personel hatasını en aza indirecek ve performansını artıracak şekilde, iş süreçleri öngörülerek personel odaklı olarak tasarlandı. Tasarımla denizaltının diğer bölümlerindeki faaliyetlerin merkezdeki personelin konsantrasyonunu bozmaması için ayrı ve izole bir yapı oluşturuldu. Denizaltı komutanı, dairesel şekilde yerleştirilmiş olan konsol, cihaz ve sistemlerin merkezinde bulunuyor ve Denizaltı Savaş Harekat Merkezi hakimiyeti artırılıyor.    Büyük ekranlar geniş görüş açısı sunuyor Merkez personelinin görev/sorumlulukları ve iş süreçleri ile uyumlu bir yerleşim sağlandı. Konsol/cihaz/sistemlerdeki tanımlanmış deniz resmi, periskop görüntüsü, hasar durumu gibi ihtiyaç duyulan verilerin derlenerek görüntülerinin ayrı ayrı/birleşik şekilde sergilenebildiği çok fonksiyonlu 3 büyük ekran kullanıldı. Büyük ekranlar geniş görüş açısı sunarken, azami sayıdaki personel tarafından görülebiliyor. İhtiyaç duyulan veri ve bilgilere en etkin şekilde erişim için uygun olan ekran seçimleri yapılabiliyor. Tasarım ile yerleşimin optimize edilerek alanın maksimum verimlilikle kullanılması hedefleniyor."
821,İlk milli yer gözlem uydusu Rasat 10 yaşında,"Türkiye’nin ilk milli ve yerli yer gözlem uydusu RASAT 10 yıldır görevde. Uydu, denizlerde petrol sızıntılarının belirlenmesi, barajlardaki su seviyelerinin takibi gibi alanlarda dünyanın her yerinden görüntü alabiliyor.",Savunma,https://www.trthaber.com/haber/savunma/ilk-milli-yer-gozlem-uydusu-rasat-10-yasinda-602548.html,"İlk milli yer gözlem uydusu Rasat 10 yaşında. TÜBİTAK tarafından danışmanlık ve dış destek alınmadan Türkiye'de tasarlanıp üretildi. Tasarım ömrü 3 yıl olan uydu 2011’de Rusya’dan fırlatıldı. RASAT ile Türk mühendisleri ve teknisyenleri, uzay ortamında uzun süre dayanabilen bir uydu üretebileceğini ispatlamış oldu. Dünyanın her yerinden görüntü alabiliyor RASAT, 10 yıl boyunca günde 4 kez Türkiye üzerinden geçti. Kısıtlama olmaksızın dünyanın her yerinden 7,5 metre siyah-beyaz, 15 metre çok bantlı çözünürlükte görüntü alabiliyor. Elde edilen görüntüler şehir planlama ve haritalama gibi birçok alanda kullanılabiliyor. Gelen görüntüler, TÜBİTAK UZAY’da bulunan yer istasyonuna indiriliyor.   Görüntüler birçok alanda kullanılıyor Görüntülere gezgin.gov.tr internet sitesinden e-Devlet şifresi ile giriş yapılarak ücretsiz ulaşılabiliyor.   Görüntüler, denizlerde petrol sızıntılarının belirlenmesi, kentsel gelişimin izlenmesi, tarım, barajlardaki su seviyelerinin takibi gibi birçok alanda kullanılabiliyor. Sırada İMECE ve Türksat 6A var RASAT'ta, uçuş bilgisayarı, x-bant verici ve kızılötesi kamera gibi milli uydu ekipmanları bulunuyor. Bu bileşenler, 2012'de uzaya fırlatılan keşif uydusu Göktürk-2'de de kullanıldı. RASAT ile uzay alanında altyapı ve bilgi birimi oluşturma misyonunu başarıyla gerçekleştiren TÜBİTAK UZAY, bu görevini Göktürk-2 uydusu ile daha da ileriye taşımış oldu. TÜBİTAK UZAY, aynı anda hem metre altı çözünürlüklü yer gözlem uydusu İMECE hem de ilk yerli haberleşme uydusu Türksat 6A'nın tasarım ve üretimini de üstleniyor. Bu iki uydunun gelecek yıllarda uzaya fırlatılması planlanıyor.   RASAT 10. yaşını IDEF'te kutladı RASAT’ta, uçuş bilgisayarı, x-bant verici ve kızılötesi kamera gibi milli uydu ekipmanları bulunuyor. Uzayda 10 yılını başarıyla tamamlayan RASAT’ın bir maketi, 15'inci Uluslararası Savunma Sanayii Fuarı’nda IDEF 2021’de sergilenmeye başlandı. "
822,Savunma sanayiinde önemli adım: Mini İHA'lara yenileri ekleniyor,"Türk savunma sanayii bünyesinde mini insansız hava araçları (İHA) alanında yürütülen çalışmalar sonucu özgün çözümlere yenileri ekleniyor. Çok rotorlu insansız hava aracı ZCOM, IDEF 2021'de ilk kez sergilenecek.",Savunma,https://www.trthaber.com/haber/savunma/savunma-sanayiinde-onemli-adim-mini-ihalara-yenileri-ekleniyor-602302.html,
823,İnsansız araçlar 'dijital birlik'le vitrine çıkıyor,"Türk savunma sanayisi tarafından insansız hava (İHA) ve kara araçlarının (İKA) birlikte sürü halinde görev yapabildiği ""dijital birlik"" ilk kez sergilenecek. Türk savunma sanayisindeki dijital birlik konsepti, ilk kez IDEF 2021'de yer alacak.",Savunma,https://www.trthaber.com/haber/savunma/insansiz-araclar-dijital-birlikle-vitrine-cikiyor-601881.html,
824,Türk savunma sanayii ürünleri IDEF 2021'de vitrine çıkacak,"15. Uluslararası Savunma Sanayii Fuarı, 17-20 Ağustos'ta gerçekleştirilecek. Fuarda, zırhlı muharebe araçları, insansız kara ve hava araçları, roketler, güdümlü füzeler gibi bir dizi ürün yer alacak.",Savunma,https://www.trthaber.com/haber/savunma/turk-savunma-sanayii-urunleri-idef-2021de-vitrine-cikacak-601666.html,"15’inci Uluslararası Savunma Sanayii Fuarı (IDEF 2021), Cumhurbaşkanlığı himayesinde, Milli Savunma Bakanlığı ev sahipliğinde, Türk Silahlı Kuvvetlerini Güçlendirme Vakfı yönetim ve sorumluluğunda TÜYAP Fuar ve Kongre Merkezi'nde düzenlenecek.   Dünyada düzenlenmekte olan 32 savunma sanayii fuarı arasında katılımcı firma sayısı itibarıyla üçüncü sırada yer alan IDEF, Türkiye’nin bir dünya markası olarak 15’inci kez kapılarını açacak.   Türk savunma sanayii ile IDEF fuarları geçen sürede birbirine paralel olarak büyüme kaydetti. IDEF fuarları Türk savunma sanayiine ayna tuttu, daha ileri adımlar atılması için girişimcileri cesaretlendirdi, yerli savunma sanayiinin bilgi birikiminin büyük ölçüde artmasına vesile oldu. Salgın tedbirlerine tavizsiz uyulması sağlanacak Koronavirüs salgını nedeniyle güvenliğin en ön planda olduğu IDEF'te devlet erkanının, heyetlerin, görevlilerin, katılımcıların ve ziyaretçilerin sağlığını riske atmamak için bir dizi tedbir alındı. Fuarda, maske, mesafe ve temizlik kuralları başta olmak üzere tüm tedbirlere tavizsiz uyulması sağlanacak. IDEF fuarlarının en özel etkinliklerinden birini askeri gemilerin sergilenmesi ve ziyarete açılması oluşturuyor. 2017'de gerçekleştirilen IDEF'e 7 gemi katılmış ve çok sayıda heyet ve genel ziyaretçi tarafından bunlar ziyaret edilmişti. IDEF 2021 Fuarı'nda sadece Milli Gemi Projesi (MİLGEM) kapsamında TCG Kınalıada gemisi sergilenecek ve çok özel tedbirler alınarak ziyarete izin verilecek. Yeni nesil hibrit fuar deneyimi KOBİ'lerin desteklenmesi kapsamında bu sene küçük ve orta büyüklükteki işletmelere yeni indirimler uygulandı. Bu sayede katılımcı firmaların 275'i KOBİ'lerden oluştu. Fuar her zamanki gibi fiziki olarak icra edilecek ancak çağın ve salgının gerekleri de dikkate alınarak birtakım dijital çözümler uygulanacak. Örneğin, IDEF Business Connect programı aracılığıyla katılımcı firmaların fiziksel fuara gelemeyen ziyaretçiler ile yeni iş bağlantıları kurabilmeleri ve yeni ortaklıklar başlatabilmeleri mümkün olabilecek. Böylece fiziksel fuarın avantajlarının dijital dünyanın olanaklarıyla birleştirilmesi ve yeni nesil hibrit fuar deneyimi yaşanması hedefleniyor. Ayrıca tüm fuar süresince düzenlenecek etkinlikler IDEF TV vasıtasıyla sosyal medyadan ilgililerin hizmetine sunulacak. Fuara 79 ülkeden 154 heyetin katılması bekleniyor COVID-19 salgınına ilişkin değişikliklerin dışında, IDEF fuarlarında görülmeye alışık olunan faaliyetler IDEF 2021'de de devam edecek. Bunların en başında Millî Savunma Bakanı, Genelkurmay Başkanı, Cumhurbaşkanlığı Savunma Sanayii Başkanı, Kara Kuvvetleri Komutanı, Deniz Kuvvetleri Komutanı, Hava Kuvvetleri Komutanı, Jandarma Genel Komutanı, Emniyet Genel Müdürü ve Sahil Güvenlik Komutanı tarafından fuara davet edilen heyetlere ilişkin görüşme ve stant ziyaretleri geliyor. Fuara 79 ülkeden 154 heyetin, bu heyetlere dahil de yaklaşık 500 heyet üyesinin katılımı bekleniyor. Milli Savunma Bakanlığı, Genelkurmay Başkanlığı, Kara, Deniz ve Hava Kuvvetleri Komutanlıkları, Cumhurbaşkanlığı Savunma Sanayii Başkanlığı, Jandarma Genel Komutanlığı, Emniyet Genel Müdürlüğü ve Sahil Güvenlik Komutanlığının ilgili birimlerinden oluşan toplam 30 tedarik makamı IDEF 2021 Fuarı'nda heyetler ve katılımcı firmalarla görüşmeler gerçekleştirecek. Firmalar 38 bin metrekarelik alanda ürün ve hizmetlerini sergileyecek IDEF 2021'e 31'i Bakan, 11'i Genelkurmay Başkanı ve 33'ü Kara Kuvvetleri Komutanı olmak üzere 89 üst düzey makamın katılması bekleniyor. Fuarda 53 ülkeden 536’sı yerli, 700’ü yabancı olmak üzere toplam 1236 firma, 38 bin metrekarelik alanda ürün ve hizmetlerini sergileyecek, Türk tedarik makamlarıyla ve dünyanın dört bir yanından gelen heyetlerle görüşmelerini gerçekleştirecek. Fuarda sergilenecek ürünler arasında zırhlı muharebe araçları, insansız kara ve hava araçları, roketler, güdümlü füzeler, piyade silahları, askeri simülatörler, patlayıcı madde imha ekipmanları gibi bir dizi ürün yer alacak. Fuar esnasında çok sayıda imza töreni, tanıtım toplantıları, paneller ve sunumlar düzenlenecek."
825,Yerli ve milli dalgıç tespit sonarı ilk kez görüntülendi,"TCG Anadolu, firkateynler, korvetler… Bu projelerde merak edilenlerden biri de su altından gelecek tehditlerin nasıl tespit edileceği... TRT Haber, TCG Anadolu ve diğer platformlarda kullanılacak yerli/milli ilk dalgıç tespit sonarını görüntüledi.",Savunma,https://www.trthaber.com/haber/savunma/yerli-ve-milli-dalgic-tespit-sonari-ilk-kez-goruntulendi-601369.html,"Türkiye’nin savunma sanayiinde son yıllarda ortaya koyduğu başarı herkesin malumu. Yeni firkateynler, korvetler, istihbarat gemileri ve Türk savunma sanayiinin tek seferde yaptığı en büyük proje olan TCG Anadolu, bu başarının Mavi Vatan’daki yansımalarından bazıları. Bu gemilerin suyun üzerinden gelecek tehlikelere karşı farklı savunma kabiliyetleri var. Peki ya tehdit suyun altından gelirse güvenlik nasıl sağlanacak? Örneğin TCG Anadolu gibi dev bir çıkarma gemisi açık denizlerde ya da başka bir ülkenin limanındayken su altı unsurların ya da dalgıçların saldırı girişimi nasıl fark edilecek? Sorularımıza yanıt bulmak için Pendik’teki Teknopark İstanbul’a gidiyoruz. Ülkemizin sondaj gemilerinde, suyun yüzlerce metre altında robotik kollarıyla kritik işlere imza atan ‘Ağır iş sınıfı uzaktan kumandalı su altı robotu’ Kaşif’i yapan ARMELSAN’ın kapısında buluyoruz kendimizi. Üretim tesisinde şirketin A Takımı'yla gezerken gözlerimiz ilk başta Kaşif’i arıyor. Tüm Kaşif’lerin Mavi Vatan’ın farklı noktalarında görevde olduğunu öğreniyoruz.   ARAS 2023 ile ilk karşılaşma Bize eşlik eden ekibin başında ARMELSAN Genel Müdür Yardımcısı Erkan Helvacılar bulunuyor. Tesisin farklı noktalarında birbirini tamamlayan çalışmalar olduğu gibi tamamen bağımsız projelerin de eş zamanlı olarak yürütüldüğünü görüyoruz. Erkan Helvacılar, bizi buraya getiren ‘TCG Anadolu su altı tehditlere karşı kendini nasıl koruyacak?’ sorusunun yanıtını vermek üzere hangarın ön tarafına doğru ilerliyor. Türkiye’nin yerli ve milli ilk dalgıç tespit sonarının adının ARAS 2023 olduğunu bu esnada öğreniyoruz. ARAS 2023’ün olduğu platformun önüne doğru yürüdüğümüzde masanın üzerinde bir adet halka şeklinde sonar, buradan aldığı bilgileri işlediğini varsaydığımız bir kutu ve bir bilgisayar görüyoruz.    Varsayımları bir kenara bırakıp Erkan Helvacılar’a sistemin nasıl çalıştığını soruyoruz… ARAS 2023 suya indikten sonra yaklaşık 1 kilometrelik uzaklığa kadar tüm alanı tarıyor. Bu taramayı herhangi bir zaafa neden olmamak amacıyla 360 derece olarak yapıyor. Yani 1000 metre içerisinde açık veya kapalı devre solunum sistemli ya da dalgıç intikal vasıtası ile gelen dalgıçları ARAS 2023 anında tespit ediyor ve tanımlıyor. Helvacılar sisteme dair bilgiler paylaşmaya devam edecekken araya giriyoruz çünkü burada merak ettiğimiz bir detay var… Son yıllarda insansız su altı ve su üstü araçları sıkça duyuyoruz. ARAS 2023’ün bu tehditlere karşı da bir koruma kalkanı sağlayıp sağlamadığını netleştirmek istiyoruz. Helvacılar, “ARAS 2023 insanlı, insansız hiç fark etmeksizin suyun altında platforma yaklaşan her ne ise onu tespit ediyor ve alarm durumuna geçiyor” bilgisini paylaşıyor.   Tehdit unsuru belirlendiğinde süreç nasıl işliyor? Peki ARAS 2023 tehdidi belirledikten sonra süreç nasıl işliyor? Sistem tehdidi belirledikten sonra bağlı olduğu operatöre bir uyarı veriyor. Operatör uyarıyı aldıktan sonra yaklaşık 20 dakikalık bir müdahale süresi var. ARAS 2023’ün tehditlere doğrudan müdahalesi gibi bir durum söz konusu değil. Sonar tespit ediyor ve operatörü uyarıyor. Operatör de ilgililere durumu bildiriyor. Sonrasında geminin diğer savunma unsurlarının harekete geçmesi sağlanıyor. Helvacılar’ın anlattıkları, ‘Bu koruma eskiden nasıl yapılıyordu?’ sorusunu beraberinde getiriyor… Eskiden açık güvertede bir askerimizin gözetlemesiyle ya da açık alana atılan bir ağ ile bu tür tedbirler alınıyormuş. Ama ürettiğimiz yerli ve milli dalgıç tespit sonarı ile tehdidi çok uzaktan ve anında algılayıp, müdahale edebilme imkanına kavuşmuş oluyoruz.   Yerli ve milli dalgıç tespit sonarı nerelerde kullanılacak? ARAS 2023 milli dalgıç tespit sonarının TCG Anadolu’da kullanılacağını biliyoruz. Erkan Helvacılar, Savunma Sanayii Başkanlığı ve Deniz Kuvvetleri Komutanlığının katılımıyla gerçekleşen biz dizi testten başarıyla geçtiklerini, haliyle teslimat için hazır olduklarını söylüyor. Helvacılar’ın anlattığına göre TCG Anadolu dışında Barbaros sınıfı firkateynlerde de bu dalgıç tespit sonarı kullanılacak. Her ne kadar gemiler üzerinden ilerlesek de aslında bu sonarın farklı kullanım alanları da olduğu öğreniyoruz. Stratejik platformlarda, limanlarda ve kıyıya yakın kritik tesislerde de bu sistemin kullanılabildiğini anlatıyor Erkan Helvacılar ve “Sadece su üstü deniz araçlarında değil insansız su üstü deniz araçlarında da bu sistemden yararlanabiliyoruz. ASELSAN ve Sefine iş birliğiyle geliştirdiğimiz insansız su üstü aracımıza da bu sonarı vereceğiz” ifadesini kullanıyor.   Yerlilik oranı yüzde 95, ihracat için önü açık ARAS 2023’ün yüzde 95 yerlilik oranına sahip olması bizi mutlu eden bir başka boyut… Yerlilik oranı bu kadar yüksek, imkan ve kabiliyetleri bu denli gelişmiş olan bir sistemden konuşuyorsanız ‘ihracat’ kısmını pas geçmemeniz gerekiyor… Biz de Helvacılar’a ARAS 2023’ün muhtemel ihracat potansiyelini soruyoruz: “Geliştirdiğimiz sistem muadil sistemlerden daha yüksek performans sağlıyor. Ve daha az maliyetli. Bu da bize yurt dışından teklifler gelmesini sağlıyor. Pandemi öncesinde çok fazla teklif aldık. Özellikle Orta Doğu ülkeleri, Türki Cumhuriyetler ve kimi Avrupa ülkelerinden yoğun talep oldu. Önümüzdeki yıl içinde bu teklifleri sonlandırmayı ve sistem teslimatı yapmayı planlıyoruz. Bu süreçte yüzde 95 yerlilik oranını giderek daha da iyileştirme ve nihayetinde yüzde 100’e ulaştırmak gibi bir gayretimiz olacak. Eminim ki ARAS 2023’ün saha performanslarının ardından var olan ihracat potansiyeli daha da artacak.”   Mavi Vatan daha da güçleniyor Erkan Helvacılar, ARAS 2023’ü anlatırken gözümüz hemen yan tarafta başka bir ürüne daha takılıyor… Konuşması bittikten sonra Helvacılar’a bu projeyi de soruyoruz. Denizaltılara yönelik çok kritik bir iş olduğunu söylüyor ancak gizlilik nedeniyle detaylardan bahsetmiyor. Gelecek haftalarda ‘daha anlatılabilir’ olduğunda bu projeyi de ilk kez TRT Haber’in görüntülemesi konusunda sözümüzü alıyoruz. Röportaj tamamlanıp hem ARAS 2023 hem de çok değerli diğer projeler arasından çıkışa doğru ilerlerken bir kez daha Türk savunma sanayii için oldukça güzel bir geleceğin bizi beklediğine dair inancımız pekişiyor. Mavi Vatan’ın daha da güçlenmesinde büyük roller üstlenecek bu projelerin artması dileğiyle Pendik Teknopark’taki ziyaretimiz sona eriyor…
 "
826,"TSK'nın ""Özel Operasyonlar Aracı"" ilk kez sergilenecek","Türk Silahlı Kuvvetlerinin ihtiyaçları için özgün olarak geliştirilen Pars IV 6x6 Özel Operasyonlar Aracı, 15’inci Uluslararası Savunma Sanayii Fuarı'nda (IDEF 2021) ilk kez sergilenecek.",Savunma,https://www.trthaber.com/haber/savunma/tsknin-ozel-operasyonlar-araci-ilk-kez-sergilenecek-601139.html,"Türk Silahlı Kuvvetlerinin envanterindeki zırhlı muharebe araçlarına yakın zamanda Özel Operasyonlar Aracı eklenecek. FNSS ile Cumhurbaşkanlığı Savunma Sanayii Başkanlığı arasında imzalanan 6x6 Mayına Karşı Korumalı Araç Tedariki Projesi kapsamında geliştirilen Pars IV 6x6 Özel Operasyonlar Aracı, özel operasyonlara yönelik ateş kabiliyeti, el yapımı patlayıcıya karşı etkin koruması, yüksek mayın ve balistik koruma içeren beka altyapısı, yeni teknoloji ürünü görev donanımları ile mevcutların ötesinde bir araç olarak tasarlandı. Milli imkanlarla FNSS tarafından tasarlanıp geliştirilen araç, özgün modüler bir zırh yapısına sahip bulunuyor. Entegre EYP kiti ve kullanıcı tarafından kolayca sökülüp takılabilen RPG ağı, aracın pasif koruma unsurlarını tamamlıyor.    2019 yılında başlayan MKKA Projesi'nde, aracın mayın, EYP ve balistik testlerinin tamamı kullanıcıyla birlikte, FNSS tesislerinde, Türk Silahlı Kuvvetleri tatbikat sahaları ve uluslararası akredite test merkezlerinde gerçekleştirildi. Araç, beka standartlarında tanımlanan yüksek seviye mayın tehditlerinin yanı sıra EYP ve tüm yönlerden gelecek balistik tehditlere karşı test edildi. Süpersonik seslere duyarlı ve silah kuleleriyle entegre akustik uyarı sistemi, aktif karıştırma/köreltme sistemi, 360 derece çift kullanıcılı sis havanları ve KBRN (kimyasal, biyolojik, radyolojik, nükleer) sistemi de aktif koruma unsurları olarak araç üzerinde yer alıyor. 3 ayrı silah, 2 kat ateş gücü Özel operasyonların taktik ihtiyaçları doğrultusunda, konseptiyle birlikte özgün olarak oluşturulan Pars IV 6x6 Özel Operasyonlar Aracı'nda yine FNSS tarafından geliştirilen 2 adet bağımsız Sancak Uzaktan Komutalı Silah Sistemi yer alıyor. İhtiyaç halinde kullanıcı tarafından silahı kolayca değiştirilebilen kulelerde, 3 ayrı silah tipi (7,62 mm, 12,7 mm makineli tüfek ile 40 mm otomatik bomba atar) kullanılabiliyor. Araç, çepeçevre etrafından veya yüksek noktalardan, eş zamanlı olarak farklı yönlerde belirecek tehditlere karşı gözetleme ve 2 kat etkili ateş gücü imkanı sağlıyor. Araçların görev donanımı, tek araç seviyesinde ve birlik bütünlüğü içinde, ast-üst unsurlar arasında eş zamanlı, emniyetli ve kesintisiz iletişim, yüksek durumsal farkındalık, etkin komuta kontrol yeteneği içerecek şekilde yüksek teknoloji sistemler içeriyor. Güçlü motoru, 7 ileri, 2 geri vitesli transmisyonu ile sınıfının en güçlü ve atak güç grubuna sahip araç, aynı zamanda yükseklik ayarlı bağımsız süspansiyonu ile farklı arazi ve yol koşullarında en iyi yol tutuşunu sağlıyor. Tüm tekerlerden tahrikli sürüş ve ön-arka akstan dönüş sistemine sahip Pars IV 6x6, sınıfındaki en düşük dönüş çapı ile meskun mahalde yüksek manevra yeteneğini içinde barındırıyor. İlk kez sergilenecek Envantere girmeden önce tamamlanması gereken zorlu testlerin ardından projede son aşamaya gelinecek ve Pars IV 6x6 Özel Operasyonlar Aracı Türk Silahlı Kuvvetlerine teslim edilecek. Böylelikle 6x6 sınıfında en yeni nesil muharebe aracı Türk ordusunun envanterine girecek. Türk Silahlı Kuvvetlerinin yeni aracı, çok sayıda uluslararası katılımcının da yer alacağı IDEF 2021'de ilk kez sergilenecek."
827,Lazer teknolojisiyle Türk helikopterleri daha güvenli uçacak,"Türk savunma sanayii bünyesinde geliştirilen Lazer Tabanlı Engel Tespit Sistemi ile helikopterler çok daha güvenli görev yapacak. Sistem, arazideki yapay ve doğal engelleri tespit ederek helikopter kazalarının önüne geçecek.",Savunma,https://www.trthaber.com/haber/savunma/lazer-teknolojisiyle-turk-helikopterleri-daha-guvenli-ucacak-600928.html,"Cumhurbaşkanlığı Savunma Sanayii Başkanlığı (SSB) ile Meteksan Savunma arasında 2019'da helikopterlere entegre edilecek, lazer tabanlı aktif bir Helikopter Engel Tespit Sistemi'nin (HETS) geliştirilmesi için sözleşme imzalandı. Geçen sürede geliştirme çalışmaları tamamlanan HETS, ilk kez 17-20 Ağustos'ta düzenlenecek 15'inci Uluslararası Savunma Sanayii Fuarı'nda (IDEF 2021) sergilenecek. Meteksan Savunma Genel Müdür Yardımcısı Özgür Cankara, bu dönemde helikopterlerin özellikle alçak uçuş yaparken güvenli seyrini tehdit eden pek çok engel bulunduğunu söyledi. Bu engellerin yüksek gerilim hatları, meteorolojik koşullar ya da birtakım yapay ve doğal engeller olarak özetlenebileceğini anlatan Cankara, ""Ne yazık ki bu engeller yüzünden her hafta dünyada en az 2 helikopter ciddi kaza tehlikesi atlatıyor. Ülkemize baktığımızda da 1990 yılından bugüne ne yazık ki bu engeller nedeniyle 40'a yakın helikopterimizi kaybettik ve askerlerimiz şehit oldu"" dedi.   ""SSB ile birlikte bir dizi proje yürütüyoruz"" Havacılık endüstrisinin son yıllarda özellikle bu engelleri zamanında tespit edip pilota gösterebilen sistemler üzerinde yoğun çalışmalar yaptığını vurgulayan Cankara, şu bilgileri verdi: ""Ülkemizde de şu anda helikopterlerimizde pasif engel tanıma sistemleri kullanılıyor. Bu sistemler milli olarak geliştirildi. Bu engellerin coğrafi pozisyonları harita üzerinde işaretleniyor ve hareket halindeyken bunlar gerektiğinde pilota gösteriliyor. Bir de aktif engel takip sistemleri var. Özellikle pilotların aşina olmadıkları coğrafyalarda uçarken ya da görüşle ilgili sıkıntıları olduğu zaman helikopter kendi üzerindeki sensörler vasıtasıyla çevresindeki nesneleri tespit ediyor ve gerçek zamanlı olarak pilota gösterebiliyor. Bugün itibarıyla Türk Silahlı Kuvvetlerinin (TSK) elinde aktif engel tanıma sistemleri yok. Boşluğu doldurmak üzere Meteksan Savunma olarak SSB ile birlikte bir dizi proje yürütüyoruz. Bu projede artık son aşamalara geldik. Projede özellikle dünyada son zamanlarda kullanım alanı genişleyen lazer teknolojilerini kullanıyoruz."" Engel teşkil edebilecek nesneler lazer teknolojisiyle algılanabiliyor Engel tespitinde lazer teknolojilerinin önemli bir avantaj sağladığına işaret eden Cankara, çıplak gözle, radarla ya da kamerayla görülemeyecek derecede küçük fakat helikopter için engel teşkil edebilecek nesnelerin lazer teknolojisiyle algılanabildiğini söyledi. Projede elektrik tellerinin algılanmasına öncelik verdiklerini aktaran Cankara, ""Elektrik telleri, yüksek gerilim hatları aşağıdan bakıldığında çok rahat görünüyor ama yerden yükseldikçe hem bakış açısı hem de gün ışığı etkileri sebebiyle pilotlar tarafında çok rahat algılanamıyor. Geldiğimiz aşamada artık pilotlara özellikle gece uçuşu yaparken alçak uçuşta ya da yağmur, sis gibi kötü hava koşullarında güvenli seyir yapmasına izin verebilecek bir aktif engel tespit sistemini geliştirdik"" sözlerini kullandı.   ""1500 metreden çevredeki engelleri bu sistemlerle tespit edebiliyoruz"" Sistemin öncelikle lazer ışın demetleri yaydığını ve çevresindeki nesnelerden gelen yansımaları topladığını anlatan Cankara, bu yansımalardan nesnelerin uzaklığı, yönü ve yüksekliğinin bulunduğunu söyledi. Bu bilgiler helikopterin uçuş bilgisiyle eşleştirildikten sonra çevrede tehdit olabilecek engellerin gerçek zamanlı olarak pilota gösterilebildiği bilgisini veren Cankara, ""Bugün itibarıyla yaklaşık 1500 metreden çevredeki engelleri bu sistemlerle tespit edebiliyoruz. 900 metreden ise elektrik tellerini algılayabiliyoruz. HETS, bir harita altlığına ihtiyaç duymadığı için ülkemiz sınırları dışında da operasyon yapıldığında pilotlara engeller hakkında bilgi verebiliyor ve güvenli seyirlerine destek olabiliyor. Kullandığımız lazer kaynağı insan gözü, çevre ve doğa şartlarına zarar vermiyor"" dedi. Tüm helikopterlere uygun Özgür Cankara, gelecek aydan itibaren HETS ile Kara Kuvvetlerine bağlı helikopterlerle uçuş testlerine başlayacaklarını anlattı. ""Sistem öncelikle Sikorsky helikopterlerinde kullanılacak fakat bu TSK envanterinde bulunan bütün helikopterlere entegre edilebilecek şeklide geliştirildi. Dünyada geliştirilen en son sistem olmasının önemli avantajları var. Bu avantajlar sayesinde dünyada sadece askeri sektörde değil, sivil sektörde de önemli bir oyuncu olmayı hedefliyoruz. Helikopterlerimizi kaza ve kırımlardan korumak adına teknolojinin bütün imkanlarının kullanılması artık bir zorunluluk fakat operasyonel şartlar ve alçak uçuşun zorlukları düşünüldüğünde kaza-kırım riskleri ne yazık ki her zaman var olacak. Biz bir helikopterimizi, bir personelimizi bile bu sistemleri kullanarak koruyabilirsek amacımıza ulaşacağız. Artık son aşamaya gelen ve ürünleşen HETS'yi ilk kez IDEF 2021'de standımızda sergiliyor olacağız."" Yangın söndürmede de etkili olacak HETS'nin yangın söndürmede görev yapan helikopterler için de fayda sağlayacağını söyleyen Cankara, şunları anlattı: ""Özellikle şehir içi ve meskun mahallerde yapılan bu tür operasyonlarda elektrik telleri, yüksek gerilim hatları çok fazla gözüme çarpıyor. Helikopterler birbirine çok yakın uçuş yapabiliyor. Şu anda HETS baktığı yöndeki bütün engelleri kendi sensörleriyle gerçek zamanlı tespit edip pilotu uyarabiliyor o yüzden canlı bir sistem olduğu ve anında bu bilgileri verebildiği için bu tür operasyonlarda da çok değerli olacağına inanıyorum."""
828,İnsansız deniz aracı sürüsü göreve hazırlanıyor,"İnsansız deniz araçlarına sürü yeteneğinin kazandırılması, otonomi ve çeşitli görevlerin icrasının hedeflendiği Sürü İDA Projesi'nde ilk aşamayı tamamlandı.",Savunma,https://www.trthaber.com/haber/savunma/insansiz-deniz-araci-surusu-goreve-hazirlaniyor-600706.html,"Cumhurbaşkanlığı Savunma Sanayii Başkanlığı koordinasyonunda insansız hava araçlarıyla operasyon sahasında elde edilen kazanımlar, kara ve deniz araçları hatta bunların birlikte görev yapabildiği çözümlerle artırılmaya çalışılıyor. Cumhurbaşkanlığı Savuma Sanayii Başkanı İsmail Demir, insansız sistemler alanında sayılı ülkenin üzerinde çalıştığı bir kabiliyeti daha yerli-milli olarak geliştirdiklerini söyledi. ""İnsansız deniz araçlarına sürü yeteneğinin kazandırılması, otonomi ve çeşitli görevlerin icrasını hedeflediğimiz Sürü İDA Projemizde ilk aşamayı tamamladık. Devamı gelecek.""    İkinci aşama faaliyetleri devam ediyor Demir'in verdiği bilgilere göre, Başkanlık ile ASELSAN arasında imzalanan sözleşmeyle başlanan Sürü İnsansız Deniz Aracı'na (İDA) yönelik proje kapsamında sürü mimarisinin oluşturulması, farklı formasyonların ve görevlerin denenmesi hedeflendi. Proje için ASELSAN'ın Albatros insansız deniz aracı ailesine gelişmiş özellikleriyle Albatros-S katıldı. Homojen ve heterojen dağıtık mimaride sürü oluşturulmasına imkan veren projede ASELSAN ve alt yüklenicileri tarafından yeni nesil yüksek manevra, denizcilik ve duruş kabiliyetli Albatros-S İDA geliştirildi. Proje kapsamında deniz ortamı için taktik örgüsel haberleşme yeteneği de oluşturuldu. Projede ilk aşama çalışmaları tamamlanırken farklı görev ve formasyonların deneneceği ikinci aşama faaliyetleri devam ediyor.   Kıyı emniyetinde önemli operasyonel kabiliyetler sunacak Yaklaşık 7 metre boyundaki İDA, 40 knot üstünde hıza, 200 deniz mili üzerinde seyir menziline ve önemli miktarda faydalı yük kapasitesine sahip bulunuyor. Sürü İDA, yerli ve milli özgün haberleşme sistemi, kontrol sistemi, çoklu haberleşme sistem mimarisi, GNSS ve haberleşme olmayan ortamda göreve devam edebilme gibi kabiliyetlerle çeşitli zorluk ve engellemelere karşı güvenle görevini sürdürebilecek. İDA'lar, sürü halinde otonom seyir, otonom formasyon değişimi, engelli ortamda otonom seyir ve otonom görev icrası gibi özellikleriyle Mavi Vatan'ın korunması ve kıyı emniyetinde önemli operasyonel kabiliyetler sunacak."
829,Yerli ve milli KARGO İHA test uçuşunu tamamladı,"Son yıllarda milli savunma sanayiinde çok önemli atılımlar gerçekleştiren Türkiye, bu kez kargo İHA alanında bir ilke imza attı. Sahaya çok değerli katkılar sağlayacak olan KARGO 150-Çok Rotorlu İnsansız Hava Aracı, uçuş denemelerini başarıyla geçti.",Savunma,https://www.trthaber.com/haber/savunma/yerli-ve-milli-kargo-iha-test-ucusunu-tamamladi-599728.html,"Türkiye’nin yerli ve milli insansız hava araçları hızla gelişmeye devam ediyor… Geçen yıl kamuoyunun ilk kez duyduğu Kargo İHA projesinde önemli bir eşik daha aşıldı. Başta güvenlik güçleri olmak üzere ihtiyaç duyulan farklı alanlarda çok önemli görevler üstlenmesi beklenen KARGO 150 Çok Rotorlu İnsansız Hava Aracı uçuş denemelerini tamamladı.    Test görüntüleri ilk kez yayınlanan platform,  Aselsan ve Altınay Savunma iştiraki olarak 2019’da kurulan DASAL Havacılık tarafından geliştirildi. Platform, 150 kilogramlık yükü 50 dakika süreyle taşıyabiliyor ve saatte 100 kilometre hıza kadar çıkıyor.   Malzemeler dakikalar içinde Mehmetçik’e ulaşacak Faydalı yüküyle toplam kalkış ağırlığı 730 kilograma ulaşan KARGO-150, yükünü standart haberleşme sistemleriyle 40 kilometre uzaktaki bir hedefe taşıyıp geri gelebiliyor. Bu sayede silah ve mühimmattan yakıta, teçhizattan kumanyaya kadar farklı ihtiyaçları cepheye havadan hızlı, güvenli ve çok daha düşük maliyetle taşıyabiliyor. Kritik ve acil durumlarda ihtiyaç duyulan yükleri süratle nakletme, afet bölgelerine ve saha personeline lojistik destek sağlama ve operasyonel yükleri taşıma görevlerini yapabilecek şekilde tasarlanan KARGO-150 sahip olduğu imkan ve kabiliyetlerle sahada çok önemli avantajları beraberinde getiriyor.   Kargo İHA ile neler yapılabilir? Kargo İHA’ların dünya genelinde kullanımı giderek artsa da aslında bu teknolojiye sahip ülkelerin sayısı oldukça sınırlı. Testleri başarıyla tamamlayan KARGO-150’nin hangi alanlarda ne tür katkılar sağlayabileceği sorusunun yanıtı ise oldukça kapsamlı… Her ne kadar ülkemizde insansız hava araçları terör operasyonlarıyla adını duyursa da aslında son dönemlerde çok farklı alanlarda bu araçların boy gösterdiğini biliyoruz. KARGO-150 de sahaya kendine has yenilikler getirebilecek bir platform. Ulaşılması zor bölgelere ilk yardım malzemelerinin ve ekipmanlarının taşınması, karadan deniz unsurlarına yardım ve lojistik destek sağlanması, kurtarma ve tahliye faaliyetlerine katkı verilmesi gibi kabiliyetleri sağlayacak KARGO-150, tüm bunların yanı sıra yangın bastırma ve kritik ekipmanların yangın bölgelerine ulaştırılması gibi bugünlerde çokça tartışılan konularda da öne çıkabilecek donanımda. Geniş tarım alanlarının ilaçlanması ve gübrelenmesi gibi işleri de başarıyla tamamlayacak şekilde tasarlanan KARGO-150, farklı sektörler için de göreve hazır olacak.   Pervanesi hasar görse de uçuşa devam edebilecek Söz konusu projenin ‘güvenlik, lojistik ve hız’ şeklinde formüle edilebilecek bir sac ayağına sahip olduğuna işaret eden kaynaklar, KARGO-150’nin özel endüstriyel tasarımı sayesinde olası tehdit unsurlarına karşı daraltılmış bir silüete sahip olduğu bilgisini paylaşıyor. Bu durumun nasıl bir avantaj sağladığı sorusunun yanıtı ise KARGO-150’nin tasarım sürecinde yatıyor. Uçuş testlerinde başarılı bir performans ortaya koyan platform, 8 rotorlu tasarımı sayesinde pervanelerinden bazıları hasar görse de uçuşa devam edebilecek. Bahsi geçen özellik tek rotorlu sistemlere karşı da ciddi avantaj sağlıyor.
 "
830,Ukrayna’dan Bayraktar TB2’ye övgü: Savaş kabiliyeti mükemmel,"Ukrayna Devlet Araştırma Enstitüsü Bayraktar TB2 için ""Modern savaş koşullarında, harp kabiliyeti mükemmel"" ifadesini kullandı. Enstitü, Türk SİHA'sının üst düzey performansa sahip olduğu yorumunda bulundu.",Savunma,https://www.trthaber.com/haber/savunma/ukraynadan-bayraktar-tb2ye-ovgu-savas-kabiliyeti-mukemmel-599737.html,"Türk SİHA'sı Bayraktar'la ilgili övgü dolu açıklamalara bir yenisi eklendi. Ukrayna Devlet Araştırma Enstitüsü, Bayraktar TB2 ile ilgili test sonuçlarını açıkladı. Enstitü Bayraktar TB2 için ""Savaş kabiliyeti mükemmel"" dedi. Test sonuçları başarılı Ukrayna Askeri Kuvvetleri ile birlikte yürütülen testlerde, Türk SİHA'sı farklı modern elektronik savaş engellerine tabi tutuldu. Testler için ""Olağanüstü derece başarılı sonuçlandı"" denildi.   Bayraktar TB2'nin, küresel ölçekteki elektronik savaşlarda, üst düzey performansa sahip olduğu vurgulandı. Türk SİHA'larının her duruma uyum sağladığı açıklandı. NATO Tatbikatı’nda kullanılmıştı Ukrayna geçen günlerde, Türkiye'den satın aldığı insansız hava araçlarını NATO'nun Karadeniz'de başlattığı Deniz Meltemi 2021 Tatbikatı'nda kullanmıştı.   Bayraktar TB2'lerin Roketsan'ın ürettiği son teknoloji 'mini akıllı mühimmat' yüklü olması dikkat çekmişti."
831,Hava Kuvvetleri Komutanlığına iki ANKA-SİHA daha teslim edildi,"Cumhurbaşkanlığı Savunma Sanayii Başkanı İsmail Demir, Türk Havacılık ve Uzay Sanayii AŞ tarafından üretilen iki ""ANKA-SİHA""yı daha Hava Kuvvetleri Komutanlığına teslim ettiklerini duyurdu.",Savunma,https://www.trthaber.com/haber/savunma/hava-kuvvetleri-komutanligina-iki-anka-siha-daha-teslim-edildi-599016.html,"Demir, Twitter hesabından, söz konusu teslimata ilişkin paylaşımda bulundu. ANKA-SİHA teslimatlarının devam etiğini belirten Demir, ""Son olarak TUSAŞ tarafından üretilen 2 adet ANKA-SİHA'mızı daha Hava Kuvvetleri Komutanlığına teslim ettik. Hayırlı olsun"" ifadelerini kullandı.   #ANKA-SİHA teslimatlarımız devam ediyor."
832,Milli Savunma Bakanı Akar sınır hattında,"Milli Savunma Bakanı Akar, Suriye'nin kuzeyindeki birliklerin sevk ve idare edildiği 2. Ordu İleri Komuta Yeri'nde inceleme ve denetlemelerde bulunuyor.",Savunma,https://www.trthaber.com/haber/savunma/milli-savunma-bakani-akar-sinir-hattinda-597761.html,"Milli Savunma Bakanı Hulusi Akar, beraberinde Orgeneral Güler ve Orgeneral Dündar ile geldiği Gaziantep Havalimanı'nda, Vali Davut Gül, 2. Ordu Komutanı Orgeneral Metin Gürak ve diğer yetkililer tarafından karşılandı. Bakan Akar ve beraberindeki komutanlar, daha sonra sınır hattında yer alan ve Suriye'nin kuzeyindeki birliklerin sevk ve idare edildiği 2. Ordu İleri Komuta Yeri ve 6. Mekanize Piyade Tümen Komutanlığı Esas Komuta Yeri'ne geçti.   Video konferansla sınır ötesi birliklerle görüşecek Buradaki inceleme ve denetlemelerini sürdüren Akar'ın, sınır ötesindeki birliklerin komutanları ile video konferans yöntemi ile bir araya gelmesi, sahadaki son duruma ilişkin bilgi alması ve talimatlar vermesi bekleniyor."
833,Uçak bombalarının etkinliği artırıldı,"Yerli ve milli teknolojilerle Türk savunma sanayinin gücüne güç katılıyor. ROKETSAN tarafından milli imkanlarla geliştirilen ayarlanabilir Yaklaşma Sensörü, MK-82 Genel Maksat Bombası'na monteli Teber Güdüm Kiti'ne entegre edildi.",Savunma,https://www.trthaber.com/haber/savunma/ucak-bombalarinin-etkinligi-artirildi-595686.html,"Türk savunma sanayisi bünyesinde geliştirilen milli teknolojilerle güvenlik güçlerinin kullandığı ekipmanların etkinliği artırılıyor. Cumhurbaşkanlığı Savunma Sanayii Başkanı İsmail Demir, yerli imkanlarla geliştirilen ve üretilen güdüm kitlerinin seri üretimiyle eş zamanlı olarak kabiliyet artırımına yönelik çalışmalar sürdürüldüğünü söyledi. Hassas vuruş kabiliyeti kazandırıldı Bu doğrultuda, ROKETSAN tarafından milli imkanlarla geliştirilen ayarlanabilir Yaklaşma Sensörü'nün, parçacık etkili MK-82 Genel Maksat Bombası'na monteli milli güdüm kiti Teber ile kullanıldığı bilgisini veren Demir, ""Böylece yüksek hassasiyetle hedefe ulaşan uçak bombalarımızın etkinliğinin artırılması sağlandı"" dedi.   Teber Lazer Güdüm Kiti, MK-81 ve MK-82 genel maksat bombalarına vuruş kabiliyetinin artırılması amacıyla entegre ediliyor. Teber, genel maksat bombalarını Ataletsel Ölçüm Birimi, Küresel Konumlama Sistemi ve yarı aktif Lazer Arayıcı Başlığı (LAB) kullanarak akıllı bir silah sistemi haline getiriyor. İHA’larla da kullanılabilecek Burun kısmına istenildiği zaman takılabilen yarı aktif LAB ile silah sistemine hareketli hedefler karşısında hassas vuruş kabiliyeti kazandıran Teber'in, LAB bölümüne ""yaklaşma sensörü"" ekleme seçeneği de bulunuyor. F-16'lara entegre edilen TEBER güdüm kitli mühimmatlar, Aksungur ve Akıncı gibi yüksek faydalı yük taşıma kapasitesine sahip insansız hava araçlarıyla da kullanılabilecek."
834,"Yeni elektronik harp gücü ""Sancak"" TSK'ya teslim edildi","Savunma Sanayii Başkanı İsmail Demir, yeni elektronik harp gücü Sancak'ı, Türk Silahlı Kuvvetleri'ne teslim ettiklerini duyurdu.",Savunma,https://www.trthaber.com/haber/savunma/yeni-elektronik-harp-gucu-sancak-tskya-teslim-edildi-594910.html,"Demir, Twitter hesabından, Sancak'ın videosunu paylaştı. İsmail Demir, stratejik muhabere sistemlerini etkisiz hale getirerek, sahada önemli avantaj sağlayacak yeni nesil muhabere elektronik taarruz sistemi Sancak'ı, Türk Silahlı Kuvvetleri'ne teslim ettiklerini belirtti. Sancak, yüksek hareket kabiliyeti, geniş bantta yüksek çıkış gücü, farklı tip ve modlarda karıştırma/aldatma, geniş bant amaçlı elektronik destek, otomatik link kurma, demodülasyon gibi yeteneklerle elektronik harp alanında TSK'ye yeni yetenekler katacak."
835,AKINCI TİHA 1 tonun üzerinde yükle 13 saat 24 dakika uçtu,"Bayraktar AKINCI TİHA (Taarruzi İnsansız Hava Aracı), resmi heyetlerin önünde toplam 3000 libre (1.360 kilogram) faydalı yükle 13 saat 24 dakika uçuş gerçekleştirdi.",Savunma,https://www.trthaber.com/haber/savunma/akinci-tiha-1-tonun-uzerinde-yukle-13-saat-24-dakika-uctu-594771.html,"Savunma Sanayii Başkanlığı (SSB) liderliğinde yürütülen proje kapsamında, Baykar tarafından yerli ve milli imkanlarla geliştirilen Bayraktar AKINCI TİHA kabiliyetlerini adım adım geliştiriyor. Bayraktar AKINCI TİHA, Çorlu'da devam eden tasarım doğrulama faaliyetleri kapsamında SSB ile kullanıcı kuvvetlere ait resmi heyetlerin huzurunda yaptığı uçuşta 3000 libre (1.360 kilogram) faydalı yükle havalandı.   9 bin 144 metre irtifaya kadar yükseldi Kalkış ağırlığı 6 tonu (6.049 kilogram) geçen AKINCI, tam yüke yakın faydalı yük ile güçlü bir performans sergileyerek 30 bin feet (9 bin 144 metre) irtifaya kadar yükseldi. 9 Temmuz'da gerçekleşen uçuşta gövde altında TÜBİTAK SAGE tarafından yerli olarak geliştirilen NEB (Nüfuz Edici Bomba) ile havalanan AKINCI, bu uçuşta 13 saat 24 dakika havada kaldı.   Atış testinden başarıyla geçmişti Bayraktar AKINCI, 8 Temmuz'da gerçekleştirdiği 25 saat 46 dakika süren uçuşta, 38 bin 39 feet (11 bin 594 metre) yüksekliğe çıkarak Türk havacılık tarihinin irtifa rekorunu kırmıştı.   Bugüne kadar test ve eğitim uçuşlarında 874 sorti yapan AKINCI, 5 Temmuz'da gerçekleştirilen atış testinde ise Roketsan tarafından milli olarak geliştirilen harp başlıklı mühimmatlar MAM-C, MAM-L ve MAM-T ile hedefleri tam isabetle vurdu.    "
836,Bayraktar AKINCI TİHA’dan irtifa rekoru,"Bayraktar AKINCI TİHA, gökyüzünde 38 bin 39 feet yüksekliğe çıkarak ve 25 saat 46 dakika havada kalarak, Türk havacılık tarihinin irtifa rekorunu kırdı.",Savunma,https://www.trthaber.com/haber/savunma/bayraktar-akinci-tihadan-irtifa-rekoru-594331.html,Veri Yok
837,"""Göklerin beyi"" testiyle bir ilke imza atıyor","Yerli ve milli imkanlarla geliştirilen Türkiye'nin ilk genel maksat helikopteri GÖKBEY, testlerde limitleri zorlayarak gökyüzüyle buluşmaya hazırlanıyor.",Savunma,https://www.trthaber.com/haber/savunma/goklerin-beyi-testiyle-bir-ilke-imza-atiyor-593945.html,"GÖKBEY… O, Türkiye’nin ilk genel maksat helikopteri. Göklerin beyi olması için her gün yeni bir aşama kaydediliyor. Bunlardan sonuncusu da geçtiğimiz günlerdeydi, 3. prototipi havalandı. GÖKBEY’in 4. prototipi ise şu anda üretim hattında. GÖKBEY test uçuşunu yaptı ama hizmete girmesi için helikopterin kritik parçalarının kontrolünü sağlayan tam boy statik testinin yapılması gerekiyor. Bu test, yapısal bütünlük ve dayanıklılığın ortaya çıkması için olmazsa olmaz.    Hacimsel olarak TUSAŞ tarihinin en büyük testi Tam boy statik testi 96 kontrol noktasından yapılıyor. Bu, helikopter gövdesine 96 farklı nokta ve yönde yük verilmesi demek. 32 senaryo içeren testte, yaklaşık 2 bin kanaldan sensör verisi toplanıyor. Toplanan veriler, gövde üzerindeki yapısal gerilme haritalarının çıkarılmasını ve elde edilecek sonuçlarla ihtiyaç duyulan analizin yapılmasını sağlıyor. Test, hacimsel olarak Türk Havacılık ve Uzay Sanayii (TUSAŞ) tarihinin en büyük testi. Yani bu da tıpkı GÖKBEY gibi bir ilke imza atmak demek.    “Tamamen yerli ve milli olarak tasarlanmış bir istasyon” TUSAŞ Helikopter Genel Müdür Yardımcısı Dr. Yıldırım Kemal Yıllıkçı, GÖKBEY’in test süreciyle ilgili TRT Haber’e konuştu. Yıllıkçı’nın verdiği bilgilere göre, helikopterler, zorlamalı titreşim altında uçuş dengesi yakalayarak uçan hava araçları. TUSAŞ mühendisleri, helikopterin hizmet verdiği süre boyunca karşılaşacağı statik ve dinamik yükleri test istasyonlarında gerçeklemeye çalışıyor.   Dr. Yıldırım Kemal Yıllıkçı, testler hakkında “Sayısal olarak bilgisayar ortamında bulduğumuz değerleri testlerle doğrulayıp karşılaştırma, buradaki en birinci amacımız. Burada gördüğümüz statik test istasyonu, helikopterin değişik manevralar sırasında karşı karşıya geldiği yükleri 32 değişik yükleme durumuyla 96 tane de eyleyici dediğimiz, yani yükü uygulayan sistemle aynısını burada gerçekleştiriyoruz. Aldığımız değerleri sayısal değerlerle karşılaştırıyoruz. Bu test istasyonundaki bütün eyleyiciler, yükü uygulayan piston şeklinde gördüğümüz hidrolik pistonlar da Türkiye’de tasarlanıp üretilmiştir. O bakımdan da bu istasyon tamamen yerli ve milli olarak tasarlanmış bir istasyondur” bilgilerini de paylaştı.    Amaç önümüzdeki sene ilk teslimatı yapmak Testlerin sonunda helikopter gövdesinin dayanıklılığı ortaya konulacak ve güvenli uçuş ile sertifikasyon süreçleri başlatılacak. GÖKBEY Ürün Başmühendisi ve Program Müdürü Gökhan Tursun, amaçlarının önümüzdeki sene içerisinde ilk teslimatı gerçekleştirmek olduğunu anlattı. “Özellikle GÖKBEY’in konfigürasyon anlamında da çok fazla müşteriye hitap etmesinden dolayı hem yurt içinde hem de yurt dışında birçok müşterisi var. Bu anlamda da aslında bir ilk olacak. En büyük amacımız yurt dışına helikopterimizi pazarlamak. Sertifikasyon test faaliyetleri tamamlandığında inşallah onu da gerçekleştirmiş olacağız.” Helikopteri sıfırdan tasarladıklarını söyleyen Gökhan Tursun, “Kritik sistemleri özellikle transmisyonun, rotorun, iniş takımının, oto pilotun, gövdenin tasarımları tamamen yerli ve milli olarak bizim kendi mühendislerimizce yapıldı. Bu anlamda aslında çok önemli bir yeri var GÖKBEY’in” dedi.    Çok yönlü bir helikopter GÖKBEY, sadece günümüzün değil, geleceğin gereksinimleri göz önünde bulundurularak geliştirildi. Askeri görevler, yangınla mücadele, arama kurtarma, hava ambulansı gibi alanlarda da kullanılabilecek. Testler onun dayanıklılığını, bu görevlerin üstesinden gelme potansiyelini ortaya çıkaracak. Türkiye’nin GÖKBEY ile elde ettiği tecrübe ise bundan sonra yapılacak projelerde Türk mühendislerine paha biçilemez bilgi ve donanım sağlayacak."
838,Gençler savunma sanayisiyle lisede tanışacak,"Şile Ayet Azer Aran Savunma Sanayi Mesleki ve Teknik Anadolu Lisesinde, savunma sanayisiyle ilgili verilecek üst düzey eğitim sayesinde istihdam ve gelecek garantili bir kariyer fırsatı sunulacak.",Savunma,https://www.trthaber.com/haber/savunma/gencler-savunma-sanayisiyle-lisede-tanisacak-592758.html,"Türk savunma sanayisinin son yıllarda büyüyen gelişimine bağlı olarak artan nitelikli insan kaynağı ihtiyacının karşılanmasına yönelik çabalara özel bir lise ekleniyor. Şile Ayet Azer Aran Savunma Sanayi Mesleki ve Teknik Anadolu Lisesi, İstanbul Valiliği, İl Milli Eğitim Müdürlüğü ile REPKON ve Şile Belediyesi arasında imzalanan protokol kapsamında yeni eğitim-öğretim döneminde faaliyete başlayacak.    Lise 2021-2022 eğitim-öğretim yılında Şile Balibey Mahallesi'nde bulunan REPKON şirketinin içinde açılacak ve ikinci yıl yine aynı bölgede yapılacak yeni binasına taşınacak. Eğitim süresi 5 yıl Okulda, savunma sanayisine yönelik verilecek üst düzey eğitim sayesinde istihdam ve gelecek garantili bir kariyer fırsatı sunulacak. Kamu ve özel sektör olanakları dünya standartlarında verilen mesleki ve teknik eğitimle birleştirilecek. Öğrenciler ilk yıl İngilizce hazırlık eğitimi alacaklar ve öğretim süresi 5 yıl olacak. Okulda Makina ve Tasarım Teknolojileri Alanı Savunma Mekanik Sistemleri Dalı ve Endüstriyel Otomasyon Teknolojileri Alanı Endüstriyel Otomasyon Teknolojileri Dalı açılacak. Önümüzdeki yıl kontenjan 40 öğrenci Kontenjan 2021-2022 Eğitim-Öğretim Yılı için 40 öğrenciyle sınırlı tutulacak. Gelecek eğitim-öğretim yıllarında bu sayı artacak.    Hazırlık sınıfları 20 öğrenci kapasiteli 2 şubeden oluşacak. Öğrencilere REPKON tarafından işletmelerde beceri eğitimi ve staj imkanları sağlanacak. Başarılı öğrencilere şirket burs verecek. Mezun öğrencilerin istihdamı REPKON tarafından desteklenecek. Okulun pansiyonu da 2023-2024 Eğitim-Öğretim Yılı'nda hizmet vermeye başlayacak."
839,HANÇER ilk kez TRT Haber'de,Savunma Sanayii Başkanlığı'nın orta sınıf silahlı insansız kara aracı projesi kapsamında üretilen uzaktan kumandalı ve otonom silahlı insansız kara aracı HANÇER'in prototipi ilk kez TRT Haber'de.,Savunma,https://www.trthaber.com/haber/savunma/hancer-ilk-kez-trt-haberde-592740.html,"4 firma tarafından üretilen ve testleri tamamlanan insansız kara aracı (İKA) HANÇER seri üretime geçerek Türk Silahlı Kuvvetleri'ne teslim edilecek. Paletli İKA HANÇER, üzerinde ASELSAN üretimi SARP silah kulesi taşıyor. Makinalı Tüfek ve Bomba Atar entegre edilebiliyor. İlk kez TRT Haber tarafından görüntülenen HANÇER dik ve engebeli ve tehlikeli arazilerde operasyon yapma şansı sunuyor. Araç sistemleri ile uzaktan kontol edebiliyor. SSB'nin orta sınıf silahlı insansız kara aracı projesi kapsamında üretilen uzaktan kumandalı ve otonom silahlı insansız kara aracı Hançer’in prototipi ilk kez @trthaber tarafından görüntüleniyor. https://t.co/joSk6BML1S HANÇER Proje Sorumlusu Egemen Uğur TRT Haber ekranlarında detayları anlattı: ""Hareketli palet sistemi ile engebeli arazide aktif rol alıyor HANÇER. Yüzde 60 dik engel, yüzde 30 yan engel, 60 santimetre henden geçme gibi avantajlar sağlıyor. Dünyadaki rakiplerinden farkları bunlar. İstenildiği zaman bomba atar. 1,5 kilometreye kadar uzaktan kontrol özelliği mevcut. Üzerinde 2 adet elektrik motoru var. 4 saat aktif sürekli sürüşte görev yapabiliyor. 6 saate kadar operasyon süresi artırılabiliyor. 3 saat şarj süresi gerekiyor"" Sahada ne amaçla kullanılacak? ""Tehlikeli opersayonlarda, güvenlik güçlerinden önce keşif gözlem yöntemi kullanılarak karşı bastırma ateşiyle bölgeyi güvenli alana çevirmede kullanılabilir. Meskun mahal operasyonlarda kullanılabilir. Askerden önce üzerinde silah olan bir robot"" Tehlikeli bölgelerde keşif gözlem yapabilme özelliği bulunan HANÇER güvenlik için büyük önem taşıyor. Orta Doğu'dan talep var Büyük mağaralardaki operasyonlar kullanılabilecek HANÇER'e Orta Doğu bölgesinden talep var. 35 kişilik bir kadro tarafından üretilen HANÇER, envantere girdiğinde güvelik güçlerinin en büyük destekçisi olacak. HANÇER'in atışlı testleri devam ediyor."
840,Aktif Helikopter Engel Tespit Sistemi ilk kez TRT Haber'de,Helikopterlerin alçak uçuş esnasında karşılaştığı engeller zaman zaman kazalara sebep oluyor. Bu kazaların önüne geçilebilmesi için yeni bir sistem geliştirildi. Aktif Helikopter Engel Tespit Sistemi'ni ilk kez TRT Haber görüntüledi.,Savunma,https://www.trthaber.com/haber/savunma/aktif-helikopter-engel-tespit-sistemi-ilk-kez-trt-haberde-592736.html,"Günümüzde alçak uçuş yapan helikopterlerin emniyetli uçuşunu engelleyen birçok tehdit var. Bunların başında yüksek gerilim hatları, doğal ve yapay engeller, meteorolojik şartlar geliyor. Bu tehditler yüzünden dünyada her hafta en az iki helikopter ciddi kaza tehlikesi atlatıyor. Savunma Sanayii Başkanlığı'nın koordinesinde Ankara'daki özel bir savunma sanayii şirketi, helikopterlerin güvenli uçuşu için Aktif Helikopter Engel Tespit Sistemi'ni geliştirdi.    Helikopterler daha güvenli uçacak Savunma Sanayii Şirketi Genel Müdür Yardımcısı Özgür Cankara, Aktif Engel Tespit Sistemi'ni TRT Haber'e anlattı. ""Pilotların özellikle alçak uçuş yaparken, gece uçuşlarında ya da kötü hava koşullarında bu yağmur olabilir sis olabilir. Çevresinden aldığı engel bilgilerini pilota gösterebiliyor. Engellerin mesafesini açısını yüksekliğini buluyor. Helikopterin uçuş pozisyonuyla eşleştiriyor ve buna göre helikoptere engelleri gerçek zamanlı olarak sunuyor""    Görüş mesafesi bin 500 metre Yeni geliştirilen Aktif Engel Tespit Sistemi, sınır ötesi operasyonlarda da pilotlara anlık uçuş emniyeti sağlayacak. Aktif helikopter engel tespit sistemi gönderdiği lazer ışınlarıyla 5 milimetre kalınlığında ince bir teli bin 500 metre mesafeden tespit edebiliyor. Gelecek yıl envantere girecek Aktif Helikopter Engel Tespit Sistemi, Türk Silahlı Kuvvetlerinin envanterindeki bütün helikopterlere entegre edilebilecek.    Çok sayıda helikopterde uçuş planlamasının yapıldığını söyleyen Cankara sözlerine şöyle devam etti: ""Türk Silahlı Kuvvetlerinin envanterinde bulunan Sikorskylerde ilk uçuş testlerimizi yapacağız. Ama bunun dışında yine envanterde bulunan Cougar, Uh1h1 helikopterleriyle de uçuş planlarımız var. Atak helikopteri de planlananlar içerisinde. Hem Atak helikopterinin şimdiki versiyonu hem de gelecekte Atak 2 dediğimiz daha büyük Atak’ın daha büyük abisi diyelim üzerinde de kullanımı planlanıyor"" Kamera: Aykut Olgun
Kurgu: M. Kürşat Aydın"
841,Uluslararası Anadolu Kartalı-2021 Eğitimi devam ediyor,Konya 3'üncü Ana Jet Üs Komutanlığı'nda Uluslararası Anadolu Kartalı-2021 Eğitimi sürüyor.,Savunma,https://www.trthaber.com/haber/savunma/uluslararasi-anadolu-kartali-2021-egitimi-devam-ediyor-591433.html,"Uluslararası Anadolu Kartalı-2021 Eğitimi; Azerbaycan, Katar, NATO, Pakistan ve Türk Hava Kuvvetleri ile Türk Deniz Kuvvetleri unsurlarının katılımıyla Konya 3’üncü Ana Jet Üs Komutanlığı’nda gerçekleştiriliyor. Bangladeş, Belarus, Bulgaristan, Burkina Faso, Gürcistan, Irak, İsveç, Kosova, Lübnan, Macaristan, Malezya, Nijerya, Romanya, Tunus, Ukrayna, Umman, Ürdün ve Japonya ise gözlemci statüsünde eğitime katılım sağlıyor. Bilgi, beceri ve tecrübe paylaşılıyor Gerçekleşen eğitimle bir senaryo dahilinde, gerçeğe yakın savaş ortamında tüm katılımcıların bilgi, beceri ve tecrübelerinin paylaşılması ve birleşik harekata yönelik eğitim seviyelerinin yükseltilmesi amaçlanıyor.    MSB'den paylaşım Milli Savunma Bakanlığı (MSB) Konya 3'üncü Ana Jet Üs Komutanlığı'nda gerçekleşen ‘Uluslararası Anadolu Kartalı-2021 Eğitimi’ ile ilgili paylaşımda bulundu. MSB tarafından yapılan açıklamada, ""Uluslararası Anadolu Kartalı-2021 Eğitimi esnasında bir ilk olarak NATO Mukabele Kuvvetine (NATO Response Force- NRF) taahhüt edilen 6 adet F-16, 1 adet KC-135R tanker uçağı ve 6 adet Stinger hava savunma timinin sertifikasyon kıymetlendirmesi de icra edildi"" ifadelerine yer verildi.   Uluslararası Anadolu Kartalı-2021 Eğitimi esnasında bir ilk olarak; NATO Mukabele Kuvvetine (NATO Response Force- NRF) taahhüt edilen 6 adet F-16, 1 adet KC-135R tanker uçağı ve 6 adet Stinger hava savunma timinin sertifikasyon kıymetlendirmesi de icra edildi. pic.twitter.com/pHoosmuqYo Türkiye ev sahipliğinde gerçekleşen eğitim 21 Haziran-2 Temmuz tarihleri arasında devam edecek."
842,Bangladeş'in top mermilerinde Türk imzası,"Türkiye'nin savunma sanayisi alanında geliştirdiği ürünler dünyada ilgiyle takip ediliyor. Bangladeş, mühimmat alanındaki ihtiyaçları için aradığı çözümü de Türkiye'de buldu.",Savunma,https://www.trthaber.com/haber/savunma/bangladesin-top-mermilerinde-turk-imzasi-590766.html,"Türkiye ile Bangladeş arasında, devletler arası anlaşma sonucu Cumhurbaşkanlığı Savunma Sanayii Başkanlığı ve Bangladeş Başbakanlığı Silahlı Kuvvetler Birimi himayelerinde imzalanan sözleşmeyle savunma sanayisi alanındaki iş birliklerine bir yenisi eklendi.    Metal şekillendirme sektöründe uzmanlaşan ve anahtar teslim üretim tesisleri kurabilen REPKON ile Bangladeş Mühendislik Fabrikaları arasında Anahtar Teslim 105 ve 155 milimetre Top Mermi Gövdesi ve Kovan Üretim Hattı Kurulumu Anlaşması imzalandı.    REPKON İş Geliştirme ve Kurumsal İletişim Sorumlusu Uğur Cem Gürpınar, birçok dost ve müttefik ülkede olduğu gibi Bangladeş'in de REPKON'u tercih etme sebebinin, alanında dünyadaki rakiplerinin önünde giden teknolojisi olduğunu söyledi. Gürpınar, ""REPKON yerli ve milli olarak ülkemiz adına geliştirdiği çalışmalara ek olarak, artık katma değeri yüksek ürünlerin ihracatıyla da ülke ekonomisine katkı sağlamayı sürdürecek"" dedi. Hassas üretim yapabilen makineler Metal şekillendirme sektöründe 40 yılı aşkın süredir ortaya koyduğu çalışmalarla üstün teknolojik çözümler sunan REPKON, savunma, havacılık ve uzay sanayisine yönelik stratejik ürünleriyle yurt içinde ve dışında ilgi görüyor.    REPKON, soğuk bir proses olan akıtarak şekillendirme (flowforming), kesme kuvvetiyle şekillendirme (shearforming), namlu üretimi için rotasyonel soğuk dövme ve sıcak uç kapama (hot spinning) gibi stratejik teknolojilerde geliştirdiği yeteneklerle savunma, havacılık ve uzay sanayileri için yüksek hassasiyetli parçaların üretimini yapabilen makineler imal ediyor. Şirket, bu kritik parçaların seri üretimini de gerçekleştiriyor. REPKON, özellikle rotasyonel simetrik parçaların üretiminde dünyada çok az sayıda ülkenin sahip olduğu kritik ""flowforming"" teknolojisiyle metal şekillendirme endüstrisinde öne çıkıyor."
843,Bir ATAK helikopteri daha envantere girdi,Bir adet T-129 ATAK helikopterini daha Kara Kuvvetleri Komutanlığı'nın envanterine girdi. Böylece envantere giren ATAK helikopteri sayısı 55 oldu.,Savunma,https://www.trthaber.com/haber/savunma/bir-atak-helikopteri-daha-envantere-girdi-590525.html,"Türk Silahlı Kuvvetleri'nin (TSK) taarruz ihtiyacını karşılamak amacıyla Türkiye'ye özgü milli kabiliyetler kullanılarak geliştirilen ATAK helikopteri özellikleriyle hayran bırakıyor. TSK'nın son yıllarda envanterine kattığı T-129 ATAK helikopteri, hem taarruz hem de taktik keşiflerinde kullanılıyor. Faz-2 konfigürasyona sahip bir T-129 ATAK helikopteri daha Kara Kuvvetleri Komutanlığımızın envanterine alındı. Böylece 55’inci #ATAK helikopterimiz de envantere girmiş oldu.#MSB #TSK pic.twitter.com/NFjxuSQYuv Milli Savunma Bakanlığı, sosyal medyadan yaptığı paylaşımda bir T-129 ATAK helikopterinin daha envantere dahil olduğunu açıkladı. Böylece 55’inci ATAK helikopteri de envantere girmiş oldu."
844,Mavi sularda nefes kesen tatbikat,"Helikopterden atlama, denizde yardım isteyen sığınmacıları helikopterle kurtarma, dalış... Kahraman komandolar gerçeği aratmayan zorlu bir eğitim sürecinden geçiyor.",Savunma,https://www.trthaber.com/haber/savunma/mavi-sularda-nefes-kesen-tatbikat-590516.html,"Kara, deniz, hava safhasıyla İzmir, Ankara ve Kayseri'de düzenlenen ""Jandarma Komando İhtisas Kursu""na katılan subay ve astsubaylardan oluşan komandolar, operasyonlar öncesinde zorlu bir eğitim sürecinden geçiyor. İzmir'deki Foça Jandarma Komando Okulu ve Eğitim Merkezi Komutanlığı da en zorlu eğitimler arasında gösterilen ""Jandarma Komando İhtisas Kursu""na ev sahipliği yapıyor.   Komandolara özel eğitim Gönüllülük esasına göre subay ve astsubayların başvuru yapabildiği kursta belirlenen testlerin ardından sayıları 35'e inen ""özel komandolar"", başladıkları kursta birbirinden zorlu eğitimlere tabi tutuluyor. Kayseri'de ""Şiddetli Soğuklarda ve Derin Karda Harekat, Ankara'da ""temel dalış"" eğitimlerini gerçekleştiren komandolara, İzmir'deki Foça Jandarma Komando Okulu ve Eğitim Merkezi Komutanlığında ise bot operatörlüğü, dalış, helikopterden atlama ve toplama, beden gelişimi ile yakın boğuşma gibi gece ve gündüz safhalarından oluşan eğitimler veriliyor.   Altı ay süren kursta komandolar yerleşim merkezinde muharebe, özel operasyonlar, nokta operasyonları, silah bilgisi, atış ve keskin nişancı, harita bilgisi, dağcılık, ilk yardım gibi çeşitli konularda da eğitim görüyor. Komandolar her zaman hazır Alanında uzman eğitmenlerce verilen kursta komandolar, yurt içi ve dışında her türlü arazi ve iklim şartlarında, bina, kara, hava, demiryolu taşıtlarında özel operasyonları planlayarak gerçekleştirme kabiliyetine sahip oluyor. Komandolar, dağ, orman, meskun mahal, şiddetli soğuklar ve derin karda dahil harekat taktik ve tekniklerini ustalıkla uygulayabiliyor.   Tatbikat nefes kesti ""İhtisaslı komandoların"" Ege Denizi'nin derin sularındaki zorlu tatbikatı görüntülendi. Helikopterden atlama, denizde yardım isteyen sığınmacıları helikopterle kurtarma, dalış, bottan atlama ve toplama gibi gerçeği aratmayan eğitimler adeta nefes kesti. Güç, cesaret ve kararlılık gerektiren harekata katılan komandolar gösterdikleri başarıyla dosta güven, düşmana korku veriyor.   Foça Jandarma Komando Okulunda İhtisas Konular Kurulunda görevli Astsubay Kıdemli Başçavuş Gürcan Ordu, kursun önemini şu sözlerle anlattı: ""Jandarma Komando İhtisas Kursunda eğitim gören komandolar, yurt içinde ve dışında her türlü arazi ve iklim şartlarında, bina, kara, hava, demiryolu taşıtlarında özel operasyonları planlama ve icra edebilme kabiliyetine sahip olmaktadır. Jandarma komandolarımız dağlarda, ormanlarda, meskun mahallerde, şiddetli soğuklarda ve derin karda harekat taktik ve tekniklerini ustalıkla uygulayabilmektedir. Komandolarımız ayrıca patlayıcı madde ve EYP, ilk yardım, keskin nişancı, paraşüt, dalış, bot operatörlüğü, helikopterden atma-toplama, kayak ve yakın boğuşma konularında da özel eğitim almaktadır."""
845,Jandarma'ya makineli tüfek teslimatı,"Türkiye’nin makineli tüfekteki dışa bağımlılığını sona erdirecek PMT 7.62, Jandarma Genel Komutanlığı'na teslim edildi.",Savunma,https://www.trthaber.com/haber/savunma/jandarmaya-makineli-tufek-teslimati-590100.html,"Cumurbaşkanlığı Savunma Sanayii Başkanı İsmail Demir, sosyal medya hesabından, 7.62 mm Makineli Tüfek PMT 7.62’nin ilk teslimatlarını Jandarma Genel Komutanlığı'na gerçekleştirdiklerini duyurdu. İsmaiş Demir paylaşımında, ""Bir silah sisteminde daha dışa bağımlılığı bitiriyor, yerli ve milli üretimle güvenlik güçlerimizin kullanımına sunuyoruz"" dedi. ""Durmak yok, yola devam"" mesajı verdi."
846,ATMACA ile Türk donanması gücüne güç kattı,Türkiye savunma sanayisinde çığır açmaya devam ediyor. Her gün yeni bir teknoloji kazandırılıyor. Yerli ve milli imkanlarla donatılmış ürünleri dünya konuşuyor. ATMACA'nın da devreye girmesiyle TSK bu alanda gücüne güç kattı.,Savunma,https://www.trthaber.com/haber/savunma/atmaca-ile-turk-donanmasi-gucune-guc-katti-589452.html,"Türk savunma sanayisi, Türk Silahlı Kuvvetlerinin ihtiyaçlarını yerli ve milli ürünlerle karşılama yolunda ATMACA gemisavar füzesiyle önemli bir adım daha attı. Deniz Kuvvetleri'ne yeni üye daha katıldı Su üstü harbinin en önemli silahlarından birisi olan ATMACA füzesi, Türkiye'nin dışa bağımlılığını azaltmak, Deniz Kuvvetleri Komutanlığının ihtiyaçlarını karşılamak ve milli imkanlarla caydırıcı bir silah geliştirmek amacıyla üretildi.    ATMACA hızıyla dikkat çekiyor ATMACA, sınıfındaki en iyi mühimmatlardan biri olarak öne çıkıyor. Kağıt üzerinde 220 kilometre menzile sahip ATMACA, atış testlerinde 250 kilometreye ulaşabildiğini ispatladı. Veri bağı ile hedef güncelleme, görev iptal kabiliyetine sahip ATMACA'da, atıldıktan sonra hedef değiştirilebiliyor, füze başka bir hedefe yönlendirilebiliyor. Gelişmiş 3 boyutlu rota planlama özelliğine sahip olması dolayısıyla karmaşık, adalardan oluşan bir bölgede adaların üzerinden geçmek, etrafından dolanmak gibi farklı aksiyonlar gerçekleştirilebiliyor.    Farklı platformlardan çoklu hedefte zaman (DToT), aynı platformdan çoklu hedefte zaman (SToT), hedefi ateş altına alma (salvo) yeteneklerine sahip ATMACA, aynı anda birden fazla füzeyi hedefte buluşturabiliyor. Hedefte aynı zamanda buluşmak için ATMACA otonom hız kontrolü gerçekleştirebiliyor. Milli karşı tedbir algoritmalarına sahip olan ATMACA, elektronik harbe karşı dayanıklı olarak görev yapıyor. Yüksek hassasiyet, güçlü harp başlığı Su sathından seyir gibi önemli bir yeteneğe sahip ATMACA, bugüne kadarki birçok uçuşunda 5 metre irtifada seyretti, 3 metrenin altında seyredilen atışlar da gerçekleştirildi. Bu irtifalar uçabilmek hedef tarafından fark edilmemek için önemli bir unsur olarak öne çıkıyor. Yüksek hassasiyetli radar arayıcı başlıkla görev yapan ATMACA'nın hedefi tahrip etmek için ise güçlü bir harp başlığı bulunuyor.    20'den fazla deneme atışı ATMACA ile bugüne kadar 20'den fazla atış yapıldı. Kasım 2016'dan bu yana yapılan testlerde sürekli gelişme kaydedildi. Başlangıçta sadece kontrol algoritmalarına yönelik testler yapıldı. Bunu ANS, GPS, navigasyon algoritmalarının testleri izledi. Sonrasında radar arayıcı başlık döngüye eklenmeye başladı. İlk olarak Kasım 2019'da TCG Kınalıada korvetinden atış yapıldı. En uzun menzil testi Temmuz 2020'de gerçekleştirildi.    Son testte yeteneklerini gösterdi Harp başlıklı son testle üretim hattı kalifikasyonu atışı yapıldı. TCG Kınalıada'dan, kullanımdan çıkarılan Işın gemisine bir senaryo doğrultusunda atış gerçekleştirildi. Test senaryosunda yaklaşık 70 kilometre menzildeki hedefe, su sathında hücum düzeyen ATMACA, son safhada sakınma manevrası da yaptı. Veri bağı aktif olarak kullanılırken, hedefe vurup içeri girdikten sonra patlama oldu.    Test, Sinop Test Merkezi'ndeki birçok unsurla takip edildi. Elektro optik sistemler, telemetri sistemi yanında insansız deniz aracı ULAQ üzerinden de görüntü alındı. Bu sayede canlı olarak hedefin durumu takip edildi ve harp başlığının patlama anı güvenli olarak görüntülendi. ROKETSAN tarafından geliştirildi ATMACA'nın seri üretim sözleşmesi ise 29 Ekim 2018'de imzalandı. Seri üretimden çıkan 1 numaralı füzenin kullanıldığı testle seri üretim hattı da kalifiye edildi. ROKETSAN, 2021 yılı içinde seri üretimden çıkan ATMACA füzelerini MİLGEM'ler başta olmak üzere Türk Deniz Kuvvetleri envanterindeki gemilere kazandıracak. Cumhurbaşkanı Erdoğan paylaştı Cumhurbaşkanı Erdoğan, yerli füze ATMACA'nın test atışı görüntülerini sosyal medya hesabından paylaştı. Büyük heyecana sahne olan görüntülerde test atışı öncesinde ve hedefin vurulma anında çekilen anlar yer aldı. Erdoğan paylaşımında şunları söyledi: ""Mavi Vatanımızın çelik kılıcı ATMACA Gemisavar Füzemiz, bugün envantere girişi öncesi gerçekleştirilen son test atışında ilk kez bir gemi hedefini tam isabetle vurmayı başardı. Türk Silahlı Kuvvetlerimize ve Donanmamıza hayırlı, uğurlu olsun.""    TRT Haber tarihi ana tanıklık etti Roketsan tarafından geliştirilen ilk milli gemisavar füzesi ATMACA, TCG Kınalıada korvetinden ilk kez bir gemiyi hedef alan atış ile daha önceki atış testlerinde olduğu gibi hedefini başarıyla vurdu. TRT Haber ekipleri o tarihi ana tanıklık etti."
847,Cumhurbaşkanı Erdoğan paylaştı: ATMACA hedefi tam isabetle vurdu,"Cumhurbaşkanı Erdoğan, yerli füze ATMACA'nın test atışı görüntülerini paylaştı.",Savunma,https://www.trthaber.com/haber/savunma/cumhurbaskani-erdogan-paylasti-atmaca-hedefi-tam-isabetle-vurdu-589381.html,"ATMACA, 18 Haziran’da, TCG Kınalıada korvetinden ilk kez bir gemiyi hedef alan atış ile daha önceki atış testlerinde olduğu gibi hedefini başarıyla vurdu. Cumhurbaşkanı Recep Tayyip Erdoğan, bu önemli gelişmeyi Twitter'dan yaptığı açıklama ile duyurdu: ""Mavi Vatanımızın çelik kılıcı ATMACA Gemisavar Füzemiz, bugün envantere girişi öncesi gerçekleştirilen son test atışında ilk kez bir gemi hedefini tam isabetle vurmayı başardı. Türk Silahlı Kuvvetlerimize ve Donanmamıza hayırlı, uğurlu olsun."" Cumhurbaşkanı Erdoğan, test atışı öncesinde ve hedefin vurulma anında çekilen görüntüyü de paylaştı. Mavi Vatanımızın Çelik Kılıcı ATMACA Gemisavar Füzemiz, bugün envantere girişi öncesi gerçekleştirilen son test atışında ilk kez bir gemi hedefini tam isabetle vurmayı başardı. 

Türk Silahlı Kuvvetlerimize ve Donanmamıza hayırlı, uğurlu olsun. pic.twitter.com/XVPXhTGgTI   Atış talimatı Akar'dan    Atış senaryosu kapsamında Deniz Kuvvetleri Komutanlığınca hurdaya ayrılan bir gemi hedeflendi. Milli Savunma Bakanı Hulusi Akar’ın talimatının ardından TCG Kınalıada’dan yapılan atışla söz konusu gemi tam isabetle vuruldu.    Atış testini başta Milli Savunma Bakanı Hulusi Akar olmak üzere; Kuvvet Komutanları,Cumhurbaşkanlığı Dijital Dönüşüm Ofisi Başkanı Ali Taha Koç, Savunma Sanayii Başkan Yardımcısı Prof. Dr. Faruk Yiğit ve Roketsan Genel Müdürü Murat İkinci ve yurtdışından katılan yabancı konuklar canlı izledi. Cumhurbaşkanımız Sn. Recep Tayyip Erdoğan’ın açıkladığı, Millî Savunma Bakanı Hulusi Akar ve beraberindeki TSK Komuta Kademesi’nin TCG KINALIADA korvetinden takip ettiği ATMACA füzesinin su üstü hedefi tam isabetle vurduğu anlara ilişkin görüntüler… pic.twitter.com/L70lwVAs6r   Envantere girmek için gün sayan ATMACA, bu son atış testinde de tam not almayı başardı.    Füzenin tam isabetle hedefle buluştuğu an savaş harekat merkezinde büyük coşkuyla karşılandı.    TRT Haber tarihi ana tanıklık etti   TRT Haber muhabiri Doğancan Aksoy, yerli füzenin hedefi bulduğu anlardaki coşkuya tanıklık etti.    Testleri 2016’da Başladı İlk uçuşlu testi 2016 yılında gerçekleştirilen ATMACA, test ve kalifikasyon süresince birçok atışı başarıyla tamamladı. 29 Ekim 2018'de, seri üretim sözleşmesi imzalanan ATMACA'nın, su üstü platform üzerinden gerçekleştirilen ilk atış testi ise 2019’un Kasım ayında TCG Kınalıada korvetinden yapıldı. Son olarak 2021’in Şubat ayında canlı harp başlıklı konfigürasyonu ile icra edilen testte de ATMACA hedefi başarı ile vurdu. Rakiplerine göre fark yaratıyor    Her türlü hava şartında kullanılabilen ATMACA, karşı tedbirlere dayanıklılığı; hedef güncelleme, yeniden saldırı ve görev iptal yeteneklerini bünyesinde barındırıyor. Bunlarla birlikte ileri görev planlama sistemi (3D routing) sayesinde desabit ve hareketli hedeflere karşı etkili olabiliyor. Küresel Konumlama Sistemi (KKS), Ataletsel Ölçüm Birimi (AÖB), Barometrik Altimetre ve Radar Altimetre alt sistemlerini kullanarak hedefine doğru yol alan ATMACA, hedefini yüksek doğrulukla bulabilmek için aktif radar arayıcısını kullanıyor. 220 kilometrenin üzerinde menzile sahip 220 kilometrenin üzerinde bir menzile sahip olan ATMACA, görüş hattının ötesindeki hedefler için de büyük bir tehdit oluşturuyor. ATMACA’nın; hedef güncelleme, yeniden saldırı ve görev iptal kabiliyetlerinin ardında ise sahip olduğu gelişmiş ve modern veribağı (data link) yer alıyor. En verimli görev profilini sunabilen sistemde; hedefte zaman, hedef imha ve hedefi ateş altına alma operasyonel modlarıda mevcut. Son teknoloji ile üretildi, tasarımı ile fark yaratıyor ATMACA, yapısal tasarımı ile de fark yaratıyor. Füze, gelişen teknolojiler doğrultusunda, ağırlığın azaltılması ve yapısal dayanımın arttırılması için kompozit malzeme teknolojileri kullanılarak tasarlandı ve füzenin üretiminde, bu teknolojilerden azami ölçüde yararlanıldı. Yerli ve milli imkanlarla geliştiren ATMACA Mavi Vatanın korunması için Deniz Kuvvetleri tarafından etkin bir şekilde kullanılacak ve bu alanda önemli görevler üstlenecek."
848,Milli helikopter 'GÖKBEY'e tasarım organizasyonu onayı,"Savunma sanayinin yıldızı Genel Maksat Helikopteri GÖKBEY ""Tasarım Organizasyonu Onayı"" aldı. Açıklama, Türk Havacılık ve Uzay Sanayii TUSAŞ'tan geldi.",Savunma,https://www.trthaber.com/haber/savunma/milli-helikopter-gokbeye-tasarim-organizasyonu-onayi-588929.html,"Açıklamada, Türkiye'nin yerli ve milli helikopteri Gökbey'e, Sivil Havacılık Genel Müdürlüğü tarafından ""Tasarım Organizasyonu Onayı"" verildiği ve böylece çok yakında Türkiye semalarında süzülecek olan GÖKBEY için kritik bir aşamanın daha başarıyla geçildiği vurgulandı. Açıklamada, ürünün standartlara uygun olduğu ve üretime geçebileceği anlamına gelen ""TİP sertifikası"" alma yolunda da önemli bir adım atılmış olduğu belirtildi.   #GÖKBEY helikopterimiz için kritik bir aşamayı daha başardık.  #GÖKBEY'e @SHGM tarafından ""Tasarım Organizasyonu Onayı"" verildi, böylece TİP sertifikası alma yolunda önemli bir adım atıldı. pic.twitter.com/AGdHGYiGRU   Daha önce TUSAŞ'ın, sabit kanat Hürkuş için sertifikasyon yetkisi bulunuyordu. Şimdi sıranın yüzde yüz milli helikopter olan GÖKBEY''de olduğu belirtiliyor."
849,ASELSAN marka değerini en fazla artıran firma oldu,"ASELSAN, Brand Finance tarafından hazırlanan “En Değerli 100 Türk Markası” listesine göre marka değerini en fazla artıran firma oldu.",Savunma,https://www.trthaber.com/haber/savunma/aselsan-marka-degerini-en-fazla-artiran-firma-oldu-587930.html,"ASELSAN, savunma sanayii sektöründe faaliyet gösteren firmalar arasında da marka değeri en yüksek firma oldu. ASELSAN, tüm markaların değerinin düştüğü salgın sürecinde faaliyetlerine kesintisiz devam ederek listede 11 basamak yükseldi. Listede 19’unculuğa yükselen ASELSAN, geçen yıl 30’uncu sırada yer alıyordu. Listeyle ilgili yayınlanan raporda, 2020 yılının salgının da etkisiyle markalar için iyi bir yıl olmadığı, en değerli 100 markanın toplam değerinin bir önceki yıla göre (24,6 milyar dolar) yüzde 12,7 azalarak 21,45 milyar dolara düştüğü belirtildi.  Alanında lider ASELSAN, Türkiye’nin en değerli markalarında, marka değerini yüzde 65,7 oranında artırarak alanında liderliğe oturdu. Marka değerlendirmesinde geçen yıl AA derecesi alan ASELSAN, bu yıl yüksek çıkışı ile AA+’ya yükseldi. ""ASELSAN ülkemizin önemli değerleri arasında yer alıyor"" ASELSAN Kurumsal İletişim Müdürü Berkan Karakurt, konuyla ilgili şu değerlendirmeyi yaptı: “Dünyada alanında saygın kuruluşlar arasında yer alan Brand Finance sıralamasında ASELSAN’ın yükselişini olumlu karşılıyoruz. ASELSAN markamız ülkemizin önemli değerleri arasında yer alıyor. Bu anlayışla tüm paydaşlarımız nezdinde deneyim odaklı bir marka stratejisi izliyoruz. Markamızı veriye dayalı ölçüyor, öğreniyor ve kendimizi daha da geliştirmek adına süreçlerimizi sürekli gözden geçiriyoruz. ASELSAN’a güvenen ve değer veren herkese teşekkür ediyoruz.”"
850,İsmail Demir: Savunma sanayii şirketlerinde ilk 100'de 7 firmamız var,"Savunma Sanayii Başkanı Demir, savunma sanayiinde Türkiye'nin geldiği noktaya değindi, yatırımların süreceğini söyledi. ""Sektör olarak dünyanın en önde gelen savunma sanayi şirketleri arasında bir dizi şirketimizin olmasına önem veriyoruz"" dedi.",Savunma,https://www.trthaber.com/haber/savunma/ismail-demir-savunma-sanayii-sirketlerinde-ilk-100de-7-firmamiz-var-587906.html,"Cumhurbaşkanlığı Savunma Sanayii Başkanı İsmail Demir, Elazığ'daki temasları kapsamında Fırat Teknokent'te faaliyet gösteren firma temsilcileri ve akademisyenlerle bir araya geldi. Burada konuşan Demir, savunma sanayi sektörü olarak amaçlarının bilim, teknoloji ve yenilik kapasitesini yükseltmek olduğunu söyledi. Ar-Ge ve teknoloji yatırımlara ayrılan kaynak arttı Bu teknoloji yolculuğunda ülkenin güvenliğini ilgilendiren konularda mesafe alırken sanayi ve teknoloji derinliğinin, ülkenin üretim ve istihdam kapasitesinin, katma değeri yüksek ürünlere yönelik çalışmaların bunun ayrılmaz bir parçası olduğunu dile getiren Demir, savunma sanayi olarak özellikle son dönemlerde Ar-Ge ve teknoloji yatırımlara ayrılan kaynağı artırdıklarını belirtti.    ""Ülkemizin kaynaklarını en verimli şekilde kullanmaya devam edeceğiz"" Demir, proje sayısının oldukça yüksek rakamlara ulaştığını dile getirerek, ""Bugün 750'yi aşkın projemiz var ki; bunun yarısından fazlasını son 5 yıl içinde başlattık. Sektör olarak yaptığımız Ar-Ge çalışmalarımızın en büyük gayelerinden biri de verimliliği artırmak. Savunma sanayi genelde önemli kaynaklar isteyen pahalı bir sektör. Ülkemizin kıt kaynaklarını burada en verimli, en etkin, en katma değeri yüksek şekilde kullanmaya devam edeceğiz."" diye konuştu. Demir, temel amacın insan kaynakları verimliliğini, etkinliğini en üst düzeye çıkarmak, Cumhurbaşkanı Recep Tayyip Erdoğan'ın işaret ettiği ""Küresel güç Türkiye"" vizyonu doğrultusunda milli teknoloji hamlesine katkı verecek çalışmaları kararlılıkla sürdürmek olduğunu belirtti. ""Artık kaybedecek zamanımız yok"" Yeni tip koronavirüs (COVID-19) ile mücadele sürecine değinen Demir, ""Salgın sürecinde gördüğümüz gibi çok ufak bazı nesneler, bir virüs bütün dünyayı dize getirebilmekte. Bunların hepsinin birbiri ile bağlantılı olarak düşünülmesi, ülkenin geleceğinin ve güvenliğinin bu anlamda ele alınması gerekiyor. Bu çerçevede üniversite ve TEKNOPARK bünyesinde yapılacak çalışmalarda, önerilecek projelerin de çok önemli olduğunu belirtmek isterim. Artık kaybedecek zamanımız yok. Geriye dönüp bakacak lüksümüz yok. Sektör olarak dünyanın en önde gelen savunma sanayi şirketleri arasında bir dizi şirketimizin olmasına önem veriyoruz"" şeklinde konuştu.    İlk 100'de 7 savunma sanayii şirketi İsmail Demir sözlerine şöyle devam etti: ""Şu anda ilk 100'de 7 firmamız varken bu firmalarımızın ligde derecelere yükseltilmesi, ihracat imkanlarının artırılması Türkiye'nin belki bütün alanları değil ama savunma sanayinin belirli alanının güvenilirlik kazanması dünyada en önde gelen ülkelerden biri olması amacımız. Bu amaç doğrultusunda sizlerle el ele, dirsek dirseğe, kol kola çalışmak çok önemli. Bu çalışma yöntemi ve usulleri ile ilgili sürekli iletişimde kalmak, birbirimizin amaçlarını iyi anlamak, oluşan ve oluşturulması gereken kapasiteleri iyi anlamak, buna yönelik bir yol haritası ile adım adım yürümek gerektiğine inanıyorum. Teknik ve teknolojik etkinlik bir ayağı ise bunun organize edilmesi, insan gücümüzün iyi kanalize edilmesi burada etkin bir yapı kurulması da o kadar önemli."""
851,Savunma ve havacılıkta ihracat yüzde 48 arttı,Türkiye'den yılın ilk 5 ayında yaklaşık 1 milyar 120 milyon dolarlık savunma ve havacılık sanayi ürünü ihracatı yapılırken Afrika'ya satışlarda yıllık bazda kaydedilen 11 katlık artış dikkati çekti.,Savunma,https://www.trthaber.com/haber/savunma/savunma-ve-havacilikta-ihracat-yuzde-48-artti-587847.html,"Türkiye'nin savunma ve havacılık sanayi ürünü ihracatı yüzde 48,3 artarak 1 milyar 120,1 milyon dolar seviyesinde gerçekleşti. Sektörden ocakta 166,9 milyon dolar, şubatta 233,2 milyon dolar, martta 246,9 milyon dolar, nisanda 302,5 milyon dolar ve mayısta 170,4 milyon dolarlık ihracat yapıldı. Kuzey Amerika zirvede Yılın ilk 5 ayında sektör ihracatının bölgelere göre dağılımında ilk sırada 485 milyon 688 bin dolarla Kuzey Amerika yer aldı. Bu bölgeyi 176 milyon 958 bin dolarla Bağımsız Devletler Topluluğu (BDT), 145 milyon 341 bin dolarla Orta Doğu, 121 milyon 173 bin dolarla Avrupa Birliği (AB) ve 74 milyon 461 bin dolarla diğer Asya ülkeleri takip etti.   Bölgelere göre ihracatın oransal artışında Afrika öne çıktı Ocak-mayıs döneminde sektörün bölgelere göre yaptığı ihracatta yıllık bazda en fazla artış kaydedilen yer ise Afrika oldu. Afrika ülkelerine dış satım söz konusu dönemde 11 kat artarak 61 milyon 207 bin dolara çıktı. Oransal artışta Afrika'yı yüzde 511 ile BDT, yüzde 64 ile Kuzey Amerika ve yüzde 18 ile diğer Avrupa ülkeleri izledi. Öte yandan sektörün Uzak Doğu'ya ihracatı yaklaşık yüzde 71, serbest bölgelere ihracatı yüzde 50 ve AB'ye ihracatı yüzde 21 azaldı. Türkiye'nin savunma ihracatında ABD ilk sırada Savunma ve havacılık sanayisi ihracatının yılın ilk 5 ayında ülkelere göre dağılımına bakıldığında ise ABD'nin ilk sıradaki yerini koruduğu görüldü. ABD'ye bu dönemde 476,2 milyon dolarlık ürün satan sektör şirketleri, bu ülkeye dış satımını yıllık bazda yüzde 66 artırdı. Bu sıralamada ABD'yi Azerbaycan izledi. Türkiye'nin Azerbaycan'a gerçekleştirdiği savunma ve havacılık sanayi ihracatı geçen yılın ocak-mayıs dönemine kıyasla yaklaşık yüzde 1390 artarak 135 milyon 889 bin dolara ulaştı. Sektör ihracatında bu ülkeleri 97,4 milyon dolarla Birleşik Arap Emirlikleri, 58,6 milyon dolarla Almanya ve 57,8 milyon dolarla Bangladeş izledi. Ruanda'ya 16,5 milyon dolarlık ürün satıldı Ülkeler bazında ocak-mayıs döneminde sektör ihracatının yıllık bazdaki oransal artışında Ruanda dikkati çekti. Ruanda'ya geçen yılın ocak-mayıs döneminde neredeyse hiç ihracat yapılmazken bu yılın aynı döneminde 16 milyon 460 bin dolarlık ürün satıldı. Söz konusu dönemde Türkiye'nin Çin'e sektör ihracatı 27 bin dolardan 10,1 milyon dolara, Tunus'a 109 bin dolardan 29,3 milyon dolara, Ürdün'e 100 bin dolardan 19,2 milyon dolara, Bangladeş'e 579 bin dolardan 57,8 milyon dolara, Özbekistan'a 223 bin dolardan 20,9 milyon dolara çıktı. Sektör ihracatında geçen yıla kıyasla değer bazında kaydedilen yükselişte öne çıkan ülkeler ise ABD, Azerbaycan, Bangladeş, Tunus ve Özbekistan şeklinde sıralandı. Savunma sanayisi ihracatında İstanbul zirvedeki yerini koruyor İstanbul, ocak-mayıs döneminde en fazla savunma ve havacılık sanayi ürünü ihracatı gerçekleştiren il olarak kayıtlara geçti. Bu dönemde kentten ihracat yıllık bazda yüzde 86 artarak 440,6 milyon dolara çıktı. Bu ili 238,7 milyon dolarla Ankara, 158 milyon dolarla Konya, 112,5 milyon dolarla Eskişehir ve 48,1 milyon dolarla İzmir takip etti."
852,Türk SİHA'ları bu kez Fransız medyasında,"Fransız gazeteci Benaouda Abdeddaïm, Türkiye'nin savunma sanayii alanında attığı adımları, BFM Business kanalında katıldığı programda anlattı.",Savunma,https://www.trthaber.com/haber/savunma/turk-sihalari-bu-kez-fransiz-medyasinda-586731.html,"Gazeteci Abdeddaïm, Türkiye’nin ürettiği yerli ve milli silahlı insansız hava araçlarına değindi. Benaouda Abdeddaïm, geçen sene Libya'da kullanılan Kargu-2 dronunun Birleşmiş Milletler raporunda anıldığını hatırlattı; bir çatışma bölgesinin, ilk defa insan tarafından kontrol edilmeden, tamamen otonom çalışan bir hava aracıyla hedef alındığına dikkat çekti. Karabağ vurgusu SİHA'ların Suriye ve Karabağ'da savaşın yönünü değiştirdiğini, Irak’ın kuzeyinde terör örgütü PKK’ya karşı etkili olduğunu söyleyen Abdeddaïm, Azerbaycan'ın Türk SİHA'ları ile Ermenistan'a karşı güç kazandığını da ifade etti. Fransız gazeteci, NATO ülkesi Polonya'nın da Bayraktar TB2 satın aldığını belirtti.   Abdeddaïm, Türk hükümetinin, terör örgütü PKK ve bölgesel askeri tehditlere karşı ABD ve İsrail'in İHA ve alt bileşenlerini satmaması üzerine, kendi araçlarını ürettiğini kaydetti."
853,Afrika'nın güvenliği Türk zırhlılarına emanet,"Türkiye, savunma sanayisinde geliştirdiği araçları dünyanın dört bir yanına ihraç ediyor. Zırhlı muharebe araçları Afrika'da güvenlik güçlerinin işlerini oldukça kolaylaştırıyor.",Savunma,https://www.trthaber.com/haber/savunma/afrikanin-guvenligi-turk-zirhlilarina-emanet-585814.html,"Türk savunma sanayisi şirketlerinin geliştirdiği zırhlı muharebe araçları Afrika'da yeni ihracat başarılarına imza atıyor. Bu kapsamda son olarak Katmerciler, Kenya Savunma Bakanlığı tarafından açılan 118 zırhlı araç alım ihalesinin şirketin uhdesinde kaldığını duyurdu.    Katmerciler İcra Kurulu Başkan Vekili Furkan Katmerci, savunma sanayisine yönelik projelerin uzun soluklu olduğunu ve Kenya'ya yönelik çalışmaların yaklaşık 2 yıldır sürdüğünü belirtti. Hızır 4x4 Taktik Tekerlekli Zırhlı Araç güç katıyor Hızır 4x4 Taktik Tekerlekli Zırhlı Araç'ın bütün Afrika'da kabul gördüğünü dile getiren Katmerci, Afrika pazarındaki genişlemelerinin devam ettiğini söyledi. Katmerci, ""Farklı pazarlarda da çalışmalarımız var. Savunma sanayisinde ihracat sabır işi. En az 1,5-2 yıl emek harcıyorsunuz sonunda ya oluyor ya olmuyor. Kenya'daki süreç istediğimiz gibi oldu. Bunun prosedür tarafları var. Şu anda işi imzalıyoruz. Bundan sonra finansal çalışmalar yapılacak sonrasında toplam tutar bildirilip işe başlanacak"" dedi.    Kenya'nın, zırhlı araçlarını ihraç ettikleri 3'üncü ülke olduğunu belirten Katmerci, araçların teslimatını yaklaşık 2 yılda tamamlamayı hedefledikleri dile getirdi. Yeni araç ve Kenya'nın Hızır 4x4'ü ilk kez tanıtılacak Furkan Katmerci, ağustos ayında düzenlenecek 15. Uluslararası Savunma Sanayii Fuarı'nda meskun mahalde görev yapmak üzere mevcut araçlardan daha küçük boyutlarda yeni bir aracı ilk kez sergileyeceklerini bildirdi. Katmerci, ayrıca Hızır'ın Kenya'da görev yapacak versiyonunun da Fuar'da görücüye çıkacağını söyledi."
854,İHA mühimmatları zenginleşiyor,"Savunma sanayisinde 60'a yakın proje yürüten TÜBİTAK SAGE, farklı tipteki insansız hava araçlarıyla (İHA) kullanılmak üzere geliştirdiği Bozok ve Togan'ı seri üretime hazır hale getirdi.",Savunma,https://www.trthaber.com/haber/savunma/iha-muhimmatlari-zenginlesiyor-585775.html,"Türkiye Bilimsel ve Teknolojik Araştırma Kurumu (TÜBİTAK), Savunma Sanayii Araştırma ve Geliştirme Enstitüsü (SAGE) Müdürü Gürcan Okumuş, güvenlik güçlerinin hava unsurlarının ihtiyaçlarını karşılamak için bir dizi çalışma yürüttüklerini söyledi. Lazer Güdümlü Minyatür Mühimmat Bozok Projesi'nde testlerin tamamlandığını ifade eden Okumuş, Bozok'un İHA'larda kullanılabilecek oldukça etkin bir mühimmat olarak portföyde yerini aldığını söyledi.    Okumuş, İHA'ların son dönemde muharebe sahasındaki etkinliği dikkate alındığında bu araçların mühimmatlarının çok kritik hale geldiğine işaret ederek, ""Farklı İHA tiplerine göre özellikle Bayraktar TB2 gibi İHA'larda daha küçük mühimmatlar çok kritik oldu. Son dönemde MAM-L ile yapılan operasyonlardaki etkinliği biliyorsunuz. Bozok da bu sınıfta kendi yerini buldu. 8 kilometre menzille başlayan projede uzun menzil atışları da planlanıyor. Ürün gelişimi tamamlandı, mutlaka ileriye yönelik ek kabiliyetler her mühimmatta olduğu gibi kazanacak ancak şu anda seri üretilebilir hale geldiğini söyleyebiliriz"" dedi.    Togan silahlı drone ile göreve hazır Havadan bırakılan güdümsüz/düşük profil güdümlü mini mühimmat Togan'ın ise çok maliyet etkin bir seçenek oluşturduğunu anlatan Okumuş, ""Togan özel kullanım alanları olabileceğini düşündüğümüz bir mühimmat. Hürkuş ile bazı test atışları yaptık. Bir yandan drone (mini İHA) piyasası gelişiyor, farklı ürünler ortaya çıkıyor. ASİSGUARD'ın Silahlı Drone Sistemi Songar ürünüyle bazı testler, atışlar yaptık. Togan'ı da son aşamaya gelmiş, seri üretilebilir bir ürün olarak görüyoruz. Farklı platformla da kullanılabilecek maliyet etkin bir ürün. Belli konseptler içinde kullanılabilecek farklı bir mühimmat olarak gelişimini tamamladı"" diye konuştu.    İHA ve jetlerin yeni silahı Kuzgun Gürcan Okumuş, TÜBİTAK SAGE'nin iç projesi olarak yürütülen Kuzgun Modüler Mühimmat Ailesi'nin de önemli aşamalara geldiğini söyledi. Kuzgun'un tamamen itkisiz bir modeli dışında mini turbojetli modeli de olacağını, bunlara küçük, katı yakıtlı bir model ekleneceğini dile getiren Okumuş, Kuzgun'un farklı arayıcı başlıklarla görev yapacağını belirtti. Okumuş, Kuzgun'un modüler olması yönünde çaba harcadıkları bilgisini vererek, şunları söyledi: ""Çok kolay kullanılabilir, farklı modellerin bir hazır paket içinden seçilebilir olmasını amaçlıyoruz. Önemsediğimiz bir proje, farklı ürün aileleri olacak. Devamlı yeni yetenekler, ek kabiliyetlerle gelişim süreci devam edecek. 2021 IDEF'te de sergileyeceğimiz, ön plana çıkaracağımız mühimmat olacak. Hem İHA'larda hem jetlerde kullanılabilecek. Farklı platform alternatifleri de olacak Kuzgun için. Jetlerde farklı sayılarda ve aynı anda farklı varyantlarla kullanılabilecek. Bir yandan da maliyet etkin olabilecek. Bir ürün geliştirmek uzun ve pahalı bir süreç. Buradaki hedefimiz baz ürün geliştirdikten sonra çok farklı platformlarda, çok farklı varyantlarıyla bu ürünün kullanılabilmesini sağlamak. Çok etkin olarak anti-personel, delici harp başlıklı varyantları olacak. Anti-radar diyebileceğimiz bazı özellikleri olabilecek, hava savunma sistemlerine karşı etkin kullanılabilecek. Kuzgun'un hemen her saha ve platformda kullanılmasını hedefliyoruz. Belli varyantlarında bu yıl testlerine başladığımızda belki 2022'de bir noktaya geleceğini düşünüyoruz ama turbojet ve katı yakıtlısı arkadan gelecek. Bunlar projelendirilmesi ve üretimi gelecek ürün siparişleriyle de alakalı.""    Sarb-83 için geri sayım Gürcan Okumuş, ilk kez 2019 yılında tanıttıkları ardışık delicili uçak bombası Sarb-83'ün envantere girmesine yönelik bir sipariş süreci bulunduğunu açıkladı. Sarb-83'ün seri üretimine ilişkin çalışmalara başladıklarını belirten Okumuş, ""Bu mühimmat yakın zamanda envantere girecek. Sarb-83 artık belli bir yola girdi. Sert-82'de ise geliştirme tarafı devam ediyor. Yakın bir zamanda da testlerini tamamlayacağımızı öngörüyoruz. Bunlar TÜBİTAK SAGE'nin iç projeleri olarak yürüyor, sipariş ve projelendirme takvimine göre hız kazanabiliyor veya daha yavaş ilerleyebiliyor"" dedi."
855,Türk SİHA'larının başarısı İsviçre basınında,"Türk SİHA'ları bu kez İsviçre'de gündem oldu. İsviçre televizyonunda yayınlanan haberde, ""Türkiye'nin SİHA'ları hedefleri tam isabetle vuruyor"" denildi. Çatışma bölgelerinde başarıları ""Herkes Türk mucizesi silahları istiyor"" sözleriyle vurgulandı.",Savunma,https://www.trthaber.com/haber/savunma/turk-sihalarinin-basarisi-isvicre-basininda-585456.html,"Türk yapımı Silahlı İnsansız Hava Araçları (SİHA) dünyanın yakın takibinde. İsviçre televizyonu SRF'de yayınlanan haberde SİHA'ların başarılarından övgüyle bahsedildi. Haberde ""Hedeflerini tam isabetle vuruyor"" ifadelerine yer verildi. Son olarak Avrupa Birliği ve NATO üyesi Polonya'ya yapılan ihraçla adından söz ettiren Türk SİHA'ları, Avrupa'nın gündeminde yer almaya devam ediyor.   Türk SİHA'larına övgü İsviçre Televizyonu'nda yer alan bir haberde, Türk SİHA'larına dikkat çekildi.   ""Efektif ve hedeflerini tam isabetle vuruyor"" sözleriyle başlayan haberde, Polonya'ya satışı yapılan 24 adet SİHA'dan bahsedildi. Türkiye'nin modern askeri teknolojisiyle dünyanın en büyük İHA/SİHA güçlerinden biri olma yolunda kararlılıkla ilerlediği vurgulandı. Bölgede etkin güç Baykar Teknik Müdürü Selçuk Bayraktar ve ekibinin başarılarına da haberde yer verildi. Haberde, Türk SİHA'larının Suriye, Libya ve Dağlık Karabağ'daki başarılarına atıf yapıldı.      ""Batılı ülkeler, Türklerin neredeyse bir ambargo altında ve dışarıdan yardım almadan kendi insansız hava aracı programını nasıl kurmayı başardıklarını heyecanla izliyor"" sözlerine yer verildi. Kuzey Afrika ve Arap ülkeleri dahil olmak üzere pek çok devletin, ""Türk mucizesi silahları istediğine"" dikkat çekildi.   Türk SİHA’ları dünyada adından söz ettiriyor Türkiye’nin yerli ve milli olarak ürettiği SİHA’lar, özellikle Azerbaycan’a ihraç edildikten sonra büyük başarılar elde etti. Azerbaycan ordusunun, yıllardır Ermenistan işgali altında olan Karabağ’ı geri almasında Bayraktar TB2 SİHA’lar önemli bir rol oynadı.   Azerbaycan askeri kaynaklarına göre, Bayraktar TB2 yüzlerce Ermenistan askeri aracını ve hedefini başarıyla imha etti. Sahadaki bu başarı, dünyada gözlerin Türk SİHA’larına çevrilmesine neden oldu. Katar ve Ukrayna’ya ihraç edilen yerli ve milli ürünler, Azerbaycan’ın ardından Tunus’a da ihraç edildi."
856,"Savunma Sanayii Başkanı Demir'den ""Utku motoru"" paylaşımı","Savunma Sanayii Başkanı İsmail Demir, Türkiye'nin 1000 beygir gücündeki ilk motor ve çapraz tahrikli transmisyonu Utku’nun başarılı şekilde çalıştırıldığını duyurdu.",Savunma,https://www.trthaber.com/haber/savunma/savunma-sanayii-baskani-demirden-utku-motoru-paylasimi-585287.html,"Demir, Twitter hesabından yaptığı paylaşımda, güç grubu geliştirme çalışmalarının sürdüğüne dikkati çekti. ""45 tona kadar paletli hafif zırhlı muharebe araçları ve Fırtına Obüsü için BMC Power tarafından geliştirilen 1000 beygir gücündeki ilk motor ve ilk çapraz tahrikli transmisyonumuz Utku’nun çalıştırması başarılı şekilde gerçekleşti"" ifadesini kullanan Demir, testlere ilişkin görüntüyü de paylaştı.   Güç grubu geliştirme çalışmalarımız sürüyor.

45 tona kadar paletli hafif zırhlı muharebe araçları ve Fırtına Obüsü için BMC Power tarafından geliştirilen 1000 beygir gücündeki ilk motor ve ilk çapraz tahrikli transmisyonumuz #UTKU’nun çalıştırması başarılı şekilde gerçekleşti. pic.twitter.com/JZyLBuQEVu"
857,İstanbul Havalimanı'nda PCR sonuçları hızlıca yolculara ulaştırılıyor,"İstanbul Havalimanı'nda PCR test merkezinde yolculardan alınan numuneler, terminaldeki laboratuvarlarda incelenerek kısa sürede yolculara ulaştırılıyor.",Savunma,https://www.trthaber.com/haber/savunma/istanbul-havalimaninda-pcr-sonuclari-hizlica-yolculara-ulastiriliyor-585224.html,"İstanbul Havalimanı'ndaki PCR test merkezinde, yurtdışından gelen ve yurt dışına giden yolculara daha hızlı sonuç bildirmek için çalışmalar sürdürülüyor. Yolculardan alının numuneler, terminaldeki laboratuvarlarda incelenerek, sonuçlar talebe göre alternatif olarak en kısa sürede cep telefonundaki mesajlaşma uygulamalarından da yolcuya bildiriliyor. Geçtiğimiz yaz aylarında İstanbul Havalimanı Test Merkezi’ni hizmete açan İGA, PCR, Antikor ve Antijen test sonuçlarını dakikalar içerisinde yolcuya bildiriyor.   Günlük 20 bin test yapabilme kapasitesi Toplam 5 bin metrekarelik alanda 7/24 hizmet veren ve günlük 20 bin test yapabilme kapasitesine sahip İstanbul Havalimanı Test Merkezi, yolcuların boğaz ve burnundan alınan sürüntüleri, havalimanında bulunan laboratuvarda dakikalar içerisinde işleyerek PCR test sonucunu 1 buçuk saat, antikor testi sonucunu 45 dakika, antijen sonucunu ise 20 dakika içerisinde talebe göre cep telefonu üzerinden de gerek kalmadan yolcuya bildiriyor.    PCR test sonucunu 1 buçuk saatte ulaştırılıyor Sağlık Bakanlığı'nın açıkladığı ücret tarifesi doğrultusunda, yurt dışından gelen ve yurt dışına giden yolculara uygulanacak PCR, antikor ve antijen test sonuçları Türkçe ve İngilizce olarak paylaşılıyor. Yolcularına ayrıcalıklı hizmet sunan İGA, kişiye özel havalimanı deneyimi iddiasıyla İGA PASS üyeleri için PCR test rezervasyonu da sunuyor."
858,PKK'nın yeni saldırılarında 'yabancı istihbarat' izleri,"Son dönemlerde PKK’nın drone saldırılarını sıkça duyuyoruz. Madalyonun bir yüzünde örgütün bu kabiliyete nasıl ulaştığı, diğer yüzündeyse alınacak muhtemel tedbirler var. Uzmanlar, yabancı istihbarat örgütlerinin desteğine dikkat çekiyor.",Savunma,https://www.trthaber.com/haber/savunma/pkknin-yeni-saldirilarinda-yabanci-istihbarat-izleri-585153.html,"Türkiye’nin terörle mücadelesi hemen herkesin üzerinde hemfikir olacağı başarılı bir noktaya geldi. Öyle ki onlarca teröristin karakolları bastığı, ikmal yollarını kestiği, çatışma sırasında kendilerine lojistik destek dahi sağladığı günler pek de uzak değil.   Ama özellikle yerli ve milli SİHA’ların devreye girmesi, savunma sanayii hamlesinin diğer meyveleri, siyasi kararlılık gibi etmenlerle terörle mücadele çok farklı bir noktaya evrildi. Ülke içerisinde terörist sayısı giderek azaldı. Örgüte yeni katılım yok denecek kadar az. Karakol baskınları, yol kesmeler ise tarihe karıştı.    PKK yöntem değiştirdi İşte tam da böyle bir ortamda PKK’nın birtakım ‘farklı’ denemelerini görmeye başladık. Bilhassa 19 Mayıs’taki saldırılarda bir kez daha gördük ki, tutunacak dalı kalmayan örgüt, drone ve maket uçaklarla kritik noktaları hedef alarak kendine bir çıkış yolu arıyor. Uzmanların, ‘asimetrik bir cevap verme isteği’ olarak nitelediği bu terör eylemleri bizi iki temel soruya götürüyor. Birincisi, yakın bir geçmişe kadar kabloları dahi doğru bağlayamayan, tek bildiği silahlı saldırı olan örgüt nasıl oldu da böylesine komplike bir kabiliyeti kazanma yoluna girdi? İkincisi, bu tür saldırılar için Türkiye’nin güvenlik şemsiyesi ne durumda?   Öğrenme dönemini geride bıraktılar Bu soruları yöneltmek üzere bir araya geldiğimiz Savunma Politikası Analisti Turan Oğuz ile 2018’de yine birlikte yaptığımız bir haberi anımsayarak başlıyoruz sohbetimize. O gün haber ajansları pek de alışık olmadığımız türden bir saldırı haberi servis etmişti. Verilen bilgilere göre, Atatürk'ü anma töreni sırasında Şırnak Valiliği ile Şırnak Jandarma Sınır Tümen Komutanlığı terör örgütüne ait uçar cisimlerle hedef alınmıştı. Oğuz bu haberi hatırlattıktan sonra, PKK’nın aslında bu yöntemi DEAŞ’tan yediği saldırılar sırasında öğrendiğini söylüyor. DEAŞ’ın maket uçak/drone terör saldırılarındaki etkinliği PKK’yı etkiliyor ve onlar da bu işe eğilmek, bu taktiği kullanmak istiyor. O tarihten itibaren PKK bu yaklaşımı ciddiye alıyor ve 2015-2017 arasını ‘öğrenme dönemi’ olarak geçiren örgüt 2017’den sonra kendilerine göre amatörce olabilecek şekilde saldırılar deniyor.   Yöntem de elemanlar da DEAŞ’tan Turan Oğuz, en temel sorulardan birine de hemen yanıt veriyor ve PKK’nın bu yöntemi DEAŞ’tan öğrendiğini net bir şekilde vurguluyor. Oğuz’a göre ilk olarak PKK-PYD ile DEAŞ arasındaki savaş sonrası DEAŞ’lı esirler bu bilgi aktarımında önemli roller oynadı. Sonrasında ise PKK, DEAŞ’ın bu konudaki tecrübeli isimlerini çeşitli menfaatler karşılığında kullanmaya, bir nevi ‘kiralamaya’ başladı. Yurt dışı istihbarat örgütleri devrede Burada önemli bir detaydan daha bahseden Oğuz, örgütün sadece DEAŞ üzerinden böyle bir teknoloji transferi yapmasının mümkün olmadığı uyarısında bulunuyor. Bu nedenle özellikle yabancı ülkelerin istihbarat örgütlerinin devreye girdiğini anlatıyor. Söz konusu istihbarat örgütleri hem malzeme temininde hem de teröristlerin eğitiminde büyük rol oynuyor. Tüm bunların ardından 10 Kasım 2018’deki saldırıların yaşandığını anımsatan Oğuz, bugün yaşanan sürecin ilk işaret fişeğinin o tarihte atıldığını belirtiyor. Hatırlanacağı üzere o saldırıda uzaktan kumandalı maket uçaklar kullanılmış, uçaklardan ikisi vurularak boş arazide düşürülmüş, diğerinin ise sinyal kesiciler vasıtasıyla patlamayacak şekilde yere inmesi sağlanmıştı. Oğuz’un aktardığına göre, Türkiye’nin sürece yaklaşımı da bu olayda değişti. Bu saldırı girişiminin ardından daha detaylı bir çalışma yapıldı ve frekanslara girerek maket uçak/drone saldırılarını engelleme fikri bu dönemde ortaya çıktı.   Örgüt bir kez daha yöntem değiştiriyor Geliyoruz geçtiğimiz gün yaşanan olaylara… 19 Mayıs 2021’de Diyarbakır Ana Jet Üssü saldırı girişimi, iki gün sonra ise Batman'da SİHA üssü olarak da bilinen İnsansız Uçak Sistemleri Üs Komutanlığı ile Şırnak'taki 23. Piyade Tümen Komutanlığına düzenlenen drone saldırıları… 10 Kasım törenleri ve sonrasında Türkiye’nin savunma taktiğini kendince tespit etmeye çalışan terör örgütü, aradan geçen zaman içinde otonom sistemlere geçti ve uydu kontrollü maket uçak/drone ile saldırmayı denedi. Aldıkları destekle örgütün bu sistemin de bir üst boyutuna çıktığı bilgisini veren Oğuz, “19 Mayıs 2021’e geldiğimizde, yani bu son saldırılarda, örgüt frekans atlamalı ve çok kanallı GNSS’ye sahip bir drone/maket uçak kullandı. Yani siz o hedefin frekansını belirliyor ve müdahale etmeye hazırlanıyorsunuz ama karşı taraf otomatik olarak başka bir frekansa geçiyor. Kısmen elektronik harbe dayalı bir drone ile saldırdılar. Bu tarz unsurlar sivil kullanıma pek de açık olmayan, askeri seviyede sistemler. Yurt dışındaki istihbarat örgütlerinin bu noktada örgüte destek verdiğini düşünüyorum” cümleleriyle süreci anlatıyor. Oğuz, terör örgütünün elinde farklı kabiliyetlerde yüzlerce model uçak/drone olduğuna işaret ediyor. Saldırıda kullanılan araçların büyük çoğunluğunun yurt dışından geldiğini anlatan Oğuz, “Teröristlere dağıtılacak tüm bu tür platformlar Irak’ın kuzeyinde toplanıyor. Oradan eğitim noktasına gönderiliyor. Orada hem eğitim veriliyor hem de bir maket uçağın terör saldırısı yapabilecek şekilde dönüştürülmesine ilişkin süreç tamamlanıyor. Ve sonrasında ilgili yerlere dağıtım yapılıyor” diyerek ağı özetliyor.   Bu saldırıları önlemek mümkün mü? Buraya kadar temel olarak PKK’nın drone/maket uçak saldırıları sürecinde izlediği yol haritasını ele aldık. Haberin başında da dediğimiz gibi bahsettiğimiz olaylarda madalyonun iki yüzü var. Şimdi diğer yüzüne geçiyoruz ve Turan Oğuz’a bu saldırıları önlemenin bir yol olup olmadığını soruyoruz: “Türkiye ilk senelerde drone savar türü sırtta taşınabilen ya da sabit üslerde kullanılabilen sistemler kullanıyordu. Bu da maket uçak ile onu yöneten operatör arasındaki iletişime müdahale ediyordu. Böylece hedef ya ele geçiriliyor ya da düşürülüyordu. Sonrasında GPS engelleme yöntemini kullandık ama yurt dışından destek alan terör örgütü de sürekli yöntemlerini değiştirdi. Peki mevcut koşullarda gelişmiş drone/maket uçak saldırıları nasıl engellenir? Öncelikle gelen düşman platformu tespit etmeniz lazım. En doğru tespit yöntemi radarla yapılıyor. Çünkü görsel tespitler meteorolojik olaylardan dolayı her zaman mümkün olmuyor, üstelik de mesafe kısıtlı bir yöntem. İkinci adım tespit ve takip edilen uçar unsurun elektro optik bir sisteme aktarılması. Tespit ettiniz, izlediniz ve şimdi imha etmeniz gerekiyor. İmha iki türlü oluyor. Biri işlevsel imha… Frekansı bozup, uçağı ele geçiriyorsunuz. Böylece uçar unsuru istediğiniz yere indirmeniz ya da düşürmeniz mümkün oluyor. Bir diğer yöntem de fiziksel imha. Belirlediğiniz hedefi silah ya da füze gibi araçlarla vurmayı kastediyoruz. Bugüne kadar Türkiye bu saldırıları iyi bir şekilde durdurdu.”   Yerli ve milli sistemler çalışılıyor Savunma sanayiinde neredeyse her alanda yerli ve milli ürünlerle ilgili haberler duyduğumuz bir dönemden geçiyoruz. Peki drone ve maket saldırıları konusunda durumlar nasıl? Turan Oğuz, hem dünyanın hem de Türkiye’nin bu alanda yoğun bir şekilde çalıştığı bilgisini veriyor. Roketsan’ın bu sene envantere girecek ALKA isimli bir mobil sistemi olduğunu öğreniyoruz. Söz konusu sistemde radar hedefi belirliyor, bir kamera ile hedefi takip ediyor, sonrasında hedef işlevsel olarak engelleniyor, eğer bu yeterli olmazsa 2.5 kW’lık bir lazer silahı ile hedef yakılıp imha ediliyor. Başka bir çalışma ise Aselsan tarafında yürütülüyor. Şirket, 40 mm otomatik bomba atar bir sistem üzerinde çalışıyor. Drone/maket uçak saldırılarına karşı uzaktan komutalı silah sistemleri de çalışılıyor. Oğuz, Türkiye’nin tüm bu seçeneklerin hepsinde önemli gelişmeler sağladığını vurguluyor. Ayrıca bazı yerli firmaların tamamen milli imkanlarla ÇNRA (çok namlulu roketatar) taşıyan drone ile drone vurma veya drone ile drone vurma gibi daha maliyet etkin yöntemler üzerinde testler yaptığını da ekliyor. Çalışmalar tamamlandıkça sırayla devreye alınacağına işaret eden Oğuz, dünya tarihine bakınca her halükarda saldırılara karşı nihai noktada ‘çarparak imha’ seçeneğinin öne çıktığını ve bir süre sonra Türkiye'nin elinin bu alanda çok daha güçleneceğine işaret ediyor.
 "
859,Zırhlı muharebe aracı testi geçti,"Savunma Sanayi Başkanı İsmail Demir, Kara Kuvvetleri Komutanlığı için modernize edilen zırhlı muharebe aracının testlerinin başarılı bir şekilde geçtiğini açıkladı.",Savunma,https://www.trthaber.com/haber/savunma/zirhli-muharebe-araci-testi-gecti-584702.html,"İsmail Demir, gelişmeyi sosyal medya hesabı üzerinden duyurdu. Ön prototip zırhlı muharebe aracının araç sürüş ve atış testlerinin başarılı şekilde gerçekleştiğini belirtti. İsmail Demir, ilk etapta 133 zırhlı muharebe aracının modern silah sistemleri ve
yüksek teknoloji görev ekipmanları ile donatılacağını ifade etti. Yeni nesil zırhlı muharebe araçlarında, Nefer silah sistemi, lazer uyarı sistemi,
yakın mesafe gözetleme sistemi ile birlikte birçok farklı sistem yer alacak.    Kara Kuvvetleri Komutanlığı için başlattığımız Zırhlı Muharebe Aracı Modernizasyon Projemiz kapsamında, @aselsan-@FNSS_Savunma işbirliğinde üretimi tamamlanan ön prototip #ZMA üzerinde araç sürüş ve atış testleri başarılı şekilde gerçekleştirildi. pic.twitter.com/OfgAfyhdyG    "
860,İHA'larla taşımacılık dönemi başlıyor,"İHA'lara teslimat yapılmasıyla ilgili dünyada bir dizi arayış ve testler sürerken, Türkiye sivil faydalı yük taşıma faaliyetleri için altyapı oluşturuyor. 6 Haziran'da yapılacak test uçuşu kapsamında İHA ile hafif ilaç taşınması hedefleniyor.",Savunma,https://www.trthaber.com/haber/savunma/ihalarla-tasimacilik-donemi-basliyor-584504.html,"Sivil Havacılık Genel Müdürlüğü (SHGM), tüm dünyada hızla gelişen İHA'ların sivil amaçlı düzenleme, müsaadelendirme ve operasyonları için çağın teknolojilerinin etkin şekilde kullanıldığı yönetim modeli geliştiriyor. Bu model içinde Türk sivil hava sahasının etkin, güvenli ve verimli bir şekilde kullanımı hedefleniyor. Yüksek güvenlik seviyeli faaliyetler sağlanabilecek Model, halen sistemde tanımlı 50 bin 170 İHA'nın izinli hava koridorlarında SHGM tarafından ön tasarımı yapılan ve hava araçlarına takılabilecek modül vasıtasıyla tüm hareketlerin merkezi olarak takip edilebilmesini öngörüyor.   Bu sistemle uçuş izinleri onay mekanizmalarına ihtiyaç duyulmadan esnek fakat yüksek güvenlik seviyeli faaliyetler sağlanabilecek. Model içinde, İHA'lar için şehirlerarası ana uçuş koridorları, bunun yanında şehir içi uygun uçuş kanalları tanımlanarak bu hatlar üzerindeki hareketliliği sağlayacak yönetim yapılanması ve kurallar uygulanacak. Talepler sıklaşmaya başladı SHGM'ye son dönemde İHA ile kontrollü faydalı yük (hafif ilaç) taşıma konusunda sıkça talepler geliyor. Bu doğrultuda çalışmalar hızlandırıldı ve söz konusu model benimsendi.   Bu modeli hayata geçirme noktasında test amaçlı bir faaliyetin yapılması İstanbul Valiliği, Devlet Hava Meydanları İşletmesi Genel Müdürlüğü gibi kurumlarla değerlendirilip uygun görüldü. Bu çerçevede işlemin yapılacağı hava sahası için NOTAM yayımlandı. İlave olarak sigorta ve güvenlik noktasında tüm tedbirler alındı. Örnek uçuş 6 Haziran'da yapılacak Öngörülen uçuşun uygun şartların sağlanması halinde Acıbadem Sağlık Grubu tarafından 6 Haziran'a kadar Acıbadem Dr. Şinasi Can (Kadıköy) Hastanesi ve Acıbadem Kozyatağı Hastanesi arasında yapılması planlanıyor. Test kapsamında, İHA ile hafif ilaç taşınması hedefleniyor.   Test uçuşuna ait sonuçlar SHGM tarafından model kapsamında olgunlaşma sürecinde kullanılacak. Bu faaliyetin, dünyada henüz tam anlamıyla çözüme ulaştırılamamış bir alanda Türkiye'de yapılacak çalışmalara önemli katkılar sağlaması bekleniyor. İHA'lar sağlık alanında kullanılıyor İHA'lar halen sağlık alanında özellikle ulaşması zor bölgelerde kan ve aşıları taşımak için kullanılıyor. Bunun yanında dünyanın önde gelen teknoloji, kargo, e-ticaret ve gıda şirketlerinin gündeminde İHA ile teslimata ilişkin çözüm arayışları bulunuyor.   İsimleri daha çok savunma sanayisindeki farklı kullanımlarla duyulan İHA'lardan, tarımdan arama-kurtarmaya, orman yangınlarıyla mücadeleden trafik denetimine, hava tahmininden yayıncılığa kadar çok farklı alanlarda yararlanılıyor."
861,MSB: Saldırı hazırlığındaki 2 PKK/YPG’li terörist etkisiz hale getirildi,Milli Savunma Bakanlığı Fırat Kalkanı bölgesine saldırı hazırlığındaki 2 PKK/YPG’li teröristin etkisiz hale getirildiğini açıkladı.,Savunma,https://www.trthaber.com/haber/savunma/msb-saldiri-hazirligindaki-2-pkkypgli-terorist-etkisiz-hale-getirildi-584502.html,"Milli Savunma Bakanlığı sosyal medya hesabından 2 PKK/YPG'li teröristin yakalandığını duyurdu. Yapılan paylaşımda, ""Teröre ve teröriste hiçbir yerde geçit yok"" ifadesi kullanıldı. Teröre ve teröriste hiçbir yerde geçit yok!

Fırat Kalkanı bölgesine saldırı hazırlığındaki 2 PKK/YPG’li terörist, Kahraman Komandolarımızın başarılı operasyonuyla etkisiz hâle getirildi. Bölgede huzur ve güvenliğin sağlanması için her türlü tedbir alınmaya devam edilecek. pic.twitter.com/io9sPLZZuu Bölgede huzur ve güvenliğin sağlanması için her türlü tedbirin alınmaya devam edileceği bilgisine de paylaşımda yer verildi."
862,İsmail Demir: Türkiye üst ligde oynayan bir oyuncu olduğunu gösterecek,"İlk atışını başarıyla yapan SİDA ile savunma sanayii alanında büyük bir güce daha sahip olduklarını vurgulayan Savunma Sanayii Başkanı Demir, ""Türkiye bu sınıfta üst ligde oynayan bir oyuncu olduğunu gösterecek"" dedi.",Savunma,https://www.trthaber.com/haber/savunma/ismail-demir-turkiye-ust-ligde-oynayan-bir-oyuncu-oldugunu-gosterecek-584312.html,"Cumhurbaşkanlığı Savunma Sanayii Başkanı İsmail Demir, insansız sistemlerin artık Türkiye'nin savunma sanayii stratejisinin ön sıralarında yer alan bir kavram olduğunu söyledi. Türkiye'nin ilk Silahlı İnsansız Deniz Aracı'nın (SİDA) test atışında tatminkar sonuçlar alındığını vurguladı. ""Daha da geliştirilmesi için çalışılacak"" Türk Silahlı Kuvvetleri ve güvenlik güçlerinin çok geniş ölçüde SİHA'ları kullandığını belirten Demir, ""Harekat alanlarında tecrübeleri ve başarıları görülüyor. İnsansız sistemleri kara, deniz üstü ve deniz altı araçlarına taşımayla ilgili bir müddettir çalışmalarımız devam ediyor. Bu çalışmaların neticelerinden birisini burada gördük. Silahlı insansız deniz üstü aracımız, takılan Cirit ve UMTAS füzeleriyle seyre çıktı ve hareketliyken 5 kilometreden atış yaparak belirlenen hedefi başarıyla tahrip etti. Teknemizin hızı, manevra kabiliyeti ve vuruş mesafesiyle ilgili çok tatminkar sonuçlar aldık. Daha da geliştirilmesi için çalışılacak"" dedi.    Atışın mühimmat başlığıyla yapıldığını, Roketsan'ın daha önce tecrübe edilmiş füzelerinin kullanıldığını dile getiren Demir, SİDA'lara ileride daha başka vurucu unsurlar da yerleştirilebileceğini söyledi. ""Türkiye bu ligdeki yerini yükseltecek"" Bu sistemin grubu ve sınıfının ilk örneği olduğunu anlatan Demir, şöyle konuştu: ""Sırada başka örnekler de var. Hatta bu operasyonel kavramın çeşitlendirilerek hayata geçeceğini söyleyebilirim. Türkiye insansız harekat ortamını oluşturmak ve elde ettiği teknolojileri geliştirerek bu sınıfta üst ligde oynayan bir oyuncu olduğunu gösterecek. Nasıl SİHA'larda bunu gösterdiysek, diğer sistemlerde de adım adım geliyoruz. Başarıları görüyoruz ve görmeye devam edeceğiz. Ortaya konulan başarılarla Türkiye bu ligdeki yerini yükseltecek. Dünyada bu anlamda ilgi çeken bir ülke olduğu kadar ortaya koyduğu konsept, kavram ve uygulamalarla da dikkati çekecek.""   400 kilometre seyir menziline sahip Yerli ve milli savunma sanayi açısından 'heyecan verici' olarak nitelenen SİDA, üstün yetenekleriyle dikkati çekiyor. Türkiye'nin deniz gücüne büyük katkı sağlaması planlanan SİDA, 400 kilometre seyir menzili, saatte 65 kilometre sürati, milli kriptolu haberleşme altyapısı, gündüz ve gece görüş kabiliyetine sahip. Gelişmiş kompozit malzemeden üretilen SİDA, keşif, gözetleme ve istihbarat, su üstü harbi, asimetrik harp, silahlı eskort ve kuvvet koruma, stratejik tesis güvenliği gibi görevlerin icrasında karadan mobil araçlarla ve karargah komuta merkezinden veya yüzer platformlardan kullanılabiliyor."
863,SİDA hedefi tam isabetle vurdu,Denizkurdu 2021 Tatbikatı tüm hızıyla başarıyla devam ederken tatbikat kapsamında bir ilk yaşandı. Millî imkânlarla geliştirilen Silahlı İnsansız Deniz Aracı (SİDA) ilk atışını yaptı ve hedefi başarıyla tam isabetle vurdu.,Savunma,https://www.trthaber.com/haber/savunma/sida-hedefi-tam-isabetle-vurdu-583908.html,"Silahlı İnsansız Deniz Aracı'nın (SİDA) ilk atış görüntülerini Milli Savunma Bakanlığı (MSB) sosyal medyadan paylaştı. Denizkurdu 2021 Tatbikatı kapsamında ilk kez kullanılan SİDA'nın atışı görüntülere yansıdı. Görüntülerde milli imkanlarla geliştirilen SİDA'nın ilk atışında hedefi başarıyla vurduğu görülüyor.   DENİZKURDU-2021 Tatbikatı’nda millî imkânlarla geliştirilen Silahlı İnsansız Deniz Aracı (SİDA) ilk atışını başarıyla gerçekleştirerek hedefi tam isabetle vurdu.#Denizkurdu2021 pic.twitter.com/66yR06w6Wt 400 kilometre seyir menziline sahip Yerli ve milli savunma sanayi açısından 'heyecan verici' olarak nitelenen SİDA, üstün yetenekleriyle dikkati çekiyor. Türkiye'nin deniz gücüne büyük katkı sağlaması planlanan SİDA, 400 kilometre seyir menzili, saatte 65 kilometre sürati, milli kriptolu haberleşme altyapısı, gündüz ve gece görüş kabiliyetine sahip.      Gelişmiş kompozit malzemeden üretilen SİDA, keşif, gözetleme ve istihbarat, su üstü harbi, asimetrik harp, silahlı eskort ve kuvvet koruma, stratejik tesis güvenliği gibi görevlerin icrasında karadan mobil araçlarla ve karargah komuta merkezinden veya yüzer platformlardan kullanılabiliyor. Araç, milli füze sistemleri üreticisi ROKETSAN'ın ürünleri 4'lü lazer güdümlü füze Cirit podu ve 2'li Lazer Güdümlü Uzun Menzilli Tanksavar Füze Sistemi (L-UMTAS) lançeri ile de donatıldı.        Yerli ve milli cirit füzesi ateşlendi Milli Savunma Bakanlığı, SİDA üzerinden yerli ve milli cirit füzesinin ateşlenme görüntülerini de sosyal medya hesabından paylaştı.    25 bin 500 personel sahada Deniz Kuvvetleri, bugüne kadarki en geniş kapsamlı tatbikat için Ege ve Doğu Akdeniz'e açıldı. ""Denizkurdu 2021"" tatbikatı, 25 bin 500 personelin katılımıyla 25 Mayıs'ta başladı. Denizkurdu 2021 Tatbikatına 132 gemi, 10 Denizaltı, 43 uçak, 28 helikopter ve 14 insansız hava aracı katılıyor. Tatbikatta 25 bin 500 personel sahada görev alıyor. Savunma Sanayii Başkanı İsmail Demir, milli imkanlarla geliştirilen Silahlı İnsansız Deniz Aracı'nın (SİDA) ilk atış görüntülerini paylaştı.   "
864,SİHA'da tarihi gün: AB ve NATO üyesi ülkeye ihraç edilecek,"İlk kez Türk yapımı bir silahlı insansız hava aracı, Avrupa Birliği ve NATO üyesi ülkeye ihraç edilecek. Polonya Cumhurbaşkanı Duda, bu önemli anlaşma için Ankara'ya geldi.",Savunma,https://www.trthaber.com/haber/savunma/sihada-tarihi-gun-ab-ve-nato-uyesi-ulkeye-ihrac-edilecek-583026.html,"Polonya Cumhurbaşkanı Andrzej Sebastian Duda'yı Esenboğa Havalimanı'nda dün Ticaret Bakanı Mehmet Muş karşıladı. Cumhurbaşkanı Recep Tayyip Erdoğan da bugün Polonyalı mevkidaşı Duda'yla Beştepe'de bir araya gelecek.   Duda resmi törenle karşılanacak. İki lider sonrasında baş başa ve heyetler arası görüşmeler gerçekleştirecek. Türkiye ve Polonya arasındaki iş birliği kuvvetlenecek Türkiye ve Polonya arasındaki ikili ilişkiler tüm yönleriyle gözden geçirilecek, iş birliğinin daha da geliştirilmesi için atılabilecek adımlar ele alınacak. Görüşmelerin ardından anlaşmaların imza törenine geçilecek.   İmzalanacak anlaşmalardan birinin Türk yapımı silahlı insansız hava araçlarına (SİHA) yönelik olması bekleniyor. 24 SİHA ihraç edilecek Anlaşmanın imzalanması durumunda, Polonya'ya 24 SİHA ve mühimmatı ihraç edilecek.   İhracata dair ilk teslimatın da gelecek yıl olması bekleniyor. Böylelikle ilk kez bir Avrupa Birliği (AB) ve NATO üyesi ülkeye Türk SİHA'sı ihraç edilmiş olacak. Türk SİHA’ları dünyada adından söz ettiriyor Türkiye’nin yerli ve milli olarak ürettiği SİHA’lar, özellikle Azerbaycan’a ihraç edildikten sonra büyük başarılar elde etti. Azerbaycan ordusunun, yıllardır Ermenistan işgali altında olan Karabağ’ı geri almasında Bayraktar TB2 SİHA’lar önemli bir rol oynadı. Azerbaycan askeri kaynaklarına göre, Bayraktar TB2 yüzlerce Ermenistan askeri aracını ve hedefini başarıyla imha etti.   Sahadaki bu başarı, dünyada gözlerin Türk SİHA’larına çevrilmesine neden oldu. Katar ve Ukrayna’ya ihraç edilen yerli ve milli ürünler, Azerbaycan’ın ardından Tunus’a da ihraç edildi. Tunus yakında TUSAŞ üretimi ANKA-S SİHA’ları envanterine almaya hazırlanıyor.   Avrupa’dan ilgi Türk SİHA’ları konusunda Avrupa’dan ilk açıklama İngiltere Savunma Bakanı Ben Wallace’tan gelmişti. Wallace, Türkiye'nin insansız hava aracı (İHA), SİHA Bayraktar TB2 ve hava savunma sistemlerini Suriye, Libya ve diğer yerlerde kullanmasının sahada üstünlük sağladığını söylemişti. İngiliz Bakan, Türkiye'nin yeni nesil askeri teknolojilerinin etkin kullanıldığını vurgulayarak, İHA ve SİHA'ların yüzlerce zırhlı aracı ve hava savunma sistemini imha ettiğini anlatmıştı. Daha sonra, Sanayi ve Teknoloji Bakanı Mustafa Varank'ın, Avrupa semalarında yakında Türk SİHA’larının görülebileceğine dair açıklamaları oldu. Bu açıklama, Avrupa’dan bazı ülkelerin Türk SİHA’larıyla ilgilendiği konusunu gündeme getirdi. Bu açıklamanın üzerinden çok geçmeden, Polonya Savunma Bakanı, 24 adet Bayraktar TB2 SİHA ithal edeceklerini söyledi. Öte yandan Avrupa’dan başka ülkelerin de Bayraktar TB2 ve ANKA-S ile ilgilendiği belirtiliyor.  "
865,GÖKBEY'in testi Türkiye'de bir ilk olacak,"TUSAŞ, tam statik teste tabi tuttuğu GÖKBEY helikopteri ile Türkiye'de bir ilke imza atacak.",Savunma,https://www.trthaber.com/haber/savunma/gokbeyin-testi-turkiyede-bir-ilk-olacak-582335.html,"Türk Havacılık ve Uzay Sanayii (TUSAŞ), Milli Teknoloji Hamlesi çerçevesinde yerli ve milli kazanımlar oluşturmaya devam ediyor. Türkiye'de bir ilk TUSAŞ, özgün ürünlerin uçuş faaliyetlerini icra etmeden önce kritik parçaları test etmesini sağlayan Tam Boy Statik Test’te (Full Scale Static-FSST) dünyada bir ilk daha gerçekleştirilecek. TUSAŞ, tam statik teste tabi tuttuğu GÖKBEY ile hacimsel olarak bakıldığında TUSAŞ tarihinin en büyük testinin yanında Türkiye için de bir ilki gerçekleştirmiş olacak.    32 farklı test senaryosu Tüm helikopter gövdesinin yüklenerek kritik parçaların test edilecek GÖKBEY ile tam boy statik testi 96 kontrol kanalı ile gerçekleştirilirken, helikopter gövdesine 96 farklı nokta ve yönde yük verilecek. 32 farklı test senaryosu içeren tam boy statik testinde yaklaşık 2 bin kanaldan sensör verisi toplanacak. Toplanan veriler, gövde üzerindeki yapısal gerinme haritaları çıkartılarak analiz edilecek. Testlerin sonunda ise helikopter gövdesinin yapısal dayanım limitleri ortaya çıkacak ve güvenli uçuş ile sertifikasyon süreçleri başlatılacak."
866,Polonya Savunma Bakanı'ndan 'Bayraktar TB2' paylaşımı: Beklemede kalın,"Polonya Savunma Bakanı Mariusz Blaszczak, sosyal medyada paylaştığı Bayraktar TB2 SİHA fotoğrafına ""İyi haberler yakında geliyor. Beklemede kalın"" notunu düştü.",Savunma,https://www.trthaber.com/haber/savunma/polonya-savunma-bakanindan-bayraktar-tb2-paylasimi-beklemede-kalin-581843.html,"Bakan Blaszczak, söz konusu paylaşımı sosyal medya sitesi Twitter'dan yaptı. Polonyalı bakan, üzerinde Polonya bayrağı bulunan bir Bayraktar TB2'nin görüldüğü fotoğrafa ""İyi haberler yakında geliyor. Beklemede kalın"" notunu düştü. Paylaşım, kısa sürede çok sayıda etkileşim aldı. Już wkrótce dobre informacje… stay tuned! pic.twitter.com/UxQT0RtRjf Bayraktar Teknik Müdürü Selçuk Bayraktar, yüzde 93 yerlilik oranıyla üretilen TB2 S/İHA'ların kendi sınıfında dünyanın en iyisi olduğunu belirtmişti.    "
867,'Kaplan' ve 'Pars' TSK'ya güç katacak,"Türk Silahlı Kuvvetleri (TSK) envanterine yeni tanksavar araçlar eklendi. Pars ve Kaplan araçları, zorlu koşullarda görev yapabiliyor. Anti-tank işlevinin yanı sıra ileri gözetleme ve komuta kontrol görevlerini de yerine getiriyorlar.",Savunma,https://www.trthaber.com/haber/savunma/kaplan-ve-pars-tskya-guc-katacak-581196.html,
868,İnsansız araçlara yerli mini roket,"Mini ve mikro insansız hava araçları (İHA) ile insansız kara araçlarında (İKA) kullanılabilecek yerli ve milli, dışa bağımlılığı olmayan mini roket geliştirildi.",Savunma,https://www.trthaber.com/haber/savunma/insansiz-araclara-yerli-mini-roket-581138.html,
869,ASELSAN yeni ihracatlar için hazırlanıyor,"ASELSAN, 20 ülkede kullanılan uzaktan komutalı silah sistemleriyle ulaştığı başarıyı yeni ürünlerle daha da artırmayı hedefliyor.",Savunma,https://www.trthaber.com/haber/savunma/aselsan-yeni-ihracatlar-icin-hazirlaniyor-580967.html,
870,Terörle mücadelede jandarmanın en büyük desteği ‘hassas burunlar’,"Tunceli İl Jandarma Komutanlığı’nda görevli hassas burunlu köpekler görevlerini başarıyla yerine getiriyor. Köpekler iz takip, arama kurtarma, uyuşturucu madde, bomba ve sığınak bulma gibi faaliyetlerde güvenlik güçlerine büyük katkı sağlıyor.",Savunma,https://www.trthaber.com/haber/savunma/terorle-mucadelede-jandarmanin-en-buyuk-destegi-hassas-burunlar-580808.html,
871,TSK'nın denizlerdeki caydırıcı gücü bayramda da nöbet başında,Deniz Kuvvetleri Komutanlığına bağlı yerli ve milli çıkarma gemisi TCG Bayraktar'da görevli personel ile gemideki amfibi deniz piyadeleri Ramazan Bayramı'na vatan nöbeti tutarak giriyor.,Savunma,https://www.trthaber.com/haber/savunma/tsknin-denizlerdeki-caydirici-gucu-bayramda-da-nobet-basinda-580562.html,"TCG Bayraktar'da koronavirüs tedbirleri kapsamında düzenlenen bayramlaşma töreninde de maske takıp sosyal mesafeye dikkat eden askerler, tokalaşmadan komutan ve arkadaşlarının bayramını kutladı. Gemideki görevlerini bayramda da aynı hassasiyetle sürdüren bahriyeliler ile TSK'nın hem karada hem de denizde harekat icra edebilen gücü amfibi deniz piyadeleri, yakınlarından uzakta bayram geçirmenin burukluğuna rağmen 'Mavi Vatan'da görev yapmanın gururunu yaşıyor. 'Mavi Vatan'ın yılmaz bekçilerinin eli tetikte Ramazan Bayramı'nda Foça Limanı'nda demirli bulunan TCG Bayraktar'da görevli Mehmetçik, milletin huzur ve güvenliği için karada olduğu gibi denizde de eller tetikte bekliyor. Vatan nöbetinin bir an olsun aksatılmadığı gemideki askerler kendi aralarında bayramlaşırken Ege'deki hareketliliği de dakika dakika izliyor.    ""Daima hazır olarak görevimizin başındayız"" TCG Bayraktar Komutanı bayramlaşma töreninde personele hitap etti. TCG Bayraktar gemisinde bir aile olarak birlik ve beraberliğin güçlendiği çok özel günlerden biri olan Ramazan Bayramı'nı, Amfibi Deniz Piyade Tugay Komutanlığı personeli ile kutlamanın mutluluğuna vurgu yapıldı.   Bayramların toplumu birleştiren, güçlü aile bağlarını pekiştiren, kardeşliği sağlamlaştıran atmosferine dikkati çeken Gemi Komutanı, personeline hitabında şunları söyledi: ""Biz denizciler bugün, yuvamız olarak kabul ettiğimiz gemimizde, ailelerimizin ve ulusumuzun tüm fertlerinin destek ve sevgisini yanımızda hissederek Türkiye'nin Mavi Vatan ve dünya denizlerindeki hak ve menfaatlerini korumak üzere verilecek her görevi, her zaman ve her şartta, başarıyla yerine getirmek için daima hazır olarak görevimizin başındayız. Bu duygu ve düşüncelerle cennet vatanımızda birlik ve beraberlik içerisinde kutladığımız bu güzel bayram günü vesilesiyle başta Ulu Önderimiz ve Başkomutanımız Gazi Mustafa Kemal Atatürk ve silah arkadaşları olmak üzere aziz şehitlerimizi saygıyla anıyor, gazilerimize şükranlarımızı sunuyorum. Bize emanet ettikleri vatanımızın yılmaz bekçileri olacağımızı ifade ediyor, siz değerli personelimin ve ailelerimizin Ramazan Bayramı'nı en içten dileklerimle kutluyorum.""   Gemiyle ilgili bilgi veren Silah Subayı Yardımcısı ise Deniz Kuvvetleri Komutanlığının amfibi harekat icra edebilen en büyük tank çıkarma gemisi olan TCG Bayraktar'ın 22 Nisan 2017'de hizmete girdiğini söyledi. ""Bayraktar sınıfı tank çıkarma gemileri, yerli ve milli komuta kontrol sistemleri, gelişmiş sensör ve silahları, bünyesinde bulundurduğu süratli çıkarma araçları, helikopter harekatı icra edebilme yeteneği ile amfibi harekatlarda, afet ve acil durumlarda insani yardım görevlerinde Deniz Kuvvetleri Komutanlığının tüm ihtiyaçlarını karşılayabilecek imkan ve kabiliyettedir.""   TCG Bayraktar Türkiye'nin göz bebeklerinden olan, 2017'de yüzde 71 yerli sanayi desteğiyle üretilen TCG Bayraktar, nükleer, biyolojik ve kimyasal saldırılar için tam personel korumasına sahip. Boyu 139, eni 19,60 metre olan ve deplasmanı 7 bin 254 ton şeklinde dizayn edilen gemi, 2 metreden sığ sulara kapak atabiliyor, bin 200 ton yük veya çeşitli tank, zırhlı araç ve diğer araçları taşıyabiliyor.   İkmal yapmadan 30 gün denizde kalabilen, 5 bin deniz milinden fazla yol alabilen TCG Bayraktar, geniş muhabere ve elektronik imkanlarıyla komuta kontrol, harekat ve lojistik görev fonksiyonlarına katkı sağlamanın yanında, gerektiğinde doğal afetlerde insani yardım ulaştırmada da kullanılabiliyor."
872,Tek sette 12 roket ateşleyen VURAN hazır,Yerli ve milli teknolojilerle üretilen VURAN aracına entegre edilen 107 mm'lik Çok Namlulu Roketatar (ÇNRA) sistemi test atışında hedefi başarıyla vurdu. Türk Silahlı Kuvvetleri (TSK) için hazır hale getirildi.,Savunma,https://www.trthaber.com/haber/savunma/tek-sette-12-roket-atesleyen-vuran-hazir-580289.html,
873,"Göreve her daim hazır ""Timsah"" gücü","Amfibi Deniz Piyade Tugay Komutanlığının ‘Timsah’ gücü, Türkiye'nin stratejik konumu ile deniz aşırı menfaatlerinin korunmasında önemli rol üstleniyor. Her türlü görev için zorlu eğitimlerden geçen askerler, Türk ordusunun gücüne güç katıyor.",Savunma,https://www.trthaber.com/haber/savunma/goreve-her-daim-hazir-timsah-gucu-579708.html,"Türk Silahlı Kuvvetlerinin (TSK) ""Timsah"" olarak adlandırılan gücü amfibi deniz piyadeleri, karada ve suda görev yapabilme yetenekleri sayesinde kritik vazifeleri başarıyla gerçekleştiriyor. Derin suların yanı sıra karada da yetenek isteyen harekatlar gerçekleştirebilen amfibiler, terör örgütlerine yönelik yurt içi ve dışında yürütülen mücadeleye de güç katıyor.    Amfibi deniz piyadelerinin zorlu eğitimi Bu seçkin askerler, üstlenecekleri önemli görevler için zorlu eğitimlerden geçiyor. Askerler, yerine getirecekleri her türlü görev için çetin şartlardaki eğitimler sonunda karada ve suda harekat icra edebilen ""Timsah"" yeteneği kazanıyor. Deniz Kuvvetleri Komutanlığının İzmir'in Foça ilçesinde konuşlu Amfibi Deniz Piyade Tugayı'ndaki amfibi timlerin eğitimleri görüntülendi. Milli Savunma Bakanlığı ile Deniz Kuvvetleri Komutanlığının yaptığı sınavlarla, mezuniyetleri ve başarıları göz önünde bulundurularak fiziki yetenekleri ve zor şartlarda görev yapma kabiliyetlerine göre çeşitli kadrolarda istihdam edilen amfibilerin tamamı subay, astsubay, uzman ve sözleşmeli er olarak profesyonel personelden oluşuyor.    ""Timsah"" olmak kolay değil Gerçek çatışma ortamının yaratıldığı alanlarda, gece ve gündüz eğitimlerinden geçerek üst düzey kara ve deniz fizik kondisyonu kazanan amfibi timleri, baskı altında görevini icra edebilme, yakın dövüş teknikleri, esaretten kurtulma, teçhizatlı arazide uzun mesafe intikal ve hedef bulma gibi kabiliyetlerle donatılıyor. Güne sporla başlayan askerler, eğitimlerini özel eğitim alanları ve denizde sürdürüyor. Güç ve kondisyon geliştirme parkurunda fiziki dayanıklılıkları artırılan askerler, atış konusunda da en iyi olacak şekilde özenle yetiştiriliyor. Amfibi Deniz Piyade Tugayında personel, keskin nişancı, tahrip, komando ihtisas, bot operatörü gibi çeşitli ihtisas kurslarına gönderiliyor.    Eğitimde gerçeğini aratmayan senaryolar Eğitimlerinde görevleri sırasında karşılaşabilecekleri her türlü ihtimali göz önünde bulunduran timler, bu doğrultuda çeşitli senaryoları gerçekleştiriyor. Amfibi hücum timleri, gerçekleştirdikleri meskun mahal eğitimlerinde de senaryoya göre terör hedeflerini etkisiz hale getiriyor. Gerektiğinde kuleden halatlarla kayarak inen tim, yüksek katlı binalarda camdan giriş tekniğini de uygulayabiliyor. Silah kullanmada üst düzey olan bu askerler, eğitimlerinde uzun mesafedeki küçük hedefleri tam isabetle vuruyor. Amfibi timleri, tank çıkarma gemileriyle düşman kıyısına ulaşarak hedefleri yok etmek için de harekatını başarıyla gerçekleştiriyor.    Eğitimler kara, deniz fark etmeksizin sürüyor Toprak üzerinde olduğu gibi derin sularda da rahatça harekat kabiliyetini geliştirmek için denizde de eğitimler gerçekleştiriliyor. Gemiyi ele geçirme, gemiden hedefe manevra, botlarla sahile çıkarak hedefleri etkisiz hale getirme eğitimleri de büyük titizlikle yürütülüyor. Timsah gücü, en zorlu görevleri deniz piyade andında geçen ""Ya zafer ya ölüm"" sözlerinden hareketle yerine getiriyor. ""Vatan sağ olsun"" diye biten deniz piyade andı, bu özel yetişmiş birliğin görevlerindeki korkusuzluğu ifade ediyor.    Yerli kamikaze drone'lar kullanıyorlar Amfibi hücum timleri, görevleri sırasında kullandıkları ileri teknoloji insansız hava araçlarının da eğitimlerini alıyor. Yerli vurucu insansız hava araçları, hedefe çarparak infilak ediyor ve hedefi yok ediyor. Pilotunun kontrolünde, üzerinde patlayıcı ile 3-4 dakika içinde atışa hazır hale gelen insansız hava aracı, yaklaşık 5 kilometre uzaklıktaki hedefi vurabiliyor. Amfibilere, can güvenliklerini koruyarak harekatta üstünlük kurmalarını ve hızlı hava desteği sağlayan bu araçlar, düşman hedefe dalış yapıyor. Hedefe çarparak imha olan araçlar bu özellikleri nedeniyle ""kamikaze drone"" olarak da adlandırılıyor.    ""Timsah"" gücü yurt dışında da görev alıyor Vatanın bölünmez bütünlüğünü, başta mavi vatan olmak üzere tüm uluslararası sularda hak ve menfaatleri korumak amacıyla 30 Ağustos 1968'de kurulan Amfibi Deniz Piyade Tugay Komutanlığı, yurt içinde Şırnak ve Mardin gibi yerlerdeki görevlerinin yanı sıra Kıbrıs Barış Harekatı ile Arnavutluk, Libya, Lübnan, Kosova ve Afganistan'da görevler aldı. Kıbrıs Barış Harekatı’nda adaya ilk çıkarma yapan ve gazi birlik olan amfibi deniz piyadeleri, Hakkari'de, Irak'ın kuzeyinde terörle mücadelede, Suriye'de Barış Pınarı ve Fırat Kalkanı harekat bölgelerinde, Libya ve Afganistan'da görev icra ediyor.    ""Daima hazırız"" 2. Amfibi Deniz Piyade Tabur Komutanı, komutanlığın vazifesinin etkin, saygın ve caydırıcı kuvvet yapısıyla kendisine verilecek görevleri başarmak için her ortam ve şartta hazır olmak, amfibi harekat ve savaş dışı askeri harekatları etkinlikle icra etmek olduğunu söyledi. Amfibi hücum timlerinin Deniz Kuvvetleri Komutanlığının Türk bayrağını dalgalandırdığı dünyanın her yerinde görev yaptığını belirten Tabur Komutanı, görevlere hazır olmak için gündüz ve gece şartlarında, her türlü iklim koşullarında eğitim yaptıklarını anlattı. Tabur Komutanı, ""Amfibi Deniz Piyade Tugay Komutanlığı personeli, yurt savunmasında görev verildiğinde deniz piyade andımızda olduğu gibi, 'Atalarımıza layık olacak, görevimizi yapacak, gerekirse öleceğiz' düsturu ile daima hazırdır"" dedi."
874,Akıncı yüksek irtifa testini başarıyla geçti,"Bayraktar Akıncı Taarruzi İnsansız Hava Aracı, yüksek irtifa testini başarıyla tamamladı. Sosyal medyadan Akıncı'nın iniş görüntülerini Selçuk Bayraktar paylaştı.",Savunma,https://www.trthaber.com/haber/savunma/akinci-yuksek-irtifa-testini-basariyla-gecti-579171.html,"Baykar tarafından yerli ve milli imkanlarla geliştirilen Bayraktar Akıncı Taarruzi İnsansız Hava Aracı (TİHA),  yüksek irtifa testini başarıyla tamamladı. Sosyal medyada Akıncı'nın uçuş denemesini Baykar Teknik Müdürü Selçuk Bayraktar paylaştı. Bayraktar, ""Akıncı az önce yüksek irtifa testini tamamlayıp dönüp indi"" paylaşımını yaptı.   #AKINCI az önce yüksek irtifa testini tamamlayıp dönüp indi.

""Elvan elvan çiçek açar sabahlar...
Bugün olmazsa yarın,
Bir gün mutlaka...""#MilliTeknolojiHamlesi pic.twitter.com/ndmdYWInT8   Geçtiğimiz günlerde Akıncı, ilk atış denemesini yapmıştı. MAM-T, MAM-L ve MAM-C mühimmatıyla hedefler tam isabetle vurulmuştu."
875,Milli Muharip Uçak 2023'te motor çalıştıracak,"Türk Havacılık ve Uzay Sanayii AŞ Genel Müdür Yardımcısı Prof. Dr. Fahrettin Öztürk, Milli Muharip Uçak için hedeflerinin 2023'te ""motor çalıştırmak"" olduğunu söyledi.",Savunma,https://www.trthaber.com/haber/savunma/milli-muharip-ucak-2023te-motor-calistiracak-578588.html,"Bursa Teknik Üniversitesi (BTÜ) Robot Teknolojileri ve Akıllı Sistemler Uygulama ve Araştırma Merkezi (ROTASAM) tarafından, ""Havacılık Sanayisinde Ar-Ge ve Millileştirme Çalışmaları"" başlıklı seminer düzenlendi. Türk Havacılık ve Uzay Sanayii AŞ (TUSAŞ) Genel Müdür Yardımcısı ve Ankara Yıldırım Beyazıt Üniversitesi Öğretim Üyesi Prof. Dr. Fahrettin Öztürk, çevrim içi düzenlenen seminere katıldı. Öztürk, TUSAŞ tarafından geliştirilen projelerin fiili olarak 2005 yılında başladığını söyledi. Bu süre içinde HÜRKUŞ eğitim uçağının ortaya konulduğunu anlatan Öztürk, ""HÜRKUŞ-C, bunun silahlı versiyonu. Bu da hazır halde. Hürjet, 2022'nin sonunda uçmasını hedeflediğimiz bir uçak. Şu anda montaj faaliyetleri yürütülüyor. Bu, ülkemizin ilk jet uçağıdır. Hürjet'in 'Kombat-C' versiyonu, bu da silahlı"" dedi. ""Dünyada 5. nesil savaş uçağı yapan çok az ülke var"" Milli Muharip Uçak (MMU) Projesi'nden bahseden Öztürk, ""Bu uçak, 5. nesil bir savaş uçağı. Bu uçağı yaptığımızda Türkiye, teknolojide bir üst lige çıkmış oluyor. Dünyada 5. nesil savaş uçağı yapan çok az ülke var"" sözlerini kullandı. Helikopter projelerini anlatan Öztürk, şu bilgileri verdi: ""Bugün itibarıyla T-129 Atak helikopterini farklı birimlerimiz kullanıyor. Çok başarılı bir proje. Üretimler devam ediyor. Yurt dışına ihracatımız da var. T-70 Skorsky, S-70i'nin modifiye edilmiş versiyonu. Yazılımsal ve yapısal anlamda ciddi iyileştirmeler yapılarak, yeni bir helikopter çıkıyor. Bunun da üretim faaliyetleri devam ediyor. Tamamen Türk mühendisler tarafından tasarlanmış 6 Eylül 2018'de ilk uçuşunu gerçekleştirilen Gökbey de bizim gururumuz. Helikopter üzerindeki motor dışında her şey yerli üretimimiz. Bunu insan gururla söylüyor, çok önemli ve başarılı bir proje. Gelecekte çok önemli hizmetler yapacağını düşünüyorum. Ağır sınıf taarruz T-929 helikopterimizde de çalışmalar hızla devam ediyor. MMU'da bazı küçük üretimler yapılıyor ama proje aşamasında ve çok hızlı şekilde mesafe alıyoruz."" ""İlk uçuşunu 2025 veya 2026'da yapacak"" Prof. Dr. Fahrettin Öztürk, Milli Muharip Savaş Uçağı için hedefleri anlattı: ""Milli Muharip Savaş Uçağı için hedefimiz, 2023'te hangardan çıkarmak, yani motor çalıştırmak. İnşallah ilk uçuşunu 2025 veya 2026'da yapacak. Bunun envantere girmesi, 2028-2029 ya da 2030 da olabilir. Şu anda yaklaşık olarak mühendis sayısı, 1000'e yaklaştı bu projede."" ANKA ve İHA'ların Türkiye'nin gurur kaynağı olduğunu söyleyen Öztürk, ""İHA ile ilgili hem ülkemize hem dünyaya örnek olduk. Bu anlamda ihracatımız da var. İlk teslimatı çok yakın zamanda Tunus'a yapacağız"" bilgisini verdi. TEI ve TR Motor, yerli motor çalışmalarını yürütüyor Yerli uçak motoru geliştirme çalışmalarının devam ettiğine dikkat çeken Öztürk, şu bilgileri verdi: ""İştirakimiz olan Eskişehir'deki TEI'de motor geliştirme çalışmaları devam ediyor. Milli Muharip Savaş Uçağı'nda çift F-16 motoruyla başlıyoruz. TR Motor şirketimizin amacı, kendi motorumuzu üretmek. Bunun için Hacettepe Teknokent'te faaliyetler sürdürülüyor. Motor geliştirme yönünde çalışmalar yapılıyor. MMU'nun ilk prototipleri dışarıdan gelen motorla uçacak ama daha sonra müşteriye kendi motorlarımızla teslim etmeyi planlıyoruz. TEI ve TR Motor, yerli motor çalışmalarını yürütüyor."" TUSAŞ'ın uzay faaliyetlerini anlatan Öztürk, ""Göktürk 2 ile ilgili faaliyetler var. TURKSAT 6A var. F-16 genlerinden kalan çok güçlü olduğumuz uçak yapısalları bölümümüz var. Burada biz dünyadaki hemen hemen her uçağa parça yapıyoruz. Bindiğimiz herhangi bir airbus, boeing uçağında mutlaka şirketimizin bir parçası vardır. Uzun bir süredir F-35'in orta gövdesini de uçak yapısalları grubumuz yapıyor"" dedi. ""TUSAŞ, Türkiye'de Ar-Ge harcamalarında birinci sırada"" Öztürk, TUSAŞ'ın ciddi bir üretim potansiyeli olduğunu vurgulayarak, şirketi 15 milyar dolarlık iş hacmini büyüterek, çok daha güçlü bir yapıya dönüşmeyi hedeflediklerini anlattı. Ar-Ge faaliyetlerinin önemine değinen Öztürk, ""TUSAŞ, Türkiye'de Ar-Ge harcamalarında birinci sırada. Bizim yüzde 40'lar civarında Ar-Ge harcamamız olmuş, 2020 sonunda ve bizim özgün projeler dışında Ar-Ge'ye harcadığımız kaynak, yüzde 10'lara çıkmış. Ülkemizin oranı, yüzde 1'ler civarında. Çok ciddi bir rakamdayız. Bunu sürdürülebilir kılmamız lazım"" dedi."
876,Türk SİHA'larına özel mühimmat: KGK-SİHA-82,TÜBİTAK SAGE'nin SİHA’lar için özel olarak geliştirdiği KGK-SİHA-82 testi geçti.,Savunma,https://www.trthaber.com/haber/savunma/turk-sihalarina-ozel-muhimmat-kgk-siha-82-576105.html,"TÜBİTAK Savunma Sanayii Araştırma ve Geliştirme Enstitüsü (SAGE), Türk Silahlı Kuvvetleri ve ulusal/uluslararası savunma sanayii kuruluşlarının ihtiyaçlarını karşılamak üzere çalışmalar yürütüyor. Güdümlü ve güdümsüz mühimmat sistemleri, kritik alt sistemler ve stratejik sistem platformlarının tasarım, geliştirme, üretim ve test faaliyetlerini gerçekleştiriyor. TÜBİTAK SAGE'nin geliştirdiği sistemler arasında Kanatlı Güdüm Kiti Silah Sistemi (KGK) yer alıyor. KGK, genel maksat bombaları MK-82 (500 lb) ve MK-83'ü (1000 lb) akıllı mühimmata çeviriyor. İlk defa TÜBİTAK SAGE tarafından geliştirildi Türkiye'de ilk defa TÜBİTAK SAGE tarafından geliştirilen KGK, kanatları sayesinde 110 kilometre menzile sahip bulunuyor. Mühimmatın, Küresel Konumlama Sistemi (KKS/GPS) ve Ataletsel Ölçerler Birimi kullanılarak geliştirilen güdümüyle hava koşullarından bağımsız olarak vuruş hassasiyeti 5 metre ve altında gerçekleşiyor.   KGK'nın, yer testleri ile F4 ve F16 uçaklarına sertifikasyonu tamamlandı. İlk üretimleri TÜBİTAK SAGE tarafından gerçekleştirilen mühimmat, Türk Hava Kuvvetleri envanterine girdi. Seri üretimi Kale grubu tarafından yapılan KGK’nın millileştirme çalışmaları devam ediyor. SİHA'lara özel versiyon TÜBİTAK SAGE, KGK’nın silahlı insansız hava araçları (SİHA) için özel versiyonu KGK-SİHA-82'yi geliştirdi. KGK-SİHA-82’nin menzili, SİHA’ların yükseklik ve hız kriterlerine bağlı olarak, şu an için 30 kilometre ve üzerinde bulunuyor. KGK-SİHA-82’nin ilk test atışı, 23 Nisan'da Sinop’ta Türk Havacılık ve Uzay Sanayii (TUSAŞ) tarafından üretilen Aksungur SİHA ile 30 kilometre menzile yapıldı. Başarılı test atışında 2,5 metrelik hedef vuruş hassasiyeti sağlandı.   KGK-LAB da geliyor Aksungur, 2 adet KGK-SİHA-82 taşıma kapasitesine sahip bulunuyor. Menzil bakımından daha yüksek potansiyeli olan KGK’ya yönelik TÜBİTAK SAGE ve TUSAŞ'ın çalışmaları devam ediyor. Daha önce F4 ve F16 uçaklarında operasyonel yönden kendini kanıtlayan KGK’nın, diğer SİHA platformlarına takılmasına yönelik hiçbir engel kalmadı. KKS teknolojisi sayesinde, mesafeden bağımsız olarak, 5 metrelik vuruş hassasiyeti yakalanabiliyor. Yaklaşık 300 kilogramlık patlayıcı etkinliği göz önüne alındığında, bu değer fazlasıyla yeterli düzeyde bulunuyor. Mağara gibi küçük alana sahip hedeflere taarruz edilmek istendiğinde Lazer Arayıcı Başlığa (LAB) ihtiyaç duyuluyor. KGK-LAB için TÜBİTAK SAGE’de çalışmalar devam ediyor.   50-55 kilometrelik menzil KGK itkisiz bir mühimmat olarak füzelerden farklı bir yapıya sahip bulunuyor. SİHA teknolojisinin gelişmesi ile daha yüksek irtifa ve hız sağlanırsa bu değerlere bağlı olarak KGK menzil potansiyeli 30 kilometrenin çok üzerinde olacak. Yapılan çalışmalar uygun şartlarda 50-55 kilometrelik menzilin kısa vadede Akıncı ve Aksungur gibi SİHA’larla sağlanabileceğini gösteriyor. Platformdan ayrıldıktan sonra belirli bir güvenli mesafeye ulaşmasının ardından mühimmat kanatları açıyor ve yükselmeye başlıyor. Güvenli mesafe değeri platformun hızına bağlı olarak değişkenlik gösteriyor ve platforma göre ayarlanabiliyor."
877,AKSUNGUR için yeni atış menzili hedefi: 45 kilometre,"AKSUNGUR’un 30 kilometre menzille gerçekleştirdiği başarılı atışın ardından yeni bir hedef belirlendi. AKSUNGUR menzilinin, yakın zamanda 45 kilometreye çıkarılarak yeni bir başarı daha elde etmesi hedefleniyor.",Savunma,https://www.trthaber.com/haber/savunma/aksungur-icin-yeni-atis-menzili-hedefi-45-kilometre-575658.html,"Türk Havacılık ve Uzay Sanayii (TUSAŞ) gündüz ile gece istihbarat, gözetleme, keşif ve taarruz görevlerini gerçekleştiren orta irtifa uzun havada kalışlı İnsansız Hava Aracı Sistemi AKSUNGUR’un başarılı bir faaliyeti daha tamamladığını duyurdu. 30 kilometre menzilden tam isabet TÜBİTAK SAGE tarafından geliştirilen KGK-SİHA-82 faydalı yük ile Ankara'dan havalanan AKSUNGUR, uydudan kontrolle Sinop açıklarına giderek 20 bin feet irtifada 30 kilometre menzilden hedefi başarıyla vurdu.   AKSUNGUR'un, aynı faydalı yükle, menzilinin yakın zamanda 45 kilometreye çıkarılarak yeni bir başarı daha elde etmesi hedefleniyor. Daha önce de birçok görevi başarıyla tamamladı Deniz karakol, taarruz, sinyal istihbarat gibi önemli görevler gerçekleştirebilecek yapıda geliştirilen AKSUNGUR sahip olduğu diğer imkan ve kabiliyetlerle dikkatleri üzerine topluyor. TUSAŞ tarafından yerli ve milli imkânlarla üretilen AKSUNGUR, daha önce 12 MAM-L ile 28 saat ve mühimmatsız 49 saat havada kalarak önemli başarıya imza atmıştı."
878,Bozdoğan 2022'de TSK envanterine girecek,"TÜBİTAK - SAGE'nin genç mühendis ve teknisyenleri tarafından geliştirilen, Türkiye'nin ilk görüş içi havadan havaya füzesi Bozdoğan'ın 2022'de Türk Silahlı Kuvvetleri envanterine girmesi hedefleniyor",Savunma,https://www.trthaber.com/haber/savunma/bozdogan-2022de-tsk-envanterine-girecek-573192.html,"Füzenin geliştirilme sürecini yakından takip eden Cumhurbaşkanı Recep Tayyip Erdoğan, Bozdoğan'ın havadan havaya atış yaptığı ilk testi sosyal medya hesabından duyurdu. F-16'dan atılan Bozdoğan hedefi ""doğrudan vuruş"" ile imha etti. Cumhurbaşkanı Erdoğan sosyal medya hesabından paylaştı Paylaşımında Türkiye’nin havadan havaya füze teknolojisine sahip sayılı ülkelerden biri olmayı başardığını vurgulayan Erdoğan, Bozdoğan'ın ateşlendiği ve ""Şimşek"" isimli hava hedefini tam isabetle vurduğu videoya da paylaşımında yer verdi. Türkiye, havadan havaya füze teknolojisine sahip sayılı ülkelerden biri olmayı başardı.

Genç teknisyen ve mühendislerimizin GÖKTUĞ projesinde geliştirdiği görüş içi hava-hava füzemiz BOZDOĞAN, ilk atışta hedefi tam isabetle vurdu.

Gençlere #Maşallah #MilliTeknolojiHamlesi pic.twitter.com/20P3RCbdtE Şimşek, Bozdoğan ve Gökdoğan'ın sertifikasyon testleri sürecinde kullanılmak üzere, TUSAŞ tarafından tamamen milli imkanlarla geliştirildi. Bozdoğan'ın 2022'de TSK envanterine girmesi bekleniyor. Önemli bir aşama başarıldı Türkiye, yıllardır yurt dışından zor şartlarda ithal ettiği havadan havaya füzeleri, yerli ve milli imkânlarla geliştirme hedefinde önemli bir aşamayı başardı. Kısa menzilli, kızılötesi görüntüleyicili arayıcı başlıklı (IIR) Görüş İçi Hava-Hava Füzesi olan Bozdoğan, 140 kilogram ağırlığa sahip ve 4 Mach hıza ulaşabiliyor.   Yüksek manevra yeteneğine sahip Ses hızının çok üstünde uçan ve yüksek manevra yeteneğine sahip Bozdoğan, Savunma Sanayii Başkanlığı adına TÜBİTAK SAGE tarafından Türk Hava Kuvvetlerinin ihtiyaçları doğrultusunda Göktuğ Projesi kapsamında geliştiriliyor. Göktuğ Projesi, Bozdoğan ve Gökdoğan füzeleri ile bunların eğitimlerinde kullanılacak elektronik eğitim füzelerinin geliştirilmesini hedefliyor. Havadan havaya füzeler Bozdoğan ve Gökdoğan, hava üstünlüğünün tesis edilmesinde kritik önemde görülüyor. Bozdoğan, görüş içi bir füzeyken, Gökdoğan görüş ötesi bir füze niteliği taşıyor. SİHA'larda da kullanılacak Öncelikli olarak F-16 uçaklarına entegrasyonu planlanan Bozdoğan ve Gökdoğan, muharip uçak, büyük gövdeli uçak, helikopter, insansız hava aracı ve seyir füzelerine karşı kullanılabilecek. Akıncı, Aksungur gibi SİHA'ların mühimmatları arasına da girmesi planlanan Bozdoğan ve Gökdoğan, milli muharip uçağın da önemli silahlarından biri olacak."
879,MSB SOLOTÜRK'ün 10. kuruluş yıldönümünü kutladı,"Milli Savunma Bakanlığı, sosyal medya üzerinden SOLOTÜRK'ün kuruluş yıl dönümünü kutladı.",Savunma,https://www.trthaber.com/haber/savunma/msb-soloturkun-10-kurulus-yildonumunu-kutladi-573186.html,Milli Savunma Bakanlığı sosyal medya üzerinden paylaşımda bulundu. SOLOTÜRK’ün 10. Yılının kutlandığı paylaşımda şu sözlere yer verildi: “Gövdesinin altına nakşedilen Şanlı Ay Yıldızımızı 10 yıldır gururla taşıyan #SOLOTÜRK'ün kuruluş yıl dönümü kutlu olsun.” Paylaşımda SOLOTÜRK’ün ve pilotlarının bulunduğu videoya da yer verildi.   Gövdesinin altına nakşedilen Şanlı Ay Yıldızımızı 10 yıldır gururla taşıyan #SOLOTÜRK'ün kuruluş yıl dönümü kutlu olsun. #MSB #TSK pic.twitter.com/2uRvkeCrdM
880,Selçuk Bayraktar: Türkiye'nin Kanada'ya SİHA satmaması onlar için problem olur,"Baykar Teknik Müdürü Bayraktar, Kanada'nın yerli SİHA'lar için Türkiye'ye kamera satmamasının problem oluşturmayacağını söyledi. Bayraktar, ""Türkiye'nin Kanada'ya SİHA satmaması ise onlar için problem olabilir"" dedi.",Savunma,https://www.trthaber.com/haber/savunma/selcuk-bayraktar-turkiyenin-kanadaya-siha-satmamasi-onlar-icin-problem-olur-572917.html,"Baykar Teknoloji Lideri Selçuk Bayraktar, Kanada'nın ambargo uygulamasına ilişkin sosyal medyada açıklama yaptı. Bayraktar, ""İlk notu 6 ay önce yazmışız. Değişen bir şey olmadı. 6 ay sonra da olmayacak. Muhtemelen 6 aya kalmaz bir daha yazarız"" değerlendirmesinde bulundu.     ""Milli ve özgün tasarıma sahip olarak geliştiriyoruz"" ""Son günlerde çıkan ambargo haberleri üzerine bilgilendirme/2"" başlıklı yazılı açıklamada Bayraktar, ""Bilinmesinde fayda olan bazı hususları izah etmem gerektiğini düşünüyorum. S/İHA dediğimiz aslında içinde 40'a yakın bilgisayar bulunan bir robot uçak. Bayraktar TB2 SİHA'larımızı kritik tüm aksamlarından bileşenlerine, uçuş görev bilgisayarından yazılımına ve donanımına, aerodinamiğinden mekaniğine kadar tümüyle milli ve özgün tasarıma sahip olarak geliştiriyoruz"" dedi.   İlk notu 6 ay önce yazmışız...
Değişen bir şey olmadı...
6 ay sonra da olmayacak...

Muhtemelen 6 aya kalmaz bir daha yazarız... https://t.co/9ruBjVpiLQ pic.twitter.com/5Zw2QJb39Z ""Türkiye'nin Kanada’ya SİHA satmaması onlar için ciddi bir problem olabilir"" Bayraktar, SİHA'ları dünyada rekor sayılabilecek bir düzeyde yüzde 93 yerli katkıyla ve gururla ürettiklerini belirterek, şunları kaydetti: ""Birçok ülkeye ihraç ettiğimiz, dünya basınının neredeyse her gün başarılarını gıpta ile yazdığı ve yüksek teknolojide ülkemizin bayrağını en üst düzeye çeken bir sistemler bütünü. Kanada'nın S/İHA'larımızın adeta destan yazdığı Karabağ Tek Vatan Harekatı'nı gerekçe gösterip SİHA'mıza kullanıcının seçimiyle taktığımız faydalı yük denilen bir aksamı/kamerasını satmaması, halihazırda yerlisi ülkemiz tarafından geliştirilip üretilip, yurt içi ve yurt dışında dahi kullanıma sunulmuşken bizim için herhangi bir problem oluşturmaz. Lakin günün birinde, acil ihtiyacı olduğunda Türkiye'nin Kanada'ya SİHA satmaması onlar için ciddi bir problem olabilir. Zira dünyada muharebe tecrübesine sahip SİHA, Türkiye dahil sadece 4 ülkede var. Türkiye, güvenlik güçlerimizin çok geniş yelpazede başarılı muharip kullanımı sayesinde bu alanda dünyada lider. Havacılıkta ileri birçok ülke gibi Kanada'nın da bizim ürettiğimiz sınıflarda İHA'sı veyahut SİHA'sı yok. Ancak ithal etmek için başlattıkları bir programları var.   Ambargolar bu işe ilk başladığımızdan beri, yıllardır var. Ama hiçbiri bizi engelleyemedi, yolumuzdan döndüremedi. Yukarıda anlattığım sebeplerle milli S/İHA'larımızla ve Türkiye'nin her gün güçlenerek gelişen savunma sanayi ekosistemiyle gerçekten övünebilirsiniz. Bizim için dün nasılsa bugün de öyle... Değişen hiçbir şey olmadı. Bundan sonra da olmayacak! 300 bin saatten fazla gökyüzünde başarıyla görev yapan milletimizin S/İHA'ları, ülkemizin güvenliği için uçmaya devam ediyor, edecek. Semalarımızda hür ve özgür. #MilliTeknolojiHamlesi."""
881,TUSAŞ yeni nesil A320 ailesi için teslimata başladı,"Airbus tarafından geliştirilen yeni nesil yolcu uçağı A320 ailesinin uzun uçuşlar için tasarlanan A321XLR modelinin ilk ""Section-18"" panellerinin modifikasyonu ve üretimi tamamlandı.",Savunma,https://www.trthaber.com/haber/savunma/tusas-yeni-nesil-a320-ailesi-icin-teslimata-basladi-572776.html,"Türk Havacılık ve Uzay Sanayii AŞ'den(TUSAŞ), ilk kez 1995 yılında başladığı ve bugüne kadar 5 bin uçaklık setin üzerinde üretimini tamamlayıp teslimatını gerçekleştirdiği ""Section-18"" panellerini daha da geliştirdi.   Çok daha uzun uçuşlara imkan tanıyan A321XLR uçakları için TUSAŞ tarafından yeniden yapısal güçlendirme yapılan modifikasyonlu ""Section-18"" panellerinde ilk setin sevkiyatı tamamlandı. 4 ana panelden oluşuyor TUSAŞ'ın tek kaynak olarak ürettiği ve uçağın arka çıkış kapısının bulunduğu kısmı ifade eden Section-18, sağ-sol ve alt-üst olmak üzere 4 ana panelden oluşuyor. Bir set panelde toplam 1200 detay parça yer alıyor.   Şirket, ilk etapta 5 uçaklık setin üretimini tamamlayıp, sevkiyatını gerçekleştirecek."
882,Savunma sanayiindeki çalışmalara kredi desteği,Savunma Sanayii Yatırım ve Geliştirme Faaliyetlerini Destekleme Programı'nda sektöre sunulan kredi büyüklüğü 300 milyon liraya ulaştı.,Savunma,https://www.trthaber.com/haber/savunma/savunma-sanayiindeki-calismalara-kredi-destegi-571686.html,"Cumhurbaşkanlığı Savunma Sanayii Başkanlığı (SSB), geçen yıl Savunma Sanayii Yatırım ve Geliştirme Faaliyetlerini Destekleme Programı'nı hayata geçirdi. 150 milyon liralık kredi tutarının tamamına yakını firmalar ve projelerin desteklenmesinde kullanıldı. Başkanlık bu yıl da 150 milyon liralık yeni bir çağrıya çıktı. Böylece sunulan kredinin büyüklüğü 300 milyon liraya ulaştı. Destek programı kapsamında savunma, anayurt güvenliği, havacılık ve uzay sanayisi alanlarında faaliyet gösteren yerli sanayi kuruluşlarının yatırım faaliyetleri ile Ankara Uzay ve Havacılık İhtisas Organize Sanayi Bölgesi'nde (HAB) yapılacak tesis inşaatı faaliyetlerinin finansal olarak desteklenmesi amacıyla kredi verilecek. Öncelikli alanlar hangileri? 2021 yılı için 3 öncelikli alan belirlendi. - Birinci öncelikli alan ileri malzeme teknolojileri, robotik/otonom sistemleri. - İkinci öncelikli alan elektronik harp, algılama teknolojileri, siber güvenlik, yapay zeka, elektronik/aviyonik, silah/mühimmat, roket ve füze sistemleri, KBRN, yarı iletken üretimi, kompozit teknolojileri. - Üçüncü öncelikli alan HAB'a yapılacak tesis inşaatı olacak. Azami 10 yıl vadeye sahip kredi için onay tarihinde Türkiye Cumhuriyet Merkez Bankası tarafından en son yayımlanan ""İhale Yöntemiyle Satılan Hazine Bonoları ve Devlet Tahvilleri Türk Lirası Yıllık Ortalama Birleşik Faiz Oranı""nın yarısı olarak hesaplanan faiz oranı uygulanacak. Başvurular 30 Haziran'a kadar SSB'ye yapılabilecek. ""Firmalar desteğe başvurmakla ilgili çok hevesliler"" SSB Başkanı İsmail Demir, firmaların bu desteğe ilgisinin çok fazla olduğunu söyledi. ""Firmalar kendilerini anlatmak, desteğe başvurmakla ilgili çok hevesliler. Sektörün önünü açmak çok önemli. Malum bu kaynağı Savunma Sanayii Destekleme Fonundan oluşturuyoruz. Fonun adına dikkati çekmek istiyorum, Savunma Sanayii Destekleme Fonu. Bu açıdan Savunma Sanayii İcra Komitesinden onay aldığımız bütün projelerin kaynağı bu fon ve milli bütçeden aktarılan bazı paralar. Böylece bu desteği sürekli yapmamız gerekiyor. Zaten projelerimizin içinde her bir ana yükleniciye belirli oranda alt yüklenici ve KOBİ seviyesinde yüklenici kullanma zorunluğu getirdiğimiz gibi, teknoloji kazanım yükümlüğü adı altında da yeni teknolojilerin geliştirileceği belli bir yüzdenin ayrılmasını şart koşuyoruz. Bunların hepsi savunma sanayii ekosistemimizin tabanının genişletilmesi, yeni oyunculara fırsat tanınması ve yeni teknoloji alanlarında yatırımcıları cesaretlendirerek bu alanda faaliyete teşvik etmeye yönelik."" ""Savunma sanayii, dinamik ve geleceğe güvenle bakan bir sektör olmalı"" Demir, HAB'da firmaların yerlerini almaya başladıklarını söyledi. Yerlerin hemen hemen dolduğunu, kimi firmaların tesislerini kurduğunu, kimilerinin faaliyete başladığını anlatan Demir, şunları söyledi: ""Burada özellikle ileri imalat ve malzeme teknolojileri konusunda bir uzmanlık alanı da oluşturmak istiyoruz. Çünkü özellikle geliştirmemiz gereken bir alan. Havacılık ve uzay dediğimizde malzeme, yeni ve modern imalat teknolojileri çok önem kazanıyor, hassas imalatlar. Bunun yanında silah teknolojileri, elektronik, bilişim, iletişim, yapay zeka, robotik gibi sistemler burada yer alacak ve bunların da önemli ölçüde, yapabildiğimiz ölçüde tabi ki teşvikleri olacak. Bizim verdiğimiz 150 milyon lira tek bir kaynak değil. Başka kaynakların, teşviklerin oluşturulması gerekiyor. Bu arada bizimle proje yapan her firmaya da mesela banka teminat mektupları yerine şirket bonosu alma gibi kolaylıklar sağlayarak, projeler üzerindeki ve kredi yüklerini azaltmak gibi bir yola da başvuruyoruz. Mühim olan burada sektörü canlandırmak, geliştirmek. Çünkü savunma sanayii canlı, dinamik ve geleceğe güvenle bakan bir sektör olmalı. Eğer bu sektörün önünü açmazsak gelecekle ilgili çok fazla oyuncu bulamayabiliriz, cesaret kırabilir, yatırımcılarımız bu alanda fazla iştah duymayabilirler."" Demir, bu destek mekanizmasıyla bir anlamda küçük firmaların desteklendiği ancak bununla sınırlı kalmayıp faaliyetin niteliği, önemi, kritikliğine bakarak daha büyük ölçekli kuruluşlara da destek sunulduğunu açıkladı."
883,Yerli firmadan kritik haberleşme ve elektronik harp bileşenleri,"Sanayi ve Teknoloji Bakanı Mustafa Varank, ihracat değeri gram başına 50 dolar olan haberleşme ve elektronik harp bileşenleri üreten yerli firmayı ziyaret etti.",Savunma,https://www.trthaber.com/haber/savunma/yerli-firmadan-kritik-haberlesme-ve-elektronik-harp-bilesenleri-569765.html,"Sanayi ve Teknoloji Bakanı Mustafa Varank, Tualcom Elektronik AŞ'yi ziyaret etti. Ziyarette Bakan Varank'a TÜBİTAK Savunma Sanayii Araştırma ve Geliştirme Enstitüsü Müdürü Gürcan Okumuş eşlik etti. Şirketin çalışmalarına ilişkin Tualcom Genel Müdürü Tunahan Kırılmaz ve Genel Müdür Yardımcısı Ahmet Salih Erdem'den bilgi alan Varank, sunumun ardından Ar-Ge çalışmalarını yerinde inceledi. Varank'ın ziyareti sonrasında Kırılmaz, şirketin faaliyetlerine ilişkin açıklama yaptı. Ürünlerin yüzde 20'sini ihraç ediyorlar Tualcom'un 8 yıl önce Sanayi ve Teknoloji Bakanlığının ""Teknogirişim Sermayesi Desteği"" ile kurulduğu bilgisini veren Kırılmaz, daha sonra TÜBİTAK desteği ve savunma sanayi kuruluşlarına sağladıkları ürünlerle projelerine devam ettikleri söyledi. Kırılmaz, çoğunluğu mühendis ve teknisyenlerden oluşan 60 kişilik ekiple en alt seviyeye kadar tasarım ve üretim yaptıklarını anlattı. Yurt içi ve dışında birçok platformun kritik bileşenlerini sağladıkları bilgisini veren Kırılmaz, özellikle İHA, SİHA, füze ve mühimmatların alt sistemlerini geliştirdiklerini söyledi. Kırılmaz, ürettikleri ürünlerin yaklaşık yüzde 20'sini ihraç ettiklerine dikkat çekti. ""Bunu daha da geliştirmek için çeşitli faaliyetler yürütüyoruz. Ürünlerimiz, yüksek teknolojili ve oldukça küçük boyutlu olmaları nedeniyle tüm platformlara entegre edilebilen yapılarıyla tercih ediliyor. Yabancı muadillerden daha başarılı performans sergileyebiliyoruz. Bu sayede de yoğun talep görüyoruz. Şu an çoğunluğu İHA ve füzeler olmak üzere milli platformlarımızda yabancı ürünler yerine bizim ürünlerimiz tercih ediliyor. Elektronik harp ve haberleşme sistemleri gibi kritik bileşenlerden oluşan ürünlerimizin ithal ediliyor olması zaten problemlere neden olabiliyor. Bu sebeple ürünlerimizin yerli ve milli olarak geliştirilmesiyle üretilmesi kritik öneme sahip.""   Firmanın ihracat tutarı 1,5 milyon dolara yakın Geçen yıl yaklaşık 1,5 milyon dolarlık dış satım gerçekleştirdiklerini söyleyen Kırılmaz, Almanya, İngiltere, Fransa, Brezilya, Güney Kore, İtalya ve Pakistan'ın da aralarında bulunduğu pek çok ülkeye ürün ihraç ettikleri bilgisini verdi. Kırılmaz, geliştirdikleri ürünlerin kalite ve performans açısından dünyayla rekabet edebilecek seviyede olduğunu vurgulayarak, ""Bir ülkeye satış yaptığımızda diğer ürünlerimize de talep oluyor. Bu yüzden gelişerek devam eden ihracatımız söz konusu. Gram başına 40-50 dolar mertebesinde katma değeri olan ürünler geliştiriyoruz ve ihraç ediyoruz"" dedi. 8 antenli ""Anti-Jam"" sistemi geliştirdiler Son dönemde ülkedeki füze ve mühimmat projelerinde şirketin ürünlerinin kullanılmaya başlandığını söyleyen Kırılmaz, geliştirdikleri karıştırmaya dayanıklı ""Anti-Jam"" sisteminin yüksek başarı ve küçük boyutları sayesinde büyük ilgi gördüğünü anlattı. Kırılmaz, yakın zamanda 8 antenli ""Anti-Jam"" sistemi geliştirdiklerini, bu sistemin de yüksek performansıyla İHA ve SİHA platformlarında talep edilebileceğini söyledi.    Yeni konseptlere uygun yeni donanımlar geliştiriyorlar Sürü haberleşmesi sistemleri de ürettiklerini belirten Kırılmaz, bunların yerli platformlarda aktif olarak kullanıldığını ve füze-İHA, İHA-İHA, İHA-yer haberleşmesi gibi tüm haberleşmeleri milli ürünlerle yapabildiklerini söyledi. Kırılmaz, sürü konseptli elektronik harp sistemi çalışmasıyla birden fazla platformun birbiriyle haberleştirilerek daha etkin bir kabiliyete kavuşulacağını anlatarak, ""Sistemlerimizin maliyet etkin ve küçük boyutlarda olması, bunların birbiriyle haberleşecek şekilde modellenmesi, ciddi bir güç ve yetenek olması bakımından önem taşıyor. Biz de yeni konseptlere uygun yeni donanımları geliştirerek savunma sanayiimizin hizmetine sunuyoruz"" dedi. Milli konumlama sistemi GPS ve GNSS'den bağımsız milli konumlama sistemi üzerinde çalıştıklarını anlatan Kırılmaz, şunları söyledi: ""Burada da platformlarımız kendi konumlarını milli çözümlerimizle sunabilecekler. İlk denemelerini yapmaya başladık, çeşitli uçuşlarda gösterimlerimizi yapıyoruz. Bu sistem platformlarımız için global navigasyon uydularına ihtiyaç duymadan kendi milli çözümlerimizle bölgesel bir navigasyona uyum sağlayabiliyor. Böylelikle bir İHA'mız ya da füzemiz üzerinde hiçbir GPS alıcısı olmadan da uçuş yapabilecek.""   ""Milli Uzay Programı'na katkı sunabiliriz"" Kırılmaz, Türkiye'nin Milli Uzay Programı'ndaki hedeflerine özellikle haberleşme, telemetri ve milli navigasyon sistemi tarafında ciddi katkı sunabileceklerini söyleyerek, şu bilgileri verdi: ""Zaten biz bunları eskiden beri belli platformlar için çalıştığımız için hazırlık seviyemiz yüksek. Hatta önümüzdeki aylarda bir pilot bölgede uygulama yapmayı hedefliyoruz. İHA, SİHA, füze ve mühimmatlarımız yabancı konumlama sistemi ihtiyacı olmadan kendi konumlarını bulabilecek, hedeflerine rahatlıkla milli sistemlerle ulaşmış olacaklar."" "
884,Bayraktar TB2 Karadeniz semalarında uçtu,"Ukrayna Savunma Bakanlığı, Bayraktar TB2 tipi SİHA'ları Karadeniz üzerinde test ettiğini duyurdu. Rus basını da gelişmeyi, ""Karabağ Fatihi Türk Bayraktar TB2'ler, Karadeniz semalarında göründü"" ifadeleriyle okuyucuları ile paylaştı.",Savunma,https://www.trthaber.com/haber/savunma/bayraktar-tb2-karadeniz-semalarinda-uctu-568122.html,"Ukrayna, Türkiye'den satın aldığı Bayraktar TB2 Silahlı İnsansız Hava Aracı (SİHA) ile görev icra etti. Türk yapımı insansız hava araçları Karadeniz semalarında uçtu. Ukrayna Savunma Bakanlığı, Bayraktar TB2'lerin, Ukrayna ana karasından havalanarak Tendrivska Kosa Adası'na kadar uçtuğunu açıkladı.   Bayraktar TB2'lerin birçok manevra görevi icra ettiği de belirtildi. Rus basını: Karabağ Fatihi Gelişme, Rus basınında da geniş yer buldu. Rusya'nın önde gelen gazetelerinden Moskovskiy Komsomolets de gelişmeyi, ""Karabağ Fatihi Türk Bayraktar TB2'ler, Karadeniz semalarında göründü"" ifadeleriyle okuyucuları ile paylaştı.   Ukrayna, Türkiye'den 2019 yılında 6 adet Bayraktar TB2 İnsansız Hava Aracı ile 3 yer kontrol istasyonu satın almıştı.   Ocak ayında da Türkiye'den, geliştirilmiş özelliklere sahip Bayraktar TB2 tipi insansız hava araçlarından satın alınacağı duyurulmuştu."
885,Üniversitelere geleceğin teknolojilerine katkı çağrısı,"Cumhurbaşkanlığı Savunma Sanayii Başkanı İsmail Demir, üniversitelere geleceğin teknolojilerine ilişkin proje üretme çağrısı yaptı.",Savunma,https://www.trthaber.com/haber/savunma/universitelere-gelecegin-teknolojilerine-katki-cagrisi-567205.html,"Cumhurbaşkanlığı Savunma Sanayii Başkanı İsmail Demir, İstanbul Teknik Üniversitesi Savunma Teknolojileri Kulübü tarafından düzenlenen Savunma Teknolojileri Günleri programının açılışında konuşma yaptı. Demir, bir ülkenin bağımsız olarak yaşamasının, geleceğinin teminatının gücünden kaynaklandığını vurguladı. ""Siyasi irade olarak savunma sanayiine çok önem veriliyor"" Türkiye'nin savunmadaki gücünü artırmak için çalışmalar yaptıklarını anlatan Demir, şunları söyledi: ""Bu hazırlığı yapma konusunda yılların belirli ihmalleri veya farkında olmama durumları, bazı engellemeler, bazı çalışmaların akamete uğraması söz konusu. Bu akamete uğramanın, duraklamaların en büyük sebebinin de irade ve inanç eksikliği olduğunu görüyoruz. Bugün bu irade eksikliği yok. Sayın Cumhurbaşkanı'mız özellikle savunma sanayii konusunda büyük desteklerini her zaman vurguluyorlar. Bu da demek ki siyasi irade olarak savunma sanayiine çok önem veriliyor. Yerli ve milli ürünler konusunda hiçbir taviz verilmemesi gerektiğinin altı çok kalın şekilde çiziliyor. Bizim görevimiz de bunu gerçekleştirmek."" Demir, bir yandan konvansiyonel teknolojiler, uygulamalar peşinde koşarken diğer taraftan geleceğin teknolojileri için çalıştıklarını söyledi. ""Üniversitelere önemli görevler düşüyor"" Özellikle üniversitelerden geleceğin teknolojileriyle ilgili ufuk açıcı proje ve fikirlerle gelmelerini beklediklerini anlatan Demir, ""Teknoloji derinliği, odaklanma konusunda da üniversitelere önemli görevler düşüyor"" dedi. Savunma sanayiinde geliştirilecek bir teknolojinin çok çeşitli alanlarda kullanımının da mümkün olduğunu söyleyen Demir, bu alanda yapılacak çalışmalar ve gelişmelerin ülkenin genel ekonomisi ve kalkınmışlığına çok büyük katkıda bulunacağını açıkladı. Üniversite-sanayi iş birliği İTÜ Rektörü Prof. Dr. İsmail Koyuncu da üniversite-sanayi iş birliğini her zaman öncelikli gündem maddesi haline getirdiklerini ve buna göre çalışmalar yürüttüklerini söyledi. Teknoloji ve Ar-Ge çalışmalarını her zaman ilk öncelik olarak gördüklerini vurgulayan Koyuncu, bu alanların aynı zamanda ülke ekonomilerini de doğrudan etkilediğini anlattı. ""Üstelik, iş bir de savunma sanayiine geldiğinde, diğer sektörlere nazaran birtakım farklılıklar ve aciliyetler de ortaya çıkabilmektedir. Hal böyle olunca da teknolojik gelişimi sürekli takip ederek bilgilerimizi daima güncel tutmamız gerekmektedir. İTÜ ile savunma sanayimizin bir araya geldiği böylesi etkinlikler mevcut iş birliklerini güçlendirmek ve artırmak anlamında son derece önemlidir. Bu etkinlikle birlikte, savunma sanayimizde Ar-Ge'ye yapılan yatırımlar, sağlanan kaynaklar, geleceğin politikaları konusunda İTÜ'lü akademisyenlerin ve öğrencilerin farkındalığının artırılması sağlanırken, bir yandan da İTÜ'nün akademik gücü, laboratuvar kabiliyetleri ve sahip olduğu nitelikli öğrenci profili konusunda savunma sanayimizde faaliyet yürüten kurum ve kuruluşların farkındalığının artırılması da amaçlanıyor. İnşallah, böylesi etkinlikler sayesinde İTÜ ile savunma sanayimiz arasındaki iş birliklerini güçlendirmeye dönük somut adımlarımız daha da artacaktır."""
886,Yeni zırhlılar için seri üretime geçiliyor,Kara kuvvetleri ve jandarmanın kullanımına sunulacak yeni zırhlı araçlar Pars İzci 6x6 ve 8x8 için seri üretime geçiliyor. Araçlar 2022 yılında güvenlik güçleri tarafından kullanılmaya başlanacak.,Savunma,https://www.trthaber.com/haber/savunma/yeni-zirhlilar-icin-seri-uretime-geciliyor-565178.html,"Güvenlik güçlerinin zırhlı kara aracı ihtiyacının karşılanması için Özel Maksatlı Taktik Tekerlekli Zırhlı Araç Projesi (ÖMTTZ) sözleşmesi, 14'üncü Uluslararası Savunma Sanayii Fuarı (IDEF'19) kapsamında imzalandı. Araçların üretimi için görevlendirilen FNSS, geçen sürede yoğun bir çalışma yürüterek araçların tasarımında sona geldi. Yoğun bir üretim süreciyle kısa süre içinde 100 araç güvenlik güçlerinin kullanımına sunulacak. ""İlk aşamada 100 adetlik bir üretim yapacağız"" FNSS ÖMTTZ Program Yöneticisi Can Kurt, şirketin öz kaynaklarıyla Pars İzci isimli özel bir araç geliştirdiğini, bu çalışmanın ÖMTTZ Projesi ile beraber taçlandırıldığını söyledi. Proje sözleşmesinin FNSS ile Cumhurbaşkanlığı Savunma Sanayii Başkanlığı (SSB) arasında imzalandığını anımsatan Kurt, bu kapsamda Kara Kuvvetleri ve Jandarma Genel Komutanlığı için 5 farklı konfigürasyonda 6x6 ve 8x8 araçlar üretileceğini söyledi. ""İlk aşamada 100 adetlik bir üretim yapacağız. Bunların 4'ü komuta, radar, sensör ve KBRN keşif araçları Kara Kuvvetleri Komutanlığına, zırhlı muharebe araçları da jandarma Genel Komutanlığına teslim edilecek.""   ""İlk araçların üretimi ve kalifikasyon dönemine başlıyoruz""  Projenin işleyişine ilişkin de bilgi veren Kurt, şunları anlattı: ""Yurt içi geliştirme projeleri kapsamında ilk döneme tasarlama ve uyarlama dönemi adını veriyoruz. Bu dönemde tedarik makamı ve Kara Kuvvetlerimiz ile bir dizi toplantı yapıyoruz. Burada ihtiyaçların netleştirilmesi ve yine kuvvetin ihtiyaçlarının doğru anlaşılması ve FNSS'nin tasarım çözümlerinin onaylanmasıyla ilk araçların üretimi ve kalifikasyon dönemine başlıyoruz. Projede bu kapsamda geride kalan süreçte müşterilerle yakın çalışmalar yaptık. Geldiğimiz aşamada bunların onayıyla beraber araçların üretilmesi ve kalifiye edilmesi gibi bir süreçle yola devam edeceğiz."" ""Yurt dışında da çok ilgi görecek"" Pars İzci araçlarının yurt dışında da çok ilgi göreceğini düşündüklerini vurgulayan Kurt, ""Proje kapsamında kalifikasyonlar tamamlandıktan sonra çok kısa süre içinde, yaklaşık 1 yılda 100 aracın üretilmesi ve teslimi öngörülüyor. Toplam proje takvimi 36 ay. İlk 24 ayını gereksinimlerin belirlenmesi, araçların üretilmesi ve kalifiye edilmesiyle geçiriyoruz, devamında seri üretime geçiyoruz. Araçlar 2022 yılında güvenlik güçleri tarafından kullanılmaya başlanacak"" dedi.   ""Bu şüphesiz SSB'nin ortaya koyduğu vizyon ve stratejinin bir sonucudur"" FNSS Ar-Ge Proje Lideri Cihan Büyükbayram da savunma sanayisinin ana ve alt yüklenicileriyle topyekun gelişmesine bağlı olarak, her geçen gün yerli alt sistemlere yenilerinin eklendiğini söyledi. Bu kapsamda hem dışa bağımlılığın azaldığına hem de yurt dışında rekabet gücünün arttığını anlatan Büyükbayram, ""Bu şüphesiz SSB'nin ortaya koyduğu vizyon ve stratejinin bir sonucudur. Ana yüklenicilerin yönlendirmesi ve tecrübesiyle alt yüklenicilerin emeğinin bir araya gelmesi sonucu olarak yerli alt sistemler geliştiriliyor ve her geçen gün daha iyi noktaya gidiyoruz"" dedi. Büyükbayram, güvenlik güçlerinin yeni araçlarındaki yerlilik oranına dikkat çekerek, ""Gururla söyleyebiliriz, Pars İzci aracımızdaki yerlilik oranı bugüne kadarki kara araçları arasında en yüksek oran. Bu kısa sürede olabilecek bir şey değil. Ar-Ge'ye verdiğimiz önem, ayırdığımız öz kaynağın meyvelerin topladığımızı söyleyebiliriz. Alt yüklenicilerimizle beraber de Ar-Ge projeleri yürütmekteyiz. Bunların sonucunda yerli alt sistemler ortaya çıkmakta ve ürünlerimizde araçlarımızda kullanmaktayız"" dedi.   ""Kara Kuvvetlerimizin envanterine girecek ilk yerli 6x6 ve 8x8 araçlar"" Araçlarda zorlu koşullar ve görevleri yerine getirebilmesi için ciddi gereksinimlere ihtiyaç duyulduğunu söyleyen Büyükbayram, şu bilgileri verdi: ""Bu gereksinimlere cevap verebilecek güç aktarma organları, hidropnömatik süspansiyon yurt içi kabiliyetlerle geliştirilmiş durumda, proje için hazır. Yerli motoru da önemsiyoruz. Türk savunma sanayisi için çok önemli bir kalem. 2021 yılı içinde yerli motor kalifikasyon süreci tamamlanacak ve Pars İzci aracına entegre edilip kullanılmaya başlanacak. Pars İzci, Kara Kuvvetlerimizin envanterine girecek ilk yerli 6x6 ve 8x8 araçlar olacak. Arazide yüksek hareket kabiliyeti ve yolda yüksek hızlara ulaşabilen, Türk Silahlı Kuvvetlerine ekstra yetenekler kazandırabilecek araçlar. Ayrıca yüksek durumsal farkındalığı ve üstündeki sensörleri sayesinde farklı keşif ve devriye görevlerinde başarıyla görev yapabilecekler."" "
887,TUSAŞ'tan anlamlı paylaşım,Türk Havacılık ve Uzay Sanayii'nden Anka'ya özel paylaşım.,Savunma,https://www.trthaber.com/haber/savunma/tusastan-anlamli-paylasim-564715.html,"Türk Havacılık ve Uzay Sanayii, sosyal medya hesabından insansız hava aracı Anka'nın görselini bu sözlerle paylaştı: ""Yarın elbet bizim, elbet bizimdir."" Yarın, elbet bizim, elbet bizimdir! #ANKA #TUSAŞ pic.twitter.com/lDQQEnHu0s   Etkin olarak kullanılıyor Türk Havacılık ve Uzay Sanayii (TUSAŞ) mühendisleri tarafından tasarlanan ve birçok yerli alt yüklenici firmanın da görev aldığı Anka, montajı ve üretimi tamamlanarak 16 Temmuz 2010'da hangardan çıkarıldı ve motoru çalıştırıldı. 30 Aralık 2010'da ilk uçuşunu gerçekleştiren Anka, geçen sürede kendi kategorisinde dünyanın en iyi operatif sistemi olma hedefiyle sürekli geliştirildi. Gelişim sürecindeki en önemli aşamalardan biri uydudan kontrol yeteneği kazandırılması oldu. Orta irtifa uzun havada kalışlı İHA sistemi Anka, uydu yeteneğine sahip Türkiye'nin İHA'sı olarak kullanıma sunuldu. Uydudan kontrol kabiliyetiyle görüş hattı ötesinde, gece ve gündüz şatlarında otonom uçuş ve seyrüsefer yapabilen Anka-S, sınır güvenliği ve terörle mücadele harekatlarında etkin olarak kullanılıyor."
888,İkinci deniz karakol uçağı Deniz Kuvvetleri Komutanlığına teslim edildi,"Savunma Sanayii Başkanı İsmail Demir, ikinci P-72 Deniz Karakol Uçağı'nın Deniz Kuvvetleri Komutanlığına teslim edildiğini duyurdu.",Savunma,https://www.trthaber.com/haber/savunma/ikinci-deniz-karakol-ucagi-deniz-kuvvetleri-komutanligina-teslim-edildi-563240.html,"Sosyal medya hesabından Meltem-3 Projesi'ne ilişkin  paylaşım yapan Savunma Sanayii Başkanı İsmail Demir, ""Mavi Vatan'da milli çıkarlarımızı korumak için her zaman görev başındayız. Meltem-3 Projesi kapsamında ikinci P-72 Deniz Karakol Uçağı'mızı da teslim ettik"" ifadelerini kullandı.   Demir, paylaşımında, P-72 Deniz Karakol uçaklarının Mavi Vatan savunmasında, Deniz Kuvvetlerinin stratejik unsuru olarak hizmet edeceğini belirtti"
889,Türk zırhlısı Ejder Yalçın artık bir dünya markası,"Türk savunma sanayisi bünyesinde geliştirilen taktik tekerlekli zırhlı araç Ejder Yalçın 4x4, ihracatta yakaladığı başarılara yenilerini ekliyor. Asya ve Afrika ülkelerinde önemli işlere imza atan aracın yeni adreslerinden biri Macaristan oldu.",Savunma,https://www.trthaber.com/haber/savunma/turk-zirhlisi-ejder-yalcin-artik-bir-dunya-markasi-563165.html,"Türkiye'nin zırhlı kara aracı üreticilerinden Nurol Makina'nın ürettiği Ejder Yalçın 4x4, konvansiyonel ve asimetrik harekat ortamlarında sahip olduğu yüksek koruma yeteneği, üstün hareket kabiliyeti ve faydalı yük taşıma kapasitesiyle gerek Türkiye gerekse yurt dışında ihtiyaçları karşılıyor. Ejder Yalçın 4x4 aracının muharip ve destek görevlerinde kullanılmak üzere geliştirilmiş 10'dan farklı konfigürasyonu bulunuyor. Bu araçlar Orta Doğu, Körfez, Asya, Afrika ve Avrupa bölgelerinde birçok ülke tarafından tercih ediliyor. AB ve NATO üyesi ülkelerce kullanılıyor Avrupa Birliği ve NATO üyesi olan Macaristan'ın envanterine 2020'de giren Ejder Yalçın 4x4 aracı, böylece Türkiye dışında bir NATO ülkesi tarafından kullanılan zırhlı araçlardan biri oldu. Ejder Yalçın 4x4'ün NATO görevlerinde teşkilat envanterinde bulunan ileri teknolojik altyapıya sahip araçlarla müşterek harekat ortamında görev yapacak olması, kalite ve güvenilirlik seviyesi bakımından yıllar içinde yapılan iyileştirmelerle gelinen noktayı gösteren somut bir unsur olarak dikkati çekiyor.    Araç ailesine ambulans ve havan aracı da katıldı Ejder Yalçın 4x4 ile çoklu görevler için sunulan farklı donanıma sahip araçlar gerek Türkiye'de gerekse uluslararası asker kuvvetler ve güvenlik güçleri tarafından uzun süredir muharebe ortamında kullanılıyor. Kullanıcılardan gelen talepler doğrultusunda araç ailesine son olarak ambulans ve 120 milimetre havan aracı katıldı. Birleşmiş Milletler Barış Gücü kuvvetlerinde de kullanıcı sayısını artıran Ejder Yalçın 4x4, Sahel Bölgesi'nde asimetrik tehditler ve saldırılar karşısında görevli personeli korumayı başardı. Böylece Ejder Yalçın 4x4, hem NATO hem de Birleşmiş Milletler görevlerinde yararlanılan Türk araçlarından biri olma başarısını yakaladı.    Kullanıcıların kendisine olan güvenini artıran Ejder Yalçın 4x4, bunun karşılığını artan taleple aldı. Nurol Makina, yine Birleşmiş Milletler Barış Gücü'nde kullanılmak üzere bu yıl yeni bir kullanıcıyla sözleşme imzaladı. Milyonlarca kilometrelik tecrübe Yüksek koruma seviyesini üstün hareket kabiliyetiyle bir araya getirmeyi başaran Ejder Yalçın 4x4 aracının tercih edilme sebeplerinde birisi de Nurol Makina'nın zorlu coğrafyalarda Birleşmiş Milletler operasyonlarında görev yapan araçlara yerinde kapsamlı bir bakım ve onarım desteği vermesi oldu. İdame edilebilirlik, bakım ve onarım konularında kullanıcı odaklı bir tasarıma sahip zırhlı aracın aynı zamanda milyonlarca kilometrenin üzerinde yol tecrübesi oluştu.
Ejder Yalçın 4x4'ün kritik görevlerde yüksek güvenilirlik seviyesini sahada kanıtlamış olması da rakipleri karşısında öne çıkmasını sağlıyor. Birleşmiş Milletler, NATO ve diğer uluslararası görevlerde kullanılabiliyor Aracın çoklu görevlerde kullanılabilir yapısı, kullanıcı ülkelerin konvansiyonel harekat ortamındaki görevler için tedarik ettikleri araçları aynı zamanda Birleşmiş Milletler, NATO ve diğer uluslararası görevlerde kullanmalarına imkan veriyor. Ejder Yalçın aracının NATO uyumlu mimari yapısı (N-GVA) sayesinde, birçok görev ekipmanının araca hızlı, düşük maliyetlerle ve araç performansını koruyacak şekilde entegrasyonu mümkün olabiliyor."
890,Savunmadaki sanal fuar iş birliklerine kapı açtı,"Dünyanın ilk sanal savunma sanayii fuarı olan SAHA EXPO Sanal Fuarı'na katılan şirketler, iş birliği fırsatları yakaladı.",Savunma,https://www.trthaber.com/haber/savunma/savunmadaki-sanal-fuar-is-birliklerine-kapi-acti-562870.html,"SAHA İstanbul tarafından düzenlenen fuar, koronavirüs salgını tedbirleri sürerken sektörde önemli bir buluşma noktası oldu. Kasım ayında sanal ortamda kapılarını açan SAHA EXPO'da, 300'den fazla firma ve kuruluş ürünlerini 3 boyutlu olarak sergileyebiliyor. Fuar, 9 Nisan 2021'e kadar 24 saat hizmet verecek. Ürün tanıtım videoları izleniyor SAHA EXPO katılımcıları, dünyanın her yerindeki potansiyel müşterilerine, ücretsiz ve sınırsız davetiye gönderebiliyor. Davet ettikleri kişilerin, stantlarındaki üç boyutlu ürünlerini görmelerini, kataloglarını incelemelerini, ürün tanıtım videolarını izlemelerini sağlayabiliyor ve onlarla çevrim içi toplantılar yapabiliyor. Fuara katılan firmaların yetkilileri, dünyanın ilk sanal savunma sanayii fuarına ilişkin deneyimlerini anlattı. ""Ümidimiz, geleceğin insansız sistemlerine hep birlikte yön verebilmek"" Otonom Teknoloji, sanal fuarda Doruk ve Dolunay aerostat sistemleri ile Tetron kablolu drone çözümünü tanıtıyor. Otonom Teknoloji Kurucusu ve Genel Müdürü Nezir Ertürk, havada kesintisiz görev yapan insansız hava platformları ve sistem entegrasyonu kabiliyetleri hakkında çözüm ortaklarına bilgi verebilmeyi öncelikli hedef olarak belirlediklerini söyledi. ""Tasarım ve üretimini üstlendiğimiz platformlarımızın kullanıcılara ne tür ek kabiliyetler kazandırabileceğini aktardık. SAHA EXPO Sanal Fuarı sayesinde tanıştığımız hem ulusal hem de uluslararası firmalarla görüşmelerimiz devam ediyor. Ümidimiz, dijitale doğru eğilimin hızla arttığı bu dönemde, bu gibi organizasyonlar sayesinde, iş ortaklarımız ve müşterilerimizle verimli iş birliklerinin sayısını artırabilmek ve bu sayede geleceğin insansız sistemlerine hep birlikte yön verebilmek."" ""Özellikle birkaç firmayla çok ciddi çalışmalara başladık"" Andasis Elektronik Genel Müdürü Ferdi Tekçe de başlangıçta bazı endişeler taşıdıklarını ancak geçmişte katıldıkları fiziksel fuarlardan daha verimli bir deneyim yaşadıklarını söyledi. ""Özellikle birkaç firmayla çok ciddi çalışmalara başladık. Bir arada iş yapabilme konusunda süreçlerimiz ilerliyor ve birkaçının fiziksel sonuca döneceğini de görüyoruz. O anlamda da çıktıları bakımında fuarın faydalı olduğunu, sonuç ürettiğini söylememiz mümkün. Bir arada çalışacağımız, kendi tasarladığımız ürünleri üreteceğimiz ya da tasarımda bir arada çalışabileceğimiz firmalarla da birbirimizi karşılıklı tanıma fırsatları bulduk."" Potansiyel iş birliklerinin ilk adımı SAHA EXPO'da atıldı Merkad Makina, fuarda görüşme yapılan bazı firmalarla gizlilik sözleşmesi aşamalarını geçti ve en kısa sürede çalışmaya başlamaya hazırlanıyor. CTech, SAHA EXPO'da yerli ve yabancı tüm ziyaretçilerine ürünlerini daha etkin tanıtma fırsatı yakaladı. Özellikle platformlarda kullanılan yerli alt sistemleri yabancı firmalara tanıtma imkanının sağlanması şirkete önemli bir fırsat sundu. Pals Elektronik, görüşme yaptığı firmalarla, birlikte geliştirilebilecek projeler ve ürün gruplarına yönelik konu başlıklarını saptadı. Görüşülen firmaların ürünlerinin aktif olarak ticaret yapılan uluslararası pazar ve bölgelerde satış imkanları da değerlendirilirken, potansiyel iş birliklerinin ilk adımı SAHA EXPO'da atıldı. Sabancı Üniversitesi Tümleştirilmiş Üretim Teknolojileri Araştırma ve Uygulama Merkezi de yurt içinden ve dışından katılımcılarla görüşmeler gerçekleştirip iş birlikleri için bir altyapı oluşturdu. "
891,"Türk denizaltılarının ""kalpleri"" tamamlandı",Savunma Sanayii Başkanlığı’nın yürüttüğü proje kapsamında HAVELSAN mühendisleri tarafından özgün olarak geliştirilen Denizaltı Bilgi Dağıtım Sistemi'nin son ürünü Gölcük Tersanesi Komutanlığına sevk edildi.,Savunma,https://www.trthaber.com/haber/savunma/turk-denizaltilarinin-kalpleri-tamamlandi-562545.html,"HAVELSAN, Yeni Tip Denizaltı Projesi (YTDP) kapsamında 6 denizaltı için geliştirdiği bilgi dağıtım sistemlerinde teslimatları tamamladı. Üretim ve fabrika kabul testleri başarıyla tamamlanan son ürününün teslimatıyla yeni tip denizaltıların kalbi olarak nitelendirilen sistemlerin tamamı Türk donanmasına teslim edilmiş oldu. HAVELSAN ekibi 9 yıl çalıştı Deniz Kuvvetleri Komutanlığının ihtiyacını karşılamak amacıyla yürütülen proje kapsamında, ilk denizaltı için Denizaltı Bilgi Dağıtım Sistemi (DBDS) geliştirmesine Eylül 2011'de başlandı. DBDS’nin geliştirme, üretim ve testleri için HAVELSAN'da 9 yıl boyunca mühendis, teknisyen ve uzmanlardan oluşan bir ekip görev yaptı.     Ağırlıklı olarak gömülü yazılım, elektronik ve donanım mühendislerinin görev aldığı projede sistem, mekanik, konfigürasyon, üretim, kalite, test mühendisleri, proje izleme, entegre lojistik destek, risk uzmanları ile proje müdürü ve teknik yöneticiler önemli katkılar sağladı. TCG Pirireis, TCG Hızırreis, TCG Muratreis, TCG Aydınreis, TCG Seydialireis ve TCG Selmanreis denizaltıları için yürütülen DBDS Projesi'nde tüm teslimatlar zamanında ve tam performans sağlanarak gerçekleştirilmiş oldu.  Denizaltılar daha emniyetli ve etkin Yeni Tip Denizaltı Projesi'nde, havadan bağımsız tahrik sistemli 6 denizaltının Gölcük Tersanesi Komutanlığında azami ölçüde Türk sanayisi katılımıyla inşa edilmesi amaçlanıyor. Denizaltının kalbi olarak nitelendirilen DBDS, harekât ortamının çok zorlu kriterlerini karşılamak üzere HAVELSAN’ın özgün ürünü olarak geliştirildi. DBDS, yeni eklenen kabiliyetleriyle dünya genelindeki benzerlerinin önüne geçmeyi de başardı.    Deniz Kuvvetleri Komutanlığının ihtiyaçları kapsamında DBDS ile bütünleşik bir veri kayıt sistemi tasarlandı, yeni fonksiyonlara ait donanım ve yazılım güncellemeleri zamanında bitirildi ve teste tabi tutuldu. Yerli katkı yüzde 75 seviyesine yaklaştı Sistem, yerli imkanlarla üretildi. DBDS Sözleşmesi kapsamında yüzde 70 olarak öngörülen yerli katkı payı yüzde 75 seviyesine yaklaştı. Zorlu çevre koşullarında kullanılacağı için uzun ve kapsamlı dayanıklılık testlerine tabi tutulan DBDS, tüm bu süreçlerden başarıyla geçti. DBDS'nin tüm çevre koşul testleri yerli imkanlarla yurt içinde icra edildi."
892,Yüksek saflıktaki tozları milli zırha dönüştürüyorlar,"Yüksek saflıktaki tozları kullanarak balistik çözümler üreten Nurol Teknoloji, dünyada ham maddeden son ürüne tek çatı altında üretim yapan tek firma özelliğine sahip.",Savunma,https://www.trthaber.com/haber/savunma/yuksek-safliktaki-tozlari-milli-zirha-donusturuyorlar-561619.html,"Bileşimleri sıkı kontrol edilen yüksek saflıktaki tozlar kullanılarak ve belirli mikro yapılar hedeflenerek üretilen teknik seramikler, hafiflik, yüksek sertlik, basma ve aşınma dayanımı gibi ileri özellikleriyle geleneksel zırh sistemlerine kıyasla üstünlük sağlıyor. Zırh çözümlerinde de yararlanılan teknik seramikler (bor karbür, silisyum karbür, alüminyum oksit, titanyum diborür), kompozit kumaşlarla kullanılarak daha yüksek koruma seviyelerine sahip hafif zırh yapıları elde edilebiliyor. Zırh çözümlerinde ağırlık, maliyet, çoklu atış gibi isterlere göre farklı seramikler kullanılması gerekiyor. Bu amaçla da farklı seramikler bazı yöntemlerle sinterleme işlemi yapılarak, bazen de kompozit toz reçeteleri kullanılarak üretiliyor. Türk savunma sanayii şirketi Nurol Teknoloji, 2008'den bu yana ileri teknik balistik seramikler üretmek için faaliyet gösteriyor. Şirket, ileri teknik seramiklerle başladığı yolculuğuna, ihtiyaç duyulan tüm platformlar için balistik çözümlerle devam ediyor.   Türkiye'nin tek ileri teknik seramik üreticisi Nurol Teknoloji, alümina, silisyum karbür ve bor karbür seramiğin yanı sıra sivil alanda kullanımı olan tungsten karbür seramikler üretiyor. Kendi ürettiği silisyum karbür ve bor karbür tozlarıyla balistik çözümlere uzanan yolculuğunda dünyada ham maddeden son ürüne tek çatı altında üretim yapan şirket, bu özelliğiyle dünyada tek firma konumunda bulunuyor. Türkiye'nin tek ileri teknik seramik üreticisi olan şirket, kendi geliştirdiği proseslerle ürettiği bor karbür seramikler sayesinde Türkiye'nin adını bu alanda dünyadaki sayılı ülkeler arasına yazdırdı.   Balistik koruyucu plaka, el kalkanları, araç zırhı plakaları... Şirket, makine parkı, kalifiye insan kaynağı, kalite altyapısı, akredite balistik laboratuvarları ve Ar-Ge Merkezi ile personel koruma, araç koruma, yapısal koruma alanlarında balistik çözümler üretiyor. Öncelikle Türkiye'de olmak üzere, yurt dışında kullanılan balistik koruyucu ürünleriyle insan hayatını korumada önemli görevler üstleniyor. Balistik koruyucu göğüs plakaları, el kalkanı, siperlik takımları, yelekler, el çantası üreten Nurol Teknoloji, askeri kara, hava ve deniz araçları, iş makineleri için koruma platformları sunuyor. Şirket, mobil zırhlı konteynerler ve yapısal koruma çözümleri ile farklı koşullar ve coğrafyalarda görev yapan güvenlik görevlileri için güvenli yaşam alanları oluşturuyor. Özellikle koronavirüs salgını sonrasında ham madde tedariki ve ham maddeden ürün üretiminde yaşanan sıkıntılar dikkate alındığında, sahip olduğu kabiliyetler dolayısıyla yerli ve milli balistik üreticisi Nurol Teknoloji'nin Türkiye'nin dışa bağımlığını büyük ölçüde azaltması ve ülke ekonomisine katkıda bulunması hedefleniyor."
893,"Türk zırhlısı Cobra II, en tehlikeli görevler için yeniden geliştirildi","Türk savunma sanayiinin zırhlı kara aracı üreticisi Otokar, güncel ve gelecek tehditlere karşı Cobra II ailesine mayına karşı korumalı aracı da ekledi.",Savunma,https://www.trthaber.com/haber/savunma/turk-zirhlisi-cobra-ii-en-tehlikeli-gorevler-icin-yeniden-gelistirildi-561177.html,"2013 yılında Otokar ürün ailesine eklenen Cobra II 4x4 zırhlıları, Türkiye’de ve dünyanın 15 ülkesinde görev alan Cobra ürünlerinin yeni modeli olarak görücüye çıktı. Yüksek hareket kabiliyetine sahip Cobra II, Cobra’ya kıyasla daha yüksek taşıma kapasitesine ve daha geniş bir iç hacme sahip olarak tasarlandı.   Yeni versiyonu mayına karşı korumalı Son olarak, Cobra II'nin güncel ve gelecek tehditlere karşı mayına karşı korumalı araç (MRAP) versiyonu geliştirildi. Cobra II MRAP ile kullanıcıların yüksek balistik ve mayın koruma ile yüksek taşıma beklentileri karşılanıyor. Riskli bölgelerde yüksek beka Riskli bölgelerde yüksek beka kabiliyeti sağlayan Cobra II MRAP balistik, mayın ve el yapımı patlayıcı tehditlerine karşı üstün koruma sunuyor. Araç tabanındaki mayın kalkanı sayesinde üstün mayın koruması ile kayıp yaşanmasının önüne geçilebiliyor.   Daha az fark ediliyor Yalnızca stabilize yollarda değil, arazide de üstün bir hareket kabiliyeti sunan Cobra II MRAP, daha düşük bir silüete sahip olması nedeniyle de daha az fark ediliyor. 11 kişiye kadar personel taşıma kapasitesine sahip araç, kullanıcı gereksinimlerine uygun olarak 3 veya 5 kapılı olarak yapılandırılıyor."
894,Kazakistan ordusu Türk savunma teknolojilerini test etti,Türk yapımı zırhlı muharebe aracı Arma 8×8 ile Nefer uzaktan komutalı silah sistemi Kazakistan ordusu tarafından test edildi.,Savunma,https://www.trthaber.com/haber/savunma/kazakistan-ordusu-turk-savunma-teknolojilerini-test-etti-560709.html,"Kazakistan ordusu uluslararası silah ve teçhizat piyasasının araştırılması kapsamında Türkiye’de üretilen savaş modülüne sahip zırhlı muharebe aracını test etti. Karagandı eyaletindeki ""Spassk"" eğitim sahasında gündüz ve akşam saatlerinde yapılan denemelerde, Arma 8×8 zırhlı muharebe aracı ile Nefer uzaktan komutalı savaş modülünün özellikleri incelendi. Ülkedeki sert kış koşulları dikkate alınarak tasarlanan Türk yapımı Nefer silah modülü uzaktan komutalı savaş sistemi ve termal görüntüleme kamerası sayesinde, gece ateş açmaya ve hedeflere etkili şekilde müdahale etmeye imkan sağlıyor.    Daha önce yapılan açıklamada, Arma 8×8 zırhlı muharebe aracının NATO standartlarına uygun özelliklere sahip olduğu ve Otokar şirketi tarafından özelliklerinin incelenmesi için Kazakistan’a ücretsiz olarak teslim edildiği belirtilmişti. Aselsan üretimi Nefer uzaktan komutalı stabilize silah sistemi; uzaktan komuta yeteneği, otomatik hedef tespit ve takibi, otomatik balistik uygulama, yüksek vuruş hassasiyeti gibi özelliklere sahip."
895,Yeni SİHA için çalışmalar sürüyor,Baykar Genel Müdürü Haluk Bayraktar NASA'nın Mars'a inen aracının yapımında görev alan bir Türk mühendisin de Türkiye'ye dönerek kendi ekiplerine dahil olduğunu söyledi. TCG Anadolu’ya inecek bir SİHA tasarladıklarını da duyurdu.,Savunma,https://www.trthaber.com/haber/savunma/yeni-siha-icin-calismalar-suruyor-560415.html,"Türkiye'nin göklerdeki gururu Bayraktar TB2'yi, Baykar Genel Müdürü Haluk Bayraktar anlattı. Bayraktar, İbrahim Haskoloğlu'nun sosyal medya yayınına konuk oldu. ""Bayraktar TB-2'yi durduramadılar"" Karabağ'da, Rus harp sistemlerinin Bayraktar'ı durdurmakta başarısız olduğunun altını çizdi: ""Bayraktar TB-2'yi 1 saat dahi durduramadılar. Karabağ zaferinde gördünüz, 50'den fazla hava savunma sistemi 140 civarı tank, yüzlerce çok namlulu roketatar SİHA'lar sayesinde imha edildi.""   ""İsrail yakından takip ediyor"" Haluk Bayraktar, İsrail'in Türk hava sistemlerini yakından takip ettiğini de söyledi. Heronları üreten firmanın, Baykar'ı daha kimse bilmezken, 2004'te kendilerine ortaktık teklif ettiğini açıkladı.  NASA'dan Baykar'a transfer İnsansız hava araçlarını geliştirme çalışmalarının sürdüğüne değinen Bayraktar, NASA’nın Mars’a inen aracının geliştirilmesinde görevli bir Türk mühendisin de kendi ekiplerine katıldığı söyledi. Bayraktar, ""Curiosity'nin radar altımetresini bir Türk tasarladı ve o Türk şu an Türkiye'de Baykar'da danışman. Bilen yoktur"" dedi.   Yeni SİHA için çalışmalar sürüyor Baykar Genel Müdürü Haluk Bayraktar, yeni bir SİHA üzerinde çalıştıklarını şu sözlerle duyurdu: ""TCG Anadolu için hedefimiz 1 yıl gibi bir sürede Anadolu'ya otomatik iniş yapacak başarıyla ve kalkış yapabilecek bir SİHA tasarlamak"""
896,Yerli hava savunma sistemi SUNGUR'dan tam isabet,"Savunma Sanayii Başkanı Prof. Dr. İsmail Demir, yerli hava savunma sistemi SUNGUR'un test görüntülerini paylaştı.",Savunma,https://www.trthaber.com/haber/savunma/yerli-hava-savunma-sistemi-sungurdan-tam-isabet-559857.html,Veri Yok
897,Yerli makineli tüfek SAR 762 MT seri üretime hazır,"Türkiye, son yıllarda ürettiği milli silahlarla dünyada söz sahibi konumuna geldi. Yerli makineli tüfek SAR 762 MT de testleri başarıyla geçti. Seri üretime hazır hale geldi.",Savunma,https://www.trthaber.com/haber/savunma/yerli-makineli-tufek-sar-762-mt-seri-uretime-hazir-558676.html,"Hızlı değiştirilebilir namlu ile kesintisiz atış yapabilecek. Asker ve polisin yeni gözdesi olacak. Özgün ve yerli makineli tüfek SAR 762 MT'nin seri üretimi için geri sayım başladı. Yerli ve milli tüfekte 4 ayrı model Yerli ve milli tüfek, Düzce'de üretilecek. SAR 762 MT'nin 4 ayrı modeli bulunuyor. Hızlı değiştirilebilir namlu ile kesintisiz atış kabiliyetine sahip.    Isınan namlu, yedek namluyla hızlı ve emniyetli şekilde değiştirilebiliyor. Böylelikle tüfek, ateş gücünden ödün vermeden muharebeye devam edebiliyor. Güvenlik güçlerinin destekçisi Bin 200 metreden uzun menzile sahip silahın ortalama ağırlığı ise 12 kilogram.    Makineli tüfek SAR 762 MT, hem güvenlik güçlerinin destekçisi olacak hem de dışa bağımlılığın önüne geçecek."
898,Hafifletilen Milli Piyade Tüfeği Mehmetçik’in kullanımına hazır,"Makine ve Kimya Endüstrisi Kurumu tarafından üretilen Milli Piyade Tüfeği MPT-76MH, Mehmetçik için daha hafif hale getirildi.",Savunma,https://www.trthaber.com/haber/savunma/hafifletilen-milli-piyade-tufegi-mehmetcikin-kullanimina-hazir-558320.html,"Milli Savunma Bakanlığının Twitter hesabından yapılan paylaşımda, Makine ve Kimya Endüstrisi Kurumu (MKE) tarafından üretilen Milli Piyade Tüfeği MPT-76MH’nin Mehmetçik’in terörle mücadelesini kolaylaştırmak için hafifletildiği açıklandı. “Bakanlığımız bağlısı MKE Kurumu tarafından yüzde 100 yerli olarak üretilen ve daha hafif hale getirilen MPT-76MH ile Mehmetçiklerimiz terörle mücadelede daha güçlü” notuyla paylaşılan videoda, MPT-76MH’nin üretim ve deneme atışları ile Mehmetçik’in silahı kullandığı görüntülere yer verildi.   Bakanlığımız bağlısı MKE Kurumu tarafından %100 yerli olarak üretilen ve daha hafif hale getirilen MPT-76MH ile Mehmetçiklerimiz terörle mücadelede daha güçlü... @MKEKresmi pic.twitter.com/SMjzPACGJN"
899,"Makineli tüfekte dışa bağımlılık sona eriyor: PMT 7,62 yolda","Türkiye’nin makineli tüfekteki dışa bağımlılığını sona erdirecek ‘PMT 7,62’nin geliştirme faaliyetlerine devam ediliyor.",Savunma,https://www.trthaber.com/haber/savunma/makineli-tufekte-disa-bagimlilik-sona-eriyor-pmt-762-yolda-558316.html,"Cumurbaşkanlığı Savunma Sanayii Başkanı İsmail Demir, sosyal medya hesabından, 7,62 milimetrelik Makineli Tüfek PMT 7,62’nin geliştirilmesinin sürdürüldüğünü açıkladı. Paylaşımda, “Kalifikasyonu tamamlandıktan sonra teslimatına başlayacağımız bu silah sisteminde dışa bağımlılığı bitirecek, artık yerli ve milli üretimle güvenlik güçlerimizin kullanımına sunacağız” notuna yer verildi.   Platformlar için 7.62 mm Makineli Tüfek PMT 7.62’nin geliştirmesi sürüyor.

Kalifikasyonu tamamlandıktan sonra teslimatına başlayacağımız bu silah sisteminde dışa bağımlılığı bitirecek, artık yerli ve milli üretimle güvenlik güçlerimizin kullanımına sunacağız.

@SarsilmazSilah pic.twitter.com/ttJpXEDzed   Türk savunma sanayii firmalarından SARSILMAZ tarafından geliştirilen tüfek, kalifikasyon testlerinin tamamlanmasının ardından Türk Silahlı Kuvvetleri (TSK), Jandarma Genel Komutanlığı ve Emniyet Genel Müdürlüğü’nün hizmetine sunulacak."
900,Türk SİHA'ları dünyanın yakın takibinde,"İngiliz basını Türkiye'nin insansız hava gücünü örnek gösterdi. Ülkenin önde gelen gazetelerinden Telegraph, Türk yapımı insansız hava aracı Bayraktar'a dikkat çekti. Dağlık Karabağ'da elde edilen başarının arkasında, Türk SİHA'larının olduğunu yazdı",Savunma,https://www.trthaber.com/haber/savunma/turk-sihalari-dunyanin-yakin-takibinde-557388.html,"Türk İHA ve SİHA'larının başarıları son olarak İngiliz Telegraph Gazetesi'nde yer aldı. Türk SİHA'ları ile savaş alanında hızlı başarı elde edildiğine dikkati çekildi. Savunma editörü Con Coughlin yazısında dünyada değişen çatışma koşullarını ele aldı. İngiliz ordusunda modernizasyona gidilmesi gerektiğini vurguladı. Bunu anlatırken, Azerbaycan örneğini verdi.   Coughlin ""Azerbaycanlılar, Ermeni mevzilerinin üstesinden gelmek için birlik göndermek yerine, Türk Bayraktar uçaklarını kullanarak hedeflerine ulaştı"" sözleriyle Türkiye'yi örnek gösterdi. Türk İHA ve SİHA'larının yüzlerce zırhlı aracı ve hava savunma sistemini yok ettiğini vurguladı. İngiliz gazeteci, Türk hava gücünün Libya'daki başarısını da ele aldı. SİHA'ların, Ulusal Mutabakat Hükümeti'ne destek amacıyla kullanıldığını belirtti.   İngiliz bakanın Türk SİHA'larına ilgisi Yazıda İngiltere Savunma Bakanı Ben Wallace'ın önceden yaptığı bir açıklamaya da yer verildi. İngiliz bakanın Türk SİHA'larının Azerbaycan'daki başarısından çok etkilendiği,
bunun üzerine orduda SİHA programının geliştirilmesi talebinde bulunduğu ifade edildi."
901,TUSAŞ VE TRMOTOR'dan yerli güç ünitesi protokolü,"Türk Havacılık ve Uzay Sanayii ve TRMOTOR, Milli Muharip Uçak projesi kapsamında yerli güç üniteleri geliştirmek için yeni bir protokole imza attı.",Savunma,https://www.trthaber.com/haber/savunma/tusas-ve-trmotordan-yerli-guc-unitesi-protokolu-556275.html,"Savunma Sanayii Başkanlığı (SSB) tarafından yürütülen Türkiye'yi 5'inci nesil savaş uçağına sahip sayılı ülkelerden biri yapacak Milli Muharip Uçak (MMU) projesinin geliştirme faaliyetleri devam ediyor. Projenin ana yüklenicisi Türk Havacılık ve Uzay Sanayii (TUSAŞ) daha önce rüzgar tüneli, yıldırım test tesisi gibi yatırımlar için yerli firmalarla anlaşmış, uçağın motor geliştirmesi için de TRMOTOR ile çerçeve sözleşme imzalanmıştı. Proje kapsamında son olarak uçağın yerli güç ünitelerinin geliştirilmesi için TRMOTOR ile protokole imza atıldı. 2023 yılında hangardan çıkacak 2023 yılında ilk kez hangardan çıkacak olan MMU projesi kapsamında ihtiyaç duyulacak Yardımcı Güç Ünitesi (Auxiliary Power Unit) ve Hava Türbinli Başlatma Sistemi (Air Turbine Start System) çözümlerinin geliştirilmesi için TRMOTOR şirketi ile anlaşan TUSAŞ, bu sayede MMU projesinde kritik bir aşamayı daha geride bıraktı. ""Uçağımız gökyüzünde özgürce uçacak"" Cumhurbaşkanlığı Savunma Sanayii Başkanı Prof. Dr. İsmail Demir, MMU'nun alt sistemlerinin de milli olarak geliştirilmesinin kritik teknolojilerde tam bağımsızlık hedefinde önemli yer tuttuğunu söyledi. ""Milli sanayimiz MMU'ya güç verecek, uçağımız gökyüzünde özgürce uçacak. TUSAŞ, TRMOTOR ve projede yer alan bütün firmalarımıza başarılar diliyorum."" Havacılık sanayinin gelişmesi için katalizör görevi üstlenecek TUSAŞ Genel Müdürü Prof. Dr. Temel Kotil de MMU'nun sadece Türkiye'nin muharebe uçağı ihtiyacını karşılamayacağını anlatarak, şunları söyledi: ""MMU aynı zamanda yeni nesil hava araçları üretebilmemiz için gerekli olan tüm yapıları da ülkemize kazandıracak ve havacılık sanayinin gelişmesi için katalizör görevi üstlenecek. Bugün TRMOTOR ile vardığımız anlaşma Türkiye'nin havacılık tarihinde yeni bir sayfa açmak için önemli bir adım olacak. Yerli ve milli 5'inci nesil savaş uçağımızın özgün ve yerli bir güce kavuşması için yeni bir adım atıyoruz. Başta savunma sanayiimiz olmak üzere tüm milletimize hayırlı olsun."" ""Hava araçlarında da tamamen bağımsız, yerli motorlara sahip olacağız"" TRMOTOR Genel Müdürü Dr. Osman Dur da hava araçları motorları ve güç sistemlerinin, teknolojik ve stratejik anlamda Türkiye için oldukça kritik ve vazgeçilmez teknolojiler olduğunu anlattı. Dur, aynı zamanda malzeme, tasarım ve üretim anlamında insan kaynağı ve teknoloji açısından kritik birikimler gerektirdiğine dikkat çekti. TRMOTOR'un bir taraftan MMU'nun özgün motoru için çalışmalarına devam ederken, diğer taraftan da APU ve ATSS geliştirme projelerini başlattığını anlatan Dur, şunları söyledi: ""Türkiye, bu zamana kadar yetiştirdiği insan kaynağı, mühendislik ve danışmanlık firmaları, üniversiteleri ve uluslararası iş birlikleri ile bu teknolojilere sahip olacak güçtedir. Bu hafta açıklanan Milli Uzay Programı ile havacılık, uydu ve uzay alanındaki çalışmalar da bu teknolojilerin geliştirilmesine ivme ve güç kazandıracaktır. Hiç şüpheniz olmasın ki uydu, uzay ve kara araçlarında olduğu gibi hava araçlarında da tamamen bağımsız, yerli ve milli motorlara sahip olacağız."" "
902,Hafifletilen Milli Piyade Tüfeği güvenlik güçlerinin kullanımına hazır,"Milli Piyade Tüfeği MPT-76, daha hafiflemiş şekilde güvenlik güçlerinin kullanımına hazır hale getirildi. MPT-76, eksi 40 ve 65 derecede, basınçlı su tehdidi altında ve balçıkta bile sorunsuz çalışıyor.",Savunma,https://www.trthaber.com/haber/savunma/hafifletilen-milli-piyade-tufegi-guvenlik-guclerinin-kullanimina-hazir-554403.html,"Türk mühendis ve işçisinin geliştirdiği MPT-76'nın 2016 yılında seri üretimine başlandı. Cumhurbaşkanlığı Savunma Sanayii Başkanlığı (SSB) koordinasyonunda Makina ve Kimya Endüstrisi Kurumu (MKEK), Sarsılmaz ve Kale Kalıp tarafından üretilen çok sayıda tüfek güvenlik güçlerinin kullanımına sunuldu. Tüfek 400 gramdan fazla hafifledi Teslimatlar sürerken sahadan alınan geri bildirimlerle ekipmanların daha etkin kullanması için çalışmalara devam edildi. MKEK tarafından tasarlanan hafifleştirilmiş Milli Piyade Tüfeği MPT-76-MH'nin kalifikasyonu tamamlandı. Yapılan çalışmalarla tüfeğin ağırlığı 400 gramdan fazla hafifledi. Böylece tüfeğin ağırlığı yaklaşık 3 kilo 750 gram oldu. SSB Başkanı İsmail Demir de Twitter hesabından konuya ilişkin olarak ""Güvenlik güçlerimizin sahada ekipmanlarını daha etkin kullanmasına yönelik çalışmalarımız sürüyor. MKEK tarafından tasarlanan hafifleştirilmiş Milli Piyade Tüfeği MPT-76-MH'nin kalifikasyonu tamamlandı"" açıklamasını yaptı.   Basınçlı su tehdidi altında ve balçıkta bile sorunsuz çalışıyor MPT-76, başlangıçta 4,2 kilogram ağırlığa sahip olarak geliştirildi. NATO standartları kapsamında soğuk, sıcak, kum, yağmur, çamur gibi ağırlaştırılmış ortamlarda 42 testi hatasız geçen MPT-76, eksi 40 ve 65 derecede, basınçlı su tehdidi altında ve balçıkta bile sorunsuz çalışıyor. Türk Silahlı Kuvvetlerinin ihtiyaçları doğrultusunda MKEK tarafından geliştirilen MPT-76, 7,62x51 milimetre NATO mühimmatlarını ateşleyebiliyor.   Tüfeğin etkili menzili 600 metreye ulaşıyor Yarı ve tam otomatik modlarda, gaz piston hareketli döner başlı kilitlemeli mekanizmayla çalışan tüfeğin etkili menzili 600 metreye ulaşıyor. MPT-76, beslemesini 20 mermi kapasiteli şarjörden sağlıyor. 406 milimetre uzunluğunda namluya sahip silahın, 12 kademeli ayarlanabilir dipçik tam açık konumdayken uzunluğu 1000 milimetre oluyor. "
903,Milli füze 'Atmaca' hedefi başarıyla vurdu,"Uzun menzilli gemisavar füze 'Atmaca', TCG Kınalıada'dan gerçekleştirilen atışında hedefi başarıyla imha etti. O anlar kameralara saniye saniye yansıdı.",Savunma,https://www.trthaber.com/haber/savunma/milli-fuze-atmaca-hedefi-basariyla-vurdu-553826.html,Veri Yok
904,"NATO, tatbikattaki Türk askerini paylaştı","NATO Müttefik Kara Komutanlığı, sosyal medya gönderisinde, ""Çok Yüksek Hazırlık Seviyeli Müşterek Görev Kuvveti"" kapsamında tatbikat yapan Türk askerlerini paylaştı.",Savunma,https://www.trthaber.com/haber/savunma/nato-tatbikattaki-turk-askerini-paylasti-553538.html,"Yayımlanan görselde, önde BMC üretimi yerli Vuran ve arkada nehir geçişlerinde kullanılan yerli üretim FNSS yapımı Samur ile beraber görev yapan Türk askeri yer aldı. Türk askerinin yüksek görev kabiliyeti bu paylaşım ile bir kez daha gündeme geldi.   Komuta yıl sonuna kadar Türkiye'de Çok Yüksek Hazırlık Seviyeli Müşterek Görev Kuvveti'nin (VJTF) komutası 31 Aralık 2021'e kadar Türkiye'de olacak. NATO'nun daha önceki açıklamasında, Türkiye'nin NATO bünyesinde hareket kabiliyeti en yüksek birimlerden olan bu görev kuvveti için özellikle lojistik ve mühimmat gereksinimlerinin planlamasına ciddi yatırım yaptığı vurgulanmıştı.   NATO üyelerinin her yıl dönüşümlü komuta ettiği kuvvete 2020'de Polonya, 2019'da Almanya öncülük etmişti. VJTF, herhangi bir tehdide karşı NATO müttefiklerini korumak için çok kısa sürede harekete geçebilecek şekilde hazır tutuluyor."
905,Milli torpido AKYA bu yıl Deniz Kuvvetlerine teslim edilecek,TCG Gür denizaltısından atışı başarıyla gerçekleşen Milli Ağır Sınıf Torpidosu AKYA'nın bu yıl içinde Deniz Kuvvetleri Komutanlığına teslim edilmesi hedefleniyor.,Savunma,https://www.trthaber.com/haber/savunma/milli-torpido-akya-bu-yil-deniz-kuvvetlerine-teslim-edilecek-551481.html,"TCG GÜR denizaltısı, geçtiğimiz günlerde Marmara Denizi’nde AKYA Torpidosu atışını başarıyla gerçekleştirmişti. Roketsan tarafından geliştirilen, alanında en güncel teknolojilere sahip, ilk yerli ve milli ağır sınıf torpidosunun, bu yıl içinde Deniz Kuvvetleri Komutanlığına teslim edilmesi bekleniyor.  Cumhurbaşkanlığı Savunma Sanayii Başkanı İsmail Demir, milli torpidonun yapım aşamalarını ve test görüntülerini paylaştı.  Milli Ağır Sınıf Torpidomuz #AKYA’da bir kilometretaşını daha geride bıraktık. 

TCG Gür denizaltısından atışı başarıyla gerçekleşen AKYA’yı bu yıl içinde Deniz Kuvvetleri Komutanlığımıza teslim etmeyi hedefliyoruz.

@roketsan pic.twitter.com/37IwoHr4pL   7 metre uzunluğundaki AKYA, 1,2 ton ağırlığında ve 15 kilometre menzile sahip. "
906,"Kenya, zırhlı araçta Türkiye'yi tercih etti: 118 tane alacaklar","Kenya ordusu, Eş-Şebab'la etkin mücadele için, Türk savunma sanayii şirketlerinden Katmerciler tarafından üretilen ""Hızır""dan 118 tane satın alınacağını duyurdu.",Savunma,https://www.trthaber.com/haber/savunma/kenya-zirhli-aracta-turkiyeyi-tercih-etti-118-tane-alacaklar-550483.html,"Kenya Savunma Kuvvetleri Sözcüsü Zipporah Kioko, söz konusu zırhlı personel taşıyıcının, Kenya ordusunun ihtiyaç duyduğu ""koruyucu hareketliliği"" sağlayabileceğini vurguladı. Kioko, 118 araçlık anlaşmada sona yaklaştıklarını söyledi.  The Star gazetesi, söz konusu alımın maliyetinin yaklaşık 7,7 milyar Kenya şilini (518 milyon lira) olduğunu yazdı.  400 beygir gücünde Tanıtımı Kasım 2016'da Cumhurbaşkanı Recep Tayyip Erdoğan tarafından yapılan ve büyük beğeni toplayan Hızır, Türk savunma sanayiinde sınıfının en yüksek motor gücüne sahip, en güçlü taktik tekerlekli zırhlı muharebe aracı olarak dikkati çekiyor.   Tamamen Türk mühendisliğinin ürünü olan Hızır, mayın ve el yapımı patlayıcılara karşı yüksek koruma sağlayan, balistik açıdan güçlendirilmiş, yüksek manevra yeteneğine sahip, 4x4 konfigürasyonunda ve 400 beygir gücünde.   Tüm testlerden başarıyla geçti NATO standartlarında geliştirilen ve tüm performans ve patlama testlerinden başarıyla geçen aracın mayına karşı üst düzey koruma sağladığı, yurt dışı bağımsız bir test kuruluşu tarafından da test edilerek onaylandı. Hızır aynı zamanda, komuta kontrol aracı, kimyasal, biyolojik, radyolojik, nükleer (KBRN) aracı, çeşitli silah sistemlerinin kolay entegre edildiği silah taşıyıcı araç, ambulans aracı, sınır güvenliği aracı, keşif aracı ve benzeri çeşitli konfigürasyonlar için çok yönlü, düşük maliyetli ve kolay bakım sağlayan bir platform araç olma özelliğini taşıyor."
907,Bayraktar TB2 Netflix'te 'Casusluk Sanatı'na konu oldu,"Türkiye'nin gururu Bayraktar TB2, dizi ve film platformu Netflix'e konu oldu. ""Casusluk Sanatı"" isimli dizide istihbarat teknolojilerinden bahsedilirken Bayraktar TB2'ye yer verildi.",Savunma,https://www.trthaber.com/haber/savunma/bayraktar-tb2-netflixte-casusluk-sanatina-konu-oldu-550150.html,"Netflix'te yayınlanan ""Casusluk Sanatı"" dizisinin ilk bölümünde, yeni istihbarat teknolojilerinden bahsedilirken insansız hava araçlarının önemine değinildi. Burada ise izleyicinin karşısına bir sürpriz çıktı. Bayraktar TB2 kuyruğunda Türk bayrağıyla izleyiciyi selamladı.    Türk İHA'larının, gelişmiş istihbarat teknolojilerinin anlatıldığı bir dizide yer alması Türk savunma sanayiinin geldiği aşamayı göstermesi bakımından kayda değer olarak nitelendirildi.  200 milyona yakın kayıtlı kullanıcısı bulunan Netflix, dünyanın en yaygın ve etkili dijital platformlarının başında geliyor."
908,"Türkiye'nin denizlerdeki gücü milli gemilerimiz... İndir, duvarına as","TCG Heybeliada, TCG Büyükada, TCG Burgazada, TCG Kınalıada'dan sonra şimdi de TCG İstanbul suya indi. Milli imkanlarla geliştirilen gemiler, Türkiye'nin denizlerdeki gücüne güç katıyor. Milli gemilerin posterlerini sizin için hazırladık.",Savunma,https://www.trthaber.com/haber/savunma/turkiyenin-denizlerdeki-gucu-milli-gemilerimiz-indir-duvarina-as-550078.html,"MİLGEM Projesi'nin ilk 4 gemisi Ada sınıfı korvetler Deniz Kuvvetleri Komutanlığına teslim edilmişti. Projenin beşincisi, ilk milli fırkateyn TCG İstanbul da dün Cumhurbaşkanı Recep Tayyip Erdoğan'ın katılımıyla denizle buluştu.  İşte, denizlerdeki gücümüze güç katacak milli gemilerimizin sizler için hazırladığımız posterleri. Yüksek çözünürlüklü posterleri ister indir duvarına as, ister telefonunda veya bilgisayarında duvar kağıdı yap.    Masaüstü ve Taşınabilir Bilgisayarlar İçin Posterler      Mobil Telefonlar İçin Posterler      Baskı İçin Yüksek Kalite Posterler     "
909,HAVELSAN heyeti Libya'yı ziyaret etti,"HAVELSAN'dan bir heyet, Libya'nın başkenti Trablus'u ziyaret ederek Libya'nın Genel Elektronik Şirketi ile ortak iş birliği konularını görüştü.",Savunma,https://www.trthaber.com/haber/savunma/havelsan-heyeti-libyayi-ziyaret-etti-549082.html,"Başkent Trablus'un Tacura bölgesindeki Genel Elektronik Şirketinin merkezinde düzenlenen toplantıya, HAVELSAN heyeti, şirketin yetkilileri ve Libya Savunma Bakanlığından üst düzey isimler katıldı.    HAVELSAN hakkında sunumun da gösterildiği toplantıda, yetkililer Türkiye ve Libya arasında ortak savunma iş birliği konularını görüştü. Libya Savunma Bakanı Selahaddin Nemruş'un daveti üzerine gerçekleşen ziyaret kapsamında, Libyalı yetkililere HAVELSAN'ın proje ve kabiliyetleri aktarıldı.    Görüşmede Libya'nın savunma alanındaki acil ihtiyaçlarına dair bilgi alınırken HAVELSAN yetkilileri, yerel firmalarla iş birliği yaparak Libya'nın bu ihtiyaçlarını giderebilmek için gerekli çalışmalara başlanacağını aktardı.    Heyet temasları kapsamında ayrıca Libya Savunma Bakanlığını ziyaret edecek.
 "
910,İlk milli helikopter motorunun ikinci prototipi de başarıyla çalıştı,İlk yerli genel maksat helikopteri Gökbey'e entegre edilecek milli helikopter motoru TEI-TS1400'ün ilk prototipi TS3'ün ardından TS4 numarasıyla üretilen ikinci prototipi başarıyla tamamlandı.,Savunma,https://www.trthaber.com/haber/savunma/ilk-milli-helikopter-motorunun-ikinci-prototipi-de-basariyla-calisti-546359.html,"Türkiye'nin ilk milli turboşaft motoru TEI-TS1400'ün geliştirilmesi amacıyla hazırlanan Turboşaft Geliştirme Projesi'nin, 8 Mart 2017'de Savunma Sanayii Başkanlığının destekleriyle resmi olarak başladı. Türkiye kendi jet türbinli motorunu üretebilen sayılı ülke arasına girecek Proje kapsamında çekirdek motor testlerinin tamamlandığı ve Türkiye'nin ilk turboşaft motorunun 22 Eylül 2020'de başarıyla ateşlenerek kararlı halde çalıştırıldığı duyurulmuştu. TEI-TS1400 motorunun ilk prototipi olan TS3 numaralı motor, 5 Aralık 2020 tarihinde Cumhurbaşkanı Recep Tayyip Erdoğan’ın telekonferansla katıldığı tören sonrası Türk Havacılık ve Uzay Sanayi (TUSAŞ)’sine teslim edilmişti.    TS3 motorunun tesliminin ardından TUSAŞ Motor Sanayii A.Ş (TEI), TS4 motorunun üretim ve montajını Eskişehir’deki tesisinde başarıyla tamamladı. TS4 motorunun ilk ateşlemesi ve çalıştırılması, 6 Ocak 2021 tarihinde başarıyla gerçekleştirildi. Yapılan testlerde TS4 motoru 'yer rölanti (ground idle)' güç seviyesine çıkartılarak projede önemli bir aşama kaydedildi. TEI tasarladı ve üretti TS4 motorunun testleri, tamamen TEI mühendis ve teknisyenlerinin gayretiyle tasarlanıp geliştirilen yeni milli turboşaft motor test merkezinde gerçekleştirildi.    TEI'nin, 2021 yılında da milli ihtiyaçlar doğrultusunda başarılı çalışmalarını ve ülkenin mihenk taşı olacak havacılık motorlarını tasarlamayı, geliştirmeyi, üretmeyi sürdüreceği vurgulandı."
911,2021 'Savunma Sanayii'nin yılı olacak,"2021'de Akıncı TİHA'da ilk teslimatlar yapılacak, Aksungur SİHA seri üretimi sürecek, Atak Faz-2'nin ilk teslimatları başlayacak.",Savunma,https://www.trthaber.com/haber/savunma/2021-savunma-sanayiinin-yili-olacak-546107.html,"Cumhurbaşkanlığı Savunma Sanayii Başkanı İsmail Demir, 2020 Değerlendirme ve 2021 Hedefler Toplantısı'nda basın mensuplarıyla bir araya geldi. Demir'in verdiği bilgilere göre, 2021 yılında savunma sanayiinde atılacak adımlar şöyle:  2021'de Akıncı TİHA'da ilk teslimatlar yapılacak, Aksungur SİHA seri üretimi sürecek, Atak Faz-2'nin ilk teslimatları başlayacak. 2021'de Hisar-A+ envantere girmeye devam edecek, Hisar-O+'nın testleri tamamlanacak ve sistem envantere girmeye hazır hale gelecek. Bu yıl ilk milli gemi savar füzesi Atmaca, yerli ve milli torpido Akya ve tanksavar silahı Karaok'un ilk teslimatları yapılacak. Bu yıl çok maksatlı amfibi hücum gemisi Anadolu, eğitim gemisi Ufuk teslim edilecek, İ sınıfı fırkateyn İstanbul suya indirilecek. ALTAY tankı için geliştirilen BATU tank motorunun ilk prototipi ile yeni nesil hafif zırhlı araçlar için geliştirilen UTKU motor ve transmisyonunun ilk prototipi bu yıl çalıştırılacak. ""(CAATSA yaptırımları) Çok büyük bir hasar olacağını görmüyoruz"" Savunma Sanayii Başkanı İsmail Demir, toplantıda ayrıca basın mensuplarının sorularını da yanıtladı. İsmail Demir, ABD'nin, kısa adı CAATSA olan yasa kapsamında Savunma Sanayii Başkanlığı ve bazı yöneticilerine yönelik aldığı yaptırım kararına ilişkin sorular üzerine, şu yanıtı verdi:   ""Çok büyük bir hasar olacağını görmüyoruz. Açıklanan maddeler kapsamında çok büyük bir risk yok. Bunların hepsi idare edilebilir, üstesinden gelinebilir küçük unsurlar. Bu konuda bir sıkıntımız yok, ilave uygulamalar, yorumlar, maddeler gelmezse... F35 programındaki gibi 'Ben yaptım, oldu' yaklaşımıyla gidilmeyecekse şu aşamada büyük bir hasar ve zarar olacağını düşünmüyorum. CAATSA yaptırımları konusunda karşı tarafla kısıtlı ölçüde temaslarımız var. Onların da 'Acaba bu yaptırımlar neyi, nasıl etkiler?' gibi bir çalışmayı devam ettirdiklerini biliyoruz. Yani karşı taraf 'Ben yaptırımları başlattım, atacağım adımlar 1, 2, 3 bunlar' deyip kolları sıvamış değil. Onlar da hangi adımların atılacağı, hangi olayı nasıl etkileyeceğiyle ilgili kendi çalışmalarını yapıyorlar."" ""F-35 projesinde üzerimize düşeni yaptık"" F35 programı konusunda atılan tek taraflı ve hukuksuz adıma karşın, Mart 2020 için planlanmasına rağmen Türk firmalarından imalatın kesilemediğine dikkati çeken Demir, şu değerlendirmede bulundu: ""Şirketlerimiz bu imalatlara devam etti. 'Madem onlar bizi tanımıyor, biz onları tanımayalım' yaklaşımını da doğru görmüyorum. Biz devlet gibi devlet olan, attığı imzanın arkasında duran, verdiği sözü yerine getiren bir yapıyız. Bunun gereğini yapıyoruz, yapmaya devam edeceğiz. Karşıdaki adımın hukuksuz ve yanlış olduğunu söylüyoruz. Onlar bildiklerini okumaya devam ederlerse kendileri bilir. Sanayimiz onların dur dedikleri yere kadar üretimleri devam ettirir. Sanayimiz burada edindiği yetkinlik ve kabiliyetleri Milli Muharip Uçak Geliştirme Projesi'nde kolaylıkla kullanacaktır. O açıdan 'Ben küstüm, oynamıyorum' demenin anlamı yok. Mevcut elemanların istihdamı, tezgahların çalışması, mevcut yeteneklerin devamı açısından bizim için olumludur."" Altay tankının seri üretimi İsmail Demir, Altay tankının seri üretimi kapsamında ihtiyaç duyulan motorların ihraç izninin reddedilmediğini ve beklemede durduğunu söyledi. Alternatif motor tedarikinin belli bir olgunluğa ulaştığını ifade eden Demir, bir taraftan da yerli motor test çalışmalarının başlayacağını, transmisyonla entegrasyon çalışmalarının yürütüleceğini dile getirdi. Tüm bunların bir belirsizlik oluşturduğunu anlatan Demir, ""Şu anda üretim hattını kurup, limitli sayıda motorla da olsa başlamanın, akabinde de alternatif motorun çok yakın olduğu bir planlamanın daha anlamlı olduğunu düşünüyoruz. Arada bir faz farkı olacaksa çok kısa olmalı. Kurulmuş, boş bekleyen bir üretim hattı, istihdam edilmiş onlarca çalışan... Bunun çok uzun süre ayakta kalması mümkün değildi. Böyle bir üretim hattı kurulması ve üretimin başlaması planımız var. Bunu net tarih olarak koymadık ama 2021'de bunu görürseniz hiç de sürpriz olmayacak."" dedi. Güvenlik güçleri için 8x8 ve 6x6 araçların sunulacağı Özel Maksatlı Taktik Tekerlekli Zırhlı Araç Projesi'ne ilişkin soruya Demir, ""Özel Maksatlı Taktik Tekerlekli Zırhlı Araç Projesi'nde sadece motor değil, transmisyon da tamamlandı. Bunların testleri yapılıyor. Çok yakında, bunlar üretime geçtiği zaman araçlarda yerli motor ve transmisyonumuzu göreceğiz."" yanıtını verdi. S400 tedariki Demir, S400 hava savunma sistemlerinin tedarikine yönelik sorular üzerine, şu bilgileri verdi: ""İkinci sistem konusunda bir anlaşmamız var. İsteseydik ikinci sistem bugün gelebilirdi. Burada önemli olan şey şu: Bu bir toptan anlaşma ve çerçevesi içinde bir üretim ve iş birliği modeli var. Birinci sistemin hızlı tedariki, ikincisinin ise bu tür unsurlarının çok detaylı çalışılmış şekilde hayata geçirilmesi bizim için önemli. 'İkinci sistem bir an önce gelsin'den çok, ikinci sistemi alırken içinde bizim ne kadar katkımız olabileceği, teknolojik derinlikle ne kadar iç içe olabileceğimiz konusu çok daha önem taşıyor. O açıdan ikinci sistemin hemen gelip gelmemesinden çok, bu konularda sahada ne kadar ilerleyebildiğimiz, o detayları ne kadar geri adım atılamaz şekilde bağladığımız ve hayata geçirdiğimiz bizim için önemli. Onlar da biraz vakit alıyor. Hele böyle ileri sistemlerde karşı tarafın çok da ön açıcı olmayabileceğini tahmin edersiniz ama yapılan anlaşma ve mutabakat var. Bu mutabakat zemininde taraflar olabildiğince iş birliği içinde mesafe almaya çalışıyorlar. Bu konuda kolaycı olursak çok hızlı yol alırız ama biz kolaycı olmaktan çok maksimumu hedeflediğimiz için süreç biraz uzadı."" İsmail Demir, sistemin aktif hale getirilip getirilmediği konusundaki eleştirilerin hatırlatılması üzerine, ""Kullanıcının bunu nasıl kullanacağıyla ilgili bence kimsenin soru sorma hakkı yok, bizim de yok. Ben de bilmiyorum. Kullanıcının bunu kullanılır halde tuttuğunu biliyorum. Nasıl kullanılacağı, radarı ne zaman açar, ne zaman kapar, ne yapar, bunlar benim de kamuoyunun da bilgisi olmaması gereken konular. Sistem hazır mı, evet dört dörtlük hazır, bir eksiği yok."" dedi. Savaş uçağı ihtiyacı Türk Hava Kuvvetlerinin savaş uçağı ihtiyacının karşılanmasına yönelik açıklamalarda bulunan Demir, F16 modernizasyonlarıyla ilgili önemli adımlar attıklarını söyledi. Su-35 uçağı önerisi ya da Avrupalıların bazı teklifleri olduğunu dile getiren Demir, şunları kaydetti: ""Biz Milli Muharip Uçağa ağırlık vermek, hızlandırmak durumundayız. Hürjet'in kendi içinde belli kabiliyet gelişimleri mümkün. Aktif olarak gündemimizde 'Şu uçağı, bunun yerine alacağız' diye bir gündemimiz yok. Su-35 çok tartışıldı, onunla ilgili teklife baktık. Teklifler bizim için, bize ne katacağı, bizim işin içinde ne kadar olacağımızla ilgili bir dizi parametreyi içeriyor. Gelen teklifi 'Baş göz üstüne' diye kabul etmemiz gibi bir durum hiçbir zaman olmaz. Bütün detaylarını çalışırız. Kendi milli menfaatlerimize en uygun olan, ihtiyaçlarımızı en iyi görecek çözümler her zaman masamızda olur, inceleriz ama şu an için 'Kesin şu vardır' demiyorum. Ana hedefimiz Milli Muharip Uçak ve Hürjet."" Yerli hava savunma sisteminin inşası Türkiye'nin yerli hava savunma sistemleriyle kendi hava savunma sistemini kurma konusundaki çalışmalarının sürdüğünü belirten Demir, ""2025-2026'da belki S400 ile ilgili çalışmadan edinecek bilgileri de katarak, S400 seviyesi veya bir üstüne gelir miyiz, yaklaşırız. Diğer katmanlarla ilgili hava savunmamızın yerli yerinde olacağını söyleyebilirim. Çalıştığımız sistemleri arka arkaya koyduğumuzda katmanlı bir savunma sistemimiz olacak. Bunların sayısının iyice artması gerekir ki tam bir koruma sağlayabilesiniz."" dedi.   "
912,"İnsansız kara aracı Baybars, suda da engel tanımıyor","İlk prototipi üretilen yerli insansız kara aracı Baybars, tekerlekli modüler sistemi ile engelleri aşmayı sağlayarak güvenlik operasyonları, afet ve arama kurtarma çalışmaları gibi çeşitli alanlarda kullanılabiliyor.",Savunma,https://www.trthaber.com/haber/savunma/insansiz-kara-araci-baybars-suda-da-engel-tanimiyor-544708.html,"Baybars'ın Mentoru ve İstanbul Üniversitesi-Cerrahpaşa Öğretim Elemanı Safa Balekoğlu, Baybars'ı mühendis ve tasarımcılardan oluşan 4 kişilik ekiple 1,5 yılda üretti. İlk süreçte sadece afetlerde kullanılması için tasarlanan araç farklı alanlarda da kullanılacak.   ""Üzerindeki kamera sayesinde bilgi aktarabiliyor"" Baybars, tehlikeli alanlarda ve bomba imha gibi güvenlik operasyonlarında görev alabilecek. Balekoğlu, Baybars'ın kabiliyetlerini şöyle anlattı: ""Üzerindeki kamera sayesinde bilgi aktarabiliyor. Konvansiyonel tekerleği sayesinde hızlı bir şekilde ilerliyor. Palet, engebeli arazilerde yavaş kalıyor. Baybars'ın tekerlek sistemi ise palete göre daha hızlı şekilde hareket kabiliyeti sağlıyor."" ""Suda hareket etme özelliği de bulunuyor"" Safa Balekoğlu, insansız kara araçlarının yaşadığı sorunlarla ilgili literatür taraması yaptıklarını belirterek, ""Bu tarama sonucu, önümüze iki tür problem çıktı. Birincisi, önüne bir engel çıktığında insansız kara aracı engeli geçebilmeli. İkinci problem olarak, bu araçlar uzaktan kumandayla yönetildiği için kapalı alanlarda iletişim kaybı yaşanıyor. Bu sorunları aşmaya odaklandık"" dedi.   Baybars'ın normal konvansiyonel tekerinin, engel önüne geldiğinde ayaklara dönüştüğünü aktaran Balekoğlu, şunları söyledi: ""Tekerlekli modüler sistemi ile bu şekilde engeli aşıyor. İkinci sorun için, üzerinde taşıdığı 4 adet Wi-Fi tekrarlayıcı sayesinde iletişimin kaybolduğu yerlerde iletişim kaybının önüne geçerek yoluna devam edebiliyor. Kumandadan araca kadar iletişim zinciri kurarak kapalı ortamlarda iletişim sorununu ortadan kaldırıyor. Açılabilir teker sistemimizin ve iletişim zinciri oluşturma fikrimizin patent başvurularını da gerçekleştirdik. Danışman firmalar tarafından incelenen başvurumuzun yüksek ihtimalle olumlu sonuçlanmasını bekliyoruz.   360 derece hareket kabiliyetine sahip 7 kilogram ağırlığındaki aracımız, kara aracı olarak tasarlansa da suda hareket etme özelliği de bulunuyor. 4 elektrikli motora sahip olan araç, kesintisiz olarak 2 saat boyunca görev yapabiliyor. Baybars ile sesli ve görüntülü iletişim de kurulabiliyor. Uzaktan kontrol edilen insansız kara aracı Baybars, 1080p gece görüş kamerası sayesinde her koşulda görev yapabiliyor."""
913,"Havadan taşınabilir obüs Boran, ASELSAN ile vuracak","ASELSAN, Boran 105 milimetre Havadan Taşınabilir Hafif Çekili Obüs Atış Kontrol Sistemi'ni göreve hazır hale getirdi. Sistem, 17 kilometre menzile ulaşabilen obüsün etkinliğini artıracak.",Savunma,https://www.trthaber.com/haber/savunma/havadan-tasinabilir-obus-boran-aselsan-ile-vuracak-543737.html,"ASELSAN, Boran 105 milimetre Havadan Taşınabilir Hafif Çekili Obüs Atış Kontrol Sistemi'nin kalifikasyon testlerini tamamladı. Sürekli değişen ve zorlaşan muharebe koşullarının gerektirdiği yüksek isabet gücüne ve taktik esnekliğe sahip topçu silahı ihtiyacını karşılamak amacıyla Havadan Taşınabilir Hafif Çekili Obüsü Geliştirme Projesi başlatıldı. Modern donanımlara sahip, hafif ve helikopterle taşınabilen Boran obüsünün atış kontrol sistemini geliştirme görevi ASELSAN'a verildi. Testleri başarıyla tamamladı Proje kapsamında tasarım faaliyetleri ve prototip üretimini tamamlayan ve seri üretim aşamasına gelen ASELSAN, son olarak sistemin kalifikasyon testlerini Konya-Karapınar'da gerçekleştirildi. Testler, yapılan atışlarla başarıyla tamamlandı. Böylece atış kontrol sisteminin beklentiler doğrultusunda görevini yerine getirdiği ortaya konuldu. Boran obüsünde kullanılacak Boran Atış Kontrol Sistemi, helikopterle havadan taşınabilen, kara yoluyla çekili olarak intikal ettirilebilen, hafif, yüksek ateş gücüne sahip 105 milimetre Boran obüsünde kullanılmak üzere geliştirildi. Obüsün atışa hazırlık, ateş idaresi ve atış kontrol işlemlerinin bilgisayar, ilk hız ölçme radarı ve ataletsel navigasyon sistemiyle gerçekleştirilmesini sağlayan bu entegre sistem, gündüz/gece görerek atış yapabilmeye imkan veren elektro-optik ve lazer mesafe ölçer birimlerine de sahip bulunuyor. Sistem, obüsün komuta kontrol sistemlerine ve ateş destek unsurlarına sayısal entegrasyonunu da sağlıyor. 17 kilometre menzilde etkili Boran, 105 milimetre çapında 30 kalibrelik bir namluya sahip bulunuyor. Atış kontrol sistemi dahil toplam ağırlığı 1710 kilogram olan silah, Sikorsky S-70 helikopterleri ve çeşitli hafif araçlarla taşınabiliyor. Boran, uzun menzilli mühimmatlarla 17 kilometre menzilde etkili olabiliyor."
914,Ukrayna Deniz Kuvvetleri Komutanı'ndan Türk İHA'lara övgü,"Ukrayna Deniz Kuvvetleri Komutanı Oleksiy Neijpapa, Türk insansız hava aracı (İHA) satın alımına hazırlandıklarını belirterek, Bayraktar İHA’ları denizdeki faaliyetlerde denedik. Çok kabiliyetliler"" dedi.",Savunma,https://www.trthaber.com/haber/savunma/ukrayna-deniz-kuvvetleri-komutanindan-turk-ihalara-ovgu-543637.html,"Bayraktar TB2 - Türk İnsansız Hava Araçları (İHA) Azerbaycan, Libya ve Suriye'de elde ettiği başarılarla gündemdeki yerini korumayı devam ederken, Ukrayna Deniz Kuvvetleri Komutanı Oleksiy Neijpapa, (İHA) satın alımına hazırlandıklarını belirtti. Özgür Avrupa Radyosu Ukraynaca servisinin sorularını yanıtlayan Ukrayna Deniz Kuvvetleri Komutanı Oleksiy Neijpapa, “2021’de Deniz Kuvvetleri’nin ihtiyaçları için Türk Bayraktar insansız hava araçları satın almayı bekliyoruz” dedi. Bayraktar İHA’ların, Karadeniz ve Azak operasyon bölgelerinde kullanılmaya yönelik gelişmiş taktik ve teknik özelliklere sahip olacağını ve uçuş menzilinin artırıldığını belirten Neijpapa, ""İHA’ları hem sahil hem de denizdeki faaliyetlerde kullandık. Çok kabiliyetliler"" dedi. Ukrayna tersanelerinin NATO standartlarında teknolojiye sahip olmaları gerektiğine de dikkati çeken Ukrayna Deniz Kuvvetleri Komutanı, inşasına Türkiye’de başlanacak ve Ukrayna’da devam edilecek olan ADA sınıfı korvetler sayesinde bu teknolojilere erişim imkanı sağlayacaklarını kaydetti. Türkiye ile Ukrayna arasında korvet ve İHA'lar için üretim ve teknoloji paylaşımına yönelik anlaşma imzalanmıştı. "
915,'Mavi Vatan'ın koruyucularına yerli ve milli bot üretiliyor,"Mavi Vatan'ın koruyucu kartalları için özgün ve yerli tasarım 122 sahil güvenlik botu için üretime başlandı. Bu yıl 20'nin üzerinde yerli bot, görevde olacak.",Savunma,https://www.trthaber.com/haber/savunma/mavi-vatanin-koruyucularina-yerli-ve-milli-bot-uretiliyor-543081.html,"Lüks yat üretimiyle marka haline gelen Antalya Serbest Bölge, askeri ve ticari tekne üretimiyle de hizmet veriyor. Türk deniz yetki alanlarında 7 gün 24 saat esasıyla görev yapan ve ""mavi vatan""ın koruyucu kartalları olarak nitelendirilen Türk Sahil Güvenlik Komutanlığı ile Emniyet Genel Müdürlüğü ekiplerinin kullanacakları botların da yüzde 100 yerli donanımlarla Antalya'da üretimine başlandı. İlk bot için çalışmalar başladı Serbest bölgede faaliyet gösteren Antalya merkezli Ares Tersanesince yapılacak 122 bot için proje aşaması tamamlandı, ilk bot için çalışmalar başladı. İlk teslimatı şubat ayında yapmayı planlayan firma, 122 botu 6 yılda ilgili kurumlara teslim edecek.   Bu yıl 20'nin üzerinde yerli bot, görevde olacak Ares Tersanesi Genel Müdürü Utku Alanç, 105'i Türk Sahil Güvenlik Komutanlığı, 17'si ise Emniyet Genel Müdürlüğüne olmak üzere 122 sahil güvenlik botu üretimi için çalışmalara başladıklarını söyledi. Kalıp imalatı bittikten sonra projenin de büyük bir kısmını bitmiş olarak nitelendirdiklerini belirten Alanç, ""Fiilen üretime başlamış durumdayız. Bu yıl her iki ayda bir 6 botu Sahil Güvenlik Komutanlığımıza ve Emniyet Genel Müdürlüğümüze teslim edecek şekilde üretim faaliyetlerini sürdüreceğiz. Bu yıl 20'in üzerinde yerli ve özgün tasarımdaki botlarımızı Türkiye'nin çeşitli sahillerinde görevde görebileceğiz"" diye konuştu.  Alanç, botların Hopa'dan İskenderun'a kadar tüm sahillerde konuşlanacağını, 7 gün 24 saat esasına göre kullanılacağını anlattı. 12 metre boyunda, 35 deniz mili sürat hızına sahip Botların tasarımının kendilerine ait olduğuna değinen Alanç, çalışmayı tamamen yerli donanımlarla gerçekleştirdiklerini söyledi. Alanç, botların yasa dışı göçmen faaliyetlerinin önlenmesi için ve insani faaliyetlerde kullanılacağını vurgulayarak, şöyle devam etti: ""12 metre uzunluğundaki botlarımız, 35 deniz mili sürat kabiliyetine sahip. Özellikle mülteci, kazazede kurtarma, fırtınalı, yüksek denizlerde yardım götürme operasyonlarında kullanılabilecek ekipmanlarla donatılıyor. Tıbbi ekipmanlar da yer alacak. Arka tarafında da kurtarma platformu bulunacak. Yaralı ve vefat durumunda bu kurtarma platformu kullanılacak. Botlar özgün ve yerli tasarım olarak Türk Sahil Güvenlik Komutanlığı ve Emniyet Genel Müdürlüğünün envanterine girecek."""
916,Türk SİHA'ları İngiltere'ye örnek oldu,"İngiltere, Azerbaycan'ın Ermenistan'a karşı kazandığı zaferin ardından yeni bir SİHA programı başlatacak. İngiliz medyasındaki haberde, Türkiye'nin bu alandaki başarısının takip edildiği ve Bayraktar TB2'nin derinlemesine incelendiği belirtildi.",Savunma,https://www.trthaber.com/haber/savunma/turk-sihalari-ingiltereye-ornek-oldu-542373.html,"Haber İngiliz The Guardian gazetesi tarafından yapıldı. Haberde, savunma yetkililerinin, Azerbaycan'ın 6 haftalık savaşta Türk SİHA'larını kullanmasının Ermenileri yenilgiye uğratmasında çok önemli bir yeri olduğuna inandığı belirtildi. İngiltere'nin 2021'in başlarında açıklanacak 5 yıllık savunma bütçesinin bir parçası olarak kendi daha ucuz SİHA'larını edinmek istediği ifade edildi.   Bayraktar TB2'nin başarısı Baykar Bayraktar TB2'nin 150 kilometre kadar bir menziline sahip olduğu, havada 24 saat kalabildiği örnek gösterildi. Yetkililer tarafından, Baykar Bayraktar TB2'nin diğer ülke SİHA'larına oranla daha ekonomik olduğu vurgulandı.   Türkiye'nin SİHA'larla bölgesindeki dengeyi değiştirdiği ifade edildi. İngiliz düşünce kuruluşu Kraliyet Silahlı Kuvvetler Enstitüsünden (RUSI) Prof. Michael Clarke'ın ""Azerbaycanlıların insansız hava araçları kullanımı belirleyici oldu"" dediği belirtildi.   Savunma Bakanı Türk SİHA'larını örnek göstermişti İngiltere Savunma Bakanı Ben Wallace, 11 Aralık'ta, Türkiye'nin İHA, SİHA ve hava savunma sistemlerini Suriye, Libya ve diğer yerlerde kullanmasının sahada üstünlük sağladığını vurgulayarak Türkiye'nin yeni nesil SİHA'larını örnek göstermişti."
917,Siber Güvenlik Haftası 21-25 Aralık tarihlerinde düzenlenecek,"21-25 Aralık tarihleri arasında düzenlenecek Siber Güvenlik Haftası'nda, yerli ve milli kabiliyetlerle üretilmiş siber güvenlik ürünleri 3 boyutlu sanal fuarda katılımcılara sunulacak.",Savunma,https://www.trthaber.com/haber/savunma/siber-guvenlik-haftasi-21-25-aralik-tarihlerinde-duzenlenecek-539608.html,"Etkinlik, Cumhurbaşkanlığı Savunma Sanayii Başkanlığı ve Cumhurbaşkanlığı Dijital Dönüşüm Ofisinin himayesinde, Sanayi ve Teknoloji ile Ulaştırma ve Altyapı bakanlıklarının desteğiyle organize edilecek. Açılış töreni, koronavirüs salgını dolayısıyla kısıtlı katılımla yapılacak. Törende yerli siber güvenlik ekosistemine katkı sağlayan kamu temsilcilerine ödülleri takdim edilecek, kamu kesiminin temsilcileriyle özel oturum düzenlenecek. Milli Siber Güvenlik Zirvesi  Etkinliğin ilk 2 gününde Milli Siber Güvenlik Zirvesi gerçekleştirilecek. İlki 2019'da yapılan zirve, kamu ve özel sektör ile akademi dünyasının temsilcilerini bir araya getirecek. Yerli siber güvenlik ekosistemine katkı sağlayacak önemli isimleri ağırlayacak. ""Yerli ve milli siber güvenlik"" temasıyla gerçekleştirilecek zirveye farklı sektörlerin önde gelen isimlerinden 50'ye yakın konuşmacı katılacak. Zirvede düzenlenecek paneller: ""Kamuda Yerli Siber Güvenlik Ekosisteminin Geliştirilmesi, Savunma Sanayiinde Yerli Siber Güvenlik, Telekom Sektöründe Yerli Siber Güvenlik, Enerji Sektöründe Yerli Siber Güvenlik, Finans Sektöründe Yerli Siber Güvenlik, Yerli Ürünlerde Test ve Sertifikasyon."" 3 boyutlu Siber Güvenlik Sanal Fuarı Siber Güvenlik Haftası boyunca, Türkiye Siber Güvenlik Kümelenmesi üye firmalarının yerli ve milli kabiliyetlerle ürettikleri siber güvenlik ürünleri ve vermiş oldukları hizmetler, 3 boyutlu Siber Güvenlik Sanal Fuarı'nda katılımcıların beğenisine sunulacak. Fuarı ziyaret etmek isteyenler ""www.siberguvenlikhaftasi.com"" internet adresinden kayıt yaptırabilecek. Yerli siber güvenlik firmalarının ürünleri ön plana çıkarılacak Siber Güvenlik Haftası, Türkiye'de siber güvenlik konusunda farkındalığı ve iş birliklerini artırmak, kamu, özel sektör ve akademi temsilcilerini bir araya getirmek ve 2020 yılını ""siber güvenlik"" temasıyla tamamlamak amacıyla gerçekleştiriliyor. Hafta boyunca Türkiye Siber Güvenlik Kümelenmesi üyesi yerli firmalar ve ürünleri ön plana çıkarılacak. Siber Güvenlik Haftası'nın açılışına katılacak isimler Siber Güvenlik Haftası, ASELSAN, HAVELSAN, STM, TR-TEST, Bilge Siber Güvenlik, Cyberwıse, May Siber Teknoloji, Procenne, Rovenma, Turkcell ve Türk Telekom ana sponsorluğunda, Ics Defense, Infosec, Pıcus, Spexco ve Ulak Haberleşme altın sponsorluğunda, Limatek ve Swordsec gümüş sponsorluğunda ve Barikat, Crypttech ve Kron bronz sponsorluğunda organize edilecek. Etkinliğin açılışı, Cumhurbaşkanı Yardımcısı Fuat Oktay, SSB Başkanı İsmail Demir, Cumhurbaşkanlığı Dijital Dönüşüm Ofisi Başkanı Ali Taha Koç, Sanayi ve Teknoloji Bakan Yardımcısı Mehmet Fatih Kacır ve Ulaştırma ve Haberleşme Bakan Yardımcısı Ömer Fatih Sayan tarafından Cumhurbaşkanlığı Külliyesi'nde yapılacak."
918,Türk İHA'ları afetin de 'gözcüsü',"İzmir depreminin hemen ardından havalanan İHA ve İKU’lar yıkılan binaları ve sorunlu bölgeleri anlık olarak merkeze aktardı. TRT Haber’in ulaştığı görüntüleri değerlendiren uzmanlar, Türk İHA’ların afetlerde icra ettiği görevlerin önemini vurguladı.",Savunma,https://www.trthaber.com/haber/savunma/turk-ihalari-afetin-de-gozcusu-539001.html,"Türkiye’nin sahip olduğu yerli ve milli insansız hava araçları son yıllarda imza attıkları işlerle dünyanın en iyileri arasında kabul ediliyor… Ülkemiz sınırları içinde terörle mücadelede büyük katkılar sağlayan milli SİHA’lar gittikleri her coğrafyada ‘oyun değiştirici’ olarak anılıyor. Bu alanda kendini çok geliştiren Türkiye, söz konusu araçları sadece güvenlik operasyonlarında değil doğal afetlerde de etkin olarak kullanmaya ve çok iyi sonuçlar almaya başladı.   İzmir’deki depremde büyük işler başardılar Son olarak 30 Ekim 2020’de İzmir’de gerçekleşen ve 115 kişinin hayatını kaybettiği 6,6 şiddetindeki depremin ardından bölgeye karadan ilk ulaşan ekiplerden biri Jandarma personeli oldu. Ekiplerini hızlı bir şekilde koordine eden ve depremden etkilenen bölgelerin belirlenmesi, enkaz altındakilere ulaşılması, afetin yıkıcı etki gösterdiği yerlere ulaşımın sağlanması gibi farklı konularda görevler üstlenen jandarma personeline, gökyüzünden de Jandarma Genel Komutanlığına ait helikopterler ile insanlı keşif uçakları (İKU) ve insansız hava araçları anlık olarak eşlik etti.   Bu gibi durumlarda kritik görevler üstleniyorlar Savunma Sanayi Araştırmacısı Kadir Doğan, İzmir depreminin ardından İKU ve İHA’lar tarafından çekilen görüntüleri değerlendirdi. Türkiye’nin ilk kez 24 Ocak 2020’de Elazığ’da gerçekleşen depremde İHA’ları kullandığını ve çok büyük faydalarını gördüğünü anımsatan Doğan, “O deprem gece olmuş ve çoğu yerde elektrikler de kesilmişti. Milli İHA’lar hemen havalandı, gecenin karanlığında dahi çok değerli görüntüler aldı ve afet yönetiminin doğru bir şekilde işlemesinde son derece yararlı oldu” dedi. İnsansız hava sistemlerinin en önemli kabiliyetlerinden birinin ISR yani İstihbarat, Keşif ve Gözetim olduğuna vurgu yapan Doğan’a göre TB2 ve Anka gibi platformlarımızın üzerlerinde yer alan görüntüleme sistemleri içerisinde hem yüksek çözünürlüklü gün ışığı kamerası hem de yine yüksek çözünürlüklü kızılötesi kamera bulunuyor. Bu kameralar ve bu kameraları destekleyen çeşitli sensörler yardımı ile gece gündüz demeden bu gibi doğal afetlerde ciddi bir katkı sağlayabiliyor.   Kırsaldan da anlık bilgi alındı Türkiye’nin doğal afetlerde milli İHA’larını en etkin kullanan ülkelerden biri olduğunu söyleyen Kadir Doğan, İzmir’deki depremin ardından havadan çekilen anlık görüntülerle ilgili olarak şöyle konuştu: “Koca kentin farklı bölgelerinden dumanların yükseldiği, yıkık bina ihbarı olduğu, enkaz altından çığlık seslerinin duyulduğu bir ortamda tüm bu süreci havadan görüntüleyebilmek ve ilgili merkezlerle anlık olarak paylaşabilmek çok büyük bir avantaj. Binaların hasar durumu, vatandaşların mevcut hali, tıkanan ulaşım noktalarının yanı sıra kırsal kesimde o an haber alamadığınız yerlerin de çok hızlı bir şekilde havadan görüntülendiğini görüyoruz. Bu bilgiler enkaz altındaki vatandaşa daha hızlı müdahaleyi, yaralı kişinin daha hızlı bir şekilde hastaneye ulaştırılabilmesini ve eldeki imkanların en doğru, en hızlı şekilde kullanılmasını sağlıyor. Tüm bunları alt alta koyduğunuzda İKU’ların yanı sıra yerli ve milli İHA’ların bu gibi durumları havadan gözlemesi son derece kritik bir görev ve Türk İHA’ları bunu kusursuz bir şekilde yapabiliyor.”   Depremde de yangında da selde de onlar var Savunma Sanayi Araştırmacısı Kadir Doğan’a göre söz konusu imkan sadece depremlerde kullanılmıyor. “Türkiye yangında da selde de benzer doğal afetlerde de insansız hava araçlarından maksimum fayda sağlıyor” diyen Doğan, şöyle devam etti: “İlk etapta sadece terörle mücadele için ve ilgili kuvvet tarafından kullanılan İHA’lar yerli ve milli olarak üretilmeye başlandıktan sonra kısa sürede çok farklı birimlere dağıtıldı. Türk Silahlı Kuvvetlerinin hemen tüm birimlerinde İHA-SİHA kullanımı var. Aynı şekilde Jandarma Genel Komutanlığından Emniyet Genel Müdürlüğüne, Milli İstihbarat Teşkilatından Tarım ve Orman Bakanlığına kadar ihtiyaç duyan her kuruma bir şekilde bu araçların tahsisi sağlandı.   Farklı araçlar da hizmete girebilir Bunu nasıl başardığımız kısmı önemli… Bir ürünü yerli ve milli imkanlarla üretebilmenin bu tür faydaları da var. Daha düşük maliyetle üretiyor, ihtiyaç duyulan sayıya ulaşana kadar üretime devam edebiliyorsunuz. Hatta bu süreçleri yerli olarak işletebildiğiniz için kurumların ihtiyaçlarına göre de değişiklik yapabiliyorsunuz. Kullanım hakları bizde olan ürünlerde ihtiyaca göre konfigürasyonları yaparak, problem odaklı ürün geliştirme yeteneğine sahip oluyorsunuz. Bu durum, söz konusu platformları birçok alanda kullanmanıza ve birbirinden zorlu problemleri çözmenize olanak sağlıyor. İşte bu nedenle Türkiye, terörle mücadelenin yanı sıra doğal afetlerde de İHA’ları kullanıyor ve çok büyük faydalarını görüyor. Önümüzdeki dönemlerde, ilgili kuruların ihtiyaçlarına göre daha küçük İHA’ların, hatta mikro veya nano sınıftaki platformların bu alanlarda görev alabileceği kanaatindeyim. İHA’lar ile başlayan bu süreçlerin, insansız kara aracı, insansız deniz aracı ve insansız su altı araçları ile devam edeceğini düşünüyorum.”"
919,İlk P-72 Deniz Karakol Uçağı envantere kazandırıldı,"İlk ""P-72 Deniz Karakol Uçağı"", Deniz Kuvvetleri Komutanlığı envanterine kazandırıldı.",Savunma,https://www.trthaber.com/haber/savunma/ilk-p-72-deniz-karakol-ucagi-envantere-kazandirildi-538510.html,"Milli Savunma Bakanlığı (MSB), Meltem-3 projesi kapsamında ""TCB-751"" kuyruk numaralı karakol uçağının, TUSAŞ'ın Ankara tesislerinde yapılan törenle Deniz Kuvvetleri Komutanlığınca teslim alındığını açıkladı. Uçak, Kocaeli'nin Kartepe ilçesinde bulunan Deniz Hava Komutanlığına intikal ettirildi. Donanma Komutanı Oramiral Ercüment Tatlıoğlu'nun katılımı ile hizmete giriş töreni düzenlendi. P-72 Deniz Karakol Uçakları ile Deniz Kuvvetleri Komutanlığının hava gücü arttı.   MELTEM-3 projesi kapsamında TCB-751 kuyruk numaralı ilk P-72 Deniz Karakol Uçağı, TUSAŞ/Ankara tesislerinde yapılan törenle Deniz Kuvvetleri Komutanlığı tarafından teslim alındı ve Deniz Hava Komutanlığı Kartepe/Kocaeli’ye intikal ettirildi.https://t.co/DIjZ9ionfk#MSB #TSK pic.twitter.com/dx0QmY1Hri"
920,Türkiye ve Ukrayna arasında savunma anlaşması,Ukrayna ve Türkiye arasında korvet ve SİHA'lar için üretim ve teknoloji paylaşımı alanında bir dizi anlaşma imzalandı.,Savunma,https://www.trthaber.com/haber/savunma/turkiye-ve-ukrayna-arasinda-savunma-anlasmasi-538423.html,"Anlaşmalar Savunma Sanayii Başkanı İsmail Demir başkanlığındaki Türk heyetinin ziyareti kapsamında imzalandı. Ukrayna Savunma Bakanı Andriy Taran, bu projelerle Karadeniz'de ve Azak Denizi'nde güvenliğin artırılması için Ukrayna donanmasının güçlendirilmesinin hedeflendiğini belirtti.   Ukrayna ve Türk hükümetlerinin kısa süre önce imzalamış olduğu anlaşma kapsamındaki ilk somut anlaşmalar olduğunu ifade eden Taran, Ukrayna Devlet Başkanı Vladimir Zelenskiy'nin Türk teknolojileri ve yatırımları sayesinde Ukrayna savunma sanayisinin bir ivme kazanacağını umduğunu söyledi. İsmail Demir ise Türkiye ve Ukrayna'nın savunma alanında pek çok iş birliği alanı olduğunu vurgulayarak, anlaşmalardan pratik etkileşime hızlı geçişin iki taraf için faydalı sonuç vereceğinin altını çizdi.   Ayrıca Ukrayna Savunma Bakanlığının ilk kez savunma alanında doğrudan yabancı ekonomik anlaşmalar imzaladığı belirtildi."
921,İngiliz Savunma Bakanı Türk SİHA'larını örnek gösterdi,"İngiltere Savunma Bakanı Ben Wallace, Türk İHA ve SİHA'larının sahada büyük etki yarattığını söyledi. Wallace, İngiltere'nin artık savunma teknolojisinde geride kaldığını itiraf etti.",Savunma,https://www.trthaber.com/haber/savunma/ingiliz-savunma-bakani-turk-sihalarini-ornek-gosterdi-537991.html,"İngiltere Savunma Bakanı Ben Wallace, İngiliz düşünce kuruluşu Kraliyet Silahlı Kuvvetler Enstitüsünde (RUSI) bir konuşma yaptı. Wallace, konuşmasında, Türkiye'nin İHA, SİHA Bayraktar TB2 ve hava savunma sistemlerini Suriye, Libya ve diğer yerlerde kullanmasının sahada üstünlük sağladığını söyledi. Türkiye'nin yeni nesil SİHA'larını örnek gösterdi. ""Türkiye savunma sanayiinde yenilikler yaptı"" Türkiye'nin yeni nesil askeri teknolojilerinin etkin olarak kullanıldığını vurgulayan Wallace, İHA ve SİHA'ların yüzlerce zırhlı aracı ve hava savunma sistemini imha ettiğini anlattı. Wallace, Türkiye'nin dünyanın önde gelen yabancı askeri programlara erişiminin engellenmesinin ardından savunma sanayiinde yenilikler yaptığını söyledi. ""Türk İHA'ları düşmana gerçek zorluklar yaşatma kapasitesine sahip"" Wallace, Türkiye'nin İHA, SİHA'larının İngiltere'nin artık savunma teknolojilerine liderlik edemediğinin örneği olduğunu itiraf etti. İngiltere'nin savunma teknolojilerinde yeterince yenilik yapmadığına atıfta bulunan Wallace, Türk insansız hava araçlarının ""düşmana gerçek zorluklar"" yaşatma kapasitesine sahip olduğunu söyledi.   İngiltere bazı askeri programlardan vazgeçebilir Wallace, İngiltere'nin, savunma bütçesinin kullanılmasında ve bazı eski askeri programlarda kesinti yapıp yapmama konusunda birtakım zor kararlarla karşı karşıya olduğunu söyledi. Bazı askeri programlardan vazgeçebileceklerinin sinyalini veren Wallace, ""Zor seçimlerin yine de yapılması gerekecek. Ancak bu seçimler yeni alanlara, yeni ekipmanlara ve yeni çalışma yöntemlerine yatırım yapmamıza izin verecek. Bazen nitelik nicelikten veya mükemmel iyiden önce gelir"" dedi. İngiltere'de savunma bütçesi artırılacak İngiltere Başbakanı Boris Johnson, ülkesinde savunma bütçesini kısma döneminin artık sona erdiğine dikkat çekmişti. Savunma bütçesinin 4 yıl süreyle her yıl yüzde 10 artırılacağını söylemiş, bütçe artışının 4 yıl içinde yaklaşık 16,5 milyar sterlin olacağını açıklamıştı. Johnson, ek bütçenin uzay, siber savunma ve yapay zeka projelerinde de kullanılacağı bilgisini paylaşmıştı."
922,İlk milli helikopter motoru entegrasyon için gün sayıyor,"TUSAŞ Motor Sanayii Yönetim Kurulu Başkanı ve Genel Müdürü Akşit, Türkiye'nin ilk milli helikopter motoru TEI-TS1400'ü TAI'ye göndereceklerini belirterek, ""TAI hemen Gökbey helikopterine entegrasyon işine başlayacak"" dedi.",Savunma,https://www.trthaber.com/haber/savunma/ilk-milli-helikopter-motoru-entegrasyon-icin-gun-sayiyor-537820.html,"TUSAŞ Motor Sanayii (TEI) Yönetim Kurulu Başkanı ve Genel Müdürü Mahmut Faruk Akşit, TEI-TS1400'ün TEI'de görevli Türk mühendislerinin ürünü olduğunu açıkladı. TEI-TS1400'ün dünyada motor üreten herhangi bir firmayla ortaklık yaparak tasarlanan, geliştirilen bir ürün olmadığını vurgulayan Akşit, motorun üretiminin tümüyle TEI mühendisleri tarafından gerçekleştirildiğini söyledi.    ""Gökbey'e entegrasyon işine başlanacak"" ""İlk motor TEI-TS1400'ü TAI'ye göndereceğiz. TAI hemen Gökbey helikopterine entegrasyon işine başlayacak."" diyen Akşit, şunları kaydetti: ""Entegrasyonun düzgün yapılabilmesi için projede sadece bu iş için 80 milyon dolar ayrılmış vaziyette. Devasa yüksek güçlerle uğraşıyorsunuz. Motor yüklendiği zaman kaportayı bile esnetiyor. Bunların hepsinin çalışılması gerek. Ciddi bir iş, aylarca, hatta yıl sürüyor. ANKA'dan örnek verecek olursak. Biz ANKA'nın PD170 motorunu verdikten bir yıl sonra uçtu. Motoru hemen teslim ederek bir an evvel entegrasyon çalışmaları başlasın istedik. TAI bunu yaparken biz bu motordan peş peşe imalata başladık. Bunlar seri imalat mı? Hemen söyleyeyim, şu anda bu motorun ikiz kardeşi imalatı 2 hafta içinde bitmek üzere teste hazır hale gelecek. Yaklaşık 1,5-2 ay içinde ise üçüncü kardeşi ve daha sonra dördüncü motor gelecek. Önümüzdeki yıl yazın ortasına kadar 5 adet olacak.""   2024 gibi tamamlanması planlanıyor Söz konusu motorları seri imalat olarak kabul etmediklerini dile getiren Akşit, ""Seri imalat sertifikasyonunu da aldıktan sonra teslim ettiğiniz ilk motor oluyor. Bu motorlarda TAI entegrasyonu yaparken biz ötekilerde zorlu olgunlaştırma testleri yapacağız. Oluşabilecek her türlü olumsuzluğu test edeceğiz. Bunlar da aylar sürecek. Bunlara 'olgunlaştırma testleri' diyoruz. 2024 gibi sertifikasyonunu da tamamlanmış seri imalat ilk motoru teslim etmeyi planlıyoruz. İlk motorumuzu teslim ediyoruz ancak sertifikalı değil. Daha birçok test görecek"" diye konuştu."
923,"İlk deniz karakol uçağı P-72, bahriyelilerin emrinde","Cumhurbaşkanlığı Savunma Sanayii Başkanlığı tarafından yürütülen Meltem-3 Projesi kapsamında, ilk deniz karakol uçağı P-72, Deniz Kuvvetleri Komutanlığına teslim edildi. Uçak, mavi vatanın korunmasında önemli bir rol üstlenecek.",Savunma,https://www.trthaber.com/haber/savunma/ilk-deniz-karakol-ucagi-p-72-bahriyelilerin-emrinde-537783.html,"Savunma Sanayii Başkanlığı (SSB), sosyal medya hesabından yaptığı duyuruda SSB tarafından yürütülen MELTEM-3 Projesi'nde ilk P-72 Deniz Karakol Uçağı'nın törenle Deniz Kuvvetleri Komutanlığı'na teslim edildiğini duyurdu. Paylaşımda, ""Hizmete giren ilk P-72 Deniz Karakol Uçağı, Mavi Vatanın kontrolü ve korunması için önemli bir kuvvet çarpanı olacak” ifadelerini kullandı.   Başkanlığımız tarafından yürütülen #MELTEM-3 Projesi'nde ilk P-72 Deniz Karakol Uçağı, düzenlenen törenle Deniz Kuvvetleri Komutanlığına teslim edildi.

Hizmete giren ilk P-72 Deniz Karakol Uçağı, Mavi Vatanın kontrolü ve korunması için önemli bir kuvvet çarpanı olacak. pic.twitter.com/Frk0o7Zfbw   P-72 deniz karakol uçakları daha uzun görev yapabiliyor P-72 deniz karakol uçaklarının üzerine gelişmiş radar sistemi, elektronik destek tedbirleri, akustik işleme sistemleri, taktik veri linkleri 11 ve 16, MK46 ve MK54 torpido taşıma ve atma kabiliyeti gibi kritik sistemler entegre edildi. Bu sistemler sayesinde uçaklar, denizaltı savunma harbi, su üstü savunma harbi, istihbarat, gözetleme ve keşif, ufuk üstü hedefleme, arama kurtarma gibi önemli görevleri üstlenecek. P-72 uçakları daha uzun süre görev yapabilecek kabiliyete sahip. 2021 yılı içinde, iki deniz karakol uçağı ile bir deniz genel maksat uçağının daha Deniz Kuvvetleri Komutanlığı'na teslim edilmesi planlanıyor.
  "
924,Terörle mücadelede de afet yönetiminde de onlar var,"İzmir’deki depremin ilk dakikalarından itibaren bölgede onlar vardı… Bir kez daha görüldü ki jandarma komandolar sadece terörle mücadelede değil, ihtiyaç olan yerde daima hazır. TRT Haber 'Jandarma Komando' denince akla gelen ilk yer olan Foça'daydı.",Savunma,https://www.trthaber.com/haber/savunma/terorle-mucadelede-de-afet-yonetiminde-de-onlar-var-537443.html,"Silahlı ve silahsız insansız hava araçları, gökyüzünden her yeri tarayan uydular, savaş uçakları, kilometrelerce öteden hedefi bulan akıllı füzeler… Türkiye’nin terörle mücadelesinde sahip olduğu bu imkanların çok büyük değişimi beraberinde getirdiği bir gerçek. Ancak terör ve güvenlik uzmanlarının “Eğer hedeflediğiniz bölgeye askerinizin botu değmiyorsa orada tam hakimiyet sağlayamazsınız” sözü de işin bir diğer boyutu… TRT Haber, o botu sahada hedeflenen bölgeye bizzat basanların yetiştirildiği Foça Jandarma Komando Okul ve Eğitim Merkezi Komutanlığını görüntüledi.   Depremde en öndelerdi TRT Haber’in Foça’daki jandarma komando eğitimlerini görüntülediği günlerde henüz İzmir depremi yaşanmamıştı. Ancak içerideki askerlerin eğitimlerinde sadece terörle mücadelenin değil, herhangi bir afet durumunda fayda sağlayabilecek şekilde yetiştirildiğini görmüştük. İzmir’deki depremin hemen ardından Foça’daki Jandarma Komando Okul ve Eğitim Merkezindeki askerlerin bizzat sahaya inmesi, herkesin telaş içinde kaldığı bir noktada son derece hazır ve koordineli şekilde sürece katkı sağlaması, komandolarımızın sadece terör unsurlarıyla mücadelede değil, doğal afet sırasında da ne denli önemli işler başardığını net bir şekilde ortaya koydu.   Burası komandoların ‘ana vatanı’ Çekimlere başlamadan önce bizi karşılayan askerlerle sohbetimizde Foça’daki bu komutanlığın aslında jandarma komandolar için ne denli önemli olduğunu bir kez daha anlıyoruz. Jandarma askerinin gerçek bir komandoya dönüştüğü tezinden yola çıkarak, burayı ‘komandoların ana vatanı’ olarak nitelendiriyorlar. Komando eğitimini tamamlayan askerler, daha sonra ülke içinde ya da sınır ötesinde kendilerine verilen görevi layıkıyla yerine getiriyor.   Tam teçhizatlı 27 kilometre koşuyorlar Buradaki askerlerin nasıl yetiştirildiğine dair en önemli ipuçlarından biri duvardaki yazıda karşımıza çıkıyor: “Komando duyulmadan dinler, görünmeden görür ve ölmeden, öldürür.” İlk durağımız olan spor eğitim alanında komandoların arasında çok sayıda kadın personel olduğunu da görüyoruz. Eğitimlerde herhangi bir ayrım olmadığı ve erkek personelin aldığı tüm eğitimlerin aynı şekilde kadın adaylara da verildiği bilgisi paylaşılıyor. Az sonra takip ettiğimiz uzun atlama, engel aşma, sürünme, şınav ve barfiks gibi aktivitelerde gerçekten de kadın komandoların en ufak bir sorun yaşamadan tüm parkurları başarıyla geçtiğini görüyoruz. Çok uzaklardan önce bir marş sesi duyuyor, sonrasında da ellerinde silahları, sırtlarında çantalarıyla bulunduğumuz alana doğru koşan askerlere dikkat kesiliyoruz. Eğitmen komutanlardan aldığımız bilgiye göre bir jandarma komando, tam teçhizatlı şekilde 27 kilometre mesafeyi oldukça rahat bir şekilde koşabiliyor.   Dağdan baş aşağı sarkıp mağaraya giriyorlar Foça’daki komando okulu ve eğitim merkezi oldukça geniş bir alana kurulu. Bu alanda dağlar, ovalar, taşlık araziler, kum bölgeler, meskun mahal benzeri yerler, atış alanları ve diğer ihtiyaç duyulan kısımlar var. Arazinin içinde yer alan doğal yükseklikler komandoların eğitim yerlerinden biri… Buradan halatlarla aşağı inen ve mağaradaki terör unsurlarını etkisiz hale getirme senaryosuna uygun bir şekilde hareket eden jandarma komandolar kısa süre içinde hedefi başarıyla yok ediyor. Her gün farklı senaryolar çalışılıyor Bulunduğumuz komanda eğitim okulunun Türkiye’deki en önemli merkezlerden biri olduğunu biliyoruz ancak buna rağmen içerideki faaliyet sayısı oldukça fazla geliyor ve bize eşlik eden komutanlara bu durumu soruyoruz. Buranın binlerce komando yetiştirdiğini ve buradan çıkan kahramanların sahada kritik görevler üstlendiğini anlatan eğitmenler, faaliyetlerin her gün yapıldığını, her seferinde daha farklı bir senaryo uygulanarak Mehmetçiğin daima hazır olduğunu söylüyor. Bora 12 keskin nişancı tüfeğinde ‘Foça’ izleri Jandarma komandoların çok iyi silah kullandıklarını biliyoruz ancak buradaki ziyaretimizde çok ilginç bir detayı da ilk kez öğreniyoruz. Türkiye’nin son yıllarda yerli ve milli savunma sanayii ürünlerinde ortaya koyduğu başarı herkesin malumu… Bu silahlardan biri de Bora 12 olarak da bilinen keskin nişancı tüfeği. Bora 12’nin geliştirilmesinde ve bugün dünyanın kendi alanında ‘en iyilerden biri’ olarak kabul edilmesinde Jandarma Komando Okulu personelinin büyük emeği var. Foça’da görevli kimi komutanların bu silahın tüm süreçlerinde çok kritik roller üstlendiğini ve halen silahın geliştirilme aşamalarında yer aldıklarını bilmek bizi son derece mutlu ediyor. Çünkü konuştuğumuz hemen her asker, bir silahın yerli ve milli imkanlarla üretilebilmesinin ne anlama geldiğini bizzat sahada yaşadıkları olaylardan örnekler vererek anlatıyor.   Meskun mahal eğitim alanı Türkiye’nin en büyüğü Daha önce farklı birliklerde meskun mahal eğitim alanı görmüştük. Ancak buradaki eğitim yerine geldiğimizde Türkiye’nin en büyük meskun mahal eğitim alanının Foça’da olduğunu net şekilde anlıyoruz. Burası Diyarbakır’ın Sur bölgesindeki hendek operasyonu döneminden esinlenerek tasarlanmış. Sadece alan büyüklüğü ile değil aynı zamanda sahip olduğu teknolojilerle de burası son derece özel bir yer. HAVELSAN ile iş birliği yapılarak donatılan eğitim alanında son teknoloji kullanılıyor. Gerçek mühimmatlarla eğitim yapılan alanda barikatlar aşılıyor, kapılar kırılıyor, tüneller bulunuyor, hendeklerden atlanarak ilerlenme sağlanıyor. Tüm bunlar yapılırken sis bombaları, silah sesleri, hareketli hedefler içerideki sistem odasından harekete geçiriliyor ve eğitimdeki jandarma komandoların sahada karşılaşacakları muhtemel durumların aynıları burada oluşturuluyor. Konuştuğumuz eğitmen komutan, burada temel amaçlarının karmaşık yapı ve öngörülemeyen tehditlerin faaliyetlere yansıtılması olduğunu ifade ediyor. Meskun mahaldeki eğitimler sırasında doğru ve yanlış hareketler içerideki 50’den fazla kameranın başında oturan gözlemciler tarafından not ediliyor. Jandarma komandodan beklenen ‘en kısa sürede en doğru kararı almak’ kabiliyeti işte bu gibi eğitimlerle kazandırılıyor.   Terörle mücadelenin belini kırdılar Burada geçirdiğimiz her dakika, Türkiye’nin terör unsurlarıyla mücadelede son yıllarda ortaya koyduğu başarının yapı taşlarını biraz daha iyi anlamamıza vesile oluyor. Kullanılan yerli ve milli mühimmatlar, güvenlik unsurlarında atılan profesyonelleşme adımı, Jandarma Genel Komutanlığının günümüz şartlarına çok hızlı adapte olabilmesi ve 21. yüzyılın getirdiklerine mükemmel bir uyum sağlaması bu başarının temelinde önemli yer tutuyor. Jandarma; kimi zaman şehrin göbeğinde, kimi zaman kuş uçmaz bir mezrada, kimi zaman binaların enkazında, kimi zaman sel sularında, çoğunlukla da dağların zirvesinde ya da bir uçurumun kıyısındalar… Buradan ayrılmadan önce sohbet ettiğimiz komandoların sözlerinden de bir kez daha anlıyoruz ki ne kullandıkları SİHA’lar, ne helikopterler, ne zırhlı araçlar, ne de tüfekler, toplar, tanklar… Onların en önemli gücü vatanımıza ve milletimize olan sevgileri… Drone görüntüleri: Yusuf Beşli / TRT Haber İzmir"
925,Bayraktar TB2 göklerde 270 bin saati geride bıraktı,"Türkiye'nin ilk milli insansız hava aracı Bayraktar TB2, 270 bin uçuş saatini geride bıraktı.",Savunma,https://www.trthaber.com/haber/savunma/bayraktar-tb2-goklerde-270-bin-saati-geride-birakti-537323.html,"Baykar Teknik Müdürü Selçuk Bayraktar, Türkiye'nin ilk milli insansız hava aracı Bayraktar TB2 ile ilgili Twitter hesabından bir tweet paylaştı. Paylaşımda, 2015 yılında Batman’da Bayraktar TB2'nin ilk 1000 saatlik uçuşunun ardından günlüğünde kaleme aldığı yazıyı hatırlattı. Selçuk Bayraktar, attığı tweette şunlara yer verdi: ""Tam 5 yıl önce... Envantere yeni giren #BayraktarTB2 görev yapmaya başlamış. Görevde ilk 1000 saati henüz tamamlamış. Şimdi 270 bin saati geride bıraktı. Semalarımızda Hür ve Özgür... #MilliTeknolojiHamlesi""   Tam 5 yıl önce...

Envantere yeni giren #BayraktarTB2 görev yapmaya başlamış.

Görevde ilk 1000 saati henüz tamamlamış.

Şimdi 270.000 saati geride bıraktı.

Semalarımızda Hür ve Özgür...#MilliTeknolojiHamlesi https://t.co/Bj673g2AsA  "
926,Türkiye'nin ilk 'Milli Turbojet Motoru' test edildi,"Sanayi ve Teknoloji Bakanı Mustafa Varank, Kale Ar-Ge'nin geliştirdiği Milli Turbojet Motoru'nu test etti.",Savunma,https://www.trthaber.com/haber/savunma/turkiyenin-ilk-milli-turbojet-motoru-test-edildi-533043.html,"Sanayi ve Teknoloji Bakanı Mustafa Varank, yerli havacılık ve savunma şirketi Kale Havacılık ve Kale Ar-Ge'nin Tuzla'da bulunan tesislerinde devam eden projeleri inceledi. Şirket tarafından geliştirilen yerli füze motorunun testini yaptı. Kale Grubu Başkan Yardımcısı ve Teknik Bölüm Başkanı Osman Okyay ve beraberindeki mühendislerle beraber testi yapan Varank, testin ardından açıklama yaptı. Kale Havacılık'ın Türk savunma sanayiinin en önemli üretim merkezlerinden biri olduğunu anlatan Varank, ""Kale Grubu sanayide göz bebeği firmalarımızdan bir tanesi ama aynı zamanda savunma ve havacılık sanayisinde oldukça güçlü bir firmamız"" dedi. ""Milli füze projelerimizi kendi motorumuzla yapabiliyor hale geleceğiz"" Grubun üretim tesislerinde F-35'in çok önemli parçalarının üretildiğini söyleyen Varank, grubun Boeing ve Airbus gibi önemli havacılık şirketlerine tedarik sağladığını anlattı. Grubun motor teknolojilerinde de öne çıktığını vurgulayan Varank, şu bilgileri verdi: ""Motor sanayisinde öncelikle ülkemizin ihtiyaçlarını karşılamak üzere Kale önemli projeler gerçekleştiriyor. Bu Kale KTJ-3200 Turbojet Motoru'muz 3.200 newtonluk bir roket motoru. Şu anda savunma sanayimizde yerli ve milli olarak geliştirdiğimiz ürünlerin bir kısmı bu boyutta ve bu güçte motorlar kullanıyor. Biz bunları yurt dışından ithal eder durumdaydık ama inşallah bunların çok kısa zamanda devreye girmesiyle birlikte çok önemli milli füze projelerimizi artık kendi motorumuzla yapabiliyor hale geleceğiz. Kendi ürünlerimizi piyasaya çıkarmış olacağız.""   ""Savunma sanayiindeki başarılarımızı dünya medyası konuşuyor"" Varank, genç mühendislere ve Kale Grubu Başkan Yardımcısı ve Teknik Bölüm Başkanı Osman Okyay'a, yıllar süren yoğun emekleri için teşekkür etti. Varank, bu emekler sayesinde milli turbo jet motorun çok kısa süre içinde seri üretime hazır hale geleceğini söyledi. ""Az evvel testini yaptık, sesini duyduk"" diyen Varank, Türkiye'nin yerli ve katma değerli üretimiyle dünyada fark oluşturan ülkeler arasında yer almak istediğini anlattı. ""Savunma sanayiinde son dönemde elde ettiğimiz başarıları dünya medyası ve ülkeler konuşuyor. Bu kendi geliştirdiğimiz ürünlerle adeta savaş konseptleri değişmeye başladı. Tabii Kale'nin burada geliştirdiği ve inşallah yakın zamanda teslim edeceği bu motorlarla da ülkemizde çok büyük bir açığı kapatmış olacağız. Biliyorsunuz Türkiye'ye gizli-açık ambargolar uygulanıyor. Bu manada da ambargoları yenecek bir ürünü bugün burada test etmiş olduk. Gerçekten gururluyuz."" Türkiye'nin Milli Turbojet Motoru Projesi'ni geliştiren genç mühendislere inandığını söyleyen Varank, ""Biz mühendislerimize hem güveniyoruz hem onlarla gurur duyuyoruz. İnşallah böyle başarılı projeleri hem ziyaret etmeye hem de kamuoyuna tanıtmaya devam edeceğiz"" dedi.   SOM füzelerinde kullanılacak Kale Grubu şirketlerinden Kale Ar-Ge, Hava Kuvvetleri Komutanlığının ihtiyacı olan Stand-Off Mühimmatın (SOM) seri üretiminde kullanılacak Milli Turbojet Motor’un üretimini yapıyor. Ayrıca, motora ait alt sistemlerinin tasarımı, üretimi, testlerinin yapılması, teknoloji gösteriminin gerçekleştirilmesi, eğitim ve bakımı ile Teknik Veri Paketi'nin (TVP) hazırlanmasını üstleniyor. Geliştirilecek sistem, SOM yanı sıra olası modifikasyonlarla diğer SOM benzeri milli sistemlerle de kullanılabilecek, daha uzun menzilli Turbojet Motorlar’ın geliştirilmesi için ilk aşamayı oluşturacak. Savunma sanayiine ivme kazandıracak  Kale Grubu, Türkiye’nin savunma ve havacılıkta büyük bir atılım gerçekleştirdiği son 16 yılda, yerlileşme programının da en önemli paydaşlarından biri haline geldi. Türkiye'nin ilk turbojet motorunun üretimi, Kale Ar-Ge’nin üstlendiği önemli yerli projelerden biri. TÜBİTAK SAGE tarafından geliştirilen ve ROKETSAN tarafından üretilen SOM gibi milli füze platformlarında kullanılmak üzere geliştirilen Türkiye’nin ilk Milli Turbojet Motoru Projesi’nde teslim aşamasına gelindi. Kale Grubu, ülke savunma sanayiine büyük bir ivme kazandırması beklenen bu motorun ardından daha gelişmiş bir versiyonunun tasarımına da başladı.   AA1’de de parçası bulunan tek Türk şirketi Grup şirketlerinden Kale Havacılık, 2004 yılında dünyanın en büyük savunma ve havacılık projesi olarak değerlendirilen F-35 Müşterek Taarruz Uçağı projesinin alt yapımcısı oldu. Lockheed Martin ile imzalanan iş birliği anlaşması ile şirket, dünyanın en büyük savunma sanayi projesi olan F-35 uçaklarına, ön gövde ve kanat parçaları üreterek katkı vermeye başladı. Kale Havacılık, dünyada uçan ilk F-35 olan AA1’de de parçası bulunan tek Türk şirketi. Boeing ile yapılan iş birliği anlaşmasıyla 800 değişik parçadan oluşan bir paketle, şirketin Boeing için gövde ve kanat parçası üretimi devreye girdi. Şirket, Boeing ve Lockheed Martin’in yanı sıra çeşitli projelerde Airbus, PFW, Spirit, KAI, Heroux Devtek, Northrop Grumman gibi global üreticilerin de iş ortağı konumuna geldi. Bazı ticari havacılık motorlarının parçalarını üretiyorlar Grup, 2011 yılında çok önemli bir adım daha atarak Pratt & Whitney ortaklığıyla İzmir’de bir fabrika kurup F-35’lerin F-135 olarak adlandırılan gelişmiş motorunun muhtelif parçalarını Türkiye’de üretmeye başladı. Kale Grubu bugün F-35 motoru ile birlikte, bazı ticari havacılık motorlarının parçalarının üretimine devam ediyor. Bugün Kale Grubu şirketleri, uçakların yapısal parçalarının üretiminde alt yapımcı olarak önemli bir sorumluluk üstlenmiş durumda. Grup şirketleri, kaliteli üretim ve faaliyetlerinden dolayı Boeing’in ""2012 Performans Mükemmeliyet Ödülü""nü alarak, bu ödüle layık görülen ilk Türk şirketi oldu. "
927,HAVELSAN'dan yeni tip denizaltıların 'kalbini' tamamlayacak sistem,"HAVELSAN, Yeni Tip Denizaltı Projesi'ndeki 6 denizaltı için Bilgi Dağıtım Sistemi üretim ve kabul testlerini başarıyla yaptı. Bu araçların kalbi olarak nitelendirilen sistem, özgün ürün olarak geliştirildi.",Savunma,https://www.trthaber.com/haber/savunma/havelsandan-yeni-tip-denizaltilarin-kalbini-tamamlayacak-sistem-533030.html,"Cumhurbaşkanlığı Savunma Sanayii Başkanlığı, Deniz Kuvvetleri Komutanlığının ihtiyacını karşılamak amacıyla proje yürütüyor. Proje kapsamında, ilk denizaltı için Denizaltı Bilgi Dağıtım Sistemi (DBDS) geliştirmesine Eylül 2011'de başlandı. DBDS sistemlerinin geliştirme, üretim ve testleri için HAVELSAN’da 9 yıl boyunca ortalama 20 kişilik Donanım ve Gömülü Yazılım Geliştirme Ekibi emek verdi. Son fabrika kabul testlerinin başarıyla sonuçlanmasıyla TCG PiriReis, TCG HızırReis, TCG MuratReis, TCG AydınReis, TCG SeydialiReis ve TCG SelmanReis denizaltıları için yürütülen DBDS çalışmaları tamamlanmış oldu. Sistem benzerlerinin önüne geçmeyi başardı Yeni Tip Denizaltı Projesi'nde, havadan bağımsız tahrik sistemli 6 denizaltının Gölcük Tersanesi Komutanlığında azami ölçüde Türk sanayisi katılımıyla inşa edilmesi amaçlanıyor. Denizaltının kalbi olarak nitelendirilen DBDS, harekat ortamının çok zorlu kriterlerini karşılamak üzere HAVELSAN’ın özgün ürünü olarak geliştirildi. DBDS, yeni eklenen kabiliyetleriyle dünya genelindeki benzerlerinin önüne geçmeyi de başardı. Deniz Kuvvetleri Komutanlığının ihtiyaçları kapsamında DBDS ile bütünleşik bir veri kayıt sistemi tasarlandı, yeni fonksiyonlara ait donanım ve yazılım güncellemeleri zamanında bitirildi ve teste tabi tutuldu. Geçmiş dönemde yabancı firmalardan temin edilen sistemler, HAVELSAN mühendisleri tarafından ihtiyaçlara göre geliştirilebilir ve yenilikler kolaylıkla sisteme eklenebilir duruma getirildi.   Denizaltıların daha emniyetli seyir yapması mümkün olacak Silah, sensör ve komuta kontrol birimlerinden oluşan Denizaltı Savaş Sistemi'nin entegrasyonunda kilit rol oynayan DBDS'nin veri akışını yedekli ve kesintisiz sağlaması sayesinde Reis sınıfı denizaltıların daha emniyetli seyir yapması ve harekat görevlerini en etkin şekilde icra etmesi mümkün olacak. Yeni DBDS özellikleri sayesinde, harekat sırasında sistem üzerinden akan tüm görev kritik verilerin en az 50 gün kesintisiz kaydedilmesi ve depolanması sağlanabilecek. Ayrıca harekatta kaydedilen önemli veriler gemide veya sahilde incelenebilecek. Gelişmiş özellikleriyle 2019 yılında yabancı denizaltı inşa ve modernizasyon programlarının dikkatini çeken DBDS’nin, Pakistan Deniz Kuvvetleri envanterindeki Agosta sınıfı denizaltıların modernizasyonunda da kullanılmasına karar verildi. Fabrika ve liman kabul testleri başarıyla tamamlanan projede, deniz kabul testi aşamasına gelindi. DBDS 2014'te tescil ettirildi DBDS, 2012'de Türk Elektronik Sanayicileri Derneği Yenilikçilik Yaratıcılık Yarışması'nda birinci olan, 2013'te patenti alınan Gemi Veri Dağıtım Sistemleri ürün ailesinin üçüncü üyesi olarak dikkat çekiyor. DBDS ayrıca bir HAVELSAN markası olarak Türk Patent Enstitüsüne 2014'te tescil ettirildi. Sistem, tasarımdan tümleştirmeye kadar yerli imkanlarla üretildi. DBDS sözleşmesi kapsamında yüzde 70 olarak öngörülen yerli katkı payı yüzde 75 seviyesine yaklaştı. Denizaltı gemisindeki zorlu çevre koşullarında kullanılacağı için uzun ve kapsamlı dayanıklılık testlerine tabi tutulan DBDS, tüm bu süreçlerden başarıyla geçti. HAVELSAN'ın 3 proje paketinden biri DBDS, Türkiye'nin en önemli savunma projelerinden biri olan Yeni Tip Denizaltı Projesi için HAVELSAN tarafından gerçekleştirilen 3 proje paketinden birini oluşturuyor. DBDS Projesi, biri karaya konuşlu test ortamında, 6'sı denizaltılarda olmak üzere toplam 7 set sistem üretimini kapsıyor. HAVELSAN, söz konusu denizaltı projesine, Savaş Yönetim Sistemi kapsamında 9 iş paketi ve Mk.48 torpido entegrasyonu ile de yerli katkı sağlıyor. Denizaltılar tamamlandığında Savaş Yönetim, Bilgi Dağıtım ve Torpido Atış Kontrol sistemleri gibi kritik bileşenlerde HAVELSAN mühendislerinin imzası olacak. "
928,Yapay zeka destekli İHA sürüsü TSK'ya güç katacak,"Türk savunma sanayii şirketi MilSOFT, insansız hava araçlarının sürü konseptiyle kullanılması için yazılım geliştirdi. Sürü İHA çözümü, 6 ay içinde keşif ve gözetleme, 1 yıl içinde de hedef tespit ve imha görevlerini yerine getirebilir hale gelecek.",Savunma,https://www.trthaber.com/haber/savunma/yapay-zeka-destekli-iha-surusu-tskya-guc-katacak-532256.html,"Savunma sanayiinde son dönemde adından sıkça söz edilen sürü İHA sistemleri, donanım maliyetlerinin düşüklüğü, düşman kuvvetleri tarafından zor tespit edilme, büyük platformlara karşı asimetrik tehdit oluşturma gibi avantajlar sağlıyor. Bu sayede tek bir platformun uzun sürede gerçekleştireceği görevler daha kısa sürede tamamlanabiliyor, tehlikeli bölgelerde insan hayatını riske atmadan görevler yerine getirilebiliyor. Birçok ülke bu teknolojiyi henüz simülasyon ortamında denerken, sınırlı ülke sürü teknolojisine sahip bulunuyor. Türkiye ise son dönemde gerçekleştirdiği operasyonlarda sürü teknolojisinden yararlanarak bu alandaki ender ülkeler arasına adını yazdırdı. Sürü İHA Teknoloji Geliştirme ve Gösterim Projesi  Türkiye, Cumhurbaşkanlığı Savunma Sanayii Başkanlığı (SSB) koordinasyonunda Sürü İHA sistemleri konusunda çeşitli projeler yürütüyor ve bu teknolojinin daha da gelişmesini destekleyen etkinliklere imza atıyor. SSB tarafından düzenlenen Sürü İHA Teknoloji Geliştirme ve Gösterim Projesi kapsamında mikro ölçekli firmalar ve KOBİ’lerin katılımıyla insansız platformların sürü konseptinde kullanımına yönelik algoritma ve yazılımların geliştirilmesi hedefleniyor. Sistem entegrasyonu ve yazılım geliştirme alanlarında 1998’den bu yana yerli ve milli çözümleriyle ilklere imza atan MilSOFT da geliştirdiği otonom sistemler ve sürü teknolojisine yönelik yazılımla SSB'nin teknoloji geliştirme yarışmasına katıldı, birinci aşamayı başarıyla tamamladı.   MilSOFT, öz kaynaklarıyla yaklaşık 3-4 yıldır sürdürdüğü çalışmalar sonunda dünyada büyük ilgi gören sürü hareket kabiliyeti için yeni bir çözüm ortaya koydu. MilSOFT, özgün olarak geliştirdiği görüntü işleme algoritmalarıyla yapay zeka ve makina öğrenmesi tekniklerini kullanarak yüksek başarı oranı ve hassasiyetle otomatik hareketli hedef tespiti ve hedef tanımlama yapma kabiliyetini uzun yıllardır Türk Silahlı Kuvvetleri personeline sunuyor. Uçak ve platformlardan İHA sürüleri atılabilecek Halen kullanımda olan istihbarat/görüntü kıymetlendirme çözümleriyle entegre şekilde çalışan sürü İHA’lar, mevcut istihbarat sistemleri yeteneklerine keşif, tespit, tanıma, arama ve kurtarma, araç takip, röle oluşturma gibi ilave kabiliyetler ekleyerek güç katacak. Örneğin, uçak ve platformlardan İHA sürüleri atılabilecek, elde ettikleri görüntüler hava fotoprafına girecek, sürüdeki araçlar röle göreviyle birlikler arasında görüntü aktarımı gerçekleştirebilecek. İnsan gözünden kaçabilecek unsurlar yapay zekanın da desteğiyle tespit edilecek, araçların silahlandırılmasıyla da çoklu taarruz yeteneği kazanılacak. Üzerinde çalışılan bir başka kullanım senaryosuna göre, MilSOFT'un link çözümleriyle helikopterlerden komut verildiğinde kendisine eşlik eden İHA sürüsü önden taarruz gerçekleştirip operasyonel destek verebilecek. MilSOFT, sürü halinde hareket edebilme yeteneğini su altı ve üstü platformlar ile kara araçlarına da aktarmayı hedefliyor. İHA sürüsü formasyona uygun şekilde uçabiliyor SSB yarışmasında da başarıyla görev yayan MilSOFT Sürü İHA yazılımları hem sabit hem de döner kanatlı İHA platformlarında çalışabiliyor. İHA sürüsü formasyona uygun şekilde uçabiliyor ve görev sırasında formasyonunu anlık olarak üç boyutta değiştirebiliyor. İHA sürüsü bir görevin başlangıcından sonuna kadar tamamen otonom çalışabiliyor ve MilSOFT’un Türk Silahlı Kuvvetlerine teslim ettiği istihbarat uygulamaları üzerinde anlık olarak takip ve kontrol edilebiliyor. Sürüdeki araçlar yarım saatin üzerinde uçuş süresine ve 1 kilogram faydalı yük taşıma kapasitesine sahip bulunuyor. Araçlar sert araziye inebilecek iniş takımlarıyla görev yapıyor.   Amaç, 50 araçlık İHA sürüsünü operasyonel hale getirmek Sahada 5 araçlık sürüyle gösterimler gerçekleştirilirken, simülasyon ortamında bu sayı 25'e kadar çıkıyor. MilSOFT yürütülecek çalışmalarla 50 araçlık bir İHA sürüsünü operasyonel hale getirmeyi amaçlıyor. MilSOFT Sürü İHA çözümü, 6 ay içinde keşif ve gözetleme, 1 yıl içinde de hedef tespit ve imha görevlerini yerine getirebilir hale gelecek. Sürü İHA'lar, konvoy güvenliği, devriye görevi, sabit tesislerin ya da kritik alanların korunması gibi konseptlerde de görev alabilecek. İHA'lar arasındaki haberleşme yine MilSOFT'un kendi özgün link çözümleriyle sağlanıyor. Araçlar 500 metre mesafeye kadar birbirleriyle haberleşebiliyor. Elde edilen verinin daha ileriye aktarılması istendiğinde 10 kilometrelik bir ağ çözümü daha bulunuyor. MilSOFT, geliştirdiği sürü yazılımını tüm yerli ve milli İHA üreticilerinin kullanımına sunmayı amaçlıyor."
929,"Pusat, mayın patlatma testlerini başarıyla geçti","Yerli ve milli olarak üretilen, taktik tekerlekli zırhlı araç Pusat, uluslararası standartlarda mayın patlatma testlerini başarıyla geçti.",Savunma,https://www.trthaber.com/haber/savunma/pusat-mayin-patlatma-testlerini-basariyla-gecti-531781.html,"TÜMOSAN Genel Müdürü Halim Tosun, yerli ve milli zırhlı araç Pusat hakkında bilgi verdi. Tarımsal alandaki tecrübe ve başarılarını savunma sanayisine taşıdıklarını söyleyen Tosun, ""Traktör sektöründe önemli ve süregelen başarılara imza atan TÜMOSAN son yıllarda savunma sanayisinde de önemli projelerde çalışmalarına hızla devam ediyor. Motor, transmisyon, aktarma organları ve görev donanımlarına kadar yüzde 100’e yakın yerli ve milli zırhlı bir araç olan Pusat’ın prototipini üreterek standardizasyon testlerine başladık ve yakın bir zamanda da Türk savunma sanayisinin kullanımına sunacak hale geldik"" dedi. Tosun, Pusat’ın yanı sıra hava ve deniz savunma sistemlerinde de çalıştıklarını vurgulayarak, ""Deniz Kuvvetleri Komutanlığı bünyesindeki itici çekici vasıtaların motorlarından, Hava Kuvvetleri Komutanlığı bünyesinde kullanılan Uçak Durdurma Sistemlerin Geri Sarma Motorlarına kadar birçok farklı alanda geliştirdiğimiz ürünler dikkat çekiyor"" diye konuştu. Tarımın önem kazanması traktör satışlarını artırdı Halim Tosun, pandemide Türkiye'nin tarıma önem vererek iç pazara yöneldiğini belirterek, ""Traktör grubunda 50 beygir ile 105 beygir arasında 200’e yakın model üreten TÜMOSAN, 2020'nin nisan-eylül döneminde geçen yıla oranla satışlarını yüzde 113 oranında artırdı. Toplam Türkiye pazarında ise geçen yıla oranla yüzde 117 artış yaşandı"" dedi."
930,"Milli kamera işaretledi, milli SİHA MAM-L ile vurdu","Bayraktar TB2 SİHA, ASELSAN tarafından geliştirilen elektro optik keşif, gözetleme ve hedefleme sistemi CATS ile ilk test atışını başarıyla gerçekleştirdi.",Savunma,https://www.trthaber.com/haber/savunma/milli-kamera-isaretledi-milli-siha-mam-l-ile-vurdu-528800.html,"Baykar'dan yapılan açıklamaya göre, Türkiye’nin Milli Teknoloji Hamlesi seferberliğinde önemli bir adım daha atıldı. Türkiye’nin milli SİHA’sı Bayraktar TB2, entegrasyon çalışmaları devam eden ASELSAN CATS elektro-optik keşif, gözetleme ve hedefleme sistemi ile dün önemli bir teste imza attı.   Baykar Uçuş ve Eğitim Merkezi’nden kanatlarında Roketsan tarafından geliştirilen MAM-L (Mini Akıllı Mühimmat) cansız mühimmatlarıyla havalanan Bayraktar TB2, milli kamera sistemi CATS tarafından yapılan lazer hedefleme ile başarılı bir atış gerçekleştirdi. Lazer hedefleme ile uzak mesafeden vurdu Bayraktar TB2’den atılan lazer arayıcı başlığa sahip MAM-L, Saroz Körfezi’ndeki Hedef Adası’na yerleştirilen hedefi, CATS tarafından yapılan lazer işaretleme ile yüksek irtifa ve uzak mesafeden tam isabetle vurdu.   Test uçuşları kapsamında CATS’in yüksek hızla hareket eden hedefleri kitleme ve takip özellikleri denendi. Milli kamera sistemi tüm testleri başarıyla geçti. CATS’in kullanıcı ara yüzünde “Milli Teknoloji Hamlesi” mesajı da yer alıyor. ASELSAN, Baykar ve Roketsan’ın güç birliği Geçen hafta yapılan test uçuşlarına Baykar Teknik Müdürü Selçuk Bayraktar ile ASELSAN Yönetim Kurulu Başkanı ve Genel Müdürü Prof. Dr. Haluk Görgün de katılmıştı. Türk savunma sanayiinin önemli firmaları ASELSAN, Baykar ve Roketsan’ın güç birliği ile yürütülen entegrasyon çalışmalarının kısa zamanda tamamlanması hedefleniyor."
931,Türkiye'nin ilk silahlı insansız deniz aracı 2021'de kullanıma hazır,"Ares Tersanesi ve Meteksan Savunma, Türkiye'nin ilk silahlı insansız deniz aracını (SİDA) geliştirdi. Aracın 2021'in ilk çeyreğinde göreve hazır olması hedefleniyor.",Savunma,https://www.trthaber.com/haber/savunma/turkiyenin-ilk-silahli-insansiz-deniz-araci-2021de-kullanima-hazir-526737.html,"Ares Tersanesi ve Meteksan Savunma'nın birkaç yıldır devam eden araştırma geliştirme faaliyetleri sonunda ortaya çıkan ULAQ serisinin ilk ürünü olan SİDA'nın prototip üretimi aralık ayında tamamlanacak. SİDA, 400 kilometre seyir menziline, saatte 65 kilometre sürate, gündüz/gece görüş kabiliyetine, milli kriptolu haberleşme altyapısına sahip olacak. Araç, farklı operasyonel harekat ihtiyaçlarına cevap verebilecek şekilde füze sistemlerinin yanı sıra elektronik harp, karıştırma gibi farklı tiplerde faydalı yükler ve farklı haberleşme ve istihbarat sistemleriyle donatılabilecek. Bununla birlikte, kendisiyle eş veya farklı yapıya sahip diğer SİDA'larla operasyon yapabilecek araç, insansız ve insanlı hava araçlarıyla müşterek harekat gerçekleştirebilecek. SİDA, sadece uzaktan kontrol edilen bir insansız deniz aracı olmanın haricinde, yapay zeka ve otonom davranış özellikleriyle üstün ve çağın ilerisinde yeteneklerle donatılacak.   İnsani yardım/tahliye için de araçlar hazırlanacak Ares Tersanesi Genel Müdürü Utku Alanç, keşif, gözetleme ve istihbarat, su üstü harbi, asimetrik harp, silahlı eskort ve kuvvet koruma, stratejik tesis güvenliği gibi görevlerin icrasını gerçekleştirme hedefiyle üretimine başladıkları insansız deniz araçlarının, başta ""Adalar Denizi"" olmak üzere ""Mavi Vatan""ın her karışında stratejik üstünlük sağlayacağını söyledi. SİDA'nın, farklı operasyonel harekat ihtiyaçlarına cevap verebilecek şekilde füze, elektronik taarruz, karıştırma gibi farklı tiplerde faydalı yükler, farklı haberleşme ve istihbarat sistemleriyle donatılabildiği bilgisini veren Alanç, şöyle konuştu: ""SİDA'nın, karadan olduğu gibi, uçak gemisi, fırkateyn, çıkarma gemileri gibi yüzer platformlardan da denize atılması ve kumanda edilmesi kullanım esnekliği sağlayacak ve harekat sahasında ülkemize muazzam ilave yetenekler kazandıracaktır. Tasarım çalışmalarını ağustos ayında sonlandırdığımız SİDA'nın deniz aracı yapısal üretimi de bugün itibarıyla tamamlanmıştır ve donatım faaliyetlerinin ardından Aralık 2020'de denize indirilecektir. İlk SİDA'nın 2021'in ilk çeyreğinde milli füze sistemleri, üreticimiz ROKETSAN tarafından sağlanan 4 adet Cirit ve 2 adet UMTAS füze sistemleriyle atış testlerinin yapılacağı bilgisini de paylaşmak isterim. İnsansız deniz araçları alanında başlattığımız projenin ilk fazı olan ve üretim hattındaki prototip SİDA'nın ardından istihbarat toplama, mayın avlama, denizaltı savunma harbi, yangın söndürme ve insani yardım/tahliye amaçlı insansız deniz araçlarının da üretime hazır olacağının müjdesini de paylaşmaktan gurur duyuyoruz.""   Gelecek yıl kullanıma hazır Utku Alanç, basın mensuplarının soruları üzerine, 2021 yılının ilk çeyreği itibarıyla SİDA'nın kullanıma hazır olacağını açıkladı. Sürü kullanım kabiliyeti, insanlı veya insansız hava araçları, gemilerle entegrasyon istendiğinde yeni konsept ve ürünlerin ortaya çıkacağını dile getiren Alanç, insansız deniz araçlarının kolluk kuvvetlerinin ihtiyaçları yanında nükleer santral gibi tesislerin korunmasında da kullanılabileceğini söyledi. Yerli ve milli görev yükleriyle donatılacak Meteksan Savunma Genel Müdürü Selçuk Alparslan da Ares Tersanesi'nin geliştirdiği üstün platformu, haberleşme, radar, elektro optik, elektronik harp ve sonar sistemleri gibi yerli ve milli görev yükleriyle donatacaklarını belirtti. Türk Silahlı Kuvvetlerinin harekat ihtiyaçlarını dikkate alarak geliştirdikleri bu sistem serisinin dost ve müttefik ülkelere ihracat potansiyelinin kendilerini motive ettiğini vurgulayan Alparslan, ""Tamamen yerli ve milli bir platform olan ULAQ, dünyadaki benzerlerinden daha üstün bir sistem olacağından, Mavi Vatan savunmasına büyük katkı sağlayacağından, ülkemizin ihracat potansiyelini artıracağından hiç kimsenin kuşkusu olmasın"" dedi."
932,Türkiye'nin savunma gücü SAHA EXPO ile sanal dünyaya taşınıyor,"Dünyanın ilk 3 boyutlu Sanal Savunma Sanayi Fuarı SAHA EXPO, 9 Kasım 2020-9 Nisan 2021 arasında yapılacak. SAHA EXPO, dünyanın her yerinden kullanıcılara açık olacak.",Savunma,https://www.trthaber.com/haber/savunma/turkiyenin-savunma-gucu-saha-expo-ile-sanal-dunyaya-tasiniyor-526700.html,"Türkiye'nin savunma, havacılık ve uzay sanayi üretimindeki yerlilik oranlarının artırılması için başlatılan Milli Teknoloji Hamlesi'nin en büyük destekçisi SAHA İstanbul, Türkiye'nin savunma gücünü SAHA EXPO ile sanal dünyaya taşıyacak. SAHA İstanbul'dan yapılan açıklamaya göre, dünyanın ilk 3 boyutlu Sanal Savunma Sanayi Fuarı SAHA EXPO, 9 Kasım 2020-9 Nisan 2021'de gerçekleştirilecek. SAHA EXPO'nun sitesine ulaşmak için tıklayınız Tüm dünyaya açık olacak Koronavirüs salgını nedeniyle fuarların ertelendiği bir dönemde, çalışmalarını hızla ve başarılı bir şekilde dijital dünyaya taşıyan SAHA İstanbul tarafından gerçekleştirilecek sanal fuar, Türk savunma sanayiinin gücünü sanal dünyaya taşıyan ilk fuar olacak. Küresel bir marka olması hedefiyle ilki gerçekleştirilecek sanal fuar, web üzerinden tüm dünyaya açık yapılacak. Savunma, havacılık ve uzay sanayinde faaliyet gösteren, yüksek teknoloji üretim potansiyeline sahip yüzlerce firma ve üniversitelerin katılımıyla gerçekleştirilecek sanal fuar, SAHA İstanbul üyesi ASELSAN iştiraki BİTES tarafından hazırlanan XperEXPO uygulaması ile yapılacak. Profesyonelinin buluştuğu bir fuar olacak Açıklamada görüşlerine yer verilen SAHA İstanbul Yönetim Kurulu Başkanı Haluk Bayraktar, fuarın, ilk haftası karşılıklı video konferanslara açık olacak şekilde, 300'ün üzerinde katılımcı ile online olarak yapılacağını belirtti. Bayraktar, ""SAHA EXPO sanal fuarı, Türkiye'den ve dünyanın farklı ülkelerinden binlerce sektör profesyonelinin buluştuğu bir fuar olacak"" sözlerini kullandı.   Sanal fuarda, Akıncı Taarruzi İnsansız Hava Aracı (TİHA), ATAK helikopteri, TB2 ve füze sistemleri başta olmak üzere savunma sanayiinde yüzlerce firmanın ürünlerini ve geliştirilen sistemleri incelemenin ve detaylı bilgi almanın mümkün olacağını belirten Bayraktar, şunları söyledi: ""Yerli ve milli imkanlarla Türk mühendisleri tarafından geliştirilen sanal fuar uygulaması, firmaların tüm ürünlerinin ve vizyonunun interaktif bir deneyimle sergilenmesine olanak tanıyor. Uygulama, hem fuar ziyaretçilerine hem de fuara katılacak firmalara birçok farklı avantaj da sunacak. 300'ün üzerinde savunma havacılık ve uzay sanayi firmasının katılacağı sanal fuarda ayrıca Kuzey ve Güney Amerika, Avrupa, Orta Doğu, Kuzey ve Kıta Afrikası, Rusya, Ukrayna, Pakistan, Hindistan, Malezya, Endonezya, Bangladeş ve daha birçok ülkeden firma ve devlet temsilcisi B2B/B2G görüşmelerde yer alacak. Katılımcılar, yurt içinden ve dışından alım heyetleri ile yapacakları video konferanslarla en yeni ürün, sistem ve tasarımlarını tanıtabilecek, uluslararası iş birlikleri kurabilecek. Sanal fuar, 5 ay boyunca ziyarete ve firmalarla delegasyonlar arasında B2B/B2G randevulu görüşmelere açık kalmaya devam edecek."" Firmaların ve ürünlerin video tanıtımları olacak  Verilen bilgiye göre, fuara herhangi bir uygulama indirmeden PC web tarayıcısı, mobil tarayıcı ya da SAHA EXPO mobil uygulaması üzerinden erişilebilecek. Giriş yetkisi verilen kişiler, dünyanın herhangi bir yerinden sisteme giriş yapabilecek. Dünyadan ve Türkiye'den sektör profesyonelleri 7/24 açık olacak sanal fuarda gezerken, sanal gerçeklik teknolojileri ile firmaların 3D modellerini detaylı olarak inceleyebilecek, firmaların ve ürünlerin video tanıtımlarını izleyebilecek, firmadan ilgililerle canlı video konferans yapabilecek. Ziyaretçiler, ayrıca katılımcı firmaların broşürlerini indirebilecek, kartvizit değişimi yapabilecek ve ürün ile firma tanıtım videolarını izleyebilecek. Stratejik bir alanda gerçekleştirilen fuara ilişkin tüm veriler ve içerik, güvenli şekilde Türkiye'deki altyapılar üzerinde tutulacak. 3 boyutlu modelleme ve interaktif animasyonlar Hızla dijitalleşen hayatta, dünyanın farklı ülkelerinde ya da Türkiye'de farklı şehirlerde yapılan fuarlar için kilometrelerce yolculuk yapmak da SAHA EXPO sanal fuarı ile geçmişte kalacak. 3 boyutlu modelleme ve interaktif animasyonlar ile birebir yansıtılan ürünleri kullanıcılar, en gerçekçi haliyle SAHA EXPO'da tecrübe edebilecek. Profesyoneller, evden ya da ofisten sanal fuarı ziyaret edebilecek. Yüz yüze iletişim video konferans ile sağlanacak SAHA EXPO'da yüz yüze iletişim de mümkün olacak. Katılımcılar, bu sayede karşılıklı iletişim eksikliği de hissetmeyecek. Fuar ziyaretçileri ve katılımcı firmaların yetkilileri arasında yüz yüze iletişim, video konferans ile sağlanacak. Tarayıcı üzerinden online olarak kullanılacak uygulama ile SAHA EXPO sanal fuarı, dünyanın her yerinden kullanıcılara açık olacak. Sistem, sınırsız kullanıcıya fuara ulaşma imkanı sağlayacak. Tüm platformlardan kullanılabilecek SAHA EXPO, mobil uyumlu özelliğiyle de öne çıkıyor. Dünyanın herhangi bir yerinde online bağlantının olduğu bir noktadan sisteme girip fuarı gezmek mümkün olacak. SAHA EXPO sanal fuar uygulamasının bünyesinde anket, analizler ve raporlama, farklı dil desteği, sosyal medya hesaplarıyla entegrasyon gibi özellikler olacak. Hangi kullanıcının, hangi firmanın standını kaç kere ziyaret ettiği, ne kadar süre kaldığı, dosya indirip indirmediği gibi bilgilere de uygulamadan erişilebilecek. Böylece katılımcı firmalar da yapılan analizlere göre hedef kitlelerine daha rahat ulaşabilecek ve etkileşim kurabilecek. Fiziki fuar 2021'de yapılacak Öte yandan, SAHA İstanbul tarafından 4-7 Kasım 2020'de organize edileceği açıklanan SAHA EXPO Savunma, Havacılık ve Uzay Sanayi Fuarı, artan Kovid-19 vakaları sebebiyle katılımcıların ve ziyaretçilerin sağlığı ve İçişleri Bakanlığı'nın aldığı tedbirler de göz önüne alınarak 10-13 Kasım 2021'e ertelendi. Fuar, yine Yeşilköy İstanbul Fuar Merkezi'nde gerçekleştirilecek.  "
933,2021'de hedef savunmada yerliliği artırmak,"2021 Yılı Cumhurbaşkanlığı Yıllık Programı kapsamında yapılacak çalışmalarla savunma sanayiindeki yerlilik oranının yüzde 71'e ulaşması hedefleniyor. Savunma ve havacılıktaki istihdamın 81,5 bine yükselmesi öngörülüyor.",Savunma,https://www.trthaber.com/haber/savunma/2021de-hedef-savunmada-yerliligi-artirmak-526687.html,"2021 Yılı Cumhurbaşkanlığı Yıllık Programı'nda, gelecek yıl savunma sanayiinde yürütülecek faaliyet ve projelerle bu alandaki hedeflere de yer verildi. Cumhurbaşkanlığı Savunma Sanayii Başkanlığı koordinasyonunda yürütülecek çalışmalarda temel amaç, Türk Silahlı Kuvvetleri ve güvenlik güçlerinin ihtiyaçlarını sürekli gelişim anlayışıyla azami ölçüde milli teknolojiler ve yerli imkanlarla karşılamak, savunma ihracatını artırmak üzere savunma sanayii ekosistemini güçlendirmek ve edinilen becerilerin sivil sektöre yayılımını sağlamak olacak. Bu doğrultuda, milli teknolojiler ve yerli imkanlarla savunma sanayiinde dışa bağımlılığı asgari seviyeye indirecek projeler hayata geçirilecek. Yetenek envanteri oluşturulacak Yürütülecek savunma projeleri belirlenirken ve mevcut projeler yürütülürken, ürünlerin teknik özelliklerinin giderek geliştiği ileri versiyonların oluşturulması ve farklı harekat ihtiyaçlarına ve görev alanlarına hitap edebilecek ürün ailesine sahip olunmasına yönelik çalışmalara devam edilecek. Savunma sanayiinin mevcut kabiliyetlerini belirlemek üzere tüm ülkeyi kapsayacak şekilde endüstriyel yetkinlik veri altyapısı geliştirilerek yetenek envanteri (YETEN Projesi) oluşturulacak. Yürütülecek savunma projeleri belirlenirken ve mevcut projeler yürütülürken savunma sanayii yerlilik oranı artırılacak. Sektöre yönelik eğitimler düzenlenecek Savunma sanayii ekosistemini güçlendirmek ve sürdürülebilirliği sağlamak üzere, nitelikli insan gücü ihtiyacını karşılamak amacıyla eğitim altyapısını güçlendirmek, başta KOBİ'ler olmak üzere sektör firmalarına destek sağlamak, ihracatı ve ekosistemdeki iş birliğini artırmaya yönelik tedbirler almak bu dönemin öncelikleri arasında bulunuyor. Bu kapsamda, Savunma Sanayii Akademisi tarafından sektöre yönelik eğitimler düzenlenecek. Vizyoner Genç Projesi kapsamında gençlere savunma sanayiine ilişkin güncel haberler, kişisel gelişim ve kariyer alanlarında mevcut yaklaşımlarla tavsiyeler, güncel staj ve iş olanaklarına ilişkin bilgiler sunulmaya devam edilecek. Uluslararası İşbirliği Stratejik Planı  Endüstriyel Yetkinlik Değerlendirme ve Destekleme Programı (EYDEP) ile savunma sektöründe faaliyet gösteren KOBİ'lerin yetenek ve nitelik envanterleri oluşturularak gelişmeye açık alanlarının tespit edilmesi ve firmaların desteklenmesi sürdürülecek. Savunma Sanayii Yatırım ve Geliştirme Faaliyetlerini Destekleme Programı kapsamında KOBİ'ler dahil tüm savunma sanayii firmalarına finansal destek sağlanmasına yönelik çalışmalara devam edilecek. İhracatın geliştirilmesine yönelik oluşturulan Uluslararası İşbirliği Stratejik Planı kapsamında ihracatı artırmaya yönelik etkinlikler gerçekleştirilecek. Sektörde ortak akıl çalıştayları, bölgesel sanayi, teknopark, kümelenme ve organize sanayi bölgesi buluşmaları gibi etkinlikler düzenlenecek. Milli teknoloji hamlesine hız kazandırılacak Savunma sanayii teknolojilerinde dönüşümün yönetilmesini sağlamak ve teknolojik olarak birbirini besleyebilecek sektörlerde çoklu kullanımı yaygınlaştırarak milli teknoloji hamlesine hız kazandırmak da öne çıkan başlıklardan biri olacak. Bu doğrultuda, teknoloji panelleri ve odak teknoloji ağları (OTAĞ) düzenlenerek teknoloji bazlı Ar-Ge yol haritası oluşturulacak, gelişen teknolojilerin takibiyle ihtiyaçlar yeniden gözden geçirilerek güncellenecek. Teknoloji bazlı Ar-Ge yol haritası kapsamında projeler yürütülecek ve yatırımlar gerçekleştirilecek. Sektör Kabiliyet Atlası ve Adaptif Dönüşüm Projesi hayata geçirilecek. 2021 Yılı Cumhurbaşkanlığı Yıllık Programı kapsamında yapılacak çalışmalarla savunma sanayiindeki yerlilik oranının 2021'de yüzde 71'e, savunma ve havacılık yurt dışı satış gelirlerinin 6,2 milyar dolara, savunma ve havacılık sanayii cirosunun 19,7 milyar dolara ve istihdamının 81,5 bine ulaşması hedefleniyor."
934,Savunma sanayiinin yıldızları 2023'te göklerde,"Türkiye, savunma sanayiinde yerli ve milli atılımlarla farkını ortaya koyuyor. HÜRJET ve ATAK-2'nin 2023'te ilk uçuşunu yapması bekleniyor. GÖKBEY de aynı yıl gökyüzündeki yerini alacak. Milli Muharip Uçak ise hangardan çıkacak.",Savunma,https://www.trthaber.com/haber/savunma/savunma-sanayiinin-yildizlari-2023te-goklerde-525493.html,"Türk Havacılık ve Uzay Sanayii, HÜRJET, GÖKBEY, ATAK-2 ve Milli Muharip Uçak projelerinde belirlenen takvimde hızla yol alıyor. Cumhuriyet'in 100'üncü yılına kadar kiminin ilk uçuşunu yapması kiminin hangardan çıkması hedefleniyor. Onlar göklerdeki istikbale sahip çıkacak, Mehmetçiğin gücüne güç katacak. HÜRJET Cumhuriyet bir asrı geride bırakırken, HÜRJET gökyüzündeki yerini alarak bağımsızlığı selamlayacak. Ön tasarım incelemesi tamamlanan uçak, eğitim ve gösteri uçuşlarındaki mevcut hava araçlarının yerine kullanılacak. Jet eğitim ve hafif taarruz uçağı HÜRJET, geniş görev yelpazesi ve üstün yük kapasitesiyle dikkat çekiyor. 13 metre uzunluğa sahip HÜRJET'in menzili ise 2 bin 592 kilometre. Gece görüş uyumu ve havada yakıt ikmali gibi özelliklere sahip.   HÜRJET'in diğer özellikleri - 9,8 metre kanat açıklığı
- 2 bin 271 kilogram maksimum yük
- 1,4 mach maksimum hız
- 45 bin ft irtifa GÖKBEY GÖKBEY de yerli imkanlarla üretilen ilk genel maksat helikopteri. 2018'de ilk uçuşunu başarıyla gerçekleştirdi, 2021 yılında ise ilk teslimatı yapılacak. Yer ve hava testleri başarıyla devam eden GÖKBEY'in de 2023'te gökyüzünde olması hedefleniyor. Çok yönlü nitelikleri ile öne çıkan helikopter, hava ambulans ve arama kurtarma alanlarında kullanılacak. GÖKBEY, zorlu iklim ve coğrafi şartlarda yüksek irtifada uçabilecek. 300 kilometre hızla seyredebilecek GÖKBEY'in 12 yolcu kapasitesi bulunuyor.   GÖKBEY'in diğer özellikleri - 15,87 metre uzunluk
- 740 kilometre menzil
- 3,8+ saat havada kalış
- Yüksek sıcaklık ve irtifa performansı
- Çoklu görev kabiliyeti
- Geniş kabin hacmi Milli Muharip Uçak Milli savaş uçağı da havacılıktaki en önemli eserlerden olacak. Geliştirme aşamasındaki Milli Muharip Uçak, 2023 yılına gelindiğinde hangardan çıkacak. Prototipiyle kendisini gösterecek, 2030'dan sonra ise aktif olarak kullanılacak. 14 metre kanat açıklığı ve 21 metre uzunlukta olması planlanan yerli savaş uçağı, 2 bin 200 kilometre hıza ulaşabilecek. Yapay zeka ile donatılacak uçak, hassas vuruş ve düşük gözlenebilirlik özelliklerini taşıyacak.   Milli Muharip Uçak'ın diğer özellikleri - 6 metre yükseklik
- 55 bin ft maksimum irtifa
- 27 bin 216 kilogram kalkış ağırlığı
- Muharebe hasar tespiti
- Düşük gözlenebilirlik ve kızılötesi hız ATAK-2  ATAK-2 de gökyüzünün bir başka yıldızı olacak. Yüksek teknolojiyi milli hedeflerler ile buluşturacak Ağır Sınıf Taarruz Helikopteri'nin mühendislik çalışmaları hızla devam ediyor. ATAK-2, 2023'te ilk test uçuşunu gerçekleştirecek. 10 ton sınıfında yer alan helikopter, 1200 kilogramdan fazla faydalı yük kapasitesine sahip. Füze kabiliyeti ve balistik korumasıyla da dikkat çekiyor.   ATAK-2'nin diğer özellikleri - 30 mm'lik top
- 2,75 inç güdümlü ve güdümsüz roket
- Anti tank füzesi
- Hava füzesi
- Gelişmiş elektronik harp ve karşı tedbir sistemleri
- 12,7 mm mühimmata karşı balistik koruma ve dayanıklı zırhlı kokpit
- Havadan havaya füze sistemleri Savunmada yüzde 70'i aşan yerlilik oranı, yeni safhaların ardından daha da artacak. Milli hedeflere, yerli kaynaklar ve yüksek teknoloji ile ilerlenecek. Haber: Ahmet Çakıcı"
935,"MSB'den denizlerde de ""tam isabet"" paylaşımı","Milli Savunma Bakanlığı (MSB), Kuzey Ege’deki Saros Körfezi’nde atışlı fiili silah eğitimlerine ilişkin görüntüleri yayınladı.",Savunma,https://www.trthaber.com/haber/savunma/msbden-denizlerde-de-tam-isabet-paylasimi-525228.html,Türkiye mavi vatanda ilan ettiği Navtex'lerle sondaj ve arama faaliyetlerinin yanı sıra tatbikat ve eğitimlerini de aralıksız sürdürüyor.  MSB'nin Twitter hesabından yapılan paylaşımda Deniz Kuvvetleri'ne ait gemilerle Kuzey Ege’deki Saros Körfezi’nde atışlı fiili silah eğitimler yapıldığı belirtildi. Hedeflerin tam isabetle vurulduğu anlara ilişkin görüntüler de paylaşımda yer aldı.    Deniz Kuvvetlerimize ait gemilerimiz tarafından Kuzey Ege’deki Saros Körfezi’nde atışlı fiili silah eğitimleri icra edildi. Hedefler tam isabetle vuruldu.#MSB #TSK #DzKK pic.twitter.com/ZFdcljJIjB
936,NATO ülkelerinin savunma harcamaları arttı,"""NATO Ülkeleri Savunma Harcamaları 2013-2020"" raporuna göre, en fazla savunma harcamasını 2020'de 785 milyar dolarla ABD yaparken, bu ülkeyi 59,6 milyar dolarla İngiltere takip etti.",Savunma,https://www.trthaber.com/haber/savunma/nato-ulkelerinin-savunma-harcamalari-artti-525041.html,"NATO, üye ülkelerin savunma harcamalarının ve harcamaların milli gelirdeki payının son yıllarda arttığını bildirdi. NATO'nun yayımladığı ""NATO Ülkeleri Savunma Harcamaları 2013-2020"" raporuna göre, NATO'nun Avrupa'daki müttefikleri ve Kanada'nın savunma harcamaları 2020'de tahmini rakamlara göre yüzde 4,3 arttı. Bu ülkelerin harcamalarındaki artış, 2015'ten bu yana devam ediyor. Savunma harcamalarının milli gelirdeki payı da son yıllarda yükseliş gösteriyor. Buna göre, NATO üyeleri arasında ilk sırada yer alan ABD'nin savunma harcamalarının milli gelire oranı, 2020 tahminlerine göre yüzde 3,87 oldu. Harcamaların milli gelire oranı bakımından ABD'yi Yunanistan takip etti. Yunanistan'ın harcamalarının milli gelirdeki payı yüzde 2,58 olarak kaydedildi. Yunanistan'ın ardından yüzde 2,43 ile İngiltere, yüzde 2,38 ile Romanya geldi. Türkiye'nin 2020 tahminlerine göre, savunma harcamalarının milli gelire oranı yüzde 1,91 olarak gösterildi. Bu sıralamada en sonda gelen ülkeler yüzde 1,16 ile İspanya, yüzde 1,1 ile Belçika ve yüzde 0,64 ile Lüksemburg oldu. NATO, üyelerin savunma harcamalarının milli gelire oranının en az yüzde 2 olmasını istiyor. ABD birinci, İngiltere ikinci Harcama miktarı bakımından en üst sırada yine ABD yer aldı. ABD'nin 2020 tahminlerine göre, savunma harcamaları 785 milyar doları buldu. Mevcut fiyatlar ve döviz kurlarıyla yapılan hesaplamaya göre, savunma harcamalarında 59,6 milyar dolarla İngiltere, 56 milyar dolarla Almanya, 50,2 milyar dolarla Fransa ABD'yi takip etti. NATO'nun raporuna göre, İtalya'nın harcamaları 2020'de tahmini 24,8 milyar dolar, Kanada'nın 22,1 milyar dolar, İspanya'nın 14 milyar dolar, Türkiye'nin 13,3 milyar dolar, Hollanda ve Polonya'nın 12 milyar dolar, Norveç'in 6,6 milyar dolar, Romanya'nın 5,5 milyar dolar, Belçika'nın 5,1 milyar dolar, Yunanistan'ın 4,7 milyar dolar oldu. En az harcamayı ise Karadağ, Kuzey Makedonya ve Arnavutluk yaptı. NATO raporunda, askeri personel sayılarına da yer verildi. Buna göre, ABD'nin 1,3 milyon askeri personeli bulunuyor. ABD'nin ardından en fazla askeri personeli bulunan ülke 437 bin ile Türkiye olurken, Türkiye'yi 208 bin ile Fransa, 187 bin ile Almanya, 175 bin ile İtalya ve 156 bin ile İngiltere izliyor."
937,"F-16'lardan ""minyatür bombalarla"" tam isabet","Milli Savunma Bakanlığı Minyatür Bomba Projesi kapsamında, F-16'larla yapılan test atışlarının görüntülerini paylaştı.",Savunma,https://www.trthaber.com/haber/savunma/f-16lardan-minyatur-bombalarla-tam-isabet-524956.html,"ASELSAN tarafından geliştirilen ""Minyatür Bombalar"" F-16 savaş uçaklarına monte ediliyor. 100 kilometre menzile sahip bombalar hedefi tam isabetle vuruyor. Her kanada 4 bomba  Bomba için ""çoklu taşıma salanı"" geliştirildi. Böylece F-16 savaş uçaklarının her bir kanadına 4'er ""Minyatür Bomba"" yerleştirilebiliyor. F-16'lar ile bu bombaların testleri sürüyor.    Bombalar maksimum 100 kilometre menzile sahip. 65 kilometre mesafede, güçlendirilmiş 1 metre kalınlığındaki betonu delebiliyor. Delici başlık ile yapılan taarruz test atışı yapıldı Test atışlarına ilişkin son açıklamayı Milli Savunma Bakanlığı Twitter hesabından görüntülü paylaşımla duyurdu.  Minyatür Bomba Projesi kapsamında, 401’inci Test Filo Komutanlığı'nın ""sert satıhlara yönelik delici başlık ile yapılan taarruz test atışı""nının başarıyla gerçekleştirildiği belirtildi.  Minyatür Bomba Projesi kapsamında, 401’inci Test Filo Komutanlığımız tarafından sert satıhlara yönelik delici başlık ile yapılan taarruz test atışı başarıyla icra edildi.#MSB #TSK pic.twitter.com/l57k9fnV4u   ASELSAN tarafından geliştirilen ""Minyatür Bombalar"" F-16 savaş uçaklarına monte ediliyor. 100 kilometre menzile sahip bombalar hedefi tam isabetle vuruyor. Bomba için ""çoklu taşıma salanı"" geliştirildi. Böylece F-16 savaş uçaklarının her bir kanadına 4'er ""Minyatür Bomba"" yerleştirilebiliyor. F-16'lar ile bu bombaların testleri sürüyor. "
938,Türkiye'nin gücüne güç katacak yeni zırhlısı Tulpar göreve hazır,"Türk savunma sanayisi bünyesinde geliştirilen zırhlı muharebe aracı Tulpar, seri üretime hazır hale getirildi.",Savunma,https://www.trthaber.com/haber/savunma/turkiyenin-gucune-guc-katacak-yeni-zirhlisi-tulpar-goreve-hazir-523977.html,"Otokar Genel Müdürü Serdar Görgüç, ismini Manas Destanı'ndaki savaşçıları koruyan efsanevi kanatlı attan alan zırhlı muharebe aracı Tulpar'ın, 21. yüzyılın gereksinimleri doğrultusunda, piyade ve komando birliklerinin ihtiyaçları çerçevesinde tasarlandığını söyledi. Tulpar'ın modern ve yeni nesil ana muharebe tanklarıyla görev yapabilecek durumda olduğunu dile getiren Görgüç, aracın, özellikle NATO ülkelerinde yürütülen ve benzeri araç programlarında yer alan zırhlı muharebe araçlarıyla eşdeğer yetenek ve özellikler dikkate alınarak tasarlandığını belirtti.   Aracın, kullanıcıların tek bir platformu farklı görevlerde kullanabilme ihtiyacı doğrultusunda çok amaçlı ve modüler bir araç ailesi olarak tasarlandığını anlatan Görgüç, Tulpar'ın ortak gövde yapısı kullanan hafif tank, zırhlı personel taşıyıcı, zırhlı muharebe, keşif, komuta kontrol, hava savunma, bakım ve kurtarma ve havan aracı ile ambulansın yanı sıra diğer araç konfigürasyonlarına sahip olduğunu ifade etti. Görgüç, ""Farklı kullanıcıların farklı isteklerine cevap verebilen araç, orta sınıf tank için de ideal bir platform. Tulpar'ın modüler yapısı, 7,62 milimetre ile 120 milimetre arasında insanlı veya insansız silah sistemleri, havan ve hava savunma sistemlerinin entegre edilmesine olanak sağlıyor."" dedi. ""Türkiye'de sınıfında ilk"" Serdar Görgüç, Tulpar'ın tasarım önceliğinin mayınlara, el yapımı patlayıcılara, kimyasal ve kinetik enerjili mühimmat ile KBRN tehditlerine karşı koruma sağlamak olduğunu söyledi. Otokar'ın zırh ve mayın kiti çözümleri konusundaki tecrübesinin optimum koruma çözümleri elde etmek için kullanıldığına işaret eden Görgüç, ""NATO STANAG 4569'a uygun olarak TULPAR araç tasarımının kara mayınlarına ve balistik tehditlere karşı koruma sağladığı, yapısal bütünlük ve mürettebat bekası açısından başarılı bir şekilde test ve kalifiye edildi"" diye konuştu.   Test sürecine ilişkin de bilgiler veren Görgüç, şunları kaydetti: ""Tulpar'ın en sert iklim koşullarında ve ağır arazi şartlarında testleri tamamlanmış, araç kalifiye olmuştur. Seri imalata hazır olan Tulpar Zırhlı Muharebe Aracı'nın son olarak ağustos ayında Şereflikoçhisar’da atış testleri başarıyla tamamlanmıştır. Tulpar, Türk Silahlı Kuvvetlerine yeni nesil benzer araçlardaki koruma, hareket kabiliyeti ve ateş gücü yeteneği sağlarken öne çıkan bir özelliği de Türkiye'de bu sınıfta yerli ve milli olarak tasarlanmış, test ve kalifiye edilmiş özgün ilk paletli zırhlı muharebe aracı olmasıdır."" ""İhtiyaç giderek artıyor"" Görgüç, Tulpar için dünyadaki mevcut ihtiyaç ve alımları takip ettiklerini, aracın uluslararası tanıtımlarını yapmayı sürdürdüklerini bildirdi.   Bu tip araçlara ihtiyacın son zamanlarda giderek arttığına dikkati çeken Görgüç, şöyle konuştu: ""Pasifik kıyısından Atlantik kıyısına hatta Güney Amerika'ya kadar envanterinde benzer araçlar olan ülkelerde ömrünü tamamlamak üzere, yenilenmesi gereken araçlar bulunuyor. Tulpar, tüm bu ülkelerin ihtiyacına hem teknik hem yetenek hem de maliyet olarak cevap verebilecek özellikte. Savunma sanayi alanındaki araç talepleri ve beraberinde gelen alım süreçleri uzun sürelere yayılabiliyor. Global pazarlarda farklı ülkelerin ihtiyaçlarına cevap verecek şekilde geliştirilen Tulpar'ın testlerdeki performansı ve potansiyel kullanıcılar tarafından gelen geri bildirimler ise oldukça memnun edici. Çalışmalarımıza devam ediyoruz."" "
939,'KALKA' kolluk kuvvetlerinin hizmetinde,"Antalya'da TSK için yerli drone savar üreten firma, İHA ve drone tehditlerine karşı ""KALKA"" adı verilen yerli mobil erken uyarı hava savunma sistemi geliştirdi.",Savunma,https://www.trthaber.com/haber/savunma/kalka-kolluk-kuvvetlerinin-hizmetinde-523847.html,"Milli Savunma Bakanlığınca verilen ""NATO Gizli ve Milli Gizli Tesis Güvenlik Belgesi"" bulunan Ulusal Harp Teknolojileri Savunma Sistemleri AŞ, bugüne kadar geliştirdiği 9 drone savar çeşidine bir yenisini ekledi. Firmanın Ar-Ge Koordinatörü Bekir Yalçın, drone veya insansız hava araçlarını sadece kolluk kuvvetlerinin kullanmadığını, bu araçlarla gözetleme, uyuşturucu, bomba, yasaklanmış madde gibi faydasız yük taşıma ve terör amaçlı uçuşlar yapılabildiğini söyledi. ""Araç üzerine konumlanan drone savar""  Özellikle miting, konser, stadyum ve benzeri halka açık etkinliklerde, bu cihazların ateşli silahlarla durdurulmalarının sakıncalı olduğuna işaret eden Yalçın, kötü amaçlı uçuşları önlemek amacıyla ""KALKA"" adını verdikleri mobil erken uyarı hava savunma sistemini geliştirdiklerini anlattı. Sistemi ""araç üzerine konumlanan drone savar"" olarak nitelendiren Yalçın, sistemin, drone savar görevinin dışında frekans takibi de yaptığını ifade etti. Yalçın, cihazın yaklaşık 25 yıllık bilgi birikimi ve tecrübenin eseri olduğunu belirterek, fikri yıl başında ortaya koyduklarını, salgın sürecini avantaja çevirip yoğun şekilde çalışarak ürünü kullanıma sunduklarını söyledi.   ""Toplumsal olaylarda ortam güvenliğini sağlamak için geliştirilen bir cihaz"" Sistemin tamamen yerli ve milli imkanlarla üretildiğini vurgulayan Yalçın, ürünün araç içinden yerli ve milli donanımlar, yazılımlarla kontrolünün sağlandığını dile getirdi. Yalçın, ""Manuel veya otonom olarak çalışabilme, işlem kayıtlarını tutabilme yeteneğine sahip KALKA, Türkiye'de ilk defa üretilen erken uyarı hava savunma sistemi. KALKA adını verdiğimiz sistem, sabit ve tüfek tarzı olanlardan farklı, drone ya da İHA algıladığında çalışan erken uyarı sistemi, mobil olarak istenilen yere taşınabilmekte. Vip transferlerde, konserlerde, mitinglerde, toplumsal olaylarda ortam güvenliğini sağlamak için geliştirilen bir cihaz. KALKA, mobil olarak dairesel algılama ve koruma sağlayan profesyonel İHA/drone algılama ve engelleme sistemi. Sistem sürekli olarak pasif tarama yapıyor, İHA/drone algılayınca çalışan ve araç içinden kontrol, izleme ve kumanda yapılabilen mobil bir sistem"" dedi. ""5 bin metreye kadar engelleme yapma kabiliyetine sahip"" Radar mantığıyla çalışan sistemlerin, algılama sahasına giren canlı ve cansız nesnelerde uyarı verebildiğini anlatan Yalçın, KALKA'nın ise sadece İHA ve drone tehditlerine karşı algılama yapıp, uyarı verdiğini söyledi. Yalçın, KALKA'nın 7/24 esasına göre çalışmadığını, sadece drone veya İHA algıladığında devreye girdiğine dikkati çekerek, sistemin sürekli çalıştığı takdirde internet ve benzeri bazı iletişim araçlarının kullanımında sıkıntı yaşanacağını açıkladı.   Sistemin mobil kullanımının yanı sıra sabit korunması gereken tesis, kurum veya kuruluşların kullanımına sunulabildiğini belirten Yalçın, ""Mobil veya sabit olarak kullanıma sunulan sistem otonom mod aktifken personele gerek kalmaksızın verileri kayıt altına alarak algılama ve engelleme yapabilir. Coğrafi koşullara göre 5 bin metreye kadar algılama, 5 bin metreye kadar da engelleme yapma kabiliyetine sahip. Sürü halinde yapılan drone saldırılarına karşı da etkin çözüm sunmakta"" dedi. Tam not aldı Cihazın ilgili kurumlar tarafından da beğenildiğini dile getiren Yalçın, şunları söyledi: ""Cihazın ilk gösterimi ve testleri Antalya Emniyet Müdürlüğüne bağlı ilgili birimlerin katılımı ve gözetimiyle gerçekleştirildi. Drone pilotları ve yetkili kişilerin katılmış olduğu gösterimden tam not aldı. KALKA şu an sadece yurt içi kolluk kuvvetlerinin kullanımı için sunuldu. Milli Savunma Bakanlığının bilgileri ve izinleri dahilinde yurt dışı satışları da gerçekleştirilebilir. Şu anda Rusya'dan talep var, ilk ihracatımız buraya olabilir."" Yalçın, seri üretim için altyapının hazır olduğunu belirterek, savunma sanayisinde dışa bağımlılığı en az seviyeye indirgemek için yaptıkları yerli ve milli çalışmaların sonucunu almaktan son derece mutlu olduklarını ifade etti."
940,F-16 pilotlarının zorlu eğitimi TRT Haber'de,"F-16 pilotları, zorlu bir test ve eğitim aşamasından geçiriliyor. Bütün testleri başarıyla geçenler F-16 kokpitindeki yerini alıyor. Eskişehir'deki Uçucu Sağlığı Araştırma ve Eğitim Merkezi, kapılarını TRT Haber'e açtı.",Savunma,https://www.trthaber.com/haber/savunma/f-16-pilotlarinin-zorlu-egitimi-trt-haberde-522682.html,"Göklerin ""Çelik Şahinleri"" F-16 pilotları... Türk Hava Kuvvetlerine adım atan her teğmenin hayali, bu görevi üstlenebilmek. Hayallerini gerçeğe dönüştürmek isteyenler ise zorlu testlere tabi tutuluyor. Onlar, Türkiye'nin gökyüzündeki emniyetinin teminatı F-16 pilot adayları. Her birinin yolu Eskişehir'deki Uçucu Sağlığı Araştırma ve Eğitim Merkezinden geçiyor. Buradaki testleri başarıyla geçen pilot adayları hayallerine bir adım daha yaklaşıyor. Merkez, dünyanın sayılı eğitim merkezlerinden biri. Bugüne kadar 18 ülkeden toplam 2 binin üzerinde pilota eğitim verildi.    ""Aletlere güvenin"" Pilot adayları, dünyanın en iyi pilotları arasına adını yazdırmak için zorlu bir test ve eğitim aşamasından geçiyor.  Testlerden birinde pilot adayları yüksek irtifada karşılaşabilecekleri alçak basınç durumunu tatbik ediyor. Bu duruma göre ya irtifa düşürüyorlar ya da oksijen maskelerini kullanıyorlar.  Testlerden biri de uçucu vertigosu eğitimleri. Bu bölümün parolası ""aletlere güvenin"". Pilotlar, fizyolojik olarak karşılaştıkları durumlar neticesinde yanılsamalar yaşayabiliyor. Bu durumun yönlerine ve hareket kabiliyetlerine yansımaması için cihazlardan yararlanması gerekiyor. Testler en kötü senaryoya göre hazırlanıyor Eğitimin en çetin bölümü... Pilot adaylarına, ani manevralarda karşılaşacakları yüksek seviyede basınç uygulanıyor. Bazı adaylar basınca dayanamıyor, süreç bayılmaya kadar uzanabiliyor. Testler en kötü senaryoya göre hazırlanıyor. Uçağın düşme durumuna karşı pilotlardan atlama sandalyesini kullanmaları isteniyor. Bütün test aşamalarını başarıyla geçenler, F-16 pilotu olmak için önemli bir adım atıyor. "
941,Yerli sistemle onlarca İHA operasyonu aynı anda yapılabilecek,Türkiye'nin milli insansız hava araçlarının (İHA) yerli uydu terminalleriyle kontrol edilmesini sağlayacak projede teslimatlar başladı. Geniş bant çözümü sayesinde onlarca İHA operasyonu aynı anda icra edilebilecek.,Savunma,https://www.trthaber.com/haber/savunma/yerli-sistemle-onlarca-iha-operasyonu-ayni-anda-yapilabilecek-521816.html,"Türkiye'de üretilen ve uydu haberleşme kabiliyetine ihtiyaç duyan İHA'larda kullanılabilecek yerli uydu terminali için önemli bir aşamaya geçildi. Haberleşmede uydu teknolojilerinin kullanılması her geçen gün artıyor. Uydu haberleşmesi ses, görüntü, multi-medya ve veri haberleşmesi başta olmak üzere televizyon yayıncılığında, GPS/navigasyon sistemlerinde ve meteorolojik ölçümlerde kullanılıyor.    2000’li yıllardan itibaren ise özellikle televizyon yayıncılığı uygulamalarına ilaveten askeri uygulamalarda mobil uydu haberleşmesi ve güvenli uydu haberleşmesi ihtiyacı ortaya çıktı. Bu uygulamaların hepsi zaman içerisinde yüksek bant genişliği ihtiyacını beraberinde getirdi. Uydular başlangıçta C ve Ku-Bant kullanırken, artan kapasite ihtiyacını karşılayabilmek için Ka-bant ve ötesi için uygulamalar gündeme geldi. Yerli ve milli sistemlere ihtiyaç duyuldu Türkiye'de de bu teknolojik trendlere paralel olarak 2000’li yıllardan itibaren yüksek kapasiteli uydulara, sadece C ve Ku-Bant’ta değil Ka-Bant ve ötesinde çalışan yerli ve milli sistemlere ihtiyaç duyuldu. Yakın zamana kadar yurt dışı kaynaklardan temin en sık tercih edilen yöntem iken bu dönemde özellikle askeri alanda kullanılabilecek uydu haberleşme sistemlerinin ithalatında karşılaşılan güçlükler yerli ve milli uydu haberleşme sistemlerinin geliştirilmesinin önceliklendirilmesine vesile oldu. Bu noktada, Cumhurbaşkanlığı Savunma Sanayii Başkanlığının görevlendirmesiyle Türkiye'nin ihtiyaçlarının milli ve yerli olarak karşılanması amacıyla CTech Bilişim Teknolojileri AŞ çalışmalara başladı. CTech geliştirdiği sistemlerin teknolojik trendlere uygun olarak her türlü hareketli platformda kullanılması ve güncel askeri tehditlere karşı güvenli olmasını önceliğine alarak çalışmalar yapıyor. İlk etapta 2014'te ANKA-S Projesi kapsamında uydu modem sistemini geliştirmek üzere başlayan çalışma, 2017'de ilk yerli İHA uydu haberleşme terminalinin gerçekleştirilmesiyle devam etti. Halihazırda 2018'de Türk Havacılık ve Uzay Sanayi (TUSAŞ) ile imzalanan sözleşmeye uygun olarak İHA’lar için geniş bant uydu haberleşme sistemleri üretimi sürdürülüyor.    Temmuz ayında ANKA-S için ilk teslimat gerçekleştirilirken yakın zamanda yapılan yeni teslimatla toplamda 15 hava terminali ve 2 MiniHUB, TUSAŞ'ın kullanımına sunuldu. Toplamda 40’a yakın hava terminali ve 10’dan fazla MiniHUB ile donatılmış mobil yer istasyonu ve 1 adet HUB sistemlerimizin teslimatları 2020-2021 içinde tamamlanacak. Tüm taktik İHA'lara uydudan kontrol kabiliyeti İHA’lar üzerinde yer alan hava terminali ve yer kontrol sistemleri gereken tüm sistem bileşenlerini içerecek şekilde HUB, MiniHUB ve mobil yer istasyonundan oluşuyor. CTech'in sunduğu geniş band çözümü, İHA’ların 20 Mbps’leri aşan hızlarda faydalı yük verisini yer kontrol istasyonuna aktarmasını sağlıyor.    Tamamen ölçeklenebilir yapıda olan bu sistem sayesinde istenirse tek bir İHA operasyonu istenirse de onlarcasının aynı anda icrası sağlanabiliyor. Ku-bant ile başlayan bu çalışmalar, Ka-band ve yine Ku-band’da daha kompakt sistemler geliştirmek üzere devam ediyor. Bu yeni ve ultra kompakt sistemler sayesinde özellikle sadece telsiz ve LOS haberleşme kabiliyetine sahip tekerlekli ve zırhlı kara araçlarına ve nispeten daha küçük taktik İHA’lar Bayraktar TB2 ve Vestel Karayel’e uydu haberleşme imkanı kazandırılabilecek. Yer kontrol istasyonlarının mobilitesi arttı    CTech ayrıca mobil yer istasyonu ihtiyacına TUSAŞ ile yeni yaklaşım getirdi. Bu yaklaşım sayesinde sahada özel bir tekerlekli araca ihtiyaç duyan ağır, hantal mobil yer istasyonları; hem ağırlık hem de boyut olarak daha küçük ""konuşlandırılabilir"" yapıya getirildi ve güvenlik güçlerine önemli bir mobilite kabiliyeti sağlandı. Geliştirilen konuşlandırılabilir/mobil uydu yer istasyonu muadillerine göre çok daha hafif ve küçük olmasına rağmen kullanılan 3,7 metre antenle muadilleri ile aynı yetenekleri sergileyebiliyor. Bu sistem askeri uygulamalar yanında sınır güvenliği, acil yardım, mobil polis uygulamalarındaki ihtiyaçları da karşılayacak."
942,"Financial Times: Türkiye, SİHA'larda ABD, İsrail ve Çin'e ciddi rakip oldu","Financial Times gazetesi, Türkiye'nin silahlı insansız hava araçlarında (SİHA) ABD, İsrail ve Çin'e ciddi rakip olarak ortaya çıktığını yazdı.",Savunma,https://www.trthaber.com/haber/savunma/financial-times-turkiye-sihalarda-abd-israil-ve-cine-ciddi-rakip-oldu-521807.html,"Gazetenin, Türkiye'nin ürettiği SİHA'lara ilişkin haberinde, Dağlık Karabağ'da Ermenistan'a karşı mücadele veren Azerbaycan ordusunun çok sayıda Ermeni mevzisini, hava savunma sistemlerini, topçu birliklerini ve tankları hava saldırılarıyla vuran Türk yapımı SİHA'ların usta işi görüntülerini yayınladığı belirtildi. ""20 yıllık bir çabanın sonucu"" Dağlık Karabağ'ın son yıllarda Suriye, Libya, Kuzey Irak ve Doğu Akdeniz'in ardından Türk SİHA'larının konuşlandırıldığı 5. yabancı çatışma bölgesi olduğu belirtilen haberde, ""Genişleyen Türk İHA sanayisi, Türkiye'nin silah alımlarında Batı'ya olan bağımlılığını azaltmak ve ulusal gururu canlandırmak amacıyla savunma üretimini artırmaya yönelik 20 yıllık bir çabanın sonucu."" ifadesine yer verildi.   [SİHA’ların operasyonel katkısı] Azerbaycan Cumhurbaşkanı İlham Aliyev: Bu araçlar bize büyük imkan sağladı. Türkiye savunma sanayiinin ürünlerinin bizde olması bizi güçlendiriyor. Biz çok mutlu bir ülkeyiz Türkiye gibi bir kardeşimiz var.https://t.co/MgM9vmsoW5 pic.twitter.com/3gQERK3n5O   ""Ciddi bir rakip"" Bir savaş uçağı üretme planı gibi bazı girişimlerin birçok analist tarafından aşırı hırslı görülmesine karşın, İHA programının Türkiye'yi yükselen bir drone gücü haline getirdiği kaydedilen haberde, New York Bard Koleji Drone Çalışmaları Merkezi Eş Direktörü Dan Gettinger'ın, Türkiye'nin SİHA'larda ABD, İsrail ve Çin'e ciddi rakip olarak ortaya çıktığını ve Türkiye'nin SİHA programının oldukça sofistike olduğunu söylediği aktarıldı. Savunma sanayi ihracatı 248 milyon dolardan 3 milyar dolara çıktı Türkiye'nin geçen yıl diğer ülkelere çoğunlukla tanklar, zırhlı araçlar, uçak parçaları, silahlar ve mühimmatlardan oluşan 3 milyar dolarlık ekipman sattığı aktarılan haberde, ""Ancak bu 2002'de 248 milyon dolardı. Yetkililer, 2023'te 10 milyar dolara ulaşacaklarını umuyor."" ifadesi kullanıldı. Türkiye'nin kendi İHA'larını üretme çabasının, terör örgütü PKK ile uzun süredir devam eden mücadeleyle yakından bağlantılı olduğuna işaret edilerek, analist Arda Mevlütoğlu'nun diğer devletlerden İHA tedarik etme ve bunları kullanmadaki sorunların İHA konusunu ""en yüksek öncelik"" haline getirdiğini söylediği aktarıldı. ""SİHA'lar PKK'yı mevcudiyet kurdukları dağlık alanlardan çıkardı"" SİHA'ların 2017'den beri PKK'ya karşı yaygın olarak kullanıldığı vurgulanan haberde, Uluslararası Kriz Grubu Türkiye Direktörü Nigar Göksel'in ""SİHA'lar, (Türkiye'nin) PKK'yı 30 yılı aşkın süredir önemli bir mevcudiyet kurdukları dağlık alanlardan çıkarmasını sağladı."" şeklindeki görüşlerine yer verildi. Haberde, Baykar tarafından üretilen Bayraktar TB2'nin bileşenlerinden sadece yüzde 7'sinin ithal edildiği de belirtildi."
943,"SİHA'ların ""Milli Gözü""nde seri üretim müjdesi","Cumhurbaşkanlığı Savunma Sanayii Başkanı İsmail Demir, yerli ve milli SİHA'larda kullanılacak ""Milli Göz"" olarak anılan HD gece/gündüz kamera sistemi CATS'in seri üretimine geçildiğini duyurdu.",Savunma,https://www.trthaber.com/haber/savunma/sihalarin-milli-gozunde-seri-uretim-mujdesi-521257.html,Veri Yok
944,Mehmetçik için yeni nesil sahrada yaşam üniteleri geliştirildi,Kışla dışındaki askeri birliklerin ihtiyaçlarının karşılanması amacıyla üretilen yeni nesil sahra yaşam üniteleri Türk Silahlı Kuvvetlerine teslim edildi.,Savunma,https://www.trthaber.com/haber/savunma/mehmetcik-icin-yeni-nesil-sahrada-yasam-uniteleri-gelistirildi-521194.html,"Cumhurbaşkanlığı Savunma Sanayii Başkanlığı, Mehmetçiğin vurucu gücünü artırmaya, olası tehditleri etkisiz hale getirmeye yönelik çalışmaların yanı sıra yaşam koşullarının iyileştirilmesine yönelik de projeler yürütüyor. Başkanlık, ASELSAN'ın ana, Öztiryakiler'in alt yüklenici olarak görev aldığı proje kapsamında yeni nesil sahrada yaşam ünitelerini Mehmetçiğin hizmetine sunuyor.   Muharebe sahası ve geri bölgesinde, istenen yer ve zamanda harekatın hızına uyumlu olarak yer değiştirme kabiliyetine sahip, hijyenik sahra muharebe hizmet desteğini sağlamak amacıyla üretim ve geliştirme faaliyetleri devam eden bir takım sahrada yaşam ünitesi Türk Silahlı Kuvvetlerine teslim edildi. Her türlü kötü hava ve çevre şatlarına dayanıklı  Sahrada yaşam üniteleri, tugay seviyesindeki bir birliğin muharebe hizmet desteğini sağlamak üzere harekat bölgelerinde kurulabilecek şekilde, mobil olarak üretilen mutfak, fırın, banyo ve hijyen, çamaşır ve bulaşık yıkama, soğuk hava, su arıtma ve depolama ünitelerinden oluşuyor.   Güvenlik güçlerinin envanterinde bulunan kara, hava, deniz vasıtaları ve milli/uluslararası taşıma araçlarıyla taşınabilir altyapıya sahip, ISO standartlarında CSC sertifikalı konteyner yapıdaki üniteler, her türlü kötü hava ve çevre şatlarına dayanıklı olarak üretildi."
945,Kamikaze Kargu'ya Forbes dergisinde övgü,"Türkiye'nin gelişmiş İnsansız Hava Araçları (İHA), ünlü Amerikan Forbes dergisine de konu oldu. Dergide yayımlanan bir makalede ""Türkiye, büyük-küçük her boyutta insansız hava araçları ile geliyor"" denildi.",Savunma,https://www.trthaber.com/haber/savunma/kamikaze-karguya-forbes-dergisinde-ovgu-521166.html,"Ünlü Amerikan Forbes dergisinde yer alan Paul Iddan imzalı yazıda Türkiye'nin İHA'larının tamamen yerli ve milli olduğunun altı çizildi. Türkiye'nin bu teknolojileri sıfırdan başlayarak ileri seviyeye getirdiği vurgulandı. Kamikaze Kargu-2 İHA'ya övgü Türkiye'nin insansız hava araçlarının, Suriye, Irak ve Libya'daki operasyonlarda kendilerini kanıtladığı belirtildi. Makalede Türkiye'nin yakında üretimine başlayacağı küçük, kamikaze Kargu-2 İHA'larının büyük fark yaratacağı yorumu yapıldı.   ""Düşmanları için büyük tehdit"" Kargu-2 araçlarına ayrıca yüz tanıma sistemi de ekleneceği, bunun Türkiye'nin terörle mücadelesine büyük katkı sağlayacağı ifade edildi. Makale, ""Türkiye'nin güçlü insansız hava aracı sanayisinin düşmanları için büyük bir tehdit oluşturduğu"" yorumu ile sonlandırıldı.
 "
946,Sürü İHA projeleri yarıştı,"Yapay zeka destekli Sürü İHA Projesi kapsamında düzenlenen yarışmanın ilk aşaması tamamlandı. Uçuşlu testlerde başarılı olan firmalar, geliştirme ve üretim faaliyetlerine devam edecek.",Savunma,https://www.trthaber.com/haber/savunma/suru-iha-projeleri-yaristi-516667.html,"Sürü İHA Teknoloji Geliştirme ve Gösterim Projesi kapsamında düzenlenen yarışmanın ilk aşaması tamamlandı. Faz-1 Aşama-1 yarışması için 26 firma başvurdu. Gerekli yeterliliklere sahip firmalara teknoloji geliştirme maliyeti karşılanarak destek sağlandı. Sürü İHA, önceden programlı kol uçuşu ve hedef tespit-imha görevleri yerine getirildi. Savunma Sanayii Başkanı İsmail Demir, birinci fazın ilk aşamasının Kalecik İHA Test Merkezinde gerçekleştirildiğini açıkladı, ""Yarışmaya katılanlar geliştirecekleri İHA'lar ile ülke ekonomisine katkı sağlayacaklar"" dedi.    İlk aşamadaki uçuşlu testlerde başarılı olan firmalar, Aşama-2’ye geçerek geliştirme ve üretim faaliyetlerine devam edecek. Yarışma dört fazdan oluşuyor. Mikro ölçekli firmalar ile KOBİ’lerin kabiliyet kazanması ve sürü İHA teknolojisinde ekosistemin güçlendirilmesi amaçlanıyor."
947,Yunan medyasında 'Türk SİHA'sı endişesi,Ege ve Akdeniz’de yükselen tansiyon Atina’yı endişelendirmeye devam ediyor. Ankara’nın adımlarını yakından izleyen Yunan kamuoyunda Türkiye’nin sahip olduğu insansız hava araçlarının imkan ve kabiliyetleri en önemli gündem maddelerinden biri oldu.,Savunma,https://www.trthaber.com/haber/savunma/yunan-medyasinda-turk-sihasi-endisesi-516361.html,"Türkiye’nin Doğu Akdeniz’de sismik araştırma ve sondaj gemileri ile yürüttüğü faaliyetler, Libya ile imzalanan deniz yetki anlaşması, Ege’deki adaların uluslararası anlaşmalara aykırı olarak silahlandırılmasına ilişkin atılan adımlar... Son dönemde Ankara’nın Doğu Akdeniz ve Ege’deki adımlarını yakından talip eden Atina yönetimi bu süreci kimi zaman Avrupa Birliği kimi zaman Fransa desteği ile aşmaya çalışsa da özellikle askeri imkan ve kabiliyetler noktasında hissettiği eksiklik Yunan medyasına da sıklıkla yansıyor.   Yerli ve milli SİHA’lar gündem oldu Türkiye’nin sivil gemilerine donanma unsurlarıyla eşlik etmesi ve tüm bu süreci insanlı-insansız hava araçlarıyla yakından takip etmesi Yunan savunma sanayii uzmanlarının son dönemlerdeki en önemli konu başlıklarından biri.    Özellikle Türk SİHA’larının ne denli büyük bir tehdit haline geldiğini anlatan Yunan uzmanların üzerinde sıklıkla durdukları konuların başında “Yunanistan ile Türkiye arasında bu alanda Ankara lehine çok ciddi bir üstünlük olduğu” gerçeği geliyor. Geçmiş yıllarda Yunanistan Savunma Bakanlığı ve Yunan Genelkurmayı’nda kritik görevlerde bulunan isimlerin görüşlerinin yer aldığı programlarda Türkiye’nin bu alanda dünyanın önde gelen ülkelerinden biri olduğu gerçeği Yunanistan kamuoyunca sıkça tekrarlanıyor.   Aksungur ve Akıncı ile fark açılacak Yunan askeri uzmanlar yaşanan gelişimi ‘Türkler bu konuda çok ileride ve her seferinde daha iyisini yapıyorlar’ diye niteliyor. Türkiye’nin bu adımlarının Ege ve Akdeniz’deki tüm denklem değiştirecek kadar önemli olduğunun vurgulandığı programlarda özellikle Akıncı ve Aksungur gibi son derece gelişmiş insansız hava araçlarının da envantere girmesiyle birlikte Ankara’nın stratejik açıdan çok büyük imkanlara kavuşacağı bilgisi de izleyicilerle paylaşılıyor. Yunan gazete ve TV programlarında Türkiye’nin terörle mücadelede verdiği başarılı sınav da masaya yatırılıyor ve PKK’nın üst düzey isimlerinin nokta operasyonlarla etkisiz hale getirilmesine ilişkin görüntüler uzmanlar tarafından analiz ediyor."
948,401’inci Filo ASELPOD testinde: Gece-gündüz keskin görüş,"Milli Savunma Bakanlığı, ASELPOD Hedefleme Sistemi'nin seri üretim kabul uçuşları ile ilgili yeni görüntüler yayınladı.",Savunma,https://www.trthaber.com/haber/savunma/401inci-filo-aselpod-testinde-gece-gunduz-keskin-gorus-516084.html,"Hava Kuvvetleri Komutanlığı’na gece, gündüz ve her türlü hava şartında hassas taarruz imkan ve kabiliyeti kazandıran ASELPOD Hedefleme Sistemi'nin seri üretim kabul uçuşları devam ediyor. Milli Savunma Bakanlığı 401’inci Test Filo Komutanlığı’nın uçuş testlerinden yeni görüntüler yayınladı.

Hedeflerin başarıyla vurulduğu görüntülerle ilgili paylaşımda, “Milli hedefleme ve işaretleme podumuz ASELPOD seri üretim kabul test uçuşları 401’inci Test Filo Komutanlığımız tarafından icra edilmeye devam etmektedir” notu da yer aldı.   Millî hedefleme ve işaretleme podumuz ASELPOD seri üretim kabul test uçuşları 401’inci Test Filo Komutanlığımız tarafından icra edilmeye devam etmektedir.#MSB #TSK pic.twitter.com/AfLBXi1c69 Özgün ve milli sitem ASELPOD Hedefleme Sistemi, Savunma Sanayii Başkanlığı ile ASELSAN arasında imzalanan sözleşme kapsamında özgün ve milli olarak geliştirilip Türk Hava Kuvvetleri envanterine kazandırıldı. Modern savaş uçakları için özgün olarak geliştirilen hedefleme sistemi, uçakların etkinliği konusunda çarpan etkisi yaratıyor. Gece ve gündüz keskin görüş ve işaretleme ASELPOD Hedefleme Sistemi, ihtiva ettiği yüksek çözünürlüklü termal ve gündüz kameralarıyla gece ve gündüz koşullarında pilota görüş imkanı sağlamakla beraber yer ve hava hedeflerini oldukça uzak mesafelerden tespit ve teşhis ediyor, ileri düzey görüntü işleme algoritmalarıyla hedef takibi ve hedefleme fonksiyonlarını başarıyla yerine getiriyor.

Çoklu hedef takibi yapabilen ASELPOD, daha önce yurt dışından alınan hedefleme sistemlerinin yerine geçti.
 "
949,Savaş uçağı mühimmatı TEBER ilk kez İHA'dan atıldı,"TUSAŞ tarafından geliştirilen AKSUNGUR İHA, Roketsan tarafından geliştirilen TEBER-82 mühimmatını ateşledi. Böylelikle Cumhuriyet tarihinde ilk kez bir İHA, F16/F4 savaş uçakları tarafından kullanılan bir mühimmatı ateşlemiş oldu...",Savunma,https://www.trthaber.com/haber/savunma/savas-ucagi-muhimmati-teber-ilk-kez-ihadan-atildi-515291.html,"Savunma Sanayii Başkanı İsmail Demir yerli ve milli silahlarla ilgili önemli testi sosyal meyda hesabından yaptığı paylaşımla duyurdu.  Demir, TEBER güdüm kitli mühimmatın, Aksungur İHA'sından başarıyla atıldığını belirtti. Demir paylaşımında ""TEBER güdüm kitli mühimmat ilk kez bir İHA’dan atıldı. Roketsan’ın ürettiği TEBER'in Aksungur’dan atışı başarılı şekilde gerçekleşti"" ifadelerini kullandı.  Böylelikle Türkiye Cumhuriyeti tarihinde ilk kez bir İHA, F16/F4 savaş uçakları tarafından kullanılan bir mühimmatı ateşlemiş oldu...   #TEBER güdüm kitli mühimmat ilk kez bir İHA’dan atıldı. @roketsan’ın ürettiği TEBER’in #Aksungur’dan atışı başarılı şekilde gerçekleşti.

@TUSAS_TR #İstiklâlveİstikbâlimizİçin pic.twitter.com/RRpgWyCqBM   Aksungur'un 49 saat rekoru 59'uncu test uçuşunu gerçekleştiren Aksungur'un toplam uçuş süresi 230 saati bulmuştu. Aksungur, son uçuşunda 49 saat havada kalma başarısını göstermişti.  "
950,Leopard 2A4 tankları yeni zırhlarıyla seviye atlayacak,"Cumhurbaşkanlığı Savunma Sanayii Başkanı İsmail Demir, ""ROKETSAN'ın Balistik Koruma Merkezinde Leopard 2A4 tankları için geliştirilen zırh paketinin kalifikasyon testleri ve entegrasyonu başarıyla tamamlandı"" dedi.",Savunma,https://www.trthaber.com/haber/savunma/leopard-2a4-tanklari-yeni-zirhlariyla-seviye-atlayacak-514276.html,"Cumhurbaşkanlığı Savunma Sanayii Başkanı İsmail Demir, Twitter'dan paylaştığı mesajında, Kara Kuvvetleri Komutanlığı envanterindeki M60T ve Leopard 2A4 ana muharebe tanklarının bugünün modern muharebe koşullarına uygun olarak yetenklerini artırma çalışmalarının sürdüğünü belirtti. Bu kapsamda yürütülen çalışmalara ilişkin bilgi veren Demir, şunları anlattı: ""ROKETSAN'ın Balistik Koruma Merkezinde Leopard 2A4 tankları için geliştirilen zırh paketinin kalifikasyon testleri ve entegrasyonu başarıyla tamamlandı. Öncelikle 40 tankın zırhlandırması bulundukları bölgede yapılarak tankların beka yetenekleri en üst seviyeye çıkarılacak."""
951,Hürjet'e özel mühendislik simülatörü,"TUSAŞ, Hürjet Jet Eğitim ve Hafif Taarruz Uçağı'nın test ve değerlendirme faaliyetlerinde kullanılması için mühendislik simülatörü geliştirdi.",Savunma,https://www.trthaber.com/haber/savunma/hurjete-ozel-muhendislik-simulatoru-514267.html,"Türk Havacılık ve Uzay Sanayii (TUSAŞ), tasarımından üretime tüm süreçleri kendi öz kaynakları ve milli imkanlarıyla yürüttüğü Hürjet Projesi'ni yoğun şekilde sürdürüyor. Proje kapsamında Hürjet'in test ve değerlendirme faaliyetlerinde kullanmak üzere ""Hürjet 270"" adı verilen mühendislik simülatörü geliştirildi. Yapay zeka altyapısıyla donatılan simülatör, test pilotlarından alınan geri bildirimlerle Hürjet tasarımının ergonomisine katkı sağlayacak, ileride geliştirilecek eğitim simülatörü için de veri toplanmasına imkan sağlayacak. Simülatörle ayrıca pilotların test çalışmaları esnasında karşılaştıkları hataların anlık tespit edilmesine katkıda bulunulacak. Böylece geliştirme aşamasında mevcut riskler belirlenerek elimine edilecek.   Hürjet kokpitinin daha az maliyetli parçalarından oluşuyor Birebir Hürjet kokpitinin daha az maliyetli parçalarından oluşan simülatör, son teknolojik gelişmeleri barındırıyor. Gerçek zamanlı yazılımlar sayesinde, tasarım mühendisleri için pilot girdilerini gerçek uçuş senaryolarından alabilecekleri test imkanını sağlayan simülatör, sunduğu geniş görüş açısıyla ebat ve özellikleri bakımından mühendislik geliştirme simülatörü olarak savunma sanayisinde ilk olma özelliğini taşıyor. ""İnsan gözü çözünürlüğü"" sunan en güncel artırılmış gerçeklik ve ""karma gerçeklik"" teknolojileri kullanılan simülatörle, gözlük takılı olduğunda dışarıda görülen gerçek görüntünün üzerine sanal bir görüntü bindirilmesine imkan tanınıyor. Bu teknolojiler sayesinde tüm geliştirme konseptleri detaylı ve güvenli şekilde test edilebilecek. Hürjet 270 simülatörünün gerçek zamanlı senaryolarla Hürjet'in geliştirilmesine katkı sağlaması öngörülüyor. TUSAŞ Prototip Başkanlığı tarafından üretilen simülatörün aviyonik ve uçuş kontrol yazılımları, ekranları, kokpit bileşenleri ile haberleşen ekipmanlarının tüm entegrasyonu da milli olarak yine TUSAŞ bünyesinde tamamlandı.   ""Hürjet'i sıfırdan tasarlayacağız, 2 prototip üreteceğiz"" TUSAŞ Uçak Projelerinden Sorumlu Genel Müdür Yardımcısı Prof. Dr. Atilla Doğan, Hürjet'in, Türkiye'nin sesten hızlı ilk jet uçağı olacağını söyledi. Hürjet mühendislik simülatörünün projeye yapacağı katkılara ilişkin bilgi veren Doğan, şunları anlattı: ""Hürjet'i sıfırdan tasarlayacağız, 2 prototip üreteceğiz ve 2022 sonunda ilk prototiple uçmayı planlıyoruz. Uçak henüz üretilmeden, montajı başlamadan uçuş kontrol algoritması ve yazılımını, aviyonik yazılımlarını geliştirmiş olmamız gerekiyor. Hürjet için geliştirdiğimiz 270 derece mühendislik simülatörü bizlere uçuş kontrol algoritması ve yazılımı ve aviyonik yazılımlarını test pilotlarının girdileriyle yapmak için büyük kabiliyet sağlıyor ve bu kabiliyeti ülkemize kazandırmış olduk. Bu simülasyon ortamının bir diğer önemli katkısı da uçak henüz ortada yokken 'hesaplamalı akışkanlar dinamiği' destekli, rüzgar tüneli testleriyle doğrulanmış uçuş mekaniği modelini içeriyor ve uçağın gerçeğe yakın uçuş hissiyatını test pilotlarımıza ve tasarım mühendislerimize sağlıyor olmasıdır. Mühendislerimizin tasarımı yaparken pilotlardan edinecekleri girdileri harmanlayarak tasarımı olgunlaştırmaları ve çalışmalarını zamanında yetiştirmeleri için üretilen mühendislik geliştirme simülatörü altyapısı ülkemiz için bir ilk oluyor.""   Bu altyapıyı TUSAŞ mühendislerinin koordinesinde kısıtlı bir bütçe ve kısa süre içinde gerçekleştirdiklerine işaret eden Doğan, ""Bu anlamda TUSAŞ mühendislerimiz sadece hava aracı geliştirme değil, bu türden altyapıları geliştirme anlamında çok güzel bir performans ortaya koydular. Bu türden altyapılar oluşturma konusunda da önemli kabiliyetler kazanıldı"" dedi."
